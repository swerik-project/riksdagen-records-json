{"dokumentstatus":{"dokument":{"hangar_id":"2387690","dok_id":"GF0949","rm":"1991/92","beteckning":"49","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"49","slutnummer":"0","datum":"1991-12-19 00:00:00","systemdatum":"2005-10-27 13:54:10","publicerad":"1991-12-19 00:00:00","titel":"Riksdagens snabbprotokoll 1991/92:49 Torsdagen den 19 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{2F40DB25-F88B-41C4-882C-502CEFA7A581}","dokument_url_text":"http://data.riksdagen.se/dokument/GF0949/text","dokument_url_html":"http://data.riksdagen.se/dokument/GF0949","dokumentstatus_url_xml":"http://data.riksdagen.se/dokumentstatus/GF0949","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:49</div>\r\n<div class=\"sidhuvud_datum\">Torsdagen den 19 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 13 december.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1991/92:82 till skatteutskottet</pre><pre>Skrivelse</pre><pre>1991/92:79 till socialförsäkringsutskottet</pre><pre>Förslag</pre><pre>1991/92:14 till försvarsutskottet</pre><pre>3 § Inriktningen av den ekonomiska\r\npolitiken</pre><pre>Föredrogs</pre><pre>finansutskottets betänkande</pre><pre>1991/92:FiU10 Inriktningen av den ekonomiska\r\npolitiken (prop. 1991/92:38).</pre><pre>Anf. 1 ALLAN LARSSON (s):</pre><pre>Herr talman! Vi skall nu behandla den ekonomiska\r\npolitiken och därmed den samlade effekten av de\r\nolika åtgärder som regeringen lagt fram under\r\nhösten.</pre><pre>Vi socialdemokrater hävdar att den ekonomiska\r\npolitiken skall vara rationell och rättvis. Den skall\r\nskapa drivkraft till arbete, sparande och\r\ninvesteringar. Men den skall också vara så upplagd\r\natt de gemensamma bördorna blir rättvist\r\nfördelade.</pre><pre>Hur ser då den politik ut som den borgerliga\r\nregeringen lagt fram för riksdagen i höst? Är den\r\nrationell? Är den rättvis?</pre><pre>Nej, den är varken rationell eller rättvis. Det är\r\ndessutom en svag politik, med tanke på dess\r\nparlamentariska förutsättningar; den är byggd på\r\nkonfrontation och blockpolitik.</pre><pre>Jag skall visa att politiken varken är rationell eller\r\nrättvis genom att ta upp tre aspekter på den\r\nekonomiska politiken: tillväxten, fördelningen och\r\nstatsfinanserna.</pre><pre>Regeringen -- och den borgerliga majoriteten -- vill\r\nåstadkomma tillväxt i ekonomin, men de åtgärder\r\nsom regeringen föreslår ger inte tillväxt.\r\nRegeringen står på bromsen när det gäller\r\nbyggandet, när det gäller hushållens ekonomi och\r\nnär det gäller kommunernas verksamhet.</pre><pre>Såvitt jag förstår av de förhör vi haft i utskottet är\r\ntanken med detta att man måste skära ner\r\nefterfrågan inom hemmamarknaden för att\r\ndärigenom skapa utrymme för exportindustrin att\r\nväxa.</pre><pre>Det är viktigt att exportindustrin kan utvecklas, och\r\njag hävdar att det finns realt utrymme för en sådan\r\nexpansion. Det finns därför ingen anledning att\r\nmed politiska ingrepp knäcka byggandet och\r\nhushållens ekonomi för att skapa utrymme för\r\nexportindustrin.</pre><pre>Nu har konjunkturinstitutet demonstrerat\r\neffekterna av denna politik genom att i sina\r\nprognoser dra ner tillväxten både för nästa år och\r\nåret därpå.</pre><pre>Är det någon i den borgerliga majoriteten som kan\r\nförklara för mig hur det skall gå för alla företag som\r\nverkar på hemmamarknaden om ni skall skära ner\r\npå efterfrågan? Hur tror ni att de skall få avsättning\r\nför det som de producerar när ni drar åt\r\nsvångremmen om tre fjärdedelar av ekonomin?</pre><pre>Vad är det för konjunkturteori som ligger bakom\r\ndenna politik, att med politiska medel skära ner på\r\nefterfrågan i en lågkonjunktur när det finns mycket\r\nlediga resurser?</pre><pre>Effekten av detta blir att arbetslösheten ökar ännu\r\nmer. I stället för att bekämpa arbetslösheten skapar\r\nni arbetslöshet! Det är sanningen om er politik.</pre><pre>Jag vill hävda att det finns en stor och allvarlig risk\r\nför att denna regering nu håller på att driva Sverige\r\nin i en situation som liknar den som borgerliga\r\nregeringar i andra länder driver, med en hög\r\narbetslöshet som följd.</pre><pre>Den fråga jag vill ställa till företrädarna för de\r\nborgerliga partierna på denna punkt är mycket\r\nenkel: Vad är det som skiljer er politik från den\r\npolitik som era partivänner driver i England,\r\nFinland och Danmark, med en arbetslöshet på 8--\r\n10 %? Vad har ni för mål för kampen mot\r\narbetslösheten? Tänker ni överge den svenska\r\nmodellen och slå in på den danska eller brittiska?</pre><pre>Den andra frågan gäller fördelningspolitiken.\r\nRegeringen har i sin deklaration sagt att den vill\r\nverka för en rättvis fördelning. Men i praktiken gör\r\nden motsatsen. Den skapar ökade orättvisor. Den\r\nger med varm hand till dem som redan har. Den tar\r\nmed hård hand från dem som lever med knappa\r\nmarginaler.</pre><pre>I en intervju i Veckans Affärer säger SNS-chefen\r\nHans Tson Söderström så här om denna politik:\r\nMan började med att kasta ut en massa köttben\r\nsom skattesänkningar på förmögenheter, reavinster\r\noch kapital och sade att detta skall vi finansiera\r\nsenare.</pre><pre>''En massa köttben'', sade Hans Tson Söderström.\r\nValgodis för de förmögna, kunde man också säga.</pre><pre>I den borgerliga åtstramningens och\r\nuppoffringarnas Sverige finns det en grupp som går\r\nfri, en grupp som inte behöver bära några bördor,\r\nen grupp som i stället gynnas med stora\r\nskattesänkningar.</pre><pre>Hur har ni det t.ex. i centern, som skall ut och\r\növertyga era medlemmar och väljare om att de skall\r\ngöra uppoffringar för att folket på Östermalm skall\r\nfå det så mycket bättre?</pre><pre>Hur står det till inom kds, när ni skall förklara att\r\nBibelns ord om att bära varandras bördor inte skall\r\ngälla dem som har det allra bäst i vårt samhälle?</pre><pre>Nu vet jag att ni alla har fått lära er den moderata\r\nläxan, att först måste det bli sämre för att det skall\r\nbli bättre. Men mot denna föreställning vill jag göra\r\ntvå invändningar:</pre><pre>För det första: Varför gäller inte detta dem som\r\nredan har det bra?</pre><pre>För det andra: Varför har denna medicin inte haft\r\nnågon som helst effekt i de länder där man tillämpat\r\nden?</pre><pre>En amerikansk ekonom, Paul Krugman, professor\r\nvid Harvarduniversitetet, säger i en intervju i\r\nDagens Industri att Sveriges regering lurar sig själv\r\nom den tror att den kan uppnå dynamiska effekter\r\nmed den politik som man nu säger sig vilja föra. Det\r\när samma politik som republikanerna i USA har\r\nfört under 80-talet. Den har inte lett till några\r\nnämnvärda resultat, säger Krugman. Det är också\r\nsamma politik som man har fört i Storbritannien.\r\nFinns det någon som vill ha samma utveckling, med\r\nökade klassklyftor, i Sverige?</pre><pre>Ja, tydligen vill regeringen det, eftersom den lägger\r\nfram en sådan politik för riksdagen. Men vi\r\nsocialdemokrater sätter mot detta en ekonomisk\r\npolitik baserad på rättvisa. Behöver vi hålla igen,\r\ndå skall det omfatta alla och då måste de som har\r\ndet bäst ta sin del av den återhållsamheten.</pre><pre>Min tredje aspekt gäller de offentliga finanserna.\r\nMed tanke på den uppmärksamhet som den frågan\r\nväcker på finansmarknaden, så vill jag hjälpa\r\nfinansministern att hålla valutaspekulanterna på\r\navstånd genom att lämna några faktiska\r\nupplysningar om tillståndet.</pre><pre>Sverige har starka offentliga finanser. Vi är ett av\r\nde få länder som klarar EGs krav på sunda\r\noffentliga finanser.</pre><pre>Just nu sker en försvagning av statsfinanserna.\r\nDenna motvägs delvis av ett växande överskott i\r\nden kommunala sektorn -- staten och kommunerna\r\när som kommunicerande kärl.</pre><pre>De siffror som har visats upp för nästa budgetår om\r\nett väldigt underskott i statsfinanserna är i och för\r\nsig allvarliga. Men man måste minnas att det just\r\nhänger samman med att staten betalar ut betydande\r\nbelopp till kommunerna och med den nedväxling i\r\ninflationstakten som nu sker och som i sig själv är\r\nmycket sund.</pre><pre>Problemet är till en del tillfälligt, och det bör med\r\nen framgångsrik ekonomisk politik -- och en stram\r\nfinanspolitik, när det gäller både utgifter och\r\ninkomster -- vara möjligt att ha statsfinanserna i\r\nbalans i mitten av 90-talet. Den som vill ha mer\r\nunderlag kan ta del av\r\nkompletteringspropositionen, där\r\nlångtidsbudgeten och de bedömningar som vi då\r\nkunde göra redovisas. Men när jag har sagt detta\r\nmåste jag samtidigt säga att jag har en lång rad\r\nkritiska synpunkter på regeringens sätt att sköta\r\nstatsfinanserna.</pre><pre>Vi minns alla vem det var som var arkitekten\r\nbakom den nuvarande politiken. Det var Lars\r\nTobisson. Han höll i våras en presskonferens, som\r\nväl kommer att bli beryktad, där han presenterade\r\nsin innovation: Först sänker man skatterna, sedan\r\nfår man se var man skall spara. Det var lättsinnets\r\nbudskap.</pre><pre>Man började med att kasta ut en rad köttben, för\r\natt citera SNS-chefen, och försvagade därmed\r\nstatsfinanserna.</pre><pre>Det gick med en väldig fart i höstas, som vi minns.\r\nJag fick intrycket att Carl Bildt och Bo Lundgren\r\nhade lyssnat på den där sierskan, som sade att\r\nregeringen inte skulle sitta längre än till påsk och att\r\nman nu måste skynda sig att kasta ut köttbenen till\r\nde egna väljarna. Det gick så fort att man inte ens\r\norkade med att redovisa effekterna på\r\nstatsfinanserna.</pre><pre>Sedan släppte man fram en rad utgifter, och nu\r\nåterstår att se hur detta skall betalas och vem som\r\nskall betala.</pre><pre>Nu vet vi hur det gick. Enligt riksrevisionsverket\r\nblir underskottet 50 miljarder kronor detta år.\r\nJämfört med oktober är det en ökning med 19\r\nmiljarder, sedan man korrigerat för den s.k. tuben,\r\nsom regeringen blåste upp i oktober för att skapa\r\nbilden av ''svarta hål''. Det är alltså en ökning av\r\nunderskottet på inte mindre än 19 miljarder kronor\r\npå två månader.</pre><pre>Nu har regeringen sagt att den skall finansiera alla\r\nskattesänkningar och alla utgiftsökningar som den\r\nföreslagit. Därför har jag en rak fråga till hela det\r\nkompani av företrädare för majoriteten som senare\r\nskall tala: Kommer ni att lägga förslag om hur ni för\r\ninnevarande år skall finansiera de skattesänkningar\r\nför rikt folk och utgiftsökningar som riksdagen nu\r\nbeslutat om? Vad har ni för besked att ge, nu, innan\r\nriksdagen beslutar om politiken?</pre><pre>Jag har nu belyst tre aspekter av regeringens\r\nekonomiska politik och visat att denna politik\r\nvarken är rationell eller rättvis. Det är inte\r\nrationellt att hindra tillväxten, när man vill skapa\r\ntillväxt. Det är inte rättvist att lägga bördorna på\r\nvanligt folk och kasta köttben till dem som redan är\r\npå fest. Det är inte rationellt att först minska\r\nutgifterna och sedan försöka hitta på\r\nnedskärningar.</pre><pre>Det är inte bara den socialdemokratiska\r\noppositionen som har vägande invändningar mot er\r\npolitik. Det har också finansvärlden.</pre><pre>Vid regeringsskiftet i september hade Sverige en\r\nmycket stark valutareserv på närmare 120 miljarder\r\nkronor. Den korta räntan hade sänkts från januari\r\ntill september med närmare 4 procentenheter.\r\nRäntemarginalen till den europeiska valutan, ecun,\r\nhade pressats ned till 0,7 %. Allt detta var uttryck\r\nför ett internationellt förtroende för Sverige.</pre><pre>Under hösten har det rått oro på de internationella\r\nvalutamarknaderna. En sådan oro skulle inte ha\r\ndrabbat oss om regeringen hade ägnat tid och kraft\r\nåt att upplysa om de starka sidorna i svensk\r\nekonomi:</pre><pre>-- att Sverige tillsammans med Japan är det land\r\ninom OECD som är mest framgångsrikt i att\r\nbekämpa både inflation och arbetslöshet,</pre><pre>-- att kostnadsutvecklingen har bringats under\r\nkontroll genom stabiliseringsavtalet och att\r\nkonkurrenskraften därmed stärks, i synnerhet mot\r\nTyskland, som har en helt annan löneutveckling,</pre><pre>-- att vårt hushållssparande ökar, och att det är den\r\nandra sidan av det vi ser när det gäller de offentliga\r\nfinanserna,</pre><pre>-- att handelsbalansen ger ett kraftigt överskott och\r\natt bytesbalansen förstärks.</pre><pre>Det fanns alltså inga som helst ekonomiska skäl för\r\nspekulation mot den svenska kronan.</pre><pre>Men Carl Bildt, Anne Wibble och flera ledamöter\r\nav denna riksdag, däribland herr Tobisson, har\r\nägnat hela hösten åt att döma ut Sveriges ekonomi.\r\nGenom att dra paralleller med 30-talet har ni skapat\r\nintrycket att Sverige skulle gå samma väg som\r\nFinland. Därmed har ni skapat den internationella\r\nosäkerhet om valutapolitiken som var grunden för\r\nvalutautflödena och som gjorde det nödvändigt för\r\nriksbanken att gripa in och göra slut på\r\nspekulationen.</pre><pre>Nu betalar svenska folket priset i form av höga\r\nräntor för er svartmålning av ekonomin. Det\r\ndrabbar småföretagen, villaägare och konsumenter\r\nsom har tagit krediter. Detta är det mest påtagliga\r\nresultatet av tre månaders borgerlig politik.</pre><pre>Carl Bildt har sagt att detta är den enda vägen.\r\nSanningen är att den väg som den borgerliga\r\nmajoriteten nu slagit in på är vägen till ökad\r\narbetslöshet, ökade klyftor och orättvisor i det\r\nsvenska samhället.</pre><pre>Mot detta ställer vi socialdemokrater vårt\r\nalternativ. Det är en konkret och konstruktiv\r\nstrategi för arbete, tillväxt och en rättvis fördelning.</pre><pre>Vi väl hävda byggandet. Det är nu vi skall satsa på\r\natt bygga ut infastrukturen och satsa på ombyggnad\r\noch underhåll av både bostäder och offentliga\r\nbyggnader.</pre><pre>Vi vill motverka finanskrisen, det gör vi bäst genom\r\natt se till att staten inte tar i anspråk allt riskkapital\r\nfrån ideologiskt motiverad utförsäljning av företag\r\noch fastigheter.</pre><pre>Vi vill hålla priserna i schack. Det gör vi bäst genom\r\natt förbereda nästa steg i anpassningen av\r\ngränsskyddet, hålla igen på hyrorna, skärpa\r\nkonkurrensen och hålla efter statliga verk --\r\ndäribland televerket -- som driver upp inflationen.</pre><pre>Vi vill bekämpa arbetslösheten. Det gör vi med\r\naktiva åtgärder i stället för passivt stöd. Vi vill\r\ndärför satsa mer på utbildning och stärka\r\nungdomsgarantin.</pre><pre>Vi vill förnya arbetslivet och stärka\r\nproduktiviteten. Därför vill vi ha en samlad\r\noffensiv för ny organisation av arbetet.</pre><pre>Vi vill driva en ansvarsfull finanspolitik. Vi har lagt\r\nfram förslag som innebär starkare statsfinanser än\r\nvad regeringen har gjort.</pre><pre>Vi vill driva en rättvis fördelningspolitik. Därför\r\nmåste de som har det bäst ställt vara med och\r\nbetala. Barnfamiljerna måste få sin del av\r\nskattereformen.</pre><pre>Vi vill ha en uthållig tillväxt. Därför måste den\r\nekonomiska politiken bedrivas i samklang med\r\nmiljöpolitiken.</pre><pre>Herr talman! Detta är vårt alternativ för arbete,\r\ntillväxt och rättvisa. Med det vill jag yrka bifall till\r\nreservationerna 1--15 i finansutskottets\r\nbetänkande.</pre><pre>Anf. 2 LARS-OVE HAGBERG (v):</pre><pre>Herr talman! Nu får det vara nog -- så börjar\r\nalltfler uttalanden från de som drabbas av\r\nregeringens politik. Citat ur dessa uttalanden kan\r\nlyda: ''Den högerledda borgarregeringens politiska\r\noffensiv hotar rasera hela välfärdsbygget. I en strid\r\nström produceras det ena arbetarfientliga förslaget\r\nefter det andra med försämringar för vanligt folk\r\noch favörer för kapitalägare och förmögna.\r\nSkattelättnader för kapital, stora förmögenheter\r\noch arvsskatt betalas med karensdagar, urholkade\r\narbetsskadeersättningar och infrysta\r\nbarnbidragshöjningar.'' Man säger att det här inte\r\när någon bra början för den nya starten. Det är en\r\nkatastrof för högerregeringen. Det är ett av de\r\nmånga uttalanden som kommer från t.ex. den\r\nnyvakade fackföreningsrörelsen som har kommit\r\ntillbaka med nytt intresse efter en tids insomnande.</pre><pre>Det är klart att de protesterar. T.o.m. inom\r\nregeringskansliet säger man nu att det måste bli\r\nvärre innan det kan bli bättre. Den tesen har nu\r\nblivit hela regeringens tes. Det är klart att nästan\r\n700 kr. i månaden är en fantastisk summa för de\r\nsom har det sämst och kanske sliter hårdast i\r\nsamhället. Jag ser att landets finansminister Anne\r\nWibble i sitt framträdande mer och mer liknar en\r\nkvinnlig f.d. premiärminister i Europa -- kylig och\r\nokänslig inför människors problem.</pre><pre>I det här läget är det oerhört intressant att se på\r\nregeringens sammansättning. Per-Ola Eriksson har\r\ntagit hand om finansutskottet och skall leda\r\nregeringen genom riksdagen. Tycker centern också\r\natt det måste bli värre först innan det kan bli bättre?\r\nTror man med sitt långvariga motstånd att den här\r\ntypen av ökade klyftor kommer att vara det? Var\r\nfanns motståndet före valet. Centern angrep t.o.m.\r\nsocialdemokratin från vänster. Det här är en\r\nmycket intressant händelseutveckling.</pre><pre>Från vänsterpartiet tror vi inte på\r\nfyrpartiregeringens strategi att få fart på Sverige\r\ngenom sänkta skatter. Det är en från början felaktig\r\ninriktning. Vi vet att det kommer att få negativa\r\nkonsekvenser, inte minst på statens budgetsaldo.\r\nDen tydliga inriktningen mot klyftorna kommer\r\ninte att leda till entusiasm, arbetsvilja och nya idéer,\r\nvilket krävs i hela vårt samhälle för att vi skall stå\r\noss i den internationella konkurrensen.</pre><pre>Regeringens analys av orsakerna till den kris vi\r\nbefinner oss i är egentligen ganska diffus och\r\nknapphändig. Man säger att krisen är\r\nsjälvförvållad, att det finns strukturella brister, att\r\ndet har skett försummelser och att vi har\r\nproduktivitetsproblem. Vi har naturligtvis också\r\nkonjunkturfenomen, framför allt på de marknader\r\nsom vi är mest beroende av. Vår ekonomi är\r\nextremt exportberoende. Vi får problem i det här\r\nlandet. Frågan är hur man skall göra framöver.</pre><pre>Det är intressant att se vilken väg man väljer och\r\nvilka åtgärder man skall vidta. Hur har man\r\nförklarat landets problem? Om man tror att det är\r\nen kostnadskris skall man naturligtvis pressa ned\r\nlönerna och kostnaderna i nivå med omvärlden.\r\nDet innebär att sparandeekonomin måste öka och\r\natt man måste få bukt med\r\nbytesbalansunderskottet. Men om man ser att\r\nproblemen i den konkurrensutsatta sektorn mer\r\nhandlar om inlåsningseffekter, dåliga\r\narbetsorganisationer samt otillräcklig utbildning\r\noch forskning, blir svaret kanske ett helt annat. Då\r\ngäller det vad man skall göra åt detta.</pre><pre>Från vänsterpartiet anser vi att vi står inför en\r\nnödvändig strukturrationalisering. Devalveringar,\r\nskattesänkningar, lönenedpressning och sänkta\r\nmiljökrav försvårar en omställning av svenskt\r\nnäringsliv. Vi kan inte göra om de misstag som\r\ngjordes på 80-talet, som till stor del har förorsakat\r\ndessa strukturproblem.</pre><pre>Man kan åtminstone inte välja en väg där man\r\nbetrakar det här som en kostnadskris om man vill\r\nha full sysselsättning, bra jobb och hyggliga löner i\r\nframtiden i vårt land.</pre><pre>Enligt vänsterpartiets uppfattning måste den\r\nekonomiska politiken inriktas på att små och stora\r\nföretag, nya såväl som gamla, hela tiden skall\r\nomvandlas och omstöpas till kunskapsintensiva\r\nföretag. En satsning på kunskapsintensiva\r\nverksamheter samt en demokratisk\r\narbetsorganisation kan ge landet en\r\nkonkurrensförmåga som kan bli unik. Därför krävs\r\nen aktiv och medveten näringspolitik, där man kan\r\nvidta åtgärder i rätt tid i vad gäller kapital,\r\nutbildning och infrastruktur.</pre><pre>I ett internationellt perspektiv är det här ett måste,\r\nom man tänker på den EG-debatt som förs.\r\nDebatten om man skall vara medlem eller icke\r\nmedlem, ha frihandelsavtal eller i EES-avtal\r\nförefaller mig vara något lättsinnig. Oavsett hur vi\r\ngör måste det svenska näringslivet i sin helhet ha\r\nden unika inriktning som det har haft genom\r\nårtioendena, om inte detta land skall bli ett\r\nlåglöneland med enbart en\r\nsammansättningsindustri. Ett modernt näringsliv\r\ndär kvalitet, kunskap, engagemang och\r\ndemokratiskt inflytande är det som vi ställer i\r\ncentrum och konkurrerar med.</pre><pre>Vi har naturligtvis produktivitetsproblem. Därför\r\när det intressant att regeringen sätter tillväxten i\r\ncentrum. Man har sagt att det här är vår allra\r\nviktigaste front. I går hade man en debatt om\r\nskatter och tillväxt. Om man nu vill ha tillväxt,\r\nvarför finns det då så vattentäta skott mellan t.ex.\r\nden konkurrensutsatta sidan och kommunerna?\r\nOm man verkligen vill ha en kunskapshöjning i\r\nlandet spelar kommunerna en oerhört väsentlig\r\nroll. Om man verkligen vill ha fart på\r\nproduktiviteten i landet är väl det väsentligaste inte\r\nåtgärder mot de lönearbetande? Man faller t.ex.\r\nundan eller aviserar arbetsrättsutredningar, som är\r\nnästan identiska med det som produceras på SAFs\r\nkansli och som för övrigt har mycket gemensamt\r\nmed de tidigare borgerliga förslagen. Avser man att\r\nförsämra lagen om anställningsskydd? Jag är inte\r\nsäker på att produktiviteten, engagemanget och\r\ninställningen för Sveriges framtid påverkas i rätt\r\nriktning om man prioriterar vissa i arbetslivet.\r\nInskränkningarna i strejkrätten betraktas säkert\r\nsom ett grovt övergrepp, särskilt om man har en\r\narbetsgivare som är gravt oresonlig, tillhandahåller\r\nen dålig arbetsmiljö och sköter sin verksamhet\r\nmycket dåligt.</pre><pre>Om det inte blir ett stopp från regeringens sida kan\r\nman dessutom befara att inslagen från England där\r\nman t.o.m. ger sig in i fackföreningsrörelsens egen\r\nbeslutsprocess bli verklighet i Sverige. Då kanske vi\r\nt.o.m. får sämre villkor för vår fackföreningsrörelse\r\nän vad som gäller i övriga Europa, förutom\r\nEngland. Man begränsar fackliga veton och ger sig\r\nhela tiden på den fackliga rörelsen.</pre><pre>Är detta, regeringspartierna, vägen till\r\nproduktiviteten, där man ser till att människor har\r\nett engagemang? Är det vägen att nå någon form av\r\nsamförstånd i arbetslivet? Vår viktigaste uppgift är\r\natt strukturera om svenskt näringsliv så att det blir\r\nslagkraftigt.</pre><pre>Jag vill ställa ytterligare en fråga. Hur skall de\r\ninvesteringar som så kraftigt har minskat kunna öka\r\ni industrin? Är det genom dessa gåvor, som är det\r\nviktigaste? Det är marknaden som skall sköta det\r\nhär. Ni anvisar vissa infrastrukturinvesteringar.\r\nMen vad skall få marknaden att investera i Sverige?\r\nDet svarar ni inte på. Ni svarar bara på ett sätt,\r\nnämligen genom skattelättnader för kapitalet. Hur\r\nhar ni egentligen tänkt er det svenska näringslivet\r\nframöver? I bakgrunden kanske SAFs recept vilar,\r\neftersom man har fått igenom fyra av dem --\r\nsmåföretagen, infrastruktur, karensdagar och\r\nprivata alternativ inom vården. Man har fått sänkta\r\nskatter. Nu återstår sänkta arbetsgivaravgifter, dvs.\r\ninterndevalvering. Är det den vägen som öppnar\r\nsig efter nyår?</pre><pre>För vänsterpartiets del avvisar vi en sådan väg. Vi\r\nvill prioritera full sysselsättning och en rättvis\r\nfördelningspolitik. Då räcker det inte med att\r\nförlita sig på marknaden. Staten har en viktig\r\nfunktion när det gäller att fylla, förstärka och\r\nvidareutveckla infrastrukturen och utbildningen.\r\nEkonomins tillväxt förutsätter en väl fungerande\r\nomsorg. Välfärdspolitiken är inte en belastning,\r\nden är en tillgång. Det är lika viktigt att den\r\nekonomiska politiken har som mål en offensiv\r\nmiljöpolitik, fasta spelregler i energipolitiken och\r\nlångsiktiga miljösatsningar. Ekonomin måste också\r\nvara självständig, oavsett om vi är medlemmar i EG\r\neller står utanför. Vi får absolut inte missgynna\r\ntredje världen och bygga de tullmurar som EG har.</pre><pre>Vår utgångspunkt för den ekonomiska politiken är\r\natt det skall vara rättvisa och jämlika behov som\r\nstyr produktionen i samhället. Det avgörande är att\r\nde arbetande har det inflytande och den makt över\r\nproduktion och arbetsliv som behövs för att vi skall\r\nkunna få en bra produktion, bra produktivitet och\r\nett bra innehåll. Då kan vi få den nödvändiga\r\ninriktningen på ekologiska, sociala och mänskliga\r\nvärden.</pre><pre>Sedan är det naturligtvis alldeles riktigt som Allan\r\nLarsson säger, att om man skär så mycket till den\r\nprivata konsumtionen och skär när det gäller\r\nbyggandet får det negativa effekter på den\r\ninhemska marknaden. Vi delar socialdemokratins\r\nbedömning på den punkten.</pre><pre>Däremot är vi inte överens med socialdemokratin\r\nom att man måste ge sig på kommunerna. Vi tror\r\natt det är särskilt olyckligt i detta läge att ge sig på\r\nkommunerna, som regeringen aviserar att den skall\r\ngöra. Att i detta konjunkturläge stöpa om\r\nkommunerna på det sätt som aviseras kommer att\r\nskapa stora sysselsättningsproblem.</pre><pre>Detta leder mig till slutsatsen att arbete åt alla inte\r\när något högt prioriterat mål för den borgerliga\r\nfyrpartiregeringen. Jag anklagade den gamla\r\nsocialdemokratiska regeringen för att ta bort detta\r\nmål som ett förstahandsmål under de senaste åren i\r\nregeringsställning. Här finns det knappt alls.</pre><pre>Arbetslösheten ökar. Vi har från vår sida pekat på\r\natt man nu äntligen måste sätta folk i arbete.\r\nGenomför ROT-programmen på områden som är\r\nviktiga för samhället i stället för att låta\r\nkontantstödet öka. Det bästa i detta sammanhang\r\när att vårda den bästa resursen, att se till att den har\r\narbete.</pre><pre>Även beslutet om barnbidragen, vill jag poängtera,\r\nminskar köpkraften och kan näppeligen bidra till\r\natt minska arbetslösheten. Det är ganska\r\nhäpnadsväckande hur man motiverar beslutet.\r\nPengarna skall i stället gå till AMS-stöd, det står\r\nklart och tydligt i propositionen.</pre><pre>I förfarandet kring barnbidragen hände någonting\r\nalldeles nytt. Det första var att vi fick en ny regering\r\ni valet, men eftersom Lars Tobisson i går berättade\r\ni debatten om interna interiörer i finansutskottet\r\nom ett annat ärende, kan man anta att något har\r\nhänt något i finansutskottet som måste poängteras.\r\nDet gör att regeringsunderlaget kanske nu är\r\nhelfast. Talet om att vi har ett parti i riksdagen som\r\ninte dagtingar med någonting utan går rätlinjigt\r\nfram och inte har några skygglappar åt något håll,\r\ndet är borta. Vi vet att man behövde säga: Det är\r\nni som orsakat räntehöjningen. Då vek de sig om\r\nbarnbidragen.</pre><pre>Det pikanta är att när regeringspartierna, de fyra,\r\nskulle ha enskild överläggning, så gick kansliet,\r\nsoocialdemokraterna och jag ut, men kvar blev Ny\r\nDemokrati. Det har ganska länge pågått en debatt\r\nom det partiet skulle få vara med vid\r\növerläggningarna eller inte. Vi får väl anse att Ny\r\nDemokrati numera ingår i regeringsunderlaget,\r\nvilket man även kan se av debattordningen.</pre><pre>Till allra sist, fru talman, vill jag instämma i den\r\nsocialdemokratiska reservationen om teletaxor.\r\nDärmed yrkar jag bifall till den meningsyttring som\r\njag fogat till utskottsbetänkandet.</pre><pre></pre><pre>Anf. 3 PER-OLA ERIKSSON (c):</pre><pre>Fru talman! Den svenska ekonomin befinner sig i\r\nen av efterkrigstidens djupaste långkonjunkturer.\r\nVi läser nästan dagligen om nya varsel och\r\nuppsägningar. Arbetslösheten ökar.\r\nIndustriproduktionen fortsätter att sjunka.\r\nInvesteringarna minskar och antalet\r\nföretagskonkurser ökar. Budgetunderskottet för\r\ninnevarande år beräknas till 50 miljarder kronor.\r\nSammantaget karakteriseras den svenska\r\nekonomin av stagnation och lågkonjunktur.</pre><pre>Det är arvet efter socialdemokraternas nio år, ''den\r\ntredje vägens politik'' och den tid som kallades att\r\n''Sverige är på rätt väg''.</pre><pre>Det allvarliga läget beror till stor del på bristerna i\r\nden ekonomiska politik som förts i Sverige under\r\ndessa år, med alltför hög inflation. I kombination\r\nmed internationell lågkonjunktur har den svenska\r\nekonomins nedgång kraftigt förstärkts.</pre><pre>Fru talman! Det är nu nödvändigt att det sker en\r\nkraftfull omläggning av den ekonomiska politiken\r\nför att återge Sverige tillväxt och konkurrenskraft\r\nså att sysselsättningen värnas och välfärden tryggas\r\noch utvecklas. Som ny ordförande i finansutskottet\r\när jag glad över att det gått att skapa majoritet i\r\nutskottet för en ekonomisk politik med denna\r\ninriktning. Nu lägger vi grunden för att Sverige\r\nskall kunna spela i ekonomins högre divisioner.</pre><pre>Den ekonomiska stagnationen måste brytas. Med\r\nåtgärderna i tilläggsbudgeten och en skattepolitik\r\nför tillväxt gör Sverige nu en nödvändig\r\nkursomläggning. Den består av många delar:</pre><pre>1.  Genomgripande strukturella förändringar krävs\r\nför att stimulera företagande, främst vad gäller de\r\nsmå- och medelstora företagen. Det främjar\r\ntillväxten i näringslivet och ekonomin.</pre><pre>2.  Det behövs en ny och positiv syn på enskilt\r\nägande och för att förändra organisations- och\r\nutgiftsstrukturen i den offentliga sektorn.\r\nSocialförsäkringssystemet måste reformeras. På så\r\nsätt läggs grunden för utveckling och framsteg.</pre><pre>3.  Sparandet måste stimuleras. Det måste bli\r\nlönsamt att arbeta och attraktivt att spara för den\r\nenskilde. Det är fördelningspolitiskt viktigt. Alltför\r\nlänge har det varit fördelaktigare att låna pengar än\r\natt spara. Ur fördelningspolitisk synvinkel är det\r\ninte acceptabelt att människor måste ställa sitt hopp\r\ntill att vinna på lotteri eller tips för att kunna öka\r\nsitt sparande. Detta har man tvingats leva med\r\nunder de socialdemokratiska åren. Nu läggs kursen\r\nom. Nu skall vi främja sparande och hushållning.</pre><pre>4.  Hushållssparande måste gå före det\r\ninstitutionella sparandet. Socialdemokraterna har\r\nprioriterat sparandet i kollektiva fonder. Det har\r\nbidragit till att öka vårt lands sårbarhet för\r\nfinansiella kriser. Ett ökat hushållssparande t.ex. i\r\nbank får däremot motsatt effekt. Det ökar\r\nmotståndskraften i det finansiella systemet.</pre><pre>5.  Ny- och småföretagande måste ges bättre\r\nförutsättningar och utvecklingsmöjligheter. Mindre\r\nföretag har ofta en högre grad av flexibilitet och\r\nanpassningsförmåga än stora företag. De ger\r\nförutsättningar för att hela Sverige blir levande.\r\nSysselsättning skall kunna skapas över hela landet.</pre><pre>6.  Genom lägre skatteuttag skall ny- och\r\nsmåföretagandet stimuleras. Tillgången till\r\nriskkapital skall underlättas. Ett första steg på detta\r\nområde skall tas nästa år. Viktigt är också att\r\nförbättra möjligheterna till etablering av nya\r\nföretag genom förenklade regler. En effektiv och\r\nfungerande konkurrens skapar också\r\nförutsättningar för små och medelstora företag.</pre><pre>7.  Inflationen måste varaktigt nedkämpas. Vi kan\r\ninte tillåta att den svenska inflationen ligger\r\npermanent markant högre än i andra länder, vilket\r\nvarit fallet under hela 1980-talet. Inte i något fall\r\nhar en lång period av hög inflation varit förenlig\r\nmed en ekonomisk tillväxt, rättvis fördelning och\r\nsocial utveckling. Den största negativa\r\nomfördelningen som sker är den som följer av för\r\nhög inflation. Det vet vi efter att ha sett\r\nsocialdemokraternas nio år vid makten.</pre><pre>De senaste månanderna har vi sett en nedgång i\r\nprisökningstakten. Det är glädjande.\r\nInflationstakten bekämpas bl.a. genom en stram\r\nfinanspolitik. Föreslagna skattesänkningar måste\r\nbalanseras med minskade utgifter. Det är mitt svar\r\ntill Allan Larsson på den punkten.</pre><pre>8.  Arbetslösheten måste bekämpas. Ett arbete är\r\nför de flesta detsamma som ett ''värdigt liv''. Det är\r\nav yttersta vikt att vi lindrar effekterna för dem som\r\nblivit arbetslösa. Arbetslöshet innebär resursslöseri\r\noch mänskligt lidande och får därför inte användas\r\nsom ett medel i den ekonomiska politiken. Det har\r\nden nya regeringen och den nya\r\nriksdagsmajoriteten vid upprepade tillfällen\r\nunderstrukit. Därför måste de som blivit utan\r\narbete erbjudas möjligheter att utnyttja sin tid som\r\nfriställda med något meningsfyllt, t.ex. utbildning,\r\nsamtidigt som de aktivt söker nytt arbete. Det\r\ngäller för alla de människor som i dag står\r\narbetslösa på grund av industrikriser eller\r\nrationalisering. Det gäller såväl anställda vid ASSI,\r\nKarlsborgsverken, som vid stålverk i Luleå, i\r\nKarlskoga, i Malmö eller varhelst i landet\r\narbetslösheten finns.</pre><pre>Huvudinriktningen måste vara att skapa\r\nförutsättningar för varaktiga arbetstillfällen. Detta\r\nlägger också grunden till en god fördelningspolitik.</pre><pre>9.  Investeringar i t.ex. järnvägar och vägar måste\r\nöka. Genom att tidigarelägga sådana investeringar\r\nkan meningsfulla arbetstillfällen erbjudas. Sådana\r\ninvesteringar har också stor betydelse för\r\ntillväxtmöjligheterna i landet. Självfallet måste de\r\nregional- och miljöpolitiska aspekterna beaktas.\r\nNär vi formar den framtida infrastrukturen och gör\r\nsatsningarna på vägar och kommunikationer.</pre><pre>Fru talman! Socialdemokraterna har, med något\r\nundantag, motsatt sig de skattesänkningar som\r\nregeringen föreslagit. Fördelningspolitiska motiv\r\nsägs motivera deras ställningstagande och nej-\r\nsägar-linje.</pre><pre>Centern har en hög fördelningspolitisk ambition.\r\nAlla måste garanteras en grundtrygghet. Utsatta\r\ngrupper och regioner måste värnas. En av de\r\nviktigaste fördelningspolitiska åtgärderna är att\r\nbekämpa arbetslösheten och inflationen samt att\r\nlångsiktigt lägga grunden för en ny period av\r\ntillväxt, företagande och utveckling.</pre><pre>Skattesänkningar för enskilda eller företag kan\r\nförefalla orättvisa om de ses isolerat eller i ett kort\r\nperspektiv. På längre sikt är de nödvändiga för att\r\nskapa en ökad tillväxt och därigenom motverka\r\nstigande arbetslöshet. Sänkta skatter och avgifter\r\nför mindre företag får långsiktigt positiva\r\nåterverkningar på sysselsättningen. Det är ett\r\nargument som centern och många andra partier\r\nanvänt under årens lopp när de mycket starkt\r\nkritiserat förmögenhetsskatten på arbetande\r\nkapital, som varit en hämsko för många företag.</pre><pre>Regeringens åtgärder har -- i motsats till vad\r\nsocialdemokraterna påstår -- en fördelningspolitisk\r\nprofil. Sänkning av momsen på mat, turism och\r\ninrikes persontransporter har stor betydelse för det\r\nstora flertalet människor. Störst betydelse har det\r\nför barnfamiljer, lågavlönade, pensionärer med låg\r\npension och glesbygdens människor.</pre><pre>Sänkt skatt på t.ex. mat och inrikes\r\npersontransporter kompletterar och balanserar de\r\nlångsiktigt tillväxtstimulerande åtgärderna för\r\nnäringslivet.</pre><pre>Med eftertryck vill jag betona att den ekonomiska\r\npolitiken måste inriktas på att nå bestående\r\nförbättringar. Vi får inte luras till att bara\r\ngenomföra åtgärder som på kort sikt ser ut att\r\nstärka den svenska ekonomin, men som i grunden\r\ninte tar oss ur ekonomisk stagnation. Många av de\r\nsocialdemokratiska förslagen skulle få den\r\neffekten.</pre><pre>Jag lyssnade med mycket spänt intresse på Allan\r\nLarssons inledningsanförande. Allan Larsson har\r\nibland hyllats för insatser inom bl.a. AMS som\r\nhårdhänt rationaliserare och effektiviserare av den\r\ndelen av den offentliga sektorn. Han har hyllats\r\nmindre av väljarna för den ekonomiska politik som\r\nförts, eftersom de sade nej i september till den\r\nekonomiska politik Allan Larsson stod för.</pre><pre>Efter att ha lyssnat till Allan Larsson i dag är jag\r\nberedd att kora honom på ett område: till\r\ndemagogins och den politiska retorikens\r\nbanérförare. Hans anförande var i långa stycken\r\nfyllt av insinuationer, retorik och mera av den\r\nformulering som hör till pamfletternas framsidor.\r\nDet, fru talman, ger inte några nya jobb, ingen\r\nstabil ekonomi och ingen långsiktig välfärd för\r\nsvenska folket.</pre><pre>Socialdemokraternas reservationer och deras\r\nförslag till ekonomisk politik präglas av repriser.\r\nDen inslagna vägen från i våras, då\r\nsocialdemokraterna underströk betydelsen av en\r\nstram finanspolitik, återhållsamhet med statliga\r\nutgifter och en aktiv inflationsbekämpning, har\r\növergetts.</pre><pre>Som oppositionsparti har socialdemokraterna\r\nåterfallit i en populistisk politik med\r\nregleringsekonomi och subventionstänkande. Av\r\ngammalt slag. Jag väntar bara på kravet att det nu\r\nskulle vara dags för regeringen att öppna\r\nakutmottagningen. De vill inte erkänna tidigare\r\nmisstag och förespråkar nu en politik som skulle\r\näventyra välfärden långsiktigt.</pre><pre>De åtgärder som socialdemokraterna föreslår\r\nskulle leda till ökade offentliga utgifter, nya\r\nregleringar, ökade underskott i såväl bytesbalans\r\nsom statsbudget och högre inflation och ränta.</pre><pre>Socialdemokraternas regleringsiver gör sig påmind\r\npå många områden t.ex. när det gäller teletaxorna.\r\nSå sent som i våras och i regeringsställning ansåg\r\nsocialdemokraterna att taxebesluten skulle\r\ndelegeras till televerket. Nu i opposition anser man\r\natt detta är fel och vill att riksdagen skall besluta om\r\nteleverkets taxesättning.</pre><pre>Med andra ord: socialdemokraterna för en politik i\r\nregeringsställning och en helt annan i opposition.\r\nFru talman! Med en sådan ombytlighet är det en\r\nfördel om man förblir i opposition.</pre><pre>Det vore olyckligt om riksdagen ett halvt år efter\r\nsitt beslut att delegera taxesättningen till televerket\r\nskulle upphäva detta beslut. Statsmakternas beslut\r\nom televerkets verksamhet måste vara långsiktiga\r\noch inte omprövas efter några månader.</pre><pre>I linje med socialdemokraternas förslag om\r\nteletaxorna så borde ju riksdagen också fastställa\r\nbiljettpriserna på SJ eller Operan, Nordbankens\r\nolika bankavgifter, domänverkets priser för\r\njaktarrenden och fällavgifter på älg. Är det\r\nverkligen vad ni anser? I så fall har ni tagit flera steg\r\ntillbaka in i den gamla förlegade\r\nregleringsekonomin. Det är väl ändå inte det som\r\nmenas med socialdemokratins förnyelse?</pre><pre>Fru talman! Inför Sveriges tilltänkta inträde i EG\r\när det viktigt att vi försäkrar oss om en ekonomisk\r\npolitik som bereder väg för vårt EG-medlemskap.\r\nDen nyligen beslutade ekonomiska unionen\r\nskärper de ekonomiska kraven för inträde.</pre><pre>Det är värdefullt att en överenskommelse har\r\nträffats mellan EG-länderna vid mötet i Maastricht.\r\nDet skapar klarhet i EGs planer för det politiska\r\noch monitära samarbetet. Avtalet från Maastricht\r\nmåste analyseras och värderas noga för Sverige\r\ninför de kommande svenska\r\nmedlemsförhandlingarna.</pre><pre>Det är av största vikt att den påbörjade\r\nstrukturförändringen i svensk ekonomi fullföljs.\r\nDet skapar nödvändiga förutsättningar för hög\r\nsysselsättning och en välfärd som delas av alla samt\r\natt den svenska ekonomiska politiken vinner\r\nförtroende i omvärlden inför Sveriges planerade\r\nmedlemskap i EG.</pre><pre>Jag yrkar bifall till hemställan i finansutskottets\r\nbetänkande och avslag på samtliga reservationer\r\noch den särskilda meningsyttringen med undantag\r\nför reservationen nr 16 som jag yrkar bifall till.</pre><pre>Anf. 4 ALLAN LARSSON (s) replik:</pre><pre>Fru talman! Per-Ola Eriksson är en i det borgerliga\r\nkompaniet som i dag skall försvara regeringens\r\npolitik. På mig ger Per-Ola Eriksson samma intryck\r\nsom prästen som i sitt manus skrev: Svagt ställe.\r\nHöj rösten!</pre><pre>Jag tror att Per-Ola Eriksson har den svåraste sitsen\r\nav alla i dag. I valrörelsen talade Per-Ola Eriksson\r\nom rättvis fördelning. Nu skall han vara den\r\nfrämste garanten för att moderaternas politik\r\ngenomförs här i riksdagen.</pre><pre>Vi har alla med stor förundran sett hur\r\nmoderaterna slår igenom sin politik, och vi vet nu\r\nvad det betyder från fördelningssynpunkt. För en\r\nvanlig familj betyder det att man förlorar minst 660\r\nkr. i månaden -- det har Anne Wibble visat. Men\r\nför dem som har stora förmögenheter och stora\r\ninkomster gäller motsatsen; de har fått stora\r\nfavörer. Man började med att kasta ut en massa\r\nköttben, som Hans Tson Söderström sade. Sedan\r\nblir det vanligt folk som får ta smällarna.</pre><pre>Kommer P-O Eriksson ihåg vad Olof Johansson\r\nskrev i Aftonbladet i våras om denna politik? Han\r\nskrev att ordet rättvisa inte finns med i\r\nhögeralliansens program, och han tillade att det var\r\ninte ordet rättvisa man skyggade för utan\r\nbegreppet. Det var en träffande beskrivning, och\r\nnu har vi kunnat iaktta vad det konkreta uttrycket\r\nför det här innebär. Hela det program som Per-Ola\r\nEriksson nu skall votera genom går tvärsemot vad\r\nPer-Ola Eriksson talade om genom hela\r\nvalrörelsen.</pre><pre>Vad är det för ny start ni erbjuder? Jo, de som har\r\ndet bäst ställt i samhället får flytta fram sina\r\nstartblock flera steg, och alla andra får ta flera steg\r\ntillbaka. Vad ni åstadkommer är en ny start för\r\notrygghet och orättvisor i det svenska samhället.\r\nHur känns det, P-O Eriksson, att vara den främste\r\ntalesmannen för denna politik?</pre><pre>Jag träffar en del av P-O Erikssons partivänner\r\nlokalt. De har blivit väldigt tysta -- de står inte upp\r\nlängre för er politik. Hur länge skall centern orka\r\nmed att vara slavsändare för moderaternas\r\nutsändningar av sina budskap om nya klyftor och\r\nökade orättvisor?</pre><pre>Per-Ola Eriksson talar om svensk ekonomi just på\r\ndet sätt som jag varnade för, just på det sätt som\r\nskapar osäkerhet utomlands, just på det sätt som\r\nledde till valutautflöden, just på det sätt som\r\ntvingade riksbanken att agera haverikommission\r\nnär det gäller regeringens politik. Jag hade trott att\r\nP-O Eriksson skulle ha tänkt igenom detta något\r\nmer inför dagens debatt -- men icke så.</pre><pre>Kom ihåg nu att när man tittar på EGs villkor för\r\nstabiliseringpolitiken, så finner man att Sverige är\r\nett av de få länder som uppfyller kraven då det\r\ngäller offentliga finanser, bytesbalans och nu också\r\ninflationsbekämpningen. Det var detta som P-O\r\nEriksson dömde ut.</pre><pre>Anf. 5 PER-OLA ERIKSSON (c) replik:</pre><pre>Fru talman! Först, Allan Larsson: Jag rår inte för\r\nom jag har starkare röst än Allan Larsson.</pre><pre>Det är inte så att centerrörelsen har tystnat.\r\nDäremot noterar jag med en viss förvåning,\r\neftersom jag lever i ett område med många\r\nsocialdemokrater runt omkring mig, hur tysta\r\nsocialdemokraterna var i Norrbotten under den\r\nsenaste valrörelsen, därför att de inte hängde med\r\noch inte kände någon tilltro till den politik som\r\nAllan Larsson stod för.</pre><pre>Centern behöver inte föra någon annans politik. I\r\nregeringsställning och i denna nya\r\nriksdagssammansättning har vi möjlighet att få\r\ngehör för precis de krav som vi under flera år har\r\ndrivit. Jag vill peka på sänkt skatt på mat, sänkt\r\nmoms på turismen och på inrikes\r\npersontransporter, bättre villkor för\r\nsmåföretagare, mindre regelverk, lägre\r\narbetsgivaravgifter i utsatta områden och lägre\r\nskatter på de mindre företagen. Nu får vi också\r\nresurser till ökade satsningar på infrastruktur,\r\nvägar, kommunikationer och utbildning.</pre><pre>Skattebesluten om sänkt moms samt sänkt skatt på\r\nturism, mat och persontransporter betyder för en\r\ntvåbarnsfamilj ett tillskott på ca 3 000 kr. per år.\r\nDessa 3 000 kr. per år är viktiga, men de har inte\r\ntillkommit genom socialdemokraternas\r\nmedverkan, utan de har tillkommit genom hård\r\nstrid mot socialdemokraterna under många år.</pre><pre>Jag tror det är viktigt att komma ihåg detta, för\r\nsocialdemokraterna försöker nu, med Allan\r\nLarsson i spetsen, att efter valet skriva om den\r\npolitiska historien. Men det går inte, Allan\r\nLarsson. Socialdemokraterna har under de senaste\r\nnio åren visat hur klyftorna mellan enskilda\r\nindivider, mellan företag och regioner har ökat.\r\nDet är de klyftorna som vi nu skall minska, det är\r\nnu vi skall få svängrum och det är nu vi skall få fart\r\npå ekonomin. Det kommer att vara till nytta för\r\nAllan Larsson, för socialdemokraterna och för hela\r\ndet svenska folket.</pre><pre>Anf. 6 ALLAN LARSSON (s) replik:</pre><pre>Fru talman! P-O Eriksson stoltserar med att\r\nhushållen får 3 000 mer i plånboken, och Anne\r\nWibble stoltserar lika glatt med att det blir 8 000\r\nmindre. Nu får ni väl bestämma er. Vad är det som\r\ngäller? Inte kan vi tro på uttalanden som görs på det\r\nhär sättet.</pre><pre>P-O Eriksson talar om småföretagen och om den\r\nsänkning av förmögenhetsskatten som skett för\r\nungefär var tredje småföretagare. Men hur mycket\r\nmer får de betala i ränta bara genom de åtgärder\r\nsom ni vidtagit i höst och som skapat osäkerhet och\r\ndrivit upp räntorna?</pre><pre>Vem kan ta P-O Eriksson på allvar när han\r\nbeskriver vårt budgetalternativ på det sätt som\r\nskedde nyss här i talarstolen? P-O Eriksson har ju\r\nsuttit med i finansutskottet och fått del av\r\nföredragningarna och redovisningarna av hur det\r\nser ut. Vårt budgetalternativ är starkare för\r\ninnevarande budgetår, och detsamma gäller\r\nhelårseffekten framöver. Jag vill uppmana P-O\r\nEriksson att nu här i kammaren säga om det är jag\r\nsom har rätt när jag gör beskrivningen eller om det\r\när rätt som P-O Eriksson sade nyss. Jag tycker att\r\nhederligheten och samarbetet inom utskottet skulle\r\ntjäna på om P-O Eriksson kunde ge ett rakt besked\r\noch ta avstånd från det påstående som nyss\r\nframfördes.</pre><pre>Jag vill också att P-O Eriksson skall svara på de\r\nfrågor som jag ställde: Vad är det för skillnad\r\nmellan den politik som ni skall driva och den politik\r\nsom man har drivit i t.ex. Danmark och\r\nStorbritannien när det gäller ekonomi och\r\nsysselsättning? Vilken strategi har ni? Är det\r\nkontantlinjen eller arbetslinjen som gäller? Och\r\nvad är det för mål ni har för\r\narbetslöshetsbekämpningen?</pre><pre>När det gäller fördelningspolitiken frågar jag:\r\nVarför skall denna politik lyckas i Sverige, när den\r\ninte har gett de effekter som ni påstår att den har\r\ngett när den prövats i USA och i Storbritannien och\r\ndär ekonomerna ger ett entydigt besked? Och\r\nvarför skall de som har det bäst slippa undan, när ni\r\nkommer med den breda svångremmen?</pre><pre>Slutligen statsfinanserna: Jag ställde en mycket\r\nprecis fråga, och jag tänkter upprepa den till de\r\nandra företrädarna för borgerligheten, därför att\r\nden är mycket viktig just med tanke på\r\nfinansmarknaderna som ni står nära och som vill\r\nveta om in tänker uppfylla det ni har sagt om att ni\r\nskall finansiera de skattesänkningar som ni\r\ngenomför för innevarande budgetår. Kommer ni att\r\nlägga förslag som berör innevarande budgetår? När\r\nkommer de att läggas fram, och vad är det för\r\nkaraktär på de åtgärder som skall förstärka\r\nstatsfinanserna? Ni har sedan oktober försämrat\r\nstatsfinanserna med 19 miljarder. Nu kan P-O\r\nEriksson börja med att ge ett besked, och så får vi\r\nse om jag får ett klart svar där.</pre><pre></pre><pre>Anf. 7 PER-OLA ERIKSSON (c) replik:</pre><pre>Fru talman! Jag skall börja med frågan om\r\nräntebördan på småföretagen och kvittera Allan\r\nLarsson genom att fråga om han har räknat på hur\r\nmycket småföretagen fick betala i ökade\r\nräntekostnader under 1989, 1990 och in på 1991 på\r\ngrund av den ekonomiska politik som Allan\r\nLarsson var ansvarig för. Det var betydande belopp\r\nsom småföretagen tvingades punga ut med därför\r\natt den svenska ekonomin inte höll det mått som\r\nman kan ställa anspråk på att den bör hålla.</pre><pre>Till Allan Larsson vill jag också säga:\r\nSkattesänkningar skall finansieras och\r\nskattesänkningar finansieras också. Men till\r\nskillnad från det som nu sker är det så att under den\r\ntid, då Allan Larsson hade ansvar för att fullfölja\r\nskattereformen, var den inte finansierad till alla\r\ndelar. Därför tycker jag att Allan Larsson bör vara\r\nlitet försiktigare med att tala om finansierade\r\nskattesänkningar.</pre><pre>Det är klart att arbetslinjen och den\r\nfördelningspolitiska linjen skall gälla. Från vårt håll\r\nkommer vi också att medverka till att så kommer\r\natt ske. Eftersom vi har arbetslinjen som mål i den\r\nekonomiska politiken och inte kontantlinjen,\r\nmedverkar vi också till att driva näringspolitiken\r\noch arbetsmarknadspolitiken så, att vi kan förkorta\r\nköerna till arbetslöshetskassorna. Vad värre är: Vi\r\ntvingas leva med sviterna efter\r\nsocialdemokraternas senaste år vid makten.</pre><pre>Mycket i den socialdemokratiska politiken är\r\nrepris. Under en viss tid medverkade\r\nsocialdemokraterna till byggandet av båtar på\r\nlager. Nu verkar det som om man vill bygga\r\nbostäder på lager och alltså ha en aktiv\r\nbyggverksamhet för någonting i framtiden. Men\r\npolitiken att bygga båtar, med socialdemokraternas\r\nmedverkan, var inte framgångsrik. Er byggpolitik i\r\ndag är inte heller framgångsrik.</pre><pre>Jag vill också påminna om hur stora klyftorna blev\r\nunder de år då socialdemokraterna hade ansvaret.\r\nDet var då busslast efter busslast med människor\r\ngick från glesbygdsområdena till\r\nstorstadsområdena. En och annan hamnade nog\r\nockså på Östermalm.</pre><pre>Fru talman! Jag vill avsluta med att säga att den\r\ngamla modellen överges i Sovjet, i Sverige skall vi\r\növerge den socialdemokratiska modellen och börja\r\nbygga något nytt som är beständigt och\r\nframgångsrikt.</pre><pre>Anf. 8  LARS-OVE HAGBERG (v) replik:</pre><pre>Fru talman! Jag tycker att det ändå anstår\r\nutskottets ordförande att svara på vissa väsentliga\r\nfrågor.</pre><pre>Det är väl inte så, Per-Ola Eriksson, att det är era\r\nregeringsbröder som är de främsta förkämparna\r\nnär det gäller att ta bort momsen på mat. Det\r\ngjordes ju ett förvalsarbete, och jag tvivlar\r\nverkligen på att Per-Ola Eriksson hade fått igenom\r\nnågonting, om det inte hade gjorts ett förarbete\r\nföre valet.</pre><pre>Vad är det för politik som den här regringen för?\r\nNu har vi alltså en fyrklöver som kritiserar\r\nsocialdemokratins tredje väg, vilket vi i\r\nvänsterpartiet också gör, men den nya regeringen\r\nundviker ju på allt sätt att kritisera dem som fick\r\nnytta av devalveringen: de som investerade\r\nutomlands, storbolagen som konsoliderade sig där,\r\nspekulanterna och de som inte investerade i\r\nSverige. Det är just de som misslyckas eller som\r\ninte kan ta eget ansvar utan måste ställas under\r\nstort omvandlingstryck för att investera riktigt som\r\ntydligen skall gynnas av Per-Ola Erikssons politik.\r\nVilka nya medel har Per-Ola Eriksson, förutom\r\nskattesänkningarna som är det absolut viktigaste\r\nframdeles, för att marknaden skall klara\r\nproblemen? Är det kanske de små och medelstora\r\nföretagen som skall sköta det här? Har dessa bolag\r\nen bättre vilja, eller hur är det?</pre><pre>Per-Ola Eriksson sade att skattesänkningarna ger\r\narbete och att regeringen står för arbetslinjen. Vad\r\när det som ger arbete? Innebär nästa steg att även\r\ncentern kan godkänna en intern devalvering? Eller\r\nhur ser man på krisen i Sverige, som jag frågade\r\ntidigare. Vad behöver göras? Vilken beredskap har\r\nfyrklövern för beredskap för det svenska\r\nnäringslivet, vad vill man egentligen se för\r\nnågonting? Man kan ju inte bara tala om forskning\r\noch kunskap på en nivå då det gäller hela samhället.</pre><pre>Till sist, Per-Ola Eriksson: Har förslagen\r\negentligen någon regionalpolitisk betydelse,\r\neftersom det hela kombineras med ett mycket\r\nstarkt uttalande för EG-medlemskap? Vi vet ju\r\nredan att krafterna i fråga vill gynna de tre starka\r\nregionerna i Sverige. Överensstämmer detta\r\nverkligen med talet om den regionalpolitiska balans\r\nsom centern tidigare har eftersträvat?</pre><pre>Anf. 9  PER-OLA ERIKSSON (c) replik:</pre><pre>Fru talman! Helt kort till Lars-Ove Hagberg:\r\nMomsen på mat sänks vid årsskiftet. Jag är\r\nmedveten om att även vänsterpartiet har\r\nmedverkat i förarbetet. Uppspelet i en match kan\r\nvara viktigt, men det är ändå viktigare att göra mål.\r\nDet var fyrklöverregeringen och den här riksdagen\r\nsom gjorde mål beträffande momsen på maten, och\r\ndet är jag glad för. Tyvärr har det dröjt alldeles för\r\nlänge, men det är bättre sent än aldrig. Genom\r\nsänkningen av momsen på mat får vi ett instrument\r\nsom har en klar och tydlig fördelningspolitisk\r\neffekt. Barnfamiljerna, pensionärer med låg\r\npension och låginkomsttagare gynnas.</pre><pre>Beträffande småföretagen och skattesänkningarna\r\nskall jag faktiskt ge vänsterpartiet en liten eloge.\r\nNär det gäller skatten på arbetande kapital skiljer\r\nsig vänsterpartiet från socialdemokraterna -- om\r\nLars-Ove Hagberg nu kunde lyssna innan han får\r\nsina råd från Hans Gustafsson -- på det sättet att\r\nvänsterpartiet har haft förståelse för att\r\nsmåföretagens skattebörda under många år har\r\nvarit en hämsko för dem. Nu sänks skatten på\r\narbetande kapital. Vi tar bort skatter och regler\r\nsom har varit hämmande för småföretagen. Detta\r\nlägger grunden till en ny period av positiv satsning\r\noch nyföretagande. Vi minskar regelverket och gör\r\ndet lättare att etablera företag. Alltför många\r\nföretagare har klagat över detta -- och det vet både\r\nLars-Ove Hagberg och Hans Gustafsson, hans\r\nrådgivare.</pre><pre>Vad har fyrklövern i beredskap, frågade Lars-Ove\r\nHagberg. Nu har kanske inte Lars-Ove Hagberg\r\nvarit med i finansutskottet så ofta under de senaste\r\nveckorna, men jag kan säga att beredskapen för\r\nframtiden ligger i det mycket fina dokument som i\r\ndag finns på riksdagens bord, liksom i alla de andra\r\ndokument som vi har tagit ställning till under\r\nhösten.</pre><pre>Lars-Ove Hagberg nämnde Norrland i samband\r\nmed EG-medlemskapet. Beträffande EG-\r\nmedlemskap tror jag att det är viktigt att komma\r\nihåg att det är just med tanke på det näringsliv som\r\nfinns i Norrland, med de viktiga basnäringarna\r\nskog, stål och malm med avsättning inom EG-\r\nområdet, som ett svenskt medlemskap är oerhört\r\nangeläget och betydelsefullt även för denna del av\r\nSverige. Det kommer framtiden att kunna utvisa.</pre><pre>Anf. 10  LARS-OVE HAGBERG (v) replik:</pre><pre>Fru talman! När det gäller mål i fotboll vill jag säga\r\natt det ändå är mycket viktigt att man blir\r\nframspelad. Framspelningen i detta fall var ju\r\nmycket elegant. Jag vill understryka att Per-Ola\r\nErikssons lagkamrater inte hade orkat med det här\r\nutan denna framspelning. Jag tycker att det här är\r\nen framgång, men Per-Ola Eriksson bör inte yvas\r\nså väldigt mycket och mena att det är ett försvar för\r\nregeringspolitiken.</pre><pre>Nu kom Per-Ola Eriksson ändå in på vad det\r\nhandlar om: skattesänkningar för småföretag. Men\r\nvad händer i övrigt? De små företagen befinner sig\r\nju under ett stort tryck från de stora företagens\r\nsida. En stor del av småföretagen är\r\nunderleverantörer till de stora företagen. Det tar\r\nsig andra vägar. Vilken linje är det fråga om? Om\r\ndet nu finns utvecklingsmöjligheter när det gäller\r\nskog, stål och kanske alla andra basnäringar, måste\r\ndet ju bli en väldig strukturomvandling, så att vi\r\nstår starka. Vilka medel har då regeringen att\r\ntillgripa förutom skattelättnaderna? Var finns\r\nberedskapen beträffande den breda utbildningen,\r\nmöjligheten att ha en bra arbetsorganisation? Vad\r\nbetyder i slutändan dessa attacker mot de\r\nanställda? I dag försämras både levnadsvillkor och\r\narbetsvillkor. Vad betyder allt detta för\r\nproduktiviteten och möjligheterna för de utsatta\r\nregionerna och andra regioner att över huvud taget\r\nkunna konkurrera framöver? Jag tycker att Per-Ola\r\nEriksson, som annars är så angelägen om att\r\ntillvarata de ifrågavarande gruppernas intressen,\r\nhelt förbiser de här sakernas betydelse i en\r\nekonomi. Eller behärskas nu även Per-Ola\r\nEriksson av det nyliberala elittänkandet: att man\r\nmåste gynna vissa experter, nyckelgrupper som\r\nchefer, kapitalägare och företagare för att det skall\r\nbli bra i landet?</pre><pre>Har centern helt och fullt valt denna väg, som\r\negentligen är den nyliberala vägen till tillväxt och\r\nsom egentligen handlar om tillväxt på några håll\r\noch utslagning på andra?</pre><pre>Anf. 11  PER-OLA ERIKSSON (c) replik:</pre><pre>Fru talman! Jag vill återkomma till idrotten och\r\nframspelet. Vänsterpartiet brukar normalt spela\r\nvid sidan av planen. Men när det gäller momsfrågan\r\nlyckades vänsterpartiet faktiskt spela in bollen på\r\nplanen och deltog i uppspelet.</pre><pre>Det är klart att det finns kolleger i denna\r\nregeringskonstellation som kanske inte har varit så\r\nbra på träning när det gäller momsfrågan, men de\r\nvar ganska bra på matchen, och det är ändå\r\nmatchen som räknas. Och det var ändå den\r\nnuvarande regeringen som lade fram en\r\nproposition med förslag om en sänkning av skatten\r\npå mat, turism och inrikes persontransporter. Det\r\när en viktig poängseger. Vi har tidigare garderat\r\nmed kryss. Nu efter matchen kan vi säga att det var\r\nen hemmaseger.</pre><pre>Sedan vill jag till Lars-Ove Hagberg säga att jag\r\ntror att det är viktigt att vänsterpartiet tar intryck\r\nav den omdaning som sker litet här och var i\r\nsamhället och ute i Europa. Det är dags att läsa litet\r\nfärskare litteratur och program än dem som Lars-\r\nOve Hagberg hittills har byggt sin politiska\r\nplattform på.</pre><pre>Anf. 12  LARS TOBISSON (m):</pre><pre>Fru talman! Som finansminister i den förra\r\nregeringen förutsåg Allan Larsson redan förra\r\nvåren en snar vändning uppåt i ekonomin. Vid\r\nsidan av vår gamle vän Thage ''G-punkt'' Peterson\r\nfick vi Allan ''Vändpunkt'' Larsson. Vi moderater\r\nhävdade däremot att nedgången skulle bli djup och\r\nlångvarig. Mot det socialdemokratiska receptet att\r\nbara invänta draghjälp från utlandet, ställde vi\r\nkravet att den hemmagjorda krisen snabbt skulle\r\nangripas med strukturpolitiska åtgärder.</pre><pre>Vem som har fått rätt i den ekonomiska analysen är\r\nså uppenbart att vi inte behöver tvista om det här.\r\nNyligen rapporterades att den totala produktionen\r\ni landet under det tredje kvartalet i år, det sista med\r\nsocialdemokratisk regering, var 2,5 % lägre än ett\r\når tidigare. Allan Larsson har sannerligen inte visat\r\nden praktiska förmåga att skapa tillväxt som skulle\r\nkunna ge trovärdighet åt hans tillrättavisningar och\r\npekpinnar riktade mot regeringens politik.</pre><pre>Det är bara att konstatera att väljarna var kloka\r\nsom gav den borgerliga sidan chansen att omsätta\r\nprogrammet Ny start för Sverige i det första steg\r\ntillbaka mot balans i ekonomin som representeras\r\nav proposition 38 och andra regeringsförslag i höst\r\npå bl.a. det skatteoch näringspolitiska området.</pre><pre>Utskottets ordförande har redan argumenterat för\r\nmajoritetens uppfattning, och finansministern\r\nkommer senare att närmare redovisa regeringens\r\nsyn på det ekonomiska läget och de åtgärder som är\r\npåkallade. Jag skall därför i detta anförande\r\nkoncentrera mig på vissa frågeställningar,\r\nföreträdesvis av finansiell natur, som enligt min\r\nmening förtjänar att närmare övervägas i\r\nanslutning till den kommande\r\nbudgetpropositionen, där nästa steg mot\r\nekonomins tillfrisknande tas.</pre><pre>Den socialdemokratiska oppositionens kritik\r\nframstår som mycket motsägelsefull. Å ena sidan\r\nsägs regeringen strama åt efterfrågan alltför\r\nkraftigt. Å andra sidan uttalas oro för\r\nbudgetunderskottets ökning. Utan tvivel försämras\r\nstatsfinanserna. Det är en ofrånkomlig konsekvens\r\nav nedgången i den ekonomiska aktiviteten, vilken\r\nurholkar skatteunderlaget samtidigt som\r\nutgiftsbehovet för arbetsmarknadspolitiska och\r\nsociala åtaganden växer. Men den offentliga\r\nekonomin är inte så dålig som en blick enbart på\r\nbudgetsaldots utveckling ger intryck av. Och i detta\r\nsammanhang finner jag till min glädje att Allan\r\nLarsson och jag har samma uppfattning. Som han\r\npåpekade uppvägs försämringen av statens\r\nfinansiella sparande till en del av en förbättring hos\r\nkommunerna. Och socialförsäkringssektorn\r\nuppvisar ett stadigt sparandeöverskott på över 40\r\nmiljarder kronor.</pre><pre>Ett föga uppmärksammat faktum, ej heller\r\nuppmärksammat av Allan Larsson i hans\r\nanförande, är att det totala sparandet i landet håller\r\npå att förbättras. Enligt konjunkturinstitutets\r\nnyligen avlämnade rapport för december, väntas\r\nunderskottet i bytesbalansen successivt minska från\r\n35 miljarder förra året ned mot 20 miljarder 1993.\r\nSom andel av bruttonationalprodukten innebär\r\ndetta en nedgång till hälften. Bakom denna\r\nhälsosamma utveckling ligger en förstärkning av\r\ndet enskilda sparandet, som överträffar\r\nförsvagningen inom den offentliga sektorn.\r\nFinansieringen av ett budgetunderskott blir\r\nnaturligtvis lättare om den kan ske inom ramen för\r\nett inhemskt sparande. Japan och Tyskland är\r\nexempel på starka ekonomier som kunnat klara\r\nbetydande budgetunderskott genom åren därför att\r\nde har haft ett stort enskilt sparande att falla\r\ntillbaka på.</pre><pre>Som jag framhöll i går i debatten om\r\nlöntagarfondernas avveckling, är det från borgerlig\r\nsynpunkt att föredra att sparandet sker i enskild\r\nregi. Målsättningen i den ideologiskt betingade\r\nstrid om sparandets fördelning som förestår bör\r\ndärför vara att det över en konjunkturcykel råder\r\nbalans i de löpande offentliga finanserna, medan\r\nden sparandeökning som krävs för att återställa den\r\nyttre balansen och för att finansiera näringslivets\r\nomvandling sker i den enskilda sektorn. Låg\r\ninflation och sänkta skatter skapar det klimat som\r\nkrävs för att hushållssparandet skall fortsätta att\r\nutvecklas i positiv riktning.</pre><pre>Socialdemokraterna har alltså svårt att bestämma\r\npå vilken bog kritiken skall läggas. Omedelbart\r\nefter det att vi har fått påpekandet från Allan\r\nLarsson om att statsfinanserna trots allt är starka,\r\nondgör han sig över det stora budgetunderskottet.\r\nHan menar att felet skulle vara att regeringen\r\nsänker skatter men inte samtidigt drar ned på\r\nutgiftssidan. Detta stämmer inte. Den tillväxt av\r\nbudgetunderskottet som har skett, och som\r\nredovisas i prognoser från riksrevisionsverket,\r\nberor i allt väsentligt på den lägre aktivitet i\r\nekonomin som jag sade urholkar\r\ninkomstunderlaget och samtidigt medverkar till att\r\nutgifterna behöver stiga.</pre><pre>De skattesänkningar som vi har lagt fram förslag\r\nom är ju redovisade som finansierade till den del\r\nsom de faller på detta år. Beträffande nästa år\r\nkommer besked om var någonstans besparingarna\r\nskall sättas in att redovisas i den kommande\r\nbudgetpropositionen. Och vi får nog ge oss till tåls\r\ntill den 10 januari nästa år, eftersom jag tror att\r\nfinansministern inte är beredd att gå in i detalj om\r\ndetta i dag.</pre><pre>I detta sammanhang drar Allan Larsson i sitt\r\nanförande upp även en argumentation som har\r\npågått sedan i våras, som gick igen i valrörelsen och\r\nsom så småningom håller på att utvecklas till en myt\r\noch som tydligen kallas för Tobissonlinjen. Den\r\nskulle gå ut på att jag yrkar på att man först skall\r\nsänka skatterna och skapa ett stort hål och därefter\r\nframtvinga utgiftsminskningar. Detta tycks gå\r\ntillbaka på en redovisning efter det att vi i våras\r\nhade avslutat förberedelserna för programmet Ny\r\nstart för Sverige. Jag sade då att den viktigaste\r\ninsikten som vi nådde fram till, och det gällde\r\nfaktiskt oss moderater lika väl som andra deltagare,\r\nvar att till skillnad mot tidigare -- då vi ofta satte\r\noss ned och studerade utgiftssidan för att se vad vi\r\nmöjligen kunde skrapa ihop i form av besparingar\r\nsom kunde användas till skattesänkningar -- måste\r\nvi i nuvarande läge med den konkurrens som råder\r\nmed öppna gränser, fria kapitalrörelser, fria\r\nrörelser för arbetskraft, varor och tjänster osv.\r\nbörja på skattesidan. Vi måste konstatera vad som\r\nbehöver göras för att vi skall kunna få ned\r\nskattetrycket i vårt land, så att vi inte kommer i ett\r\ndefinitivt underläge gentemot omvärlden.</pre><pre>När vi har gjort det bestämmer det så att säga\r\nkravet på anpassning vad gäller utgifterna. Det\r\nfinns ingen tidsdimension i detta -- dvs. att man\r\nskulle göra det första först och det andra senare --,\r\nutan det här måste göras på samma gång. Det är\r\nfråga om vad som anger utrymmet. Och det är\r\nnumera, hävdar jag, behovet av att få ned\r\nskattetrycket till den nivå som gäller i\r\nhögskatteländerna åtminstone ute i Europa som\r\nbestämmer vad vi måste kunna åstadkomma på\r\nutgiftssidan vad beträffar besparingar.</pre><pre>Fru talman! Situationen vid de borgerliga\r\npartiernas återkomst till regeringsmakten\r\npåminner i väsentliga avseenden om läget förra\r\ngången det begav sig, nämligen 1976. Men den\r\nekonomiska krisen kom den gången mest till\r\nuttryck i tillverkningsindustrin. Nu hör problemen\r\ni minst lika stor utsträckning hemma inom den\r\nfinansiella sektorn.</pre><pre>De kreditförluster som sänker finansbolag och\r\nskakar banker härrör till övervägande del från\r\nfastighetsbranschen. Vad vi bevittnar är den aldrig\r\nhelt smärtfria övergången från en\r\nhöginflationsekonomi till en\r\nlånginflationsekonomi. Där kalkylen tidigare gick\r\nut på att balansera ett negativt kassaflöde genom att\r\nrealisera inträffad värdestegring blir det i\r\nfortsättningen kravet på positiv avkastning som blir\r\nutslagsgivande. I detta sammanhang skapar\r\nnaturligtvis den höga realräntan betydande\r\nproblem på samma sätt som den avhåller från\r\ninvesteringar i industri och handel.</pre><pre>Svårigheten att bedriva en aktiv konjunkturpolitik\r\nillustreras på ett övertydligt sätt av att\r\nfastighetsskatten på kommersiella lokaler även\r\nnästa år skall vara förhöjd med en extra\r\nprocentenhet -- från 2,5 till 3,5 %. Beslutet\r\nfattades -- under moderat motstånd -- i syfte att\r\nmotverka den, som det hette, spekulativa\r\nvärdestegringen på kontors- och affärsfastigheter.\r\nDet här är inte precis dagens problem! Skatten\r\nkommer i alla fall att ligga fast. Nu sjunker eller\r\nförsvinner hyresintäkterna, och fallissemangen i\r\nbranschen får en kontraktiv effekt inom hela den\r\nfinansiella sektorn. Oavsett i vilken takt\r\nfastighetsskatten kan sänkas i framtiden borde den\r\nhär extra höjningen till 3,5 % snarast återkallas av\r\nomsorg om utvecklingen, inte minst på den\r\nfinansiella sidan.</pre><pre>Socialdemokraterna vill skylla det branta fallet i\r\nbyggnadsinvesteringarna på regeringens politik.\r\nAllan Larssons anförande var inget undantag på\r\nden punkten. Men det är svårt att se, och jag skulle\r\ngärna vilja be Allan Larsson om hjälp på den\r\npunkten, varifrån efterfrågan på nya hus, nya\r\nbyggnader, skulle kunna komma. Det är redan gott\r\nom tomma industri- och kontorslokaler, och det\r\növerskott på bostäder som redan börjat framträda\r\nkan förväntas växa snabbt.</pre><pre>Grunden till denna utveckling -- detta omslag från,\r\nsom subventionsvägen har drivits fram, en brist på\r\nbostäder då till ett överskott nu -- lades ju redan vid\r\nden stora skatteomläggningen, där boendet\r\nmedvetet gjordes avsevärt dyrare. I ett uttalande\r\nförra sommaren, som omedelbart betecknades som\r\nnärmast fosterlandsförrädiskt, påpekade jag att det\r\nvisserligen med lägre marginalskatter skulle löna\r\nsig bättre än tidigare att arbeta i Sverige men att\r\nkravet på totalfinansiering måste medföra att det å\r\nandra sidan skulle bli mycket dyrare att leva här.\r\nDärför kunde vi räkna med framväxten av ett nytt\r\nlivsmönster, där människor successivt ställde in sig\r\npå att bo i ett hål i väggen och att cykla till jobbet\r\nmed ett smörgåspaket i fickan, medan de\r\ntillbringade sin fritid och gjorde sina större inköp\r\nutomlands.</pre><pre>Vi har redan sett en rörelse i den här riktningen,\r\noch den kommer att förstärkas om\r\nlevnadskostnaderna i vårt land inte anpassas till vad\r\nsom gäller ute i Europa. Med hänsyn till att vi inte\r\nkan fortsätta att subventionera fram en\r\növerkonsumtion av boende kommer med\r\nnödvändighet nyproduktionen av bostäder att avta.\r\nI det läget blir det förstås viktigt att underhålla det\r\nfastighetsbestånd som redan finns. Regeringen bör\r\ndärför snarast möjligt skapa klarhet om villkoren\r\nför ombyggnad av äldre bostäder. Likaledes är det\r\nmed hänsyn till läget på byggmarknaden angeläget\r\natt den planerade upprustningen och utbyggnaden\r\nav infrastrukturen i form av olika slags\r\nkommunikationer kommer i gång på stor bredd.</pre><pre>I detta sammanhang finns det anledning att\r\nkommentera socialdemokraternas nya syn på\r\nmöjligheterna för våra affärsverk inom\r\nkommunikationsområdet att möta de hårdnande\r\nkrav som marknaden och konkurrensen ställer. I\r\nvåras beslöt riksdagen på förslag av regeringen att\r\nge televerket större frihet att fastställa sina egna\r\ntaxor. I en motion, ärligt talat förstår jag inte riktigt\r\nhur den har kunnat väckas, med anledning av\r\nregeringens ekonomisk-politiska proposition, vill\r\nsocialdemokraterna nu återgå till den gamla\r\nregleringslinjen. Det vore enligt min mening\r\nmycket anmärkningsvärt om inte detta försök att\r\ngöra prissättningen till föremål för politiska ingrepp\r\nskulle avvisas av en kammare där socialisterna är i\r\nklar minoritet. Den tid borde för länge sedan vara\r\nförbi då vi politiker anser oss bättre skickade än\r\nföretagsledningar att sätta priser på varor och\r\ntjänster.</pre><pre>På en punkt har hela oppositionen -- från\r\nvänsterpartiet över socialdemokraterna till Ny\r\nDemokrati -- förenats om ett tillkännagivande till\r\nregeringen, och det gäller förordet för en fortsatt\r\nekonomisk satsning på ett statligt turistorgan. Vi på\r\nden borgerliga sidan vill avvakta regeringens\r\nkonkreta förslag i detta avseende. Men jag menar\r\natt strävan här liksom på andra områden bör vara\r\natt nedbringa statens utgifter och att göra det\r\nmöjligt för olika branscher att stå på egna ben.</pre><pre>Fru talman! Den politik som kommer till uttryck i\r\nproposition 38 och som i allt väsentligt vunnit\r\nutskottets bifall innebär att strukturfrågorna\r\nprioriteras inom den ekonomiska politiken.\r\nSocialdemokraterna, som under sina sista\r\nregeringsår orienterade sig i denna riktning,\r\nåterfaller nu i motioner och reservationer i sin\r\ngamla svaghet för försök beträffande kortsiktig\r\nstabiliseringspolitik och fördelningspolitik. Det är\r\ninte underligt att de på ett helt annat sätt än under\r\nregeringsåren får uppslutning från vänsterpartiets\r\nsida. I detta läge krävs det att riksdagens icke-\r\nsocialistiska majoritet tar sitt ansvar för att Sverige\r\nåterförs till ekonomisk balans och tillväxt. Jag\r\ntycker att det har funnits tecken på att så har varit\r\nfallet, även om det ibland varit litet ostadigt.</pre><pre>Utvecklingen under hösten -- när finansieringen av\r\nskattesänkningarna under en tid föreföll hotade här\r\ni riksdagen, vilket i sin tur bidrog till valutautflöde\r\noch räntehöjning -- understryker betydelsen av att\r\nregeringens ekonomiska politik kan genomföras.\r\nDet är ju den rätta, och den enda, vägen ut ur den\r\nhemmagjorda kris som socialdemokraternas\r\nhögskattepolitik, offentliga utgiftsexpansion och\r\nregleringsiver försatt Sverige i.</pre><pre>Med det anförda yrkar jag, fru talman, bifall till\r\nhemställan i finansutskottets betänkande nr 10 med\r\nundantag av punkten 23, där jag yrkar bifall till\r\nreservation 16.</pre><pre>Anf. 13  ALLAN LARSSON (s) replik:</pre><pre>Fru talman! Det är intressant att lyssna på de olika\r\nföreträdarna för den borgerliga majoriteten.</pre><pre>Per-Ola Eriksson framstår alltmer som bogsprötet\r\npå den borgerliga skutan, som visar riktningen men\r\ninte har något inflytande på kursen, medan\r\nkaptenen själv, Lars Tobisson, styr och ställer.</pre><pre>Jag vill egentligen börja med att gratulera Lars\r\nTobisson till hans enastående politiska framgångar\r\ndenna höst. Om någon har gjort sig förtjänt av att\r\nbli utnämnd till årets svensk är det Lars Tobisson --\r\ninte Ian eller Bert och inte heller Carl Bildt, utan\r\njust Lars Tobisson. Han är den som lanserat den\r\nfilosofi som har gjort att budgetunderskottet nu har\r\nväxt med 19 miljarder på två månader. Det var han\r\nsom drog upp riktlinjerna för den propaganda som\r\ngjort att man i utlandet har fått det intrycket att\r\nregeringen vacklade om valutapolitiken och som\r\ngav upphov till valutaflykt och räntechock.</pre><pre>Det är samme Lars Tobisson som, utan att ge sig in\r\ni slitet som statsråd, styr och ställer i politiken och\r\nsom får centerpartister att gå med på sådant som de\r\naldrig tidigare hade kunnat tänka sig att gå med på.</pre><pre>Det är också Lars Tobisson som mer än någon\r\nannan symboliserar blockpolitiken,\r\nkonfrontationen. Det är han som ger och tar i\r\nförhandlingarna med Ny Demokrati, med Bengt\r\nWesterbergs goda minne. Lars Tobisson som årets\r\nsvensk är verkligen väl kvalificerad.</pre><pre>Nu har Lars Tobisson tagit upp några frågor och\r\nsäger att han får rätt i att utvecklingen blir sämre än\r\nvad många bedömde i våras. Då vill jag fråga: Är\r\ndet inte litet väl drastiskt att ställa sig på bromsarna\r\nför byggande, för hushållen och för kommunerna,\r\natt dra åt svångremmen om tre fjärdedelar av\r\nekonomin, bara för att ni skall få rätt? Den\r\nåtstramningen behövs ju inte för att skapa utrymme\r\nför exportindustrin att växa. Resurserna finns. Det\r\nhandlar om att ta vara på dem. Jag tycker att det är\r\nväl långtgående, Lars Tobisson, att yvas över att ni\r\nfår rätt genom att ni på det här sättet stramar åt\r\nekonomin vid alldeles fel tidpunkt.</pre><pre>Det totala sparandet har jag faktiskt talat om i mitt\r\nanförande, Lars Tobisson, genom att visa på\r\nbytesbalansen som förbättras. Vi har lagt ned\r\nmycket tid under det gångna året på att upplysa om\r\ndetta. Jag talade om detta när ni var ute och talade\r\nom era svarta hål. Det var den propagandan som\r\nskapade osäkerhet i utlandet och ledde till ett\r\nvalutautflöde.</pre><pre>Får jag be Lars Tobisson att tala om, så att vi kan få\r\nsvar på de frågor som inte Per-Ola Eriksson svarade\r\npå, vad det är för skillnad mellan den politik som\r\nni genomför här och den som i Storbritannien och\r\nDanmark har lett till en arbetslöshet på 8--10 %.\r\nKan Lars Tobisson förklara det?</pre><pre>Anf. 14  LARS TOBISSON (m) replik:</pre><pre>Fru talman! Allan Larsson har under debatten\r\nondgjort sig över att han har ett helt kompani med\r\nmotståndare, och det skulle på något sätt vara\r\nbelastande. Tvärtom tycker jag att han gör sitt bästa\r\nför att utnyttja de chanser det ger att utså split\r\nmellan regeringspartiernas företrädare.</pre><pre>Nu har han, med vad han möjligen hoppades i\r\nnågra öron skulle låta som en komplimang, kallat\r\nmig för Årets svensk. Jag vill minnas att på den\r\ntiden Rapport utnyttjade den beteckningen mot\r\nslutet av året råkade den utmärkelsen tillfalla\r\npersoner som under nästföljande år gick\r\nfullkomligt på öronen. Refaat el Sayed var en och\r\näven några som stod Allan Larssons parti nära hade\r\nsådana olyckor för sig. Jag tar det för vad det var.\r\nJag förstår vad Allan Larsson hoppas att den\r\nnärmaste tiden skall bära i sitt sköte.</pre><pre>Att påstå att den s.k. Tobissonlinjen skulle ha\r\nkunnat avläsas redan i form av försämringar i\r\nekonomin och därmed utebliven vändpunkt, är väl\r\nändå att ta i. Den statistik som vi nu fick, och som\r\nvisade att ekonomin krympte med 2,5 % under\r\ntredje kvartalet i år jämfört med ett år tidigare,\r\navsåg tiden fram till den 30 september. Så länge satt\r\nfaktiskt den socialdemokratiska regeringen och\r\näven några ytterligare dagar. Den statistiken går\r\ninte att tillskriva det som har skett sedan dess.</pre><pre>Vidare skulle jag ha framkallat valutaoro och\r\nräntehöjning. Allan Larsson vet lika väl som jag att\r\ndet var mest externa faktorer som spelade in; den\r\nfinska devalveringen, rörelsen mot D-Marken, inte\r\nminst inför Maastricht. Men det fanns inhemska\r\nbidrag till detta. Det var inget tvivel om att ett\r\nsådant var den osäkerhet som rådde beträffande\r\nregeringens möjligheter att få majoritet för sin\r\npolitik.</pre><pre>Jag tar inte detta som ett underkännande. Det är\r\ntvärtom ett överbetyg, i varje fall ett godkännande\r\nav regeringens politik. Man menar att när den är\r\nifrågasatt, när det förefaller som om den inte får\r\ngenomslag i riksdagen, då uppstår den här oron.\r\nJag är som sagt glad över att vi har kunnat föra den\r\nfrågan i hamn, att socialdemokraternas försök att\r\nsabotera den genom att locka med sig Ny\r\nDemokrati, så att det inte skulle bli möjligt att\r\nskjuta på barnbidragshöjningen, misslyckades. Jag\r\ntycker att vi har anledning att vara glada över att vi\r\nhar fått en återställd ordning på valutasidan och att\r\nräntan är på väg nedåt igen. Men det kanske är\r\nsvårt för Allan Larsson att dela den uppfattningen.</pre><pre>Som svar på frågan vill jag säga att vi strävar efter\r\natt få en låg inflation, som exempelvis i Danmark.\r\nVi skall göra det genom att på arbetsmarknadssidan\r\nhålla fast vid arbetslinjen, någonting som Allan\r\nLarsson en gång var en god exponent för. Det\r\ntycker jag att vi har all anledning att hedra honom\r\nför.</pre><pre>Anf. 15  ALLAN LARSSON (s) replik:</pre><pre>Fru talman! Jag måste säga att jag är förvånad över\r\nLars Tobisson. Han beskriver ett våldsamt\r\nvalutautflöde, en räntechock, som ett överbetyg för\r\nregeringen. Hur ofta tänker den här regeringen\r\nförsätta landet i den situationen att omvärlden skall\r\nutdela sådana överbetyg?</pre><pre>Jag blir mörkrädd, Lars Tobisson, när jag hör\r\nnågonting sådant. Ge inte omvärlden intrycket att\r\ndet är detta ni är ute efter, och försök inte ge intryck\r\nav att det var barnbidragshöjningen som orsakade\r\ndetta. Kom ihåg att förslaget om höjning av\r\nbarnbidraget lade jag fram här i riksdagen den 10\r\njanuari i år!</pre><pre>Sedan sjönk räntorna, valutareserven förstärktes,\r\nräntemarginalen gentemot omvärlden minskade till\r\n0,7 %. Då låg förslaget om barnbidragshöjning här\r\ni riksdagen och riksdagen beslutade om den. Hur\r\nkan barnbidragshöjningen förorsaka\r\nvalutautflöden? Det måste Lars Tobisson ge oss en\r\nupplysning om. Den socialdemokratiska\r\nregeringen var inte upphov till något sådant under\r\nsin tid, utan det var efter regeringsskiftet som detta\r\nuppstod.</pre><pre>Visst blir tillväxten långsammare nästa år och året\r\ndärpå. Det har konjunkturinstitutet visat. Det är\r\ndärför som jag tycker att det är så anmärkningsvärt\r\natt Lars Tobisson är så lycklig över att han genom\r\nde här åtgärderna får rätt i sin dystra prognos.</pre><pre>Hur skall alla småföretag som arbetar på\r\nhemmamarknaden kunna få avsättning för sina\r\nvaror och tjänster när ni stramar åt efterfrågan för\r\ntre fjärdedelar av ekonomin? Det är just de\r\nsmåföretag som ni har talat så mycket om att ni\r\nvärnar som ni driver till mycket svåra situationer.\r\nDet är sanningen om er politik.</pre><pre>Får jag avslutningsvis säga att när man har hört Lars\r\nTobissons tal om hål i väggen och sedan hört Anne\r\nWibbles uttalande om hur hon med välbehag skall\r\nstå emot för vanligt folk, förstår man sambandet\r\nmellan dessa uttalanden.</pre><pre>Anf. 16  LARS TOBISSON (m) replik:</pre><pre>Fru talman! Det är riktigt att barnbidragshöjningen\r\nföreslogs och beslöts i våras. Den var då finansierad\r\nmed höga skatter, någonting som utmärker\r\nsocialdemokratisk politik. När vi trädde till och såg\r\natt åtgärder oundgängligen måste sättas in på\r\nskatteområdet för att förhindra ett pågående\r\nutflöde av bl.a. investeringskapital, skulle de\r\nfinansieras. Eftersom detta sker redan under\r\ninnevarande budgetår säger vi att vi får ta\r\nnågonting som går att göra med snabb verkan. De\r\nflesta utgiftsminskningar på det offentliga området\r\när av den karaktären att de kan kräva\r\nförberedelser. Men här var det fråga om en\r\nförändring som ännu inte hade trätt i kraft och som\r\nmycket enkelt kunde tas tillbaka. Så skedde med\r\nbarnbidragshöjningen.</pre><pre>Men detta ville naturligtvis inte\r\nsocialdemokraterna vara med om. Det var då den\r\ngungning kom till stånd beträffande regeringens\r\nmöjligheter att i riksdagen finna majoritet för sin\r\npolitik som var en bidragande orsak, jag tror att det\r\nvar ett mindre bidrag, men ändå en bidragande\r\norsak till det valutautflöde som föranledde en\r\nräntehöjning. Jag säger återigen att det var bra att\r\ndet orosmomentet avvärjdes. Jag utgår ifrån att\r\nnågra liknande händelser inte inträffar när\r\nmönstret nu har stabiliserats och vi förstår vilka\r\nproblem som kan uppstå om man är oförsiktig på\r\ndet här området. Jag har inga förhoppningar om att\r\nsocialdemokraterna skall ta sitt ansvar i det\r\navseendet. Men jag är glad över att man har gjort\r\ndet på annat håll.</pre><pre>Sedan kommer motsättningen tillbaka igen. Ibland\r\när vi oförsiktiga och ökar budgetunderskottet.\r\nIbland stramar vi åt något alldeles fruktansvärt, så\r\natt det leder till en minskad ekonomisk verksamhet\r\ni landet. Socialdemokraterna pläderar för nya\r\nutgifter på än det ena än det andra området i den\r\ngamla aktiva konjunkturpolitikens tecken.</pre><pre>Nu har Allan Larsson inte någon ytterligare tid för\r\nreplik, men jag påminner ändå om frågan som jag\r\nställde i mitt anförande och som jag tycker att man\r\nfrån socialdemokratiskt håll är skyldig att svara på.\r\nVad för slags hus vill ni att vi skall bygga i den här\r\nsituationen, när det är ett klart överskott på\r\nkontorsoch industrilokaler? De står tomma litet\r\nvarstans. Antalet tomma bostäder växer, och det är\r\nnaturligtvis med nuvarande realräntor mycket dyrt\r\natt över hvud taget uppföra nya fastigheter.</pre><pre>Det går inte att lösa problemet annat än med nya\r\nsubventioner. Därmed är socialdemokraterna\r\ntillbaka på en gammal omöjlig väg, som skiljer ut\r\nSverige, som får vår ekonomiska utveckling att\r\navstanna och förbytas i en nedgång, vilket ju blir\r\nresultatet av ert traskande efter den tredje vägen.</pre><pre>Jag tycker alltså inte att det är någonting att stå\r\nefter. Vi för nu i en svår ekonomisk situation en\r\npolitik som lägger grunden för en marsch ut ur de\r\nhemmagjorda problem som den förra\r\nsocialdemokratiska regeringen har försatt oss i.</pre><pre>Talmannen anmälde att Allan Larsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 17  STEFAN ATTEFALL (kds):</pre><pre>Fru talman! Vi verkar vara påfallande eniga om att\r\nSverige har svåra ekonomiska problem att brottas\r\nmed. Vad som skiljer oss i fyrklöverregeringen från\r\nsocialdemokraterna är att vi regeringspartier\r\ntillsammans med en nästan enig ekonomkår inser\r\natt det förutom konjunkturproblem finns\r\nstrukturella problem, inhemska problem, i svensk\r\nekonomi. Dessa måste åtgärdas parallellt med de\r\nakuta ekonomiska problemen. Det är detta som gör\r\nsituationen i Sverige så bekymmersam. Om\r\nsocialdemokraterna hade reformerat den offentliga\r\nsektorn under 80-talet, och inte bara talat om det,\r\nhade överhettningen för några år sedan minskat\r\noch dagens arbetslöshet varit lägre. Om Allan\r\nLarsson som finansminister hade angripit de\r\nstrukturella problemen mer handfast, hade vi i dag\r\nsluppit en del av de problem vi nu diskuterar.</pre><pre>Jag förstår inte hur Allan Larsson har mage att säga\r\nhär att vi i fyrklöverregeringen skapar arbetslöshet.\r\nDet verkar som om Allan Larsson tycker att de\r\nvarsel som företagen lade i våras och som nu utlöses\r\ni arbetslöshet, innan riksdagen fattar beslut om den\r\nnya regeringens ekonomiska politik, är den nya\r\nregeringens fel. Det är märkligt. Det verkar som\r\nom han tror att företagen på något sätt har anat\r\nnågonting hemskt och därför varslat de anställda.</pre><pre>Regeringens strategi är att genom akuta insatser, så\r\nsom medel till AMS, ökat antal utbildningsplatser\r\noch tidigareläggning av infrastrukturprojekt,\r\nmotverka arbetslösheten men att göra det på sådant\r\nsätt att den långsiktiga utvecklingskraften i landet\r\nförstärks. Vi får inte nu i lågkonjunkturen låsa in\r\nresurserna på fel ställen.</pre><pre>Samtidigt vidtar regeringen åtgärder som skall\r\nrusta Sverige för att kunna haka på en kommande\r\nkonjunkturuppgång och förbereda oss för den\r\nekonomiska integration som Europa står inför. För\r\ndetta krävs att inflationen pressas ned, att\r\nsparandet ökar, att skadliga skatter sänks och att\r\nkommmunikationer och utbildningsväsendet rustas\r\nupp. Syftet med denna politik är att långsiktigt ge\r\nvåra äldre trygghet, skapa arbete och en god\r\nlivsmiljö åt alla människor i Sverige.</pre><pre>Allan Larsson frågade vad det är för skillnad mellan\r\nden här regeringens politik och den politik som\r\nReagan förde i USA och Thatcher i England. En\r\nväsentlig skillnad är att de sänkte skatterna på bred\r\nbas utan att finansiera dem. Och man kan säga att\r\nden socialdemokratiska skattereformen framför\r\nallt var inspirerad av Reagan i USA och Thatcher i\r\nEngland.</pre><pre>Vad är då socialdemokratins alternativ till\r\nregeringens politik? Kort sammanfattat: mer av\r\ngammal misslyckad politik. Socialdemokraterna\r\nsäger nej till alla skattesänkningar utom\r\nsänkningen av matmomsen. Socialdemokraterna\r\nsäger nej till alla besparingar. Det enda\r\nsocialdemokraterna säger ja till är ökade utgifter.\r\nJa, i finansutskottet söker de med ljus med lykta\r\nefter tillfällen att tillsammans med Ny Demokrati\r\nbilda allianser för ökade statliga utgifter. Det är\r\ntydligen detta som avses av socialdemkraterna då\r\nde talar om ''konstruktiv oppositionspolitik''.</pre><pre>I vår första finansdebatt under detta riksmöte\r\nställde jag frågan till socialdemokraterna när de\r\nansåg att skattetrycket nått sin övre gräns och om\r\nde såg effektivitetsproblem med det skattetryck\r\nsom de förordar. Vi kristdemokrater är övertygade\r\nom att Sverige behöver de skattesänkningar som vi\r\nhar vidtagit, och ytterligare skattesänkningar\r\nframöver. Men ni saknar helt denna insikt. I stället\r\ninnebär ert förslag om lägre brytpunkt för\r\ninkomstskatter för 1992 i praktiken en höjning av\r\nskattetrycket. Kanske kan jag få svar på min fråga\r\ni dag.</pre><pre>Den statliga produktivitetsdelegationen slog fast\r\ntvå viktiga saker: en effektiv och växande\r\nmarknadsekonomi förutsätter att det finns\r\ndrivkraft för människor och företag samt att det\r\nbehövs ett omvandlingstryck som gör att\r\nnäringslivet hela tiden skärper sig i en tuff\r\nkonkurrens.</pre><pre>Översatt till ren svenska innebär detta att\r\nmänniskor och företag behöver både piska och\r\nmorot för att utvecklas. Det är så också för\r\nföräldrar som skall uppfostra sina barn, det krävs\r\nen kombination av uppmuntran och krav. På\r\nsamma sätt är det i ekonomin. Regeringens politik\r\noch de förslag som vi nu diskuterar går i denna\r\nriktning. Med strategiska skattesänkningar och\r\ninförande av mer självrisk i en del\r\ntransfereringssystem gör vi det intressant att ta\r\nansvar, arbeta, starta och driva företag. Med sänkta\r\nkapitalskatter uppmuntras sparande och\r\nlåneekonomin motverkas.</pre><pre>Ser vi på hur den svenska ekonomiska politiken har\r\nskötts under socialdemokratisk ledning finner vi att\r\ndrivkraften har tunnats ut. Skatter har i många fall\r\ngjort det ointressant att satsa litet extra av sin tid\r\noch pengar på en idé -- undantaget är\r\nskattereformen. Omvandlingstrycket försvann med\r\ndevalveringspolitiken och den misslyckade\r\neftervården. Nu, efter nio år av socialdemokratiskt\r\nstyre, har svensk ekonomi kastats in i det värsta\r\nomvandlingstrycket på många årtionden. Men så\r\nblir det också, då man inte driver en långsiktig\r\npolitik och tillgriper nödvändiga åtgärder för sent.\r\nDå blir resultatet det ''arbetslöshetens stålbad'' som\r\nförre finansminstern Kjell-Olof Feldt varnade för.\r\nOch där står vi nu, mitt i stålbadet. Det är den\r\nbistra verkligheten.</pre><pre>Allan Larsson undrade vad vi i kds säger om\r\nbibelorden ''bära varandras bördor''. Det är\r\nfaktiskt vad vi gör. Vi bär socialdemokratins bördor\r\nefter nio års politik med en arbetslöshetsboom som\r\nvi nu skall ta hand om, en finanskrasch som vi får\r\nreda upp, en orättfärdig fördelningspolitik som vi\r\nmärker i att pensionärer har det kärvt och i en kris\r\ninom sjukvården och många av välfärdsystemen.</pre><pre>Fru talman! Det blir lätt bara kritik när man deltar\r\ni en sådan här debatt. Får jag poängtera att det har\r\nfunnits bred enighet om många åtgärder under\r\ndessa år, åtgärder som också vi kristdemokrater har\r\nstött även om vi inte suttit i riksdagen.\r\nMedlemsansökan till EG är ett viktigt exempel.</pre><pre>Jag vill gärna stanna upp en stund inför en viktig sak\r\ni socialdemokraternas ekonomiska motion. Det\r\ngäller resonemanget om miljö och ekonomi. Det är\r\nkanske 90-talets stora utmaning att bättre länka\r\nihop miljöpolitiken och den ekonomiska politiken.\r\nEn del av detta arbete är att komplettera BNP-\r\nbegreppet med naturresursräkenskaper och\r\nliknande. Det är en åtgärd som jag tror starkt kan\r\nbidra till att vidga den ekonomiska debatten.\r\nParallellt med BNP-utvecklingen kan någon form\r\nav resultat av miljöutvecklingen studeras. På\r\nområdet miljö--ekonomi hoppas jag, med tanke på\r\nbåde regeringsförklaringen och socialdemokratins\r\nmotion, att vi kan finna samförståndslösningar,\r\neftersom det behövs långsiktiga beslut på\r\nmiljöområdet, övergripande beslut som inte\r\nförändras alltför snabbt över val.</pre><pre>Fru talman! Jag vill med detta yrka bifall till\r\nhemställan i finansutskottets betänkande 10 och\r\navslag på reservationerna, utom reservation 16 som\r\njag yrkar bifall till.</pre><pre>Anf. 18  ALLAN LARSSON (s) replik:</pre><pre>Fru talman! Jag vill göra ett par kommentarer. När\r\nStefan Attefall talar om piska och morot, innebär\r\ndet piska för vanligt folk och morot för dem som\r\nredan har fått en stor portion. Det är knappast det\r\nsom menas med uttrycket ''att bära varandras\r\nbördor''.</pre><pre>Jag skulle vilja ställa en fråga till Attefall: Vad är\r\ndet för skillnad mellan den politik som ni nu skall\r\nvotera igenom och den politik som har genomförts\r\nav borgerliga regeringar av samma typ i andra\r\nländer och som har gett upphov till en arbetslöshet\r\npå 8--9 %? Vad är det som gör att en sådan politik\r\nger stor arbetslöshet i vissa länder men skulle göra\r\nunderverk i Sverige?</pre><pre>Anf. 19  STEFAN ATTEFALL (kds) replik:</pre><pre>Fru talman! Allan Larsson anser att piskan gäller\r\nbara för vanligt folk och att moroten är till för de\r\nrika. Jag kan se en politik som skärper\r\nkonkurrensen och som öppnar för integrationen till\r\nEuropa, som en mycket tuff piska för företagen.\r\nDet som Allan Larsson betraktar som moroten för\r\nde rika är att vi något justerar sådana skatter som\r\nmedför att kapital och företag skyr Sverige. Det\r\nhjälper ju inga arbetare att jobben flyr utomlands.</pre><pre>Om man ser tillbaka på 1980-talet kan man se att\r\ndet som har skapat omfördelningar från -- för att\r\nanvända Allan Larssons retorik -- arbetare till\r\nkapitalägare är den höga inflationen, den\r\nmisslyckade eftervården och devalveringspolitiken.\r\nAll erfarenhetet visar ju att låg inflation och en\r\njämn och långsiktig utveckling är det bästa för\r\nfolkflertalet.</pre><pre>När man för att kunna satsa mer på\r\narbetslöshetsbekämpning och på att bygga ut\r\ninfrastrukturen vidtar besparingsåtgärder drabbar\r\ndet visserligen det stora folkflertalet, men det\r\nhandlar om ganska små summor per individ.\r\nBesparingsåtgärderna är framför allt inte riktade\r\nmot de utsatta grupperna, dvs. pensionärer med\r\nliten eller ingen ATP, en del barnfamiljer samt\r\nsjuka och handikappade. Regeringen och den nya\r\nmajoriteten gör och skall göra riktade insatser för\r\natt hjälpa dessa grupper. Regeringspolitiken\r\nkommer under den här regeringstiden att bli mer\r\nträffsäker och inte så svepande som den ofta var\r\nunder socialdemokraternas ledning, då man för att\r\nstödja pensionärerna höjde basbeloppen i stället\r\nför att rikta in sig på de grupper som verkligen\r\nbehövde hjälp. Med denna sin filosofi blir nog den\r\nhär regeringen framgångsrik, vilket kommer att\r\nleda till en bättre fördelningspolitik med mer\r\nträffsäkerhet än vad vi hade under 80-talet.</pre><pre>Anf. 20  ALLAN LARSSON (s) replik:</pre><pre>Fru talman! Jag vill passa på tillfället att korrigera\r\nStefan Attefall på en viktig punkt. Under hösten\r\nhar ni fortsatt att svartmåla svensk ekonomi, och på\r\ndet viset har det rått osäkerhet utomlands.\r\nDessutom har det varit ett stort valutautflöde. Det\r\nbetänkande som ni har avgett är ett uttryck för just\r\nden linjen.</pre><pre>Stefan Attefall fortsätter här att tala om att\r\nkapitalet flyr Sverige. Men hur står det egentligen\r\ntill? Direktinvesteringarna i Sverige har kraftigt\r\nökat under detta år. Svenska direktinvesteringar\r\nutomlands har reducerats kraftigt. Det råder i stort\r\nsett balans. Läs den officiella statistiken! Jag vill att\r\nni nu skall ge ett klart besked, så att ni inte\r\nfortsätter att skapa intrycket i omvärlden av att\r\nSverige är på väg åt samma håll som Finland. Jag\r\nhar varnat er hela hösten för detta, men ni\r\nfortsätter fortfarande i december, trots att ni\r\nbakom er har en valutakris som har lett till en\r\nchockhöjning av räntan.</pre><pre>Som utgörande en majoritet i denna kammare har\r\nni ett ansvar för att uppträda på ett sådant sätt att\r\nsmåföretagare, villaägare och konsumenter inte\r\ndrabbas av nya överbetyg av det slag som Lars\r\nTobisson talade om. Stefan Attefall kan lämna ett\r\nbidrag genom att ge ett besked. Är det så att\r\nkapitalet flyr Sverige, eller har vi balans när det\r\ngäller direktinvesteringar?</pre><pre>Anf. 21  STEFAN ATTEFALL (kds) replik: Fru\r\ntalman! Det stämmer som Allan Larsson säger att\r\ndirektinvesteringarna har ökat under det gångna\r\nåret. En grundläggande orsak till detta kan ju vara\r\nansökan om medlemskap i EG. Vi är dock långt\r\nifrån att ha så att säga hunnit i kapp den\r\nkapitalutflyttning som skedde under 80-talet, då\r\ndet var socialdemokratisk ledning.</pre><pre>Jag noterar också att de goda insatser under de\r\ngångna åren som socialdemokraterna skryter över\r\nhar gjorts som en anpassning till de förslag som\r\noppositionen har lagt fram -- jag tänker på ansökan\r\nom medlemskap i EG, ecu-anknytningen och\r\nliknande.</pre><pre>När det gäller svartmålning vet ju Allan Larsson\r\nefter de föredragningar som vi har haft i\r\nfinansutskottet -- Allan Larsson är också läskunnig\r\noch kan hänga med bra i debatten -- att de\r\ninhemska problemen inte är den avgörande\r\norsaken, utan det är de utländska faktorerna, som\r\nockså Lars Tobisson var inne på. Det var\r\nosäkerheten om regeringen skulle få igenom sin\r\nekonomiska politik som var det inhemska bidraget\r\ntill valutakrisen. Allan Larsson gör en intellektuell\r\nkullerbytta när han försöker utmåla det hela som\r\natt det enbart skulle vara en ny ledamot i\r\nfinansutskottet som har skapat valutakrisen. Det är\r\nnog att ge mig och andra en något för stor roll i\r\nsammanhanget.</pre><pre>Anf. 22  Finansminister ANNE WIBBLE (fp): Fru\r\ntalman! Sveriges ekonomiska problem är\r\nlångsiktiga. Därför krävs det en långsiktig och\r\nkonsekvent ekonomisk politik för att lösa\r\nproblemen. I den proposition som behandlas i dag\r\nbeskrivs regeringens ekonomisk-politiska strategi,\r\nsom är ganska enkel att formulera. Vårt mål är att\r\nbryta den ekonomiska stagnationen och att skapa\r\ntillväxt i den svenska ekonomin. Det finns faktiskt\r\ninget som helst skäl till varför Sverige år efter år\r\nskulle ha en sämre ekonomisk utveckling än andra\r\njänförbara länder, tvärtom. I grunden har vi\r\nutmärkta förutsättningar -- framgångsrika företag,\r\nen välutbildad befolkning och en i många\r\navseenden bra offentlig service. Förutsättningarna\r\nblir ännu bättre genom att vi ansöker om\r\nmedlemskap i EG.</pre><pre>Ändå har det under 80-talet gått sämre i Sverige.\r\nFör närvarande går det inte alls, eller rättare sagt:\r\ndet går bakåt. Ekonomin krymper. Orsaken är\r\ninhemsk -- den ekonomiska politiken har varit\r\nfelaktigt utformad. Det är fel som givetvis bör\r\nrättas till. Och det är vad vi nu ser början på i och\r\nmed den proposition som ligger till grund för\r\nfinansutkottets betänkande.</pre><pre>Regeringen har åstadkommit ganska många\r\nförändringar på mycket kort tid. Flera viktiga\r\nbeslut har redan fattats här i riksdagen.\r\nLöntagarfonderna har avvecklats, skattepolitiken\r\nhar lagts om och beslut har fattats om sänkning av\r\nflera strategiskt riktiga skatter, särskilt för\r\nsmåföretag samt för kapital och sparande. Den\r\noffentliga utgiftspolitiken har inriktats på att sänka\r\nutgifterna genom viktiga strukturförändringar i\r\nsocialförsäkringssystemen och genom att avskaffa\r\nolika selektiva näringspolitiska bidrag.</pre><pre>En privatisering av de statliga företagen har inletts,\r\nbyggsektorn har avreglerats, möjligheterna har\r\nöppnats för utlänningar att friare investera i\r\nSverige, konkurrensen har skärpts på en rad\r\nområden, inte minst genom en ändring i plan- och\r\nbygglagen. Privata daghem har fått samma chans\r\nsom kommunala daghem. Många, tydligen även\r\nAllan Larsson, tycks ha blivit ganska imponerade\r\nav allt som har gjorts på så kort tid, vilket\r\negentligen är konstigt. Den enkla sanningen är ju\r\natt vi har börjat genomföra precis det om vi före\r\nvalet sade att vi skulle göra. Den som blir upprörd\r\növer detta speglar en förvånande brist på respekt\r\nför väljarna och valrörelser.</pre><pre>Det tycks vara så, att länder ofta byter regeringar\r\nnär de ekonomiska problemen hopar sig. Det gäller\r\ni varje fall Sverige 1991. Hela ekonomin lider nu\r\nkraftigt av sviterna efter många års\r\nsocialdemokratiska misslyckanden. 1980-talets\r\ndevalveringspolitik tilläts att alltför länge fortsätta\r\nohämmat och att övergå i överhettning. När\r\nbubblan sprack, spreds det chockvågor. Det är\r\ndessa sviter som företag och människor nu får\r\nkänna av.</pre><pre>Nu måste Sverige ta sig igenom den\r\ndeflationsprocess som andra länder redan har\r\nklarat av. Det hade varit oerhört mycket enklare\r\nom vi hade kunnat ingripa på ett tidigare stadium\r\nnär de yttre förutsättningarna var bättre, men det\r\nville inte socialdemokraterna ta sig an. De förstod\r\nmöjligen inte att det var nödvändigt.</pre><pre>Hela ekonomin måste nu ställa in sig på en\r\nhårdvalutapolitik med låg inflation. Det är svårt\r\noch jobbigt att klara den omställningen. Men det är\r\nen huvuduppgift för den ekonomiska politiken, att\r\nklara av omvandlingen från en ekonomi med hög\r\ninflation till en ekonomi med låg inflation utan att\r\nfå bestående men i form av permanent\r\narbetslöshet.</pre><pre>Allan Larsson frågade i sitt anförande vad det är för\r\nslags konjunkturpolitik som går ut på att skära ner\r\npå efterfrågan under en lågkonjunktur. Jag utgår\r\nifrån att det betyder att Allan Larsson vill lätta på\r\ndet som han kallade för svångremmen och späda på\r\nefterfrågan -- helt enligt keynesiansk\r\nkonjunkturteori. Jag undrar om inte Allan Larsson\r\nhar märkt att världen nu ser annorlunda ut än vad\r\nden gjorde för 50 år sedan. Då var ekonomierna\r\nslutna, men nu är de -- i synnerhet Sveriges\r\nekonomi -- öppna, och vi är integrerade med andra\r\nekonomier. Särskilt kapital, men också andra\r\nproduktionsfaktorer, är mycket rörliga över\r\ngränserna. Då hade ekonomierna låga skatter och\r\nen liten offentlig sektor. Nu är det precis tvärtom.\r\nDå gick det bra att, enligt dåvarande teori, öka\r\nutgifterna när man ville expandera och höja\r\nskatterna när man ville bromsa. Så drev man\r\nekonomin uppåt i en trappa, till ett läge där både\r\nskatter och offentliga utgifter är alltför höga. Att\r\nfortsätta med en sådan utveckling, som tycks vara\r\nden politik som Allan Larsson förespråkar, skulle\r\nvara helt galet.</pre><pre>Det är inte så bra att vara 50 år efter sin tid. När\r\nekonomierna är integrerade med varandra leder\r\nden typ av konjunkturpolitik som\r\nsocialdemokraterna förespråkar mycket snabbt till\r\nunderskott. Kapitalet är, som jag nämnde, rörligt\r\noch om skatterna i Sverige är skyhöga kommer\r\nkapitalet att lämna landet. Då blir det inga pengar\r\ntill investeringar och inga fler jobb. Vid något\r\ntillfälle i höstas hörde jag Ingvar Carlsson säga att\r\nsocialdemokraterna, om de fick chansen,\r\nomedelbart skulle höja skatten på kapitalinkomster\r\nigen. Jag undrar om Allan Larsson vill upprepa\r\ndetta påstående. Är det verkligen en politik som\r\nAllan Larsson tror skulle leda till tillväxt och fler\r\njobb, att höja skatten på kapital så att\r\ninvesteringskapitalet flyr landet?</pre><pre>Herr talman! För att nå tillväxt är det centralt att\r\nha låga prisökningar. Där ser det nu ganska bra ut.\r\nHushållens förväntningar är låga. Prognoserna för\r\nnästa år visar att prisökningarna blir låga, t.o.m.\r\nlägre än i vissa andra länder. Samtidigt räknar\r\nmånga företag med en stigande produktivitet. Det\r\nfinns därför utsikter för en förbättring om än\r\nlångsam av kostnadsläge och konkurrenskraft för\r\nvåra svenska företag. Men denna process som leder\r\nframåt fungerar bara om inflationen förblir låg.\r\nDärför är det centralt och helt avgörande att den\r\nekonomiska politiken helt och fullt är inriktad på\r\natt skapa förutsättningar för en bestående låg\r\nprisökningstakt och därmed förutsättningar för en\r\nlåg ränta. Detta kräver nu en stram finanspolitik,\r\neller rättare sagt en stram utgiftspolitik. För det går\r\nfaktiskt inte, Allan Larsson, att fortsätta höja\r\nskatterna som ni har föreslagit i er motion. De\r\nmåste i stället sänkas. Det har vi börjat göra. När\r\nman talar om stram finanspolitik betyder det därför\r\ni praktiken, för varje ansvarig ekonomisk politiker,\r\natt man talar om stram utgiftspolitik.</pre><pre>Jag menar att utgifterna måste sänkas mer än vad\r\nskatterna sänks, eftersom övergången från en\r\nekonomi med hög inflation till en med låg inflation\r\nbetyder att statens budget så att säga engångsvis\r\nförsämras. Det gladde mig höra att Allan Larsson\r\nuppenbarligen förstod detta. Jag ser fram emot att\r\nfå förslag till utgiftsminskningar i kommande\r\nmotioner från socialdemokraterna. Den\r\nförsämringen beror på att utgifterna för\r\nkommunalskattemedel och många\r\ntransfereringssystem växer med den gamla, högre\r\nprisökningstakten, medan inkomsterna växer med\r\nden nya, låga inflationstakten. Den delen av\r\nbudgetunderskottet kan inte rätta till sig själv. Den\r\ndelen skulle bara försvinna om man fick en hög\r\ninflation igen, och det vore fatalt för möjligheten\r\natt nå ekonomisk tillväxt.</pre><pre>Merparten av det resterande budgetunderskottet\r\nberor på den ekonomiska stagnationen. Jag utgår\r\nifrån att Allan Larsson vet att när tillväxten uteblir\r\nväxer inte heller statens inkomster. Den ökande\r\narbetslösheten, som är en direkt följd av den\r\nekonomiska stagnationen och den\r\nsocialdemokratiska politiken, skapar inte bara\r\nsociala problem och svåra personliga tragedier för\r\nenskilda människor utan också automatiskt\r\nstigande utgifter, antingen i form av\r\nsysselsättningsskapande åtgärder, som vi tycker är\r\nbra, eller utbetalt kontantstöd, om man vill ha den\r\nlinjen, vilket vi inte har.</pre><pre>Budgetens beroende av den ekonomiska\r\nutvecklingen illustreras tydligt av den prognos från\r\nriksrevisionsverket som Allan Larsson också\r\nnämnde. Jag jämförde med förra prognostillfället,\r\nsom var ungefär sex veckor tidigare. Sedan dess\r\nhade inkomsterna för innevarande budgetår\r\nminskat med ungefär 16 miljarder kronor och\r\nunderskottet totalt sett försämrats med 12\r\nmiljarder kronor. Nu påstår Allan Larsson att det\r\nskulle vara regeringens fel att statsfinanserna skulle\r\nha försämrats med 19 miljarder kronor sedan en\r\nnågot längre period tillbaka, ungefär sedan vi\r\ntillträdde. Det är fullständigt struntprat. Det är\r\nmöjligt att Allan Larsson kunde bluffa med den\r\ntypen av siffror när han var finansminister och vi\r\nandra inte hade tillgång till samma material. Men\r\nnu är det inte så. Sanningen är den att mer än nio\r\ntiondelar av den försämring som Allan Larsson\r\npekade på är en ren och skär följd av den\r\nsocialdemokratiska politiken, en sämre ekonomisk\r\nutveckling, en ökning av utgifterna för aktiv\r\narbetsmarknadspolitik, varav en del hade beslutats\r\nav er utan att medel anslagits, och en större\r\nsänkning av sjukförsäkringsavgiften. Det senaste\r\nberor på att ni, med vanlig snålhet gentemot\r\nsmåföretagarna i Sveriges land, hade räknat fel och\r\nräknat för lågt. Någon miljard beror på den nya\r\nregeringens beslut. Det kan kanske bli ytterligare\r\nnågon miljard, därför att vi tycker att det är viktigt\r\natt hävda arbetslinjen inom\r\narbetsmarknadspolitiken. Om Allan Larsson vill ta\r\nstrid om detta ser jag med visst intresse fram emot\r\nden kampen.</pre><pre>Diskussionen om budgetunderskottet illustrerar\r\negentligen ännu en tanke, nämligen hur centralt det\r\när att förbättra den ekonomiska tillväxten. Den\r\nvisar hur avgörande det är att på ett konsekvent\r\nsätt, systematiskt, angripa olika utgiftssystem för\r\natt minska utgifterna och öka motivationen för\r\narbete och sparande. Då ökar man tillväxten i båda\r\nändarna, så att säga. När man angriper\r\nutgiftssystemen får man lägre utgifter och en lägre\r\ninflation. När man ändrar motivationen för arbete\r\noch sparande får man en ökad produktion och ökad\r\ntillväxt. Det är en mycket enkel kedja. Det skulle\r\nvara intressant att höra om Allan Larsson på någon\r\npunkt skulle kunna peka på något fel i denna kedja.\r\nDen leder nämligen fram till det faktum att om man\r\nvill ha fler riktiga jobb i Sverige, måste man föra en\r\npolitik som begränsar de offentliga utgifterna.\r\nKedjan ser ut så här:</pre><pre>--  Fler jobb kräver ekonomisk tillväxt. Jag gissar\r\natt alla håller med om det.</pre><pre>--  En högre tillväxt kräver att vi har en låg\r\ninflation. Jag gissar att Allan Larsson håller med\r\nom det. Det stod i hans propositioner, sida upp och\r\nsida ned.</pre><pre>--  Låg inflation kräver en stram finanspolitik.\r\nÄven detta stod i Allan Larssons egna\r\npropositioner.</pre><pre>--  Stram finanspolitik kräver en stram\r\nutgiftspolitik. Det kan hända att\r\nsocialdemokraterna fortfarande tror att man löser\r\nproblem genom att höja skatter. Det kan vara\r\nintressant att höra Allan Larssons kommentar till\r\ndetta. Jag gör inte det. För en stram finanspolitik\r\nkrävs en stram utgiftspolitik, menar jag.</pre><pre>--  Det är lätt att tala om en stram utgiftspolitik,\r\nmen för att genomföra en sådan krävs konkreta\r\nbeslut om ändringar i utgiftssystemen som minskar\r\nde offentliga utgifterna på rätt sätt.</pre><pre>Jag frågar nu Allan Larsson: Är det något fel i\r\nkedjan? Den leder från önskemålet om fler riktiga\r\njobb till krav på att begränsa statens utgifter.</pre><pre>Det är den typ av resonemang som finns både i\r\npropositionen och i utskottsmajoritetens text. Mot\r\nden har Allan Larsson uppenbarligen reserverat\r\nsig. Jag har inte fått klart för mig på vilken punkt\r\nhan har invändningar.</pre><pre>Herr talman! Det finns säkert personer som tycker\r\natt det är konstigt att jag som socialliberal kan\r\nföreslå förändringar av statens utgifter av typen\r\nuppskjutande av en barnbidragshöjning,\r\nkarensdagar om än med högkostnadsskydd och\r\nmindre pengar till kommunerna. Jag gör det för att\r\njag vet att detta är det enda sättet att bevara och\r\nutveckla välfärden. Det är det enda sättet att skapa\r\nriktiga jobb för de människor som är arbetslösa\r\neller riskerar att bli det. Det är det enda sättet att\r\nåstadkomma stigande inkomster för hushållen i\r\nSverige. Jag vill inte göra som Allan Larsson, som\r\nmed rättvisa uppenbarligen enbart menar att\r\nfördela en minskande kaka, en krympande kaka.\r\nDetta är, tycker jag, destruktivt -- det är att skapa\r\nkonflikter i samhället. Kampen om den krympande\r\nkakan, Allan Larsson, vinns aldrig av människor\r\ninom det glömda Sverige.</pre><pre>Ordet rättvisa, vill jag för övrigt påpeka,\r\nförekommer på s. 1 i programmet Ny start för\r\nSverige. Det vore trevligt om Allan Larsson hade\r\nläst längre än till första ordet.</pre><pre>När kakan krymper i sviterna efter den\r\nsocialdemokratiska politiken under de senaste\r\nåren, drabbas ju de hårdast som har en svag\r\nanknytning till arbetsmarknaden. Det är de som\r\nblir arbetslösa. Arbetslöshet är värre än\r\nkarensdagar, Allan Larsson. När kakan krymper\r\noch när inflationen är hög, som den har varit under\r\nen lång följd av år, omfördelas varje år\r\nmångmiljardbelopp från den som spar till den som\r\nlånar. Det tycker jag är oerhört orättvist. Den\r\ntypen av godtyckliga omfördelningar är vad den\r\npolitik som ni är inne på nu riskerar att leda till. När\r\nkakan krymper finns heller ingenting, eller litet, att\r\nomfördela till det glömda Sverige. Det är en\r\nsocialliberal plikt att ändra på detta.</pre><pre>Den ekonomisk--politiska strategi som slås fast i\r\npropositionen och i utskottsmajoritetens text är\r\ninledningen till en ny ekonomisk politik. Det är den\r\nenda politik som innebär att Sverige återvinner\r\nutvecklingskraft. Jag menar att i dagens problem\r\nfinns morgondagens lösningar. Vår politik tar fasta\r\npå de möjligheterna.</pre><pre>Får jag, herr talman, avslutningsvis tillägga att jag\r\ntycker att det är oansvarigt av Allan Larsson, som\r\när ledamot av riksbanksfullmäktige, att stå här och\r\ntala om att det skulle vara den svenska ekonomin\r\nsom har skapat valuta- och ränteoron. Han\r\npolemiserar därmed direkt mot riksbankschefen\r\noch mot det beslut som han har varit med om att\r\nfatta. Jag tycker att den typen av utfall är mycket\r\nolämpliga.</pre><pre></pre><pre>Anf. 23 ALLAN LARSSON (s) replik:</pre><pre>Herr talman! Det är de inte alls, fru finansminister.\r\nDet är en rätt för en ledamot i Sveriges riksdag att\r\nfå tala om vad regeringen har ansvar för. Och det är\r\nlätt att se att det i ett läge med internationell oro var\r\nvissa länder -- t.ex. Norge, som också har\r\nminoritetsregering och som har vissa problem med\r\natt få igenom sina förslag -- som icke påverkades av\r\ndetta på det sätt som här hade skett.</pre><pre>Vad ni ägnade er åt under hösten var just att skapa\r\nbilden av Sverige som ett land som omvärlden\r\njämställde med Finland när det gällde ekonomin.\r\nJag har försökt ge en motvikt till detta. Om det är\r\nnågon som har varit ansvarsfull så är det jag. Och\r\nLars Tobisson har nu medgett att jag har haft rätt\r\nnär jag visat på att bytesbalansen på ett påtagligt\r\nsätt har förbättrats och att vårt behov av\r\ninternationell finansiering därmed har minskat.\r\nHan har gått med på -- och visat -- att\r\nhushållssparandet ökade i minst samma omfattning\r\nsom det offentliga sparandet har försämrats. Hade\r\nfinansministern under hösten ägnat sig åt att lämna\r\nde upplysningarna, att energiskt visa omvärlden att\r\nSveriges ekonomi är i grunden stabil, att Sverige är\r\nett av de länder som klarar EGs krav, då hade inte\r\ndet här behövt inträffa. Och därför har jag som\r\nledamot av riksdagen nu rätt -- och skyldighet\r\ngentemot mina väljare -- att tala om vad\r\nfinansministern har för ansvar och vad regeringen\r\nhar för ansvar.</pre><pre>Jag tycker att Anne Wibble har satt ett rekord som\r\när svårt att slå. På mindre än tre månader har Anne\r\nWibble skapat kriser, kaos och oreda på tre viktiga\r\nområden.</pre><pre>Det första är krisen i byggandet. Genom att\r\nregeringen kastade fram ett antal förslag som alla\r\nskapade osäkerhet, eller skapade säkerhet om\r\nförsämrade villkor för bostadsförsörjningen och\r\nbyggandet, uppstod det kaos i den verksamheten.\r\nMan frågar sig inom branschen: Varför skall\r\nregeringen inte låta anpassningen ske normalt på\r\nmarknadens villkor? Varför skall man klampa in\r\noch knäcka verksamheten med politiska åtgärder?\r\nDet är just detta som är skillnaden mellan vår syn\r\noch er, inte det som finansministern har påstått.\r\nNär 7 000 byggnadsarbetare demonstrerar, när ett\r\nav regeringspartierna motionerar om en\r\nhaverikommission -- ja, då har det gått snett på\r\nallvar.</pre><pre>Det andra området är valutakrisen, som jag nyss\r\ntalade om. Här har finansministern ett stort ansvar.\r\nRiksbanken fick agera som haverikommission för\r\natt markera för omvärlden att det man trodde var\r\nfel. Sveriges ekonomi är stark, och finansministern\r\nmåste tala om detta så att det inte uppstår någon\r\nosäkerhet. Vi skall komma ner med räntorna och\r\nräntemarginalerna, och finansministern kan bidra\r\ntill detta genom att stå upp och visa på de starka\r\nsidorna.</pre><pre>Det tredje området gäller de mer långsiktiga\r\nfrågorna, om fördelningen av inkomster och\r\nvälfärd. Ni har satt tändstickan till en stubintråd. I\r\nandra änden finns en krutdurk -- och 1993 års\r\navtalsrörelse.</pre><pre>Anf. 24 Finansminister ANNE WIBBLE (fp)\r\nreplik:</pre><pre>Herr talman! I fråga om valutaoron tror jag\r\nuppriktigt sagt mera på riksbankschefens analys än\r\npå Allan Larssons.</pre><pre>Låt mig tillägga att jag tror att jag mer än de flesta\r\npolitiker, både under valrörelsen och i andra\r\nsammanhang, har bemödat mig om att framhäva\r\nfördelar av en del beslut från tidigare år. Det har\r\nvarit oerhört enkelt för en liberal att göra det. De\r\nåtgärder som varit stärkande för den svenska\r\nekonomin har nämligen varit sådana som vi har\r\ndrivit under en lång tid och till slut lyckats få med\r\nandra partier på -- skattereformen, ansökan om\r\nmedlemskap i EG, energiöverenskommelsen,\r\nknytningen av kronan till ecun. Allan Larssons\r\nargumentation passar faktiskt inte riktigt bra just\r\nmot mig.</pre><pre>Den andra punkt som Allan Larsson tog upp gällde\r\nbyggandet. Han försökte vinna samma poäng i en\r\nfrågedebatt för någon vecka sedan. Nu är\r\nsanningen tyvärr den, Allan Larsson, att det finns\r\nförfärligt många tomma lokaler och lägenheter. Jag\r\ntror att det är mycket svårt att se att man utan\r\nkraftigt ökad subventionering av byggandet skulle\r\nkunna åstadkomma något slags expansionslust i\r\nden sektorn. Problemen har uppkommit därför att\r\nni tillät sektorn att expandera ohämmat. När man\r\nser på utvecklingen både av antalet anställda och av\r\nproduktionsvolymen, finner man en våldsam\r\npuckel. Den puckeln hade börjat minskas långt före\r\nregeringsskiftet, och detta kan man tyvärr inte göra\r\nnågot åt. Det är faktiskt så, Allan Larsson, att om\r\nman blåser på för mycket så sker sedan en viss\r\nuppbromsning. I likhet med många andra av de här\r\nuppblåsta företeelserna är detta en följd av vad hela\r\nSveriges ekonomi lider av nu -- att ni inte i tid\r\nkunde lägga om den ekonomiska politiken.</pre><pre>Låt mig sedan också försöka få ett svar. Jag svarade\r\npå rätt många av Allan Larssons frågor, och det\r\nåterstår kanske inte någon enda. Jag ställde inte så\r\nmånga frågor, endast två. Den första gäller: Är\r\nAllan Larsson beredd att på allvar föreslå att\r\nsocialdemokraterna skall höja\r\nkapitalinkomstskatten igen, om ni får chansen? Det\r\ngår lätt svara ja eller nej på den frågan.</pre><pre>Den andra frågan gäller den kedja som det här har\r\ntalats om: Vill man ha flera jobb, så krävs det\r\ntillväxt, låg inflation, stram finanspolitik, stram\r\nutgiftspolitik och beslut om minskade offentliga\r\nutgifter. Är det något fel i den kedjan? Den är\r\nhämtad från helt vanliga ekonomiska texter, och\r\njag är övertygad om att Allan Larsson har mycket\r\nsvårt att friskriva sig från dem. Kedjan leder till att\r\nom man vill ha stabila, riktiga jobb, då måste man\r\nha en ambition och ett mod att föreslå en del\r\nobekväma saker i form av minskade offentliga\r\nutgifter. Jag frågar: Har Allan Larsson det? Förstår\r\nhan att det är detta det handlar om?</pre><pre>Anf. 25 ALLAN LARSSON (s) replik:</pre><pre>Herr talman! Det är intressant att lyssna till\r\nmagister Wibbles förhör här. Jag tänker ge besked\r\npå frågan om skatterna. Vårt förslag finns i vår\r\nmotion och i vår reservation; det är lätt att läsa.</pre><pre>När det gäller frågan om ohämmad expansion\r\ntidigare, så minns jag våra diskussioner här förra\r\nvåren, när jag var med och införde en särskild\r\nbroms på kontorsbyggandet i storstadsområdet. Då\r\nfick vi inte stöd av Anne Wibble på den punkten,\r\nutan då skulle det vara mer liberalt och fritt fram.\r\nVi hindrade kanske en del av det som var på gång\r\noch som inte skulle ha någon marknad.</pre><pre>Det finns utrymme att bygga inom infrastrukturen\r\noch påskynda projekt. Arlandapendeln är ett\r\nsådant projekt som ni har förskjutit och som borde\r\nkomma i gång. Det finns mycket mer sådant som\r\nbehöver göras, exempelvis ombyggnad på den\r\nkommunala sektorn och bostadssektorn. Låt\r\nbostadsbyggandet få utvecklas efter de villkor som\r\nnu gäller, och ställ er inte på bromsarna, vilket ni\r\nhar gjort.</pre><pre>Anne Wibble är här i debatten den fjärde talaren\r\ni rad som företräder regeringskoalitionen, och jag\r\nkänner mig fortfarande inte nöjd med de svar jag\r\nhar fått på frågorna. Hur skall alla småföretag få\r\navsättning för varor och tjänster när ni drar åt\r\nsvångremmen inom trefjärdedelar av ekonomin?\r\nVad är det för skillnad mellan den politik som era\r\npartivänner har genomfört i Danmark,\r\nStorbritannien och på andra ställen, och som har\r\nlett till en arbetslöshet på 8--10 %, och den politik\r\nni bedriver här? Varför ger den arbetslöshet på ett\r\nställe men har undergörande verkningar just här i\r\nSverige?</pre><pre>När det sedan gäller fördelningspolitiken: Varför\r\nskulle det lyckas att stimulera ekonomin på det sätt\r\nni gör när det inte har gett de effekterna i\r\nStorbritannien, som har haft en sämre ekonomisk\r\nutveckling, och i USA? Ekonomerna i USA säger\r\natt regeringen Bildt lurar sig själv.</pre><pre>Slutligen, och det är viktigt: Hur blir det nu med\r\nstatsfinanserna för innevarande budgetår? Ni har\r\nsagt att ni skall finansiera ansvarsfullt. Smit nu inte\r\nifrån den här frågan! Den är viktig. Det handlar om\r\ntrovärdigheten i det ni säger i propositionerna.\r\nKommer ni eller kommer ni inte att lägga fram\r\nförslag som finansierar de skattesänkningar ni har\r\ngenomfört innevarande budgetår?</pre><pre>Anf. 26 Finansminister ANNE WIBBLE (fp)\r\nreplik:</pre><pre>Herr talman! Jag tar den sista frågan först,\r\neftersom jag glömde att skriva upp den. Vi har\r\nredan finansierat de skattesänkningar som vi har\r\nföreslagit. Det går bra att läsa i propositionen. Vad\r\nAllan Larsson därutöver pekade på var någon slags\r\nhistorisk utveckling under de senaste två\r\nmånaderna, som är en följd av den ekonomiska\r\nutveckling han själv har skapat. Jag trodde att vi\r\nhade klarat av den typen av frågor.</pre><pre>När det gäller historieutvecklingen tog Allan\r\nLarsson upp frågan om överhettningen. Låt oss gå\r\ntillbaka till när problemen med överhettningen\r\nbörjade på allvar i valrörelsen 1988. Då fanns ett\r\nparti i Sveriges politiska liv som faktiskt hade\r\nmodet att tala om att det krävdes en viss\r\nbegränsning av de offentliga utgifterna, och det var\r\ninte socialdemokraterna.</pre><pre>Allan Larsson nämner många vettiga saker när det\r\ngäller byggmarknaden, men allt detta gör vi. Vi\r\nsatsar på en tidigareläggning av investeringar i\r\ninfrastrukturen, vi satsar på ombyggnader och gör\r\nmånga kloka och viktiga saker för att påskynda\r\nprojekt som ändå skall sättas i gång. I det paket\r\nmed arbetsmarknadspolitiska åtgärder som föreslås\r\npå tilläggsbudget II, skall närmare 1 miljard kronor\r\navsättas till tidigareläggning av statliga\r\nbyggnadsinvesteringar. Det sker just av\r\nsysselsättningskäl för att få en spridning när det\r\ngäller sysselsättningsmöjligheter för olika grupper\r\npå arbetsmarknaden. Det är inget fel på allt det\r\nsom Allan Larsson nämner, men det är sådant som\r\nregeringen redan gör.</pre><pre>Jag vill ta upp två centrala punkter. Den första är\r\ndetta med låg inflation, något som enligt min\r\nuppfattning är mycket centralt. Jag hoppas att\r\nAllan Larssons envishet om byggandet ändå inte\r\nbetyder att han tror att man skall kunna bygga\r\nSverige ur krisen. Det som är helt avgörande för\r\nmöjligheten att skapa arbetstillfällen åt alla dem\r\nsom i dag som är arbetslösa eller uppsagda på grund\r\nav er politik, är att vi har en låg bestående inflation\r\noch en trovärdighet i en låg inflationstakt. Då måste\r\nvi också föra en politik som skapar trovärdighet i\r\nfråga om den låga inflationstakten.</pre><pre>Allan Larsson frågade varför denna politik skulle\r\nlyckas i Sverige när den inte lyckats i t.ex. England.\r\nJag kan då bara konstatera, att trots de historier\r\nsom figurerar i diskussioner och debatter faktiskt\r\nhåller sig så, att Margaret Thatcher talade mycket\r\nom att sänka skatter och minska offentliga utgifter,\r\nmen hon gjorde precis tvärtom. Det är ändå det\r\nman åstadkommer som räknas. Effekten av de\r\nåtgärder man satte in blev att skatterna och\r\nutgifterna ökade, och inte oväntat ökade\r\narbetslösheten mycket dramatiskt. Vi kommer inte\r\natt göra på det viset, det kan jag garantera. Jag tror\r\natt Allan Larsson får hitta något annat land att\r\njämföra med.</pre><pre>Den avgörande faktorn från tillväxtsynpunkt är den\r\nlåga inflationen. Från fördelningssynpunkt är\r\ntillväxten central. Allan Larsson talar som om det\r\nmest viktiga i världen skulle vara hur man fördelar\r\nen kaka som minskar. Jag tycker att detta är en\r\noerhört destruktiv ambition, nämligen att syssla\r\nmed hur man fördelar en minskande kaka. För en\r\nsocialliberal är detta fullständigt ohållbart. Vi vet\r\nav erfarenhet att när man fördelar en krympande\r\nkaka, blir det aldrig det glömda Sverige som vinner.\r\nVi vill se till att det glömda Sverige hör till\r\nvinnarna, och det kräver ekonomisk tillväxt\r\nframöver. Det är för att detta skall bli möjligt som\r\nregeringen har lagt om den ekonomiska politiken.</pre><pre>Förste vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 27 LARS-OVE HAGBERG (v) replik:</pre><pre>Herr talman! Om jag förstod finansministern rätt,\r\nfår man först ta bort välfärden för att sedan\r\neventuellt kunna få någon. Det måste vara\r\ninnebörden i den beviskedja som finansministern\r\nhär redogjorde för.</pre><pre>Finansministern har nu varit med om att sätta i sjön\r\nen politik där de privata inslagen i ekonomin ökar\r\noch där skattesänkningar gynnar kapitalet. Vi skall\r\nsälja ut statliga företag, och löntagarfonder skall\r\navvecklas. Det råder väl inget tvivel om att med\r\nbåde utvecklingen under 80-talet och dessa\r\nåtgärder har inkomst- och förmögenhetsklyftorna\r\nökat i samhället.</pre><pre>Finansministern säger också att hon är\r\nsocialliberal. Det har jag förstått som att det står i\r\nmotsats till moderaternas s.k. nyliberalism, den nya\r\nhögerpolitiken. Som jag förstått av ideologiernas\r\nhistoria sade de gamla vänsterliberalerna alltid att\r\nen marknadsekonomi fungerar som bäst när\r\nfördelningen av inkomster och förmögenheter är\r\nsom mest lika. Men vad upplever vi nu? Raka\r\nmotsatsen.</pre><pre>Gäller socialliberalism bara de handikappade? Är\r\ndet bara när det gäller dem som man är social?\r\nAnne Wibble spänner nu musklerna för att tala om\r\nför marknaden att den minsann skall få se att den\r\nhär regeringen klämmer åt de sämst ställda\r\nordentligt. Jag kan inte förstå annat än att det är till\r\nmarknaden hon talar när hon häromdagen säger:\r\nNu klämmer vi åt dem med nära 700 kr. i månaden.\r\nNu skall marknaden få se att den kan ha förtroende\r\nför den här politiken. Då ökar ju klyftorna.</pre><pre>Hur kommer den här marknaden egentligen att\r\nfungera framöver? Min uppfattning är att dels skall\r\ndet vara lika villkor på en marknad, dels skall också\r\nde anställda ha inflytande i företagen. Det måste på\r\nsikt vara vida överlägset regeringens linje om man\r\nvill att alla skall vara med i samhället. Jag tycker att\r\nden inte riktigt rimmar med folkpartiets tradition\r\nfrån 70-talet när man var intresserade av i varje fall\r\nnågon form av jämna inkomstförhållanden och\r\nframför allt av arbetslivet. Kanske diskussionen\r\nmed moderaterna om vem som är mest liberal\r\negentligen handlar om vem som är mest nyliberal?</pre><pre>Jag har heller inte fått något svar från någon\r\nföreträdare för regeringspartierna om man tror att\r\nden här marknaden, med de åtgärder som nu har\r\nföreslagits av regeringen, kommer att ge arbete.\r\nVilket land, vilken regering, har med sänkta skatter\r\ndrastiskt minskat arbetslösheten och jämnat ut\r\ninkomster och förmögenheter, Anne Wibble?</pre><pre>Anf. 28 Finansminister ANNE WIBBLE (fp)\r\nreplik:</pre><pre>Herr talman! Får jag först informera Lars-Ove\r\nHagberg om att socialliberalism som företeelse är\r\nbra mycket äldre än begreppet nyliberalism.\r\nUttrycket myntades för ganska många decennier\r\nsedan av en tidigare folkpartiledare som är mig\r\nnågot närstående. Det skall bli trevligt att diskutera\r\nbegreppet socialliberalism och skillnaden gentemot\r\nandra inslag i liberalism någon gång. Det handlar\r\nsom man förstår om en social ansvarskänsla, ett\r\nsocialt ansvar och en social omsorg, dvs. en omsorg\r\nom hur människor som enskilda individer har det\r\noch ett ansvar hos var och en av oss övriga att hjälpa\r\ntill i de fall det inte fungerar av egen kraft.</pre><pre>Får jag också kommentera det som Lars-Ove\r\nHagberg sade. Jag är sannerligen inte ute för att\r\nklämma åt någon. Det handlar om, vilket jag har\r\nförsökt att tydliggöra många gånger, att vi nu står\r\ninför en situation där vi måste göra något drastiskt\r\nför att rätta till de problem som vi har ärvt genom\r\ntidigare misstag på 80-talet. Då kan man lätt räkna\r\nut att regeringen har föreslagit ett antal åtgärder\r\nsom gäller A-kassan och medlemsavgiften i fackliga\r\norganisationer.</pre><pre>Vad jag ville göra, och också gjorde, var att jämföra\r\nvad den enskilda hushållsmedlemmen åsamkas\r\nmed vad man skulle åsamkas om man miste jobbet.\r\nOm man har en familj som består av en man med\r\nnormal industriarbetarlön och en deltidsarbetande\r\nhustru och en av dem mister jobbet, är det fråga om\r\n1 700 kr. mindre i månaden. Om man har litet oro\r\npå valutamarknaden och räntorna stiger blir det\r\nhögre boendekostnader med kanske uppemot 1 200\r\nkr. per månad, allt räknat efter skatt. Man kan\r\njämföra detta med vad ökad tillväxt ger i form av\r\nökad inkomst och ökad service, genom den\r\nutbyggnad av kommunal och annan service som\r\nman kan åstadkomma då. Får man bara en och en\r\nhalv procentenhets högre tillväxt i Sverige, dvs.\r\n2,5 % i stället för 1 %, som är det maximala som\r\nsocialdemokraterna kom upp till, blir detta 1 200\r\nkr. mer i månaden för den här familjen med en\r\nindustriarbetare och, som jag tror det var, ett\r\ndeltidsarbetande sjukvårdsbiträde. Det är ganska\r\nmycket pengar och en ganska stor skillnad. I det\r\nena fallet får man mer, och det får man enbart i de\r\nfall där man faktiskt har tillväxt.</pre><pre>Jag har inte så bra kläm på vänsterpartiets åsikter,\r\nmen det borde ju ändå vara relativt enkelt även för\r\nLars-Ove Hagberg att förstå, att tillväxt\r\nåstadkommer man egentligen bara om företag\r\nfinner att det är någon poäng med att producera.</pre><pre>Det låter väldigt anonymt och konstigt när man\r\npratar om den här marknaden, men det är alltså vi.\r\nAlla vi här är marknadskrafter. Alla de övriga 8 1/2\r\nmiljon människorna i Sverige är marknadskrafter.\r\nDet låter anonymt, kapitalistiskt och kanske\r\nkonstigt när man talar om marknaden på det sätt\r\nsom vänsterpartiet ofta gör, men i praktiken\r\ninnebär det ju människor, vanligt folk. Det är väl\r\nalldeles utmärkt att människor får bestämma litet\r\nmer om vad som skall produceras och\r\ntillhandahållas?</pre><pre>Anf. 29 LARS-OVE HAGBERG (v) replik:</pre><pre>Herr talman! Då är demokratin marknaden, om\r\njag förstår det rätt, eftersom den skall sköta det här.\r\nDen marknaden är vi. Vi har graderad köpstyrka,\r\noch alltså har vi också graderad rösträtt i\r\ndemokratin. Det finns ju starka aktörer på denna\r\nmarknad.</pre><pre>Så kommer vi till detta med tillväxten. Där har jag\r\nförsökt att få ett svar från regeringspartierna om\r\nhuruvida de tror att de kan lösa landets problem\r\ngenom skattesänkningar, samtidigt som man direkt\r\npekar ut de arbetande och de anställda som de som\r\nskall bära bördan. Får man då en ökad\r\nproduktivitet? Stöder det intresset för att utveckla\r\nsvenskt näringsliv, sätta i gång arbete och förnya?\r\nDet tror jag definitivt inte. Vänsterpartiet är berett\r\natt ta ansvar för att Sverige har ett bra näringsliv\r\noch att vi ser till att hela folket vill vara med i den\r\nprocessen. Men detta vill ni tydligen inte, utan ni\r\nsäger att denna tillväxt skall komma av några få\r\ngenom den här skattesänkningen. Detta går inte\r\nihop. Räkneexemplet här är ju ett skräckscenario\r\npå hur den här typen av ekonomi fungerar med den\r\npolitik som regeringen för, eller inte för. Den här\r\nmarknaden bestämmer nämligen helt andra villkor\r\noch vill inte vara med och styra.</pre><pre>Jag fick inte heller något svar på om det fanns några\r\nregeringar eller något land som har sänkt skatterna\r\noch sedan drastiskt, eller ganska mycket, minskat\r\narbetslösheten eller jämnat ut inkomster och\r\nförmögenheter.</pre><pre>Sedan kommer vi till frågan om liberalismen. Det\r\nblev ju en häftig debatt mellan Bengt Westerberg\r\noch moderaterna om vem som hade monopol på\r\nliberalismen för några år sedan. Moderaterna Carl\r\nBildt och Lars Tobisson hade tagit den nya\r\nframgångsfilosofin till sig, och då var man tvungen\r\natt tillföra liberalerna till folkpartiet. Jag ställer\r\ndetta emot de gamla vänsterliberalerna, och även\r\nsocialliberalismen, som hade ansvar och omsorg för\r\nmänniskor.</pre><pre>Vad säger nu regeringen egentligen till dem som\r\ndrabbas? Vilken hjälp får de? Jo, minskade\r\noffentliga utgifter i kommunerna och drastiska\r\nnedskärningar för dem som har det sämst ställt. Det\r\när vad man kan se framför sig. Det finns väl inte\r\nnågon kommunalman som säger att nu skall man\r\nförbättra för de sämst ställda, man säger snarare att\r\nman måste strama åt och att man måste minska. På\r\nområde efter område säger man tvärtemot vad\r\ngamla socialliberaler och vänsterliberaler tidigare\r\nhar sagt, när Anne Wibble nu för politiken åt det\r\nhär hållet. Det är alltså åt rakt motsatt håll.</pre><pre>Anf. 30 Finansminister ANNE WIBBLE (fp)\r\nreplik:</pre><pre>Herr talman! Jag har inte på något sätt monopol på\r\nsocialliberalism, och jag vill inte ha det heller. Men\r\njag vill gärna se många fler omfamna denna\r\nideologi. Men jag har ju små förhoppningar om\r\nLars-Ove Hagberg, måste jag erkänna.</pre><pre>Bland det viktigaste som har kommit fram i den här\r\ndebatten är att det finns några -- de som står bakom\r\nmajoritetsskrivningen i utskottsbetänkandet -- som\r\nfaktiskt har en relativt gemensam grundsyn, som\r\nhandlar om att det för att åstadkomma förändringar\r\noch tillväxt i ekonomin i Sverige krävs att man gör\r\nnågonting annorlunda. Man kan inte bara slå sig till\r\nro och låta allt förbli som tidigare. Vi vet vad det\r\nblev av det. Det blev arbetslöshet, stagnation och\r\nunder en lång period mycket höga prisökningar.\r\nDet var ganska dåligt, och det var då man fick dessa\r\nökande klyftor mellan dem som hade det bra ställt\r\noch dem som hade det sämre ställt. Det vill vi\r\nundvika.</pre><pre>Jag tror ingalunda att skattesänkningar av det ena\r\neller det andra slaget är allena saliggörande, som\r\nLars-Ove Hagberg frågade om. Jag är däremot\r\növertygad om att det är nödvändigt att genomföra\r\nvissa strategiskt betydelsefulla skattesänkningar.\r\nMen det räcker ju inte med att göra en sak, utan\r\nman måste göra ett antal viktiga kompletterande\r\nåtgärder, inte minst på utgiftssidan, för att hålla den\r\nstrama finanspolitiken och den strama anti-\r\ninflationspolitiken. Därutöver krävs det en lång rad\r\nåtgärder, som finns beskrivna både i propositionen\r\noch i utskottsbetänkandet. Det handlar om\r\nprivatisering, betoning på enskilt ägande,\r\nförbättringar i transportsystem på vägar och\r\njärnvägar, förbättringar i utbildningssystem osv.</pre><pre>Ett antal av dessa punkter brukar inte vara så\r\nkontroversiella. Därför centreras debatten ofta\r\nkring just det som man har olika åsikter om. Då\r\nverkar det som om detta vore den enda punkt som\r\nvar väsentlig. Det är viktigt att poängtera att alla\r\ndessa saker faktiskt ingår i en samlad strategi. Man\r\nkan inte rycka ut en och säga: Simsalabim, gör man\r\nså är allting löst och bra. Så fungerar det inte.</pre><pre>Får jag avslutningsvis säga att den politik som jag\r\nhoppas att riksdagen fattar beslut om senare i dag,\r\när inledning på en förhoppningsvis lång period med\r\nen ny ekonomisk politik, som utgår från andra\r\nprinciper, som sätter enskilt företagande och de\r\nenskilda hushållen i centrum, en politik som har\r\nambition och mål att faktiskt skapa ett växande\r\nsamhälle, ett samhälle med utvecklingskraft som\r\nger mer välfärd och mer valfrihet åt alla de olika\r\nmedborgarna i det samhället. Det är detta vi\r\narbetar med. Där utgår vi från de problem som\r\nfinns i dag och som vi måste hantera. Men vi ser\r\ndem som en inkörsport till morgondagens\r\nmöjligheter.</pre><pre></pre><pre>Anf. 31 LENNART NILSSON (s):</pre><pre>Herr talman! Finansministern sade att det krävs en\r\nlångsiktig politik för att klara de ekonomiska\r\nproblemen. I det kan man naturligtvis instämma.\r\nMen det finns ett område -- som kanske kan tyckas\r\nlitet, men som är oerhört betydelsefullt för att\r\nvaluta skall kunna komma in i landet --, nämligen\r\ndet som handlar om vår turistpolitik, där\r\nregeringen bedriver en politik som går precis\r\ntvärtemot den långsiktiga politik som man säger sig\r\nföreträda.</pre><pre>Jag har i min hand, herr talman, ett regleringsbrev\r\nsom är skrivet för en vecka sedan, undertecknat av\r\nnäringsministern, där det står att regeringen har\r\nredovisat sina avsikter att avveckla statens\r\nengagemang i Sveriges turistråd. I detta\r\nregleringsbrev skriver regeringen också att Sveriges\r\nturistråd i princip inte får använda några av de\r\npengar som riksdagen fattat beslut om så sent som\r\ni våras.</pre><pre>Sveriges turistråd bedriver en verksamhet som\r\nsysselsätter ungefär 100 personer, med\r\nutlandskontor bl.a. i Tyskland, Danmark och\r\nNorge. Rådet arbetar för att vi skall få in valuta till\r\nSverige, men innebörden i regleringsbrevet är ju att\r\nverksamheten i princip kommer att lamslås.</pre><pre>Att regeringen har fattat ett beslut som går tvärs\r\nemot vad riksdagen har sagt är, menar jag, ett\r\nkonstitutionellt fel, eftersom regeringen har att\r\nfölja beslut som fattats av riksdagen.</pre><pre>Turistpolitik handlar om långsiktighet, att bedriva\r\nen verksamhet som går ut på att man skall jobba\r\növer flera år. Därför innebär det här\r\nregleringsbrevet att turistrådet inte kan arbeta med\r\nfrågor där det krävs insatser även efter den 30 juni\r\nnästa år.</pre><pre>Det är ganska anmärkningsvärt att regeringen har\r\nskrivit ett sådant här regleringsbrev. Jag utgår\r\nnämligen ifrån att riksdagen i dag kommer att fatta\r\nett beslut där det sägs att det är viktigt att\r\nstatsmakterna anslår pengar och att det finns en\r\nturistorganisation, bl.a. för att kunna få in valuta\r\ntill Sverige.</pre><pre>Som det står i finansutskottets betänkande,\r\nomsätter turistbranschen med alla dess binäringar\r\nomkring 100 miljarder kronor. Det är bara att\r\nkonstatera att om vi kan få hit en enda turist från\r\nutlandet som går på krogen, som bor på hotell eller\r\npå campingplats osv., innebär det att samhället får\r\nin mellan 60 och 70 öre på varje krona som den här\r\ntysken, norrmannen eller vad det nu kan vara\r\nomsätter i vårt land.</pre><pre>Det är alltså ren förtjänst att bedriva en turistpolitik\r\nsom leder till att vi till vårt land får in fler\r\nmänniskor som omsätter pengar här, något som\r\nnaturligtvis bidrar till sysselsättningen.</pre><pre>Det är egentligen obegripligt att regeringen kan\r\nkomma med ett förslag där det heter att staten inte\r\nskall blanda sig i en sådan här sak, men jag kan\r\nförstå det utifrån ideologiska skäl. I en debatt som\r\nnäringsministern och jag förde för några veckor\r\nsedan fick jag klart för mig att vad det handlar om\r\när att allt som staten sysslar med är någonting fult.\r\nMarknadskrafterna skall ha fritt spelrum.</pre><pre>Men turistbranschen är speciell. Omkring 21 000\r\nföretag är verksamma på området, de flesta av dem\r\nsmå. Därför krävs det att samhället går in och\r\nstöttar på olika sätt, bl.a. genom att marknadsföra\r\nSverige i utlandet.</pre><pre>När regeringen skriver ett regleringsbrev, med det\r\ninnehåll som jag har nämnt här, bara några dagar\r\ninnan riksdagen fattar beslut om att turistrådet i\r\nnågon form måste finnas kvar med ett statligt\r\nengagemang, då är det någonting som måste bli\r\nföremål för granskning i konstitutionsutskottet,\r\nmed utgångspunkt i att riksdagen har fattat beslut\r\nom att det skall finnas en verksamhet av det slag\r\nsom turistrådet bedriver och att riksdagen\r\nförhoppningsvis i dag kommer att fatta ett beslut\r\nsom innebär att staten även efter halvårsskiftet\r\nnästa år måste bidra till att utveckla turismen i\r\nSverige.</pre><pre>Sedan är naturligtvis vi socialdemokrater alltid\r\nberedda att diskutera hur denna verksamhet skall\r\nbedrivas. Men vi har konstaterat att det i dag\r\nföreligger majoritet för att det är viktigt att det\r\nfinns en organisation som arbetar för att få hit fler\r\nturister.</pre><pre>Därför stämmer naturligtvis inte det som i dag har\r\nsagts av regeringens företrädare, att man skall\r\nbedriva en långsiktig politik och en politik för att få\r\nin valuta. Om Sveriges turistråds kontor i Tyskland\r\navvecklas, kan man inte längre marknadsföra\r\nSverige där. Kan vi inte göra det, åker tyskarna\r\nnaturligtvis till Danmark och Norge i stället. Det\r\njublar säkert danskar och norrmän över, samtidigt\r\nsom vi svenskar då har sämre möjligheter att\r\nutveckla turismen i vårt land.</pre><pre>Jag tycker att det är ytterst anmärkningsvärt att\r\nregeringen över huvud taget kan komma på tanken\r\natt handla så som den har gjort. Inte minst\r\nanmärkningsvärt är att centerpartiet, som genom\r\nåren har motionerat om större anslag till Sveriges\r\nturistråd, bl.a. för marknadsföring av Sverige i\r\nutlandet, kan ställa upp på det som\r\nnäringsministern har givit uttryck för.</pre><pre>Jag är naturligtvis glad över att finansutskottet\r\nsäger att staten måste fortsätta att främja turismen,\r\nmen då är det ju märkligt att regeringen kan besluta\r\natt handlingsförlama Sveriges turistråd bara några\r\ndagar innan riksdagen fattar beslut om turistrådets\r\nfortsatta verksamhet.</pre><pre>Om turistrådet inte får använda medel som\r\nriksdagen har anvisat utan regeringens medgivande\r\nför åtaganden som sträcker sig efter halvårsskiftet\r\nnästa år, innebär det i praktiken att det är lika bra\r\natt lägga ner verksamheten redan i dag. När man\r\narbetar med att utveckla turism, handlar det inte\r\nom att framställa kataloger och vidta andra\r\nmarknadsföringsåtgärder med tanke på att det skall\r\nkomma turister i januari eller februari. Den\r\nverksamhet som nu pågår inom Sveriges turistråd\r\noch alla de branschorganisationer som finns på\r\nområdet sker inte med inriktning på första halvåret\r\nnästa år, utan den siktar till att få hit turister under\r\nhösten eller våren och sommaren året därpå.</pre><pre>Jag utgår ifrån att konstitutionsutskottet måste titta\r\npå om regleringsbrevet stämmer överens med de\r\nregler och riktlinjer som finns för regeringsarbetet,\r\nom det inte här rör sig om ministerstyre i allra\r\nhögsta grad när regeringen frångår riksdagens\r\nbeslut och skriver ett regleringsbrev några dagar\r\ninnan riksdagen i dag antagligen fattar beslut om att\r\nturistrådets verksamhet måste vara kvar.</pre><pre>I detta anförande instämde Leo Persson (s).</pre><pre>Anf. 32 PER-OLA ERIKSSON (c) replik:</pre><pre>Herr talman! Mycket kort. Sakdebatten om\r\nturistrådet och eventuella anslag till turistrådet får\r\nvi återkomma till nästa år. Regeringen har aviserat\r\natt den återkommer i budgetpropositionen.</pre><pre>Låt oss nu avvakta det beslut som kammaren fattar\r\nom någon stund. Jag vill bara säga ändå till Lennart\r\nNilsson att det största angreppet mot svensk turism\r\ngjordes i samband med att socialdemokraterna\r\ninförde den fulla turistmomsen. Då blev det ett\r\nordentligt avbräck för svensk turistnäring. Många\r\nföretag hade svårt att få kunder. Många företag fick\r\nekonomiska problem, och vi ser alltjämt sviterna av\r\ndet.</pre><pre>Nu rättas detta till, och därmed blir det långsiktigt\r\nbättre villkor för svensk turism. Jag tror att det är\r\nviktigt att komma ihåg, när vi diskuterar anslag till\r\nturistrådet, att det är nödvändigt att se helheten.\r\nDet tror jag faktiskt att också Lennart Nilsson gör,\r\nför jag har en känsla av att han hade en mycket\r\nkritisk inställning till den höga turistmomsen en\r\ngång i tiden.</pre><pre>Anf. 33 LENNART NILSSON (s) replik:</pre><pre>Herr talman! Regeringen skriver i en proposition\r\natt avsikten är att avveckla engagemanget i Sveriges\r\nturistråd och skriver samtidigt i den proposition\r\nsom vi nu behandlar att man är beredd att anslå 50\r\nmilj.kr. i engångsbelopp till näringen för att ta hand\r\nom hela den verksamhet som hittills bedrivits av\r\nturistrådet. Låt mig då bara konstatera att detta är\r\nett slag mot turismen och dess\r\nutvecklingsmöjligheter.</pre><pre>Både Per-Ola Eriksson och jag vet att det finns\r\nverksamheter inom turistnäringen som kräver\r\nkunskaper och basmaterial som egentligen ingen\r\nkan betala för. Det borde dock vara samhällets\r\nuppgift att göra det, med utgångspunkt i att\r\nsamhället får del av de intäkter som flyter in från\r\nbl.a. utländska turister.</pre><pre>Skriver man att det skall ske en avveckling skapas\r\noro bland de människor som arbetar inom denna\r\nverksamhet -- konkurrenterna utomlands jublar\r\nnaturligtvis -- och de drabbas av\r\nhandlingsförlamning. Det går inte att arbeta\r\nlångsiktigt. Det är därför det är bra att riksdagen\r\ni dag säger ifrån att det måste finnas medel även i\r\nfortsättningen.</pre><pre>Sedan går det att fundera över hur pengarna skall\r\nanvändas. Det är naturligtvis riktigt att både\r\nmomshöjning och andra åtgärder som har vidtagits\r\nhar inneburit en ökad belastning för turistnäringen.\r\nJag håller med om det. Men det blir inte bättre om\r\nman avvecklar de verksamheter som inte\r\nföretagare kan betala för utan som borde vara en\r\nuppgift för samhället.</pre><pre>Vi socialdemokrater menar att det måste finnas en\r\nbasverksamhet för att utveckla svensk turism.\r\nSverige skulle i så fall bli det enda landet i Europa\r\nsom inte har ett statligt engagemang i form av en\r\nturistrådsverksamhet -- möjligtvis med undantag\r\nför Albanien. Det är klart att då jublar\r\nkonkurrenter bland norrmännen, danskarna osv.\r\nMen det gynnar inte möjligheterna för att få in\r\nvaluta i Sverige och inte heller sysselsättningen --\r\nsom är så viktig för de 21 000 företag som finns i\r\nlandet.</pre><pre>Man försöker här ge sig in på en huvudlös politik.\r\nJag utgår från och hoppas naturligtvis att det beslut\r\nsom fattas och det som skall skrivas i\r\nbudgetpropositionen, med utgångspunkt i\r\nriksdagens beslut, leder fram till att vi får en\r\nverksamhet där vi kan utveckla svensk turism i\r\nstället för att avveckla den.</pre><pre>Anf. 34 PER-OLA ERIKSSON (c) replik:</pre><pre>Herr talman! Lennart Nilsson säger att\r\nkonkurrenterna jublar. De jublade verkligen när\r\nturistmomsen infördes som en del av den\r\nsocialdemokratiska skattepolitiken. Det var då\r\nvåra grannländer fick ett bättre konkurrensläge i\r\nförhållande till de svenska turistföretagen. Nu\r\nåterställs situationen, och vi har kommit en bit på\r\nvägen. Det är en viktig åtgärd, och riksdagen har\r\ntagit ställning.</pre><pre>Jag tror inte att man utvecklar svensk turism i första\r\nhand med anslag till centrala organ. Jag har många\r\ngoda vänner som arbetar centralt i Sveriges\r\nturistråd. De gör en fin arbetsinsats. Det är de\r\nenskilda turistföretagen runt omkring i landet som\r\nutvecklar svensk turism i olika regioner och gör\r\nolika turistsatsningar intressanta. Det är\r\nkreativiteten hos de enskilda företagarna på de\r\nolika turistorterna som skall stimuleras och tas till\r\nvara. Det sker på olika sätt.</pre><pre>Det kan ske med en omläggning av den ekonomiska\r\npolitiken, där skatter och avgifter som är\r\nhämmande för företagen tas bort. Det sker en\r\nordentlig kursomläggning där.</pre><pre>Jag vill erinra om att det av regeringsförklaringen\r\nframgick, och kommer att framgå av\r\nbudgetpropositionen, att arbetsgivaravgifterna\r\nskall användas som medel för att stärka\r\nkonkurrensen för företag i Norrlands inland. Jag\r\nutgår på goda grunder från att regeringen i\r\nbudgetpropositionen fullföljer och uppfyller det\r\nlöftet från regeringsdeklarationen. Detta bidrar till\r\natt stärka de turistföretag i Norrlands inland som i\r\ndag har en ganska svår situation och som lider av\r\nskadorna från det hårda slag som turistmomsen\r\ninnebar.</pre><pre>Det är viktigt att se storheterna. Turistrådet i all\r\nära -- marknaden, företagen och näringen kan ta\r\nansvar, och den stora satsningen skall göras runt om\r\ni landet på de enskilda turistföretagen. Kommuner,\r\nlandsting och olika länsorgan skall medverka till att\r\nskapa stabila turistföretag.</pre><pre>Anf. 35 LENNART NILSSON (s) replik</pre><pre>Herr talman! Jag delar Per-Ola Erikssons\r\nuppfattning att det är viktigt att man stärker\r\nturistföretagen. Jag delar uppfattningen att det är\r\nviktigt att man kan utveckla turismen, bl.a. i\r\nglesbygden i Norrland. Kombinationen av\r\nupplevelser och annat är viktig i dessa\r\nsammanhang.</pre><pre>Men det är att ge fel signaler till bl.a. kommuner\r\noch landsting för att satsa i en sådan verksamhet,\r\nnär inte ens statsmakterna är beredda att på ett\r\neller annat sätt medverka i att man säljer\r\nverksamheterna bl.a. utomlands. Egentligen är det\r\nmärkligt att först anslå 100 milj.kr. till en\r\ninlandsbana för att främja turism, samtidigt som\r\nSveriges turistråd avvecklas -- som har till uppgift\r\natt försöka sälja inlandsbanan så att en och annan\r\nturist kommer för att åka på den. Det hade kanske\r\nvarit bättre att göra tvärtom, dvs. stärka\r\nmarknadsföringsinsatserna som bedrivs bl.a. av\r\nturistkontoren i Tyskland, Danmark och Norge.\r\nPengarna kan användas för att få tyskarna att åka\r\ntill de bygder som bl.a. Per-Ola Eriksson kommer\r\nfrån.</pre><pre>Jag är helt övertygad om att det är viktigt att stötta\r\nföretagsamheten. Men turistbranschen är så\r\nspeciell med allt från enmansföretagare till de stora\r\njättarna på området. De stora klarar sig naturligtvis\r\nalltid. Men jag är rädd för att småföretagen, som\r\nbl.a. Per-Ola Eriksson säger sig vilja stötta,\r\nkommer att drabbas om det inte finns något\r\nsamordningsorgan som kan medverka till att\r\n''sälja'' företagen till bl.a. utlänningar för att de\r\nskall komma till Sverige. Småföretagen har inte råd\r\natt delta i olika former av utställningar. Det behövs\r\nett samordningsorgan. Där fungerar enligt min\r\nuppfattning turistkontoren bl.a. i Tyskland, Norge\r\noch Danmark mycket bra. Då kan man inte, som\r\nnäringsministern har föreslagit, avveckla\r\nverksamheten. Den är så specifik, och dessutom får\r\nsamhället in 60 till 70 öre på varje spenderad krona.\r\nDet är en ren förtjänst att ha kvar och utveckla\r\nverksamheten.</pre><pre>Vi är beredda att diskutera hur detta skall se ut och\r\norganiseras. Men det viktiga är att slå fast att\r\nstaten, dvs. vi skattebetalare, har ett ansvar för att\r\ndet finns en verksamhet som kan medverka till att\r\nmarknadsföra Sverige, inte minst i utlandet för att\r\nfå in valuta.</pre><pre>Anf. 36 BENGT HURTIG (v)</pre><pre>Herr talman! Det har talats mycket i dag om att vi\r\nskall skapa garantier för varaktiga arbeten och\r\ntillväxt i ekonomin. Samtidigt har vi tidigare fört\r\ndebatter och fattat beslut i riksdagen som har\r\nskapat en betydande osäkerhet när det gäller den\r\nsamhälleliga riskkapitalförsörjningen, inte minst\r\ntill de norra länen. Vi har bl.a. diskuterat\r\nindragningarna från utvecklingsfonderna och från\r\nNorrlandsfonden.</pre><pre>I tolv års tid har det diskuterats om möjligheterna\r\natt återföra en del av vattenkraftens vinster till de\r\nvattenkraftsproducerande länen. Ursprungligen\r\nuppdrog länsstyrelsen i Norrbottens län redan 1979\r\ntill professor Ingemar Ståhl att belysa frågan. I hans\r\nförslag ingick bildandet av ett Norrbottens kraft\r\nAB. Detta företag skulle äga vattenkraften i\r\nLuleälven, och avkastningen skulle kunna\r\növerföras till en industrifond som verkade för\r\nregional utveckling. Därefter har flera belysningar\r\noch utredningar gjorts, t.ex. i regionalpolitiska\r\nkommitténs betänkande REK87.</pre><pre>Den senaste statliga utredningen, SOU 1991:8, har\r\ninte utrett huvudfrågan hur vinsterna från äldre\r\nvattenkraft skall kunna återföras till\r\nvattenkraftsproducerande regioner. I stället\r\nkommer man ett förslag om skatt på\r\nvattenkraftsstationernas markvärde. De olika\r\nmodeller som under årens lopp har föreslagits har\r\njämförts på olika sätt, och det borde nu finnas ett\r\nordentligt underlag för regeringen att lägga en\r\nproposition som plockar fram den bästa tekniska\r\nlösningen. Vi från vårt parti är beredda att\r\ndiskutera olika lösningar.</pre><pre>Vad vi nu har föreslagit i motion Fi11 är ett\r\nprincipbeslut i frågan om återföring av\r\nvattenkraftsvinster och ett uppdrag åt regeringen\r\natt komma med förslag. Självfallet skall en sådan\r\nåterföring inte vara någon ersättning för de\r\nordinarie årliga regionalpolitiska insatserna.\r\nMöjligen kan man från statens sida komma ifrån de\r\nibland nödvändiga akuta insatserna i de här länen.</pre><pre>Vi har också sagt, att för att få en flygande start på\r\ndenna vattenkraftsfond skulle 1 miljard av\r\nlöntagarfondstillgångarna kunna överföras som ett\r\nstartkapital. Det är oerhört viktigt att tillvarata det\r\nregionala engagemang som finns hos såväl\r\nföretagare som politiker och anställda i den här\r\nregionen. De skulle alltså kunna ha ett inflytande i\r\nstyrelsen för en vattenkraftsfond.</pre><pre>Ett beslut om en sådan här inriktning skulle kunna\r\nåterskapa en del av förtroendet för att riskkapital\r\noch kapital för investeringar i infrastruktur också\r\nfinns i framtiden i den här regionen.</pre><pre>Herr talman! I proposition 38 aviseras också att den\r\nstatliga prospekteringen skall avskaffas och NSG\r\nupphöra. Det är ett mycket märkligt beslut, om\r\nman vill stimulera utvecklingen i den här delen av\r\nnäringslivet. Å ena sidan säger man att en del av\r\nvälfärden nu skall avvecklas för att få tillväxt så att\r\ndet sedan kommer ny välfärd, men å andra sidan\r\nsäger man att en del av prospekteringen skall\r\navvecklas. Man har dock ingen beskrivning av hur\r\nden nya prospektering som är nödvändig skall\r\nkomma i gång.</pre><pre>Sverige torde vara den enda gruvnation som\r\navvecklar denna prospektering, och vad jag förstår\r\nfinns det stor risk för att också det utländska\r\nintresset minskar, när man inte har stöd av den\r\nstatliga prospekteringen. Det här är tvärt emot den\r\npolitik som regeringen i övrigt anser sig vara\r\ntalesman för.</pre><pre>Gruvnäringen är en del av ett produktionssystem.\r\nDen försörjer vår vidareförädlingsindustri och vår\r\nmetallindustri, och den är en bas för en omfattande\r\nforskning inom gruvteknikområdet. Vi har en\r\nviktig gruvmaterielindustri, som säljer\r\ngruvmateriel runt om i världen. I och med detta\r\nbeslut skapas osäkerhet i hela branschen,\r\ninstabilitet inträffar, och det kommer varsel.\r\nRegeringen gör egentligen precis tväremot vad den\r\ni de officiella deklarationerna säger att den vill\r\ngöra.</pre><pre>Naturligtvis har också mineralprospekteringen och\r\ngruvnäringen stor regionalpolitisk betydelse. Det\r\när nödvändigt med en markering av orimligheten i\r\natt avveckla den statliga prospekteringen. Några\r\nlöften om annan prospektering ges inte.</pre><pre>Jag yrkar bifall till meningsyttringen av Lars-Ove\r\nHagberg beträffande mom. 12 och 22.</pre><pre>Anf. 37 STEFAN ATTEFALL (kds) replik:</pre><pre>Herr talman! Får jag bara kort kommentera Bengt\r\nHurtigs inlägg. När det för det första gäller\r\nåterbäringen av elskatten är det ett krav som också\r\nvi kristdemokrater har drivit. Nu pågår det en\r\nberedning i frågan, och därför får vi avvakta den.</pre><pre>För det andra gäller det gruvprospektering, och jag\r\nvill uppmärksamma Bengt Hurtig och kammaren\r\npå att vi inte tar ställning till den frågan i dag. Det\r\nfinns alltså ingen hemställan på den punkten i\r\nregeringens proposition, och utskottet skriver att\r\nde förslag som bl.a. Bengt Hurtig kommer med\r\nutan ställningstagande i sak i nuvarande läge bör\r\navslås. Vi får helt enkelt spara litet av vår energi\r\ntills det är dags för sakbehandling, och vi får kanske\r\nåterkomma i samband med behandlingen av\r\nbudgetpropositionen, som läggs fram i januari.</pre><pre></pre><pre>Anf. 38 BENGT HURTIG (v) replik:</pre><pre>Herr talman! Riksdagen skall ju godkänna de i\r\npropositionen föreslagna riktlinjerna för den\r\nlångsiktiga strategin, och det står klart och tydligt i\r\npropositionen att den statliga gruvprospekteringen\r\nskall avvecklas. Därför anser jag att det är\r\nfullständigt logiskt att riksdagen gör en markering\r\nav att detta inte är en rimlig del av en ekonomisk\r\nstrategi.</pre><pre>Anf. 39 STEFAN ATTEFALL (kds) replik:</pre><pre>Herr talman! Det kommer att ske förändringar i\r\ndet statliga engagemanget i gruvprospektering, och\r\njag tror att det finns en ganska bred enighet om att\r\ndet krävs förändringar. Hur detta skall ske, med\r\nvilka tidsramar och på vilket sätt, får vi återkomma\r\ntill och diskutera senare, och därför tar vi inte\r\nställning i sak nu.</pre><pre>Anf. 40 BENGT HURTIG (v) replik:</pre><pre>Herr talman! Det är ändå rimligt att man känner\r\nen viss oro för vad regeringen tänker ta sig före på\r\ndet här området, när den har gjort den här mycket\r\ntydliga och entydiga markeringen i proposition 38.</pre><pre>Anf. 41 BRUNO POROMAA (s)</pre><pre>Herr talman! På några futtiga rader i regeringens\r\nförslag om inriktning av den ekonomiska politiken\r\naviserar regeringen att den statliga\r\nprospekteringsverksamheten skall avvecklas och\r\nengagemanget i nämnden för statens\r\ngruvegendomar skall upphöra. Det här beskedet\r\nfrån regeringen är minst sagt chockerande.</pre><pre>Kritik har vid skilda tillfällen riktats mot den\r\ntidigare, socialdemokratiska regeringen för att den\r\ninte gjorde tillräckligt till gagn för gruvnäringen och\r\nprospekteringen, speciellt i norr. Om det här\r\nförslaget hade kommit från en socialdemokratisk\r\nregering, är jag helt övertygad om att flertalet av de\r\nborgerliga ledamöterna från flera av skogslänen\r\nhade kallat det huvudlöst. De hade verkligen stått\r\npå barrikaderna och slagits mot detta huvudlösa\r\nförslag. Men var är de i dag? Offrar de borgerliga\r\nledamöterna sin landsdels intressen genom sin\r\nsolidaritet med regeringen?</pre><pre>Vi har inom vårt parti ibland haft delade meningar,\r\noch då har ni inom borgerligheten kallat det för\r\nrosornas krig. Kan inte ni ta ett krig, åtminstone i\r\nden här för oss så viktiga frågan, bland fyrklöver\r\noch blåklint och rösta för reservation 15!</pre><pre>Herr talman! Faktum är att det var många som\r\nförväntade sig att den nya borgerliga regeringen\r\nskulle visa en större generositet, genom allt tal, inte\r\nminst i valrörelsen, om åtgärder för att öka\r\ntillväxten. Med aviseringar som denna ökar man\r\ninte tillväxten, åtminstone inte inom gruvindustrin\r\noch de näringar som är beroende av denna.</pre><pre>Med facit i hand, i form av utskottets betänkande,\r\nfrågar man sig om den svenska gruvindustrin inte\r\ntillhör den kategorin svenska företag som kan bidra\r\ntill ökad tillväxt.</pre><pre>Hela Sverige skall leva -- det var budskapet i\r\nregeringsförklaringen. Det här förslaget rimmar\r\nverkligen illa med det budskapet. Man frågar sig:\r\nVar går de nya svenska gränserna? Hur stort är\r\nSverige i dag med den moderatdominerade\r\nregeringen?</pre><pre>Det är ett mycket allvarligt regionalpolitiskt slag\r\nmot Norrbotten och Västerbottens inland, då\r\nNSGs prospektering är starkt koncentrerad till de\r\ntvå nordligaste länen, där de mest lovande\r\nprojekten också finns. Av årets\r\nprospekteringsbudget på ca 60 milj.kr. satsas\r\nnärmare 50 milj.kr. i de här två länen.</pre><pre>Dagens ställningstagande kommer att innebära, om\r\nreservation 15 avslås, en nedläggning på sikt av\r\nSGAB, som bedriver verksamhet bl.a. i Luleå, med\r\nän fler arbetslösa. Detta kommer att skapa\r\nosäkerhet om ett antal mycket lovande projekt, vid\r\nen tidpunkt då gruvnäringen redan brottas med\r\nväldigt stora problem. Vi har exempelvis\r\nnedläggningshotet för Viscariagruvan i Kiruna med\r\nca 200 arbetstillfällen som försvinner -- och det i en\r\nkommun som i dag har landets högsta arbetslöshet.</pre><pre>Herr talman! Prospekteringen är nödvändig för\r\ngruvindustrins fortsatta överlevnad i detta land.\r\nStatens engagemang är en nödvändig garanti för att\r\nprospekteringen skall ske med tillräcklig bredd.\r\nDen svenska malmbasen kommer att vara slut inom\r\nett eller två decennier. Det är därför nödvändigt att\r\nstaten engagerar sig för att vidga basen.\r\nGruvnäringens andel av industrisysselsättningen är\r\nbetydligt större i malmfälten än någon annanstans.\r\nI Gällivare kommun svarar mineralindustrin för\r\n75 % av industrisysselsättningen. Motsvarande\r\nsiffra för Kiruna är 64 %. Är det någon som kan\r\ntänka sig dessa två kommuner utan gruvor? Om\r\nriksdagen avslår reservation 15 i utskottets\r\nbetänkande, befarar jag att riksdagen slår den\r\nförsta spiken i kistan för den svenska gruvindustrin.</pre><pre>Herr talman! Låt mig avslutningsvis än en gång\r\nkraftigt understryka vikten av ett fortsatt statligt\r\nansvarstagande för prospekteringsverksamheten i\r\nlandet och inom vårt län. Med detta vill jag särskilt\r\nyrka bifall till den reservation i betänkandet som\r\nhandlar om prospektering, nämligen reservation nr\r\n15.</pre><pre>Anf. 42 STEFAN ATTEFALL (kds) replik:</pre><pre>Herr talman! Jag vill gärna uppmana Bruno\r\nPoromaa att spara litet av sin energi tills vi skall\r\nbehandla frågan i sak. Då kan vi också återkomma\r\ntill eventuella krigsförklaringar och annat.</pre><pre>Får jag också upplysa Bruno Poromaa att samtliga\r\nsocialdemokrater som jag har talat med,\r\nåtminstone på Västerbottensbänken, är överens\r\nom att det behövs förändringar när det gäller\r\nstatens engagemang i gruvprospekteringen. Det\r\ngäller inte minst NSG. Den reservation som Bruno\r\nPoromaa så kraftfullt pläderar för slår fast att allt\r\nskall vara som det är och att NSG skall fortsätta på\r\nexakt samma sätt. Vi vill återkomma till den här\r\ndebatten när vi har fått ett förslag från regeringen.\r\nTill dess sparar jag min energi och hoppas att även\r\nBruno Poromaa gör det. Han kan kanske behöva\r\nden då.</pre><pre>Anf. 43 BRUNO POROMAA (s) replik:</pre><pre>Herr talman! Jag delar uppfattningen att det\r\nbehövs förändringar. Men så radikala förändringar\r\nsom man aviserar i propositionen betackar jag mig\r\nför. Jag hoppas verkligen att Stefan Attefall också\r\när av den uppfattningen att han inte är med på\r\nsådana förändringar som regeringen aviserar.\r\nDärigenom hoppas jag också att Attefall röstar på\r\nreservation 15 när det så småningom blir dags för\r\nvotering.</pre><pre>Skall Attefall försöka övertyga mig, tror jag inte att\r\ndet finns stora möjligheter. Attefall kan i sin\r\nhembygd försöka övertyga de människor som\r\nkänner ett hot för sin sysselsättning.</pre><pre>Anf. 44 ANNIKA ÅHNBERG (v):</pre><pre>Herr talman! Det finns områden i politiken där det\r\ninte händer så mycket beroende på att det finns\r\nstora politiska motsättningar. Så är uppenbart fallet\r\nnär det gäller människors rätt till makt och\r\ninflytande över arbetet. De betydande politiska\r\nmotsättningarna mellan den politiska högern och\r\nvänstern har lett till att vi inte har kommit särskilt\r\nlångt på det området.</pre><pre>Herr talman! Det finns också andra områden där\r\nalla är fullkomligt överens, men där det likväl inte\r\nhänder särskilt mycket. Jag avser att säga några ord\r\nom ett sådant område. Jag tänker då på\r\nmiljöpolitikens område.</pre><pre>Var finns hindren? Alla politiska partier är så\r\növerens om att vi alla måste göra vårt yttersta för\r\natt få en bättre miljö. Näringslivets företrädare är\r\nockså överens om detta. Det finns också utan\r\ntvekan en mycket stark allmän opinion som backar\r\nupp dessa krav. Hur kan det då komma sig att det\r\ntrots det händer så litet?</pre><pre>Jag har kommit till slutsatsen att denna enighet i\r\nsjälva verket är illusorisk. Det är en enighet i ord\r\noch på papper, men det är ingen enighet i praktiken\r\nkring vad som måste göras.</pre><pre>I den regeringsförklaring som den nya regeringen\r\navlämnade vid sitt tillträde, utpekade man\r\nmiljöpolitiken som ett av fyra viktiga\r\nhuvudområden. Jag skulle gärna vilja citera vad\r\nman då skrev i sin regeringsförklaring om\r\nmiljöpolitiken: ''Regeringen kommer att ange\r\ntydliga miljömål, ställa bestämda miljökrav och\r\nanvända effektiva styrmedel t.ex. miljöavgifter.''\r\nVi har inte sett något av detta. Jag skulle gärna vilja\r\nha svar på frågan om när regeringen kommer att\r\ngöra allt detta som utlovades i\r\nregeringsförklaringen. Man skrev också: ''Den\r\nekonomiska och tekniska utvecklingen skapar\r\nunikt goda möjligheter för omställningen till\r\nmindre resurskrävande och miljöbelastande\r\nproduktions-, energi- och transportsystem.''</pre><pre>Om det bara för några månader sedan fanns unikt,\r\ngoda tekniska och ekonomiska möjligheter att\r\nåtstadkomma allt detta, hur kan det då komma sig\r\natt man kort därefter i den proposition som\r\nregeringen lägger fram och som skall handla om\r\ninriktningen av den ekonomiska politiken inte kan\r\nfinna ett spår av detta? De här unikt goda\r\nmöjligheterna har regeringen inte på ett enda sätt\r\nkunnat utnyttja till att i sin proposition lägga fram\r\nett förslag om vad man vill göra för att lösa det\r\noerhört stora miljöproblem som vi står inför.</pre><pre>Stefan Attefall sade tidigare att han är mycket glad\r\növer man skulle ha höga miljöambitioner. Han\r\nnämnde miljöräkenskaper som skulle tillföras de\r\nvanliga nationalräkenskaperna. Men det är en\r\nprocess som tar många år. Det är ett arbete som\r\nnyss har påbörjats. Varför har regeringen inte på\r\nnågot sätt talat om hur man skall gå vidare? Det\r\nfinns en utredning som har avlämnat sitt\r\nbetänkande. Vad avser regeringen att göra med\r\nden? Det sägs inte ett ord om detta i propositionen\r\neller i betänkandet.</pre><pre>Om man letar noga kan man hitta fem små ord i\r\npropositionen som utskottet sedan papegojlikt\r\nupprepar i sin text. Det sägs att det är viktigt att\r\nskydda och förbättra miljön. Det är dock en fras\r\nsom saknar täckning i de förslag och färdriktningar\r\nsom anvisas i propositionen och betänkandet.</pre><pre>Vad menade regeringen egentligen med det som\r\nden skrev i sin regeringsförklaring, där man\r\nutmålade höga ambitioner? Jag skulle vilja påstå att\r\nman inte menade någonting. Det var en eftergift för\r\natt få ihop den här regeringen. För att få ihop den\r\nbräckliga regeringskoalitionen lät man centern\r\nskriva miljöavsnittet i regeringsförklaringen, men\r\nman hade ingen som helst tanke på att förverkliga\r\ndetta. Centern lät sig uppenbarligen nöja med det.\r\nJag tycker att centern har sålt sig billigt.</pre><pre>I propositionen borde det ha ingått förslag med\r\nanvisningar om färdriktningen. Ingen begär att\r\nman efter några månader skulle kunna lägga fram\r\nett fullständigt miljöpolitiskt förslag. Om man tittar\r\npå nivån på de övriga propositioner som regeringen\r\nhar kommit med till riksdagen, inser man att man\r\ninte kan ha sådana krav. Men någonting borde man\r\nväl ändå ha skrivit. Hur tänker man gå vidare? Hur\r\ntänker man förmå näringslivet att ställa om till en\r\nproduktion som är mindre krävande när det gäller\r\nenergi och resurser och som kan lämma in vårt\r\nsamhälle i ett fungerande kretslopp? Vilken typ av\r\navgifter tänker man ha? Vilken typ av krav tänker\r\nman ställa? Det sägs inte ett ord om detta.</pre><pre>Vi befinner oss i en lågkonjunktur. Det har talats\r\nmycket om det här i dag. Jag skall inte orda mycket\r\nom det. Det drabbar hela det svenska näringslivet,\r\näven skogsindustrin. När man läser om och ser vad\r\nsom händer i skogsindustrin finner man\r\nljuspunkter. En sådan ljuspunkt är den oblekta\r\npappersmassan. Trots att lågkonjunkturen råder\r\ninte bara här utan i vår omvärld och i de länder som\r\nvi exporterar till, finns det en stor och växande\r\nefterfråga på oblekt pappersmassa. Jag har läst att\r\nflera ledande företrädare för skogsindustrin har\r\nyttrat att det är oerhört bra för svensk skogsindustri\r\natt man har oblekt pappersmassa. Det är den som\r\nkan vara lyftet och som kan bidra till att man ändå\r\nlyckas vända utvecklingen.</pre><pre>Hur kom man dit? Ja, inte var det för att\r\nskogsindustrin på eget initiativ sade att man nu skall\r\ngöra insatser för miljön och sedan genomförde det.\r\nNej, det ställdes hårda politiska krav, som i sin tur\r\nbackades upp av en stark allmän opinion. Det var\r\nså man fick fram produktionen av oblekt\r\npappersmassa. Den visar sig inte alls vara ett hinder\r\nför en bra ekonomisk utveckling, som\r\nindustriföreträdarna naturligtvis påstod när man\r\nställde kraven, utan tvärtom visar sig vara en viktig\r\noch bärande del när det gäller möjligheten att bryta\r\nden negativa ekonomiska utvecklingen. Hur kan\r\ndet t.ex. komma sig att bland de ledande\r\nbiltillverkarna i världen som satsar på\r\ntätortsfördom som t.ex. är eldrivna, hittar man\r\nvarken Volvo eller SAAB. Det beror naturligtvis\r\npå att svenska politiker inte har ställt krav. Vi har\r\ninte förmått att pressa våra biltillverkare till att gå i\r\ntäten när det gäller den här utvecklingen. Så enkelt\r\när det. Och även om det inte är enkelt så finns ett\r\ntydligt samband. Det är den här typen av åtgärder\r\nsom också måste ingå i den regering som påstår sig\r\nföra en ekonomisk politik som syftar till en\r\nlångsiktigt hållbar utveckling. Av detta finns inte\r\nett spår i propositionen, betänkandet, eller\r\nregeringens agerande i övrigt.</pre><pre>Alldeles nyligen har koncessionsnämnden beviljat\r\nnya tillstånd för tre stora oljeraffinaderier på\r\nSveriges västkust. I de nya koncessionerna finns\r\ninget krav när det gäller kolväteutsläppen. Varför\r\ninte? Jag hoppas att dessa tillstånd kommer att\r\növerklagas. Då får regeringen besluta. Jag utgår\r\nifrån att regeringen då kommer att ställa sådana\r\nkrav. Oljeindustrin är en mycket viktig del i det\r\nekonomiska livet. Om vi inte har det politiska\r\nmodet att ställa krav på både oljeindustrin och\r\nbiltillverkarna kommer vi aldrig att kunna bryta\r\nden negativa miljöutvecklingen som i så hög grad\r\norsakas av trafikområdet.</pre><pre>Det finns också andra saker som har effekter på\r\nmiljön även om det inte framgår av propositionen\r\neller betänkandet. Det finns planer på att dra in\r\nmellan 5 och 10 miljarder från Sveriges kommuner.\r\nHur skall man kunna garantera att det inte får\r\nkonsekvenser för den kommunala miljö och\r\nhälsoskyddstillsynen, som är den bärande delen när\r\ndet gäller samhällets möjligheter att övervaka vad\r\nsom händer med miljön? Vi tror i vänsterpartiet att\r\ndet finns oerhört stora risker och att den här\r\nindragningen från de redan ekonomiskt hårt\r\nansträngda kommunerna kommer att drabba detta\r\noerhört viktiga område. Man talar om att man vill\r\nskydda och förbättra miljön. Hur skall man kunna\r\ngenomföra det när man samtidigt föreslår\r\nkommunala indragningar i den här\r\nstorleksordningen?</pre><pre>Det talas mycket om Europaintegrationen och EG-\r\nanpassning, som skall kunna bli en viktig del när\r\nman skall vända den ekonomiska trenden. Men det\r\nsägs ingenting om de miljökonsekvenser som\r\nförverkligandet av den inre marknaden för med sig.\r\nPå den europeiska kontinenten har man en större\r\nmedvetenhet om detta. Man talar om\r\nautoinfarkten, dvs. det faktum att förverkligandet\r\nav den inre marknaden leder till en mycket ökad\r\ntransportmängd. Det påverkar miljön negativt.\r\nHur skall man bemöta detta? Hur vill den nya\r\nborgerliga regeringen i Sverige försöka möta dessa\r\nproblem? Om vi inte kan göra det kan vi inte heller\r\nförbättra miljösituationen, vare sig här eller\r\ninternationellt. Det sägs inte ett ord om detta i\r\nregeringens proposition.</pre><pre>Sanningen är att bakom den ekonomiska\r\nutveckling som vi ser i form av konjunkturcykler\r\nfinns en annan som inte är cyklisk utan som är\r\nlinjär. Den handlar om att människan under bara\r\nnågra korta århundraden lyckats bryta ned det som\r\nhar byggt upp under årmiljoner. Under årmiljoner\r\nhar det som finns på jorden strukturerats och\r\nsorterats upp i olika ämnen. Nu blandar vi ihop allt\r\ndetta igen och gör allt till en stor osorterad\r\navfallshög som vi inte kommer att kunna använda\r\noch som inte finns i fungerande kretslopp.</pre><pre>Ett perspektiv på detta och åtgärder för att komma\r\ntill rätta med de grundläggande problemen -- energi\r\noch resursförbrukning -- måste ingå i den\r\nekonomiska politiken. Den får inte begränsas till\r\natt handla om de kortsiktiga ekonomiska\r\nkonjunkturcyklerna. Den måste alltid -- i\r\nlågkonjunktur och högkonjunktur -- ha det här\r\nperspektivet och föreslå åtgärderna. Om vi inte\r\nlyckas komma till rätta med miljöproblemen,\r\nkommer vi över huvud taget inte att kunna ha\r\nnågon ekonomisk utveckling i framtiden. Det är\r\nbara i ett mycket kortsiktigt ekonomiskt perspektiv\r\nsom man kan säga att man producerar någonting\r\nnär man t.ex. tar malm och grus ur jorden och\r\nanvänder det. Då konsumerar man i själva verket.\r\nAtt i grunden bryta den utvecklingen och att se till\r\natt den ekonomiska produktionen inte är ett\r\nsjälvändamål i sig utan ett medel för att skapa en\r\nbra tillvaro för människan inom de ekologiska\r\nramarna, är det som all ekonomisk politik måste\r\nhandla om. Därför är det med mycket stort\r\nbeklagande jag tvingas konstatera att i denna\r\nproposition och betänkande finns inte ett ord om\r\ndetta.</pre><pre></pre><pre>Anf. 45 PER-OLA ERIKSSON (c) replik:</pre><pre>Herr talman! Jag har med mycket stort intresse\r\nlyssnat till Annika Åhnbergs inlägg. Jag sätter\r\npersonligen mycket stort värde på hennes\r\nengagemang i miljö-, resurs- och energifrågor. Jag\r\ntror -- och där delar Annika Åhnberg min\r\nuppfattning -- att miljö- och resurspolitiken\r\nkommer att bli en av 1990-talets verkligt stora\r\nfrågor. Det är viktigt att vi ägnar mycket tid här i\r\nriksdagen åt att utveckla instrument som främjar\r\nmiljön i Sverige. Det gäller att vi hushållar med\r\nvåra ändliga resurser, det må vara energi, råvaror\r\neller annat.</pre><pre>Om tiden hade räckt till i mitt inledningsanförande\r\nhade jag gärna utvecklat detta. Jag avstod med\r\nhänsyn till att vi senare i dag kommer att ha\r\nmiljöministern med i debatten. Jag är övertygad om\r\natt han kommer att utveckla sin syn på dessa frågor.</pre><pre>Det är riktigt, som Annika Åhnberg sade, att dessa\r\nfrågor fanns med i regeringsförklaringen. De kunde\r\ngärna ha varit mer utvecklade också i denna\r\nproposition och detta betänkande.</pre><pre>Jag kan väl lätta på förlåten och säga att i den\r\nbudgetproposition som Annika Åhnberg och jag\r\nkommer att ha på riksdagens bord om några veckor\r\nblir det en betydande positionsframflyttning just på\r\nmiljöområdet. Jag vågar utlova att det blir ett\r\ngenombrott för Sverige när det gäller\r\ninternationellt miljöengagemang. Vi kan\r\nåterkomma till detta.</pre><pre>Jag tror det är viktigt att vi också diskuterar\r\nmiljöfrågorna i ekonomiska sammanhang. Vi\r\nbehöver diskutera ekonomi och ekologi samtidigt.\r\nDe hör intimt samman. Jag tror att i en framtida\r\ndepartementsorganisation måste målet vara att\r\nmiljödepartementet väger lika tungt som\r\nfinansdepartementet och att miljöfrågorna i\r\nriksdagen väger lika tungt som de ekonomiska\r\nfrågorna. Vi måste också se sambandet mellan en\r\ngod miljö och en god ekonomi.</pre><pre>En god ekonomi är förstås grunden till att få\r\nresurser till att satsa pengar på miljöhushållning,\r\nmiljöinvesteringar osv. Samtidigt skall vi ha klart\r\nför oss att om vi inte värnar miljön får vi inte\r\nråvaror. Ta skogen som exempel. Om vi skulle\r\ndrabbas av en omfattande skogsdöd här i Sverige,\r\ntill följd av försummelser i miljösammanhang,\r\nskulle det få mycket negativa konsekvenser för vår\r\nekonomi och för exportnäringen. Just det\r\nsambandet bör i många olika sammanhang belysas\r\nbetydligt bättre.</pre><pre>Jag vet också, efter ett besök på OECD i Paris för\r\nen tid sedan, där några från finansutskottet var\r\nnärvarande, att man inom OECD räknar med olika\r\nmodeller för att också få fram modeller för att\r\nbevisa sambandet mellan miljö och ekonomi i\r\nframtiden. Detta är ett arbete som också bör ta sig\r\nuttryck på internationell nivå i större utsträckning\r\nän det gör nu.</pre><pre>Anf. 46 ANNIKA ÅHNBERG (v) replik:</pre><pre>Herr talman! Jag tycker att det är beklagligt att\r\nPer-Ola Eriksson säger att han är övertygad om att\r\nmiljön kommer att bli 90-talets stora fråga. Den är\r\nmänsklighetens stora fråga och har varit det ganska\r\nlänge. Om centern tror att det som redan händer\r\noch har hänt runt om oss i världen är någonting som\r\nkommer att hända på 90-talet, då är det mycket\r\nbeklagligt. Ännu mer beklagligt är det att det är\r\ncenterpartiet som har ansvaret för miljöpolitiken i\r\nden nya regeringen.</pre><pre>Sedan återgår Per-Ola Eriksson till det sätt att\r\nskriva som man hade i regeringsförklaringen: ''Vi\r\nkommer att någon gång i framtiden. . .'', ''Vi\r\nkommer att i budgetpropositionen göra det ena och\r\ndet andra''. Det är en ny arbetsmodell att ständigt\r\ntala i futurum. Jag tror inte människor i längden\r\nnöjer sig med detta, att ständigt få uppskjutet till\r\nframtiden alla de bra saker regeringen har för avsikt\r\natt göra.</pre><pre>Jag tror att det kommer -- det finns redan nu -- krav\r\npå att man skall göra det man säger och inte bara\r\nständigt skjuta upp det till framtiden.</pre><pre>I övrigt kan jag konstatera att Per-Ola Eriksson\r\nfaktiskt håller med mig och instämmer i kritiken.\r\nHan tycker att i propositionen och i betänkandet\r\nborde ha funnits mer av dessa aspekter. Det borde\r\nvara så att ekonomi och ekologi behandlas\r\nsamtidigt. Det är vi fullständigt överens om.\r\nProblemet är bara att varken propositionen eller\r\nbetänkandet gör det. Det är precis detta jag har\r\nkritiserat.</pre><pre>Anf. 47 PER-OLA ERIKSSON (c) replik:</pre><pre>Herr talman! En mycket stor uppgift för Sverige de\r\nnärmaste åren är att hjälpa till i det internationella\r\noch europeiska miljöarbetet. En mycket stor\r\nuppgift för oss kommer att vara att ta fram resurser,\r\nekonomiska och andra, för att städa upp i\r\nÖsteuropa efter den miljöförstöring som följt i\r\nspåren av det ekonomiska system som Annika\r\nÅhnbergs partivänner under alltför lång tid bekänt\r\nsig till.</pre><pre>Anf. 48 ANNIKA ÅHNBERG (v) replik:</pre><pre>Herr talman! När en borgerlig politiker i stället för\r\natt diskutera sakfrågan med mig börjar tala om\r\nutvecklingen i Östeuropa, då vet jag att han är\r\nväldigt illa ute. Jag har inte ansvar för den\r\nösteuropeiska utvecklingen. Jag har aldrig\r\nförespråkat sådana modeller. Vänsterpartiet i\r\nSverige gör det inte heller.</pre><pre>Däremot förespråkar vi en ekonomisk politik i\r\nSverige som också bygger på ett hänsynstagande till\r\nmiljön och som går ut på att vi måste få en\r\nlångsiktigt hållbar utveckling som ryms inom de\r\nekologiska ramarna. Det är inte någonting som vi i\r\nförsta hand skall göra i Östeuropa. Det är\r\nnågonting som vi måste göra här, i vårt eget land. I\r\ndet globala perspektivet handlar miljöproblemen i\r\nhög grad om att de rika länderna -- som Sverige\r\nfaktiskt fortfarande tillhör -- överutnyttjar jordens\r\nresurser av energi och andra råvaror. Det är detta\r\njag förväntar mig att en framsynt regering -- fastän\r\njag uppriktigt sagt betvivlar att vi har en sådan --\r\nborde ha med i sin ekonomiska politik.</pre><pre>Anf. 49 BO G JENEVALL (nyd):</pre><pre>Herr talman! Jag tänker inte hålla ett långt\r\nanförande. Jag skall bara ta upp några små saker.</pre><pre>En viktig del av dagens debatt utgörs av\r\npartiledardebatten, och det är huvudsakligen den\r\nekonomiska politiken som skall diskueras där.\r\nDärför överlämnar jag den till min partiledare.</pre><pre>Vi har i övrigt inte deltagit i den här debatten. Det\r\nberor på att vi till väsentlig del, som ni vet, stöder\r\nregeringens politik. Av debatten har väl med all\r\nönskvärd tydlighet framgått att det är ganska viktigt\r\nvad Ny Demokrati intar för ställning. Det ger också\r\nett stort ansvar, vilket vi tycker att vi har visat i\r\nnågra viktiga frågor.</pre><pre>Annika Åhnbergs engagemang i miljödebatten\r\nuppskattar jag verkligen. Jag vill stryka under att\r\nvänsterpartiet kan stödja oss i våra ansträngningar\r\natt få till stånd en investeringsbank som till\r\nväsentlig del är avsedd att stödja miljöfrämjande\r\nåtgärder. Men det hör ju hemma i en annan debatt.</pre><pre>Herr talman! Jag yrkar bifall till utskottets\r\nbetänkande i alla moment med undantag av\r\nmom. 11 där vi yrkar bifall till reservation 8.</pre><pre>Anf. 50 RINALDO KARLSSON (s):</pre><pre>Herr talman! Jag har begärt ordet med anledning\r\nav regeringens förslag om att avveckla statens\r\nengagemang när det gäller prospektering.</pre><pre>Gruvverksamheten i detta land har funnits i över\r\n700 år. Den är vår äldsta befintliga näring i\r\nindustriell skala. Det var med bestörtning jag tog\r\nemot regeringens proposition.</pre><pre>Jag satt själv med i mineralutredningen där vi alla\r\nvar överens om att det var större resurser som\r\nborde komma till stånd. Det finns inget land i\r\nvärlden som kan kallas gruvnation där staten inte\r\nhar ett engagemang i gruvnäringen. Engagemanget\r\nkan bestå av olika insatser, som vi också var\r\nberedda att diskutera. Det jag tänker närmast på\r\ngäller prospektering av sulfidmalmer, där det bara\r\nfinns en framförhållning på mellan fem och tio år.\r\nNär det gäller järnmalm finns en längre\r\nframförhållning.</pre><pre>I frågan om hur prospekteringen skall organiseras\r\nfinns det säkert mycket man kan diskutera.\r\nViktigast är att man inte med ett pennstreck\r\nförintar en näring som funnits så länge och som\r\nbetytt så mycket och som fortfarande är av stor\r\nbetydelse för landet. Vilken annan näring har ett\r\nmervärde på 700 000 kr. per anställd? Jag, som\r\nkommer från verkligheten, liksom ni som är valda\r\nav svenska folket, borde förstå hur betydelsefull,\r\nja, man kan säga hur ovärderlig gruvnäringen är för\r\nglesbygden, just av den orsaken att gruvhålet inte\r\ngår att flytta. Om det skulle ha gått, kanske vi inte\r\nens hade behövt diskutera denna fråga.</pre><pre>Det som också gör mig beklämd är att människor\r\nsom borde begripa glesbygdsproblemen alldeles\r\nhar glömt bort vilka de representerar. Jag tänker\r\nnärmast på arbetsmarknadsministern Börje\r\nHörnlund, Karin Israelsson och Ulla Orring. De\r\növriga borgerliga ledamöterna är det inte ens lönt\r\natt nämna, för de har aldrig framhållit att de är\r\nförespråkare för glesbygden.</pre><pre>Majoriteten i mineralutredningen tyckte att det var\r\nav betydelse att staten direkt var engagerad i\r\nprospekteringen därför att det finns många\r\nmineraler som är betydelsefulla för landet, men\r\nsom kanske inte är intressanta för privata\r\nprospektörer. Det kan t.ex. vara olika\r\nfyllnadsmaterial till pappersindustrin. Vår\r\nförhoppning i utredningen var att vi genom olika\r\nfördelar från statens sida skulle locka hit andra\r\nintressenter.</pre><pre>I dag har vi en del samarbetsprojekt, till exempel\r\nNSGs samarbete med det franska företaget\r\nCogena. Det gäller en intressant guldfyndighet i\r\nSorsele. Jag har den uppfattningen att Karin\r\nIsraelsson är från den kommunen och borde känna\r\ntill vilken betydelse den fyndigheten kunde ha för\r\nhennes lilla kommun.</pre><pre>Man hör ofta att staten satsar mycket pengar och att\r\nresultatet är magert. Gruvprospekteringen måste\r\nman se på lång sikt och räkna som en infrastruktur.\r\nMen för de värsta belackarna, och en del av dem\r\nkommer från mitt eget län, bör nämnas att\r\nresultatet finns. Några exempel:</pre><pre>Pattovara, guld- och kopparfyndighet, start 1990.</pre><pre>Repsjömyran, diatonit, den ligger i Vindelns\r\nkommun. Den är färdig att sättas i gång. Samåsjön\r\ni Hälsingland, vanadin.</pre><pre>Billinge i Skåne där man funnit kaolin.</pre><pre>Detta är några av de fyndigheter som NSG tagit\r\nfram. De tre senare, diatonit, vanadin och kaolin,\r\nskulle kunna göra Sverige oberoende av import.</pre><pre>Herr talman! Det är min förhoppning att Sverige\r\nockså i framtiden skall kunna kalla sig en\r\ngruvnation, men då behövs det att vi alla hjälps åt\r\nför att kunna förverkliga denna rimliga begäran.\r\nDet är med största spänning jag ser fram emot hur\r\nglesbygdens representanter på den borgerliga sidan\r\nskall rösta.</pre><pre>Jag yrkar bifall till reservation nr 15 i betänkandet.</pre><pre>Anf. 51 HANS GUSTAFSSON (s):</pre><pre>Herr talman! Jag begärde ordet närmast för att\r\nfrågan om teletaxorna har berörts här, och det kan\r\nfordra en kommentar.</pre><pre>Per-Ola Eriksson menade vi att vi efter några\r\nmånader sprang ifrån ett beslut om teletaxorna, och\r\nLars Tobisson menade att enligt vårt förslag skulle\r\npolitikerna ånyo bestämma taxorna. Ingetdera av\r\ndessa uttalanden är grundade på det förslag som\r\nföreligger. Förslaget innebär att den förändring\r\nsom riksdagen beslutat om inte skall träda i kraft\r\nden 1 januari utan först den 1 juli, och att man\r\nunder tiden skall se om beslutet om\r\ntaxeförändringen är ändamålsenligt utformat.</pre><pre>Det är två skäl till det. Det ena är att jag tror att inte\r\nnågon av dem som var med och fattade det tidigare\r\nbeslutet trodde att en anpassning av taxorna skulle\r\ngöras så brutalt som televerket gjort. Man kan\r\nt.o.m. ifrågasätta om beslutet står i\r\növerensstämmelse med riksdagens beslut.\r\nRiksdagen uttalade att taxorna långsiktigt skulle\r\nkostnadsanpassas. Riksdagens beslut var inte att\r\nman skulle vidta så brutala förändringar. En man\r\nringde mig på morgonen. I stället för att betala 600\r\nkr. per kvartal hade han räknat ut att han nu skulle\r\nbetala 2 400 kr. i kvartalet.</pre><pre>Det är alldeles uppenbart att man på televerket\r\nsjälvt är tveksam till beslutet, eftersom man nu vill\r\nbefria pensionärerna från att betala den nya\r\navgiften. Jag undrar hur det skall gå till. Skall man\r\ni fortsättningen köra televerkets debiteringar mot\r\nriksförsäkringsverkets pensionsregister, eftersom\r\nman måste ha med förtidspensionärer och andra?</pre><pre>Det här är ett beslut som är olyckligt och\r\nfördelningspolitiskt fel.</pre><pre>Det andra skälet till att vi är tveksamma till beslutet\r\när att det skjuter på den inflation som vi vill hålla\r\ntillbaka. Det är anledningen till att vi begär ett\r\nmoratorium för att få möjlighet att titta på detta.</pre><pre>Vår avsikt har icke varit att inte televerket skall få\r\nfastställa taxorna, och vi har icke heller föreslagit\r\ndetta. Vi har heller inte sagt att televerket inte skall\r\nfå fastställa dem inom 70 % av nettoprisindex. Vi\r\nhar bara sagt att denna brutala anpassning inte har\r\nvarit förutsedd och att den är felaktigt med hänsyn\r\ntill inflationen.</pre><pre>Den andra frågan, herr talman, som jag i korthet\r\nskall beröra är byggandet och hanteringen av\r\nbyggsektorn. Per-Ola Eriksson frågar om vi nu skall\r\nbygga bostäder på lager som vi gjorde med varven.\r\nPer-Ola Eriksson har ett ovanligt kort minne. Det\r\när inte särskilt länge sedan hans partiledare här i\r\nkammaren talade om att bostadsbristen i\r\nStockholm var så stor, att om man ställde upp de\r\nbostadssökande med en meters mellanrum, skulle\r\nde räcka från Stockholm till Uppsala. Han\r\nanklagade oss då för att vi inte byggde tillräckligt\r\nmånga bostäder. Bostadsbyggandet är en långsiktig\r\nverksamhet, den kan man inte reglera över ett eller\r\ntvå år. Olof Johansson kan med hänsyn till Per-Ola\r\nErikssons uttalande i dag vara glad över att vi inte\r\nbyggde mer än 60 000 bostäder.</pre><pre>Samma tema har Lars Tobisson varit inne på. Lars\r\nTobisson menar att vi bara kan bygga nya bostäder\r\nom vi är villiga att göra en kraftig subventionering.\r\nDetta säger han efter det att ni i går beslutade att\r\nhöja bostadssubventionerna med 4,5 miljarder!\r\nUpphävande av räntelånen innebär att kostnaderna\r\npå budgeten ökar med 4,5 miljarder.</pre><pre>För övrigt har vi inte begärt att man skall bygga\r\nnytt, utan vi har sagt att det framför allt är viktigt\r\natt använda den här tiden när byggjobbarna är\r\narbetslösa -- 10 000 arbetslösa byggarbetare kostar\r\n1 miljard om året i arbetslöshetsunderstöd -- till att\r\nrusta upp de bostäder som finns, till att rusta upp de\r\nkommunala anläggningarna och till att genomföra\r\ninfrastrukturella investeringar. Det borde vara\r\nmycket klokare att använda 1 miljard till detta än\r\natt betala ut pengarna i kontant\r\narbetslöshetsunderstöd.</pre><pre>Jag måste säga att regeringens bostads- och\r\nbyggnadspolitik är den mest oförnuftiga jag\r\nhitintills har träffat på.</pre><pre>När jag nu ändå har begärt ordet vill jag passa på\r\natt säga en sak till. Vi har kunnat konstatera att\r\nregeringen i sina propositioner och\r\nutskottsmajoriteten i sina betänkanden har haft\r\nanledning att försvara sin egen orättfärdiga\r\nfördelningspolitik. Jag skall, herr talman, citera\r\nvad utskottsmajoriteten skriver i betänkandet på\r\ns. 12:</pre><pre>''Sänkta kapitalskatter och minskade bidrag till\r\nhushållen kan i ett statiskt perspektiv framstå som\r\nfördelningspolitiskt orättvisa. Men om perspektivet\r\nvidgas till att inkludera även dynamiska effekter på\r\nsysselsättningen blir resultatet det omvända -- det\r\nskulle vara fördelningspolitiskt fel att inte vidta\r\nåtgärderna.''</pre><pre>Utgångspunkten är att det är tråkigt att\r\norättvisorna ökar men att de gör det för att du\r\nsenare i framtiden skall få det bättre. Detta är ett\r\nsätt att försöka legitimera orättvisorna i den egna\r\nfördelningspolitiken. Du får det dåligt nu, men på\r\nsikt får du det bra. Jag vet inte om det är Alf\r\nSvensson i kds som har bidragit med den här gamla\r\nkristna retoriken. I två tusen år har man sagt: Blir\r\ndu kvar i ditt armod, kommer du lättare in i\r\nhimmelen sedan. Är du rik kommer du att få svårt\r\natt komma ditin. Det är en retorik som har använts\r\ni alla tider för att försöka tala om att det är bra för\r\ndig om du får fortsätta att ha det dåligt. Denna\r\nretorik har regeringen nu gjort till sin. Det är det\r\ntydligaste bidrag av kds politik i regeringsarbetet\r\njag hitintills har sett.</pre><pre>En sänkning av dagens nivå på kapitalskatten eller\r\nen minskning av bidragen leder icke till några\r\ndynamiska effekter. Detta leder till ökad orättvisa\r\noch en missriktad fördelningspolitik. Jag är\r\növertygad om att medborgare i det här landet\r\nmycket lättare bär de bördor som, av skäl som\r\ningen av oss kan göra mycket åt, är nödvändiga, om\r\nbördorna fördelas på ett rättvist sätt. Den politik ni\r\nför leder bara till konfrontation.</pre><pre>Anf. 52 STEFAN ATTEFALL (kds) replik:</pre><pre>Herr talman! Låt mig börja med det sista som Hans\r\nGustafsson tog upp, att han nu har upptäckt kds\r\nbidrag till den nya regeringspolitiken. Bidraget\r\nfinns där, inte minst när det gäller engagemanget\r\nför de människor som har det svårt på olika sätt.\r\nFör att vi i framtiden skall kunna klara av att ta\r\nhand om våra gamla och sjuka och för att vi skall\r\nkunna ge våra barn bra uppväxtvillkor krävs en\r\nsamhällsekonomisk balans.</pre><pre>Hans Gustafsson gav sig in på den teologiska\r\navdelningen. Jag skulle vilja uppmana Hans\r\nGustafsson att också läsa den bibel han fick\r\nhäromdagen, så kanske han upptäcker litet fler\r\nbibelsammanhang. På så sätt kanske han också\r\nkommer ihåg den replik jag hade på Allan Larsson\r\nefter det att han anklagat oss för att vi hade sprungit\r\nifrån bibelorden att ''bära varandras bördor''. Jag\r\nsade då att hela folket nu bär socialdemokratins\r\nbördor.</pre><pre>Hans Gustafsson ser en fördelningspolitisk\r\norättvisa i regeringens politik, t.ex. minskningen av\r\navdraget för fackföreningsavgifter. Detta är inte\r\nnågra stora summor för den enskilde, men det är ett\r\nviktigt sätt att försöka finansiera just ökade insatser\r\npå arbetsmarknadspolitikens område. Regeringen\r\nhar i dag också utökat anslagen till AMS för att\r\nbekämpa arbetslösheten.</pre><pre>Det krävs att vi allihop hjälps åt för att vi skall\r\nkunna ge de arbetslösa jobb och för att kunna satsa\r\npå en långsiktig utveckling i Sverige. Detta är vad\r\nregeringen försöker göra. Att bara fördela en\r\nminskande ekonomi är en dålig ekonomisk politik.\r\nVi har fått se resultatet av en sådan politik, och det\r\när vad vi nu skall försöka reda upp.</pre><pre>Anf. 53 HANS GUSTAFSSON (s) replik:</pre><pre>Herr talman! Jag hörde att Stefan Attefall under\r\ndebatten tidigare talade om att vi med ett citat ur\r\nbibeln skulle ''bära varandras bördor''. Vore det\r\ninte klokt att också försöka leva efter de orden?\r\nEller är det som vanligt bara fråga om retorik som\r\ninte står i överensstämmelse med sättet att vara?\r\nDet är ju precis vad vi begär. Det är en orimlig\r\nfördelningspolitik, Stefan Attefall, att sänka\r\nskatterna för höginkomsttagare i landet med uppåt\r\n9 miljarder kronor och lägga en börda, som enligt\r\nfinansministern är uppåt 8 000--9 000 kr. om året,\r\npå dem som redan har det svårt. Det är en\r\norättfärdig fördelningspolitik, som jag inte tycker\r\natt kds borde kunna ställa upp på.</pre><pre>Jag har uppskattat mycket av kds uttalanden. Jag\r\nhar uppskattat mycket av Jerzy Einhorns\r\ndeltagande i debatten, där han har pläderat för att\r\nvi skall satsa på den offentliga sektorn och att vi\r\nskall satsa på en god omvårdnad om medborgarna.\r\nDetta har jag uppskattat mycket hos er. Sedan\r\nmöter ni detta genom att tro att ni kan erodera\r\nekonomin genom att sänka skatterna för\r\nhöginkomsttagare!</pre><pre>Jag förstår att den borgerliga regeringen och de\r\nborgerliga partierna har behov av att försvara\r\ndenna orättfärdiga fördelningspolitik. Det är vad\r\nman gör i betänkandet när man säger att det i dag\r\nvisserligen kan se ut som om den fördelningspolitik\r\nman driver är orättvis men att vi i framtiden\r\nkommer att få ta del av utfallet av den, att det då\r\nkommer att bli bättre för oss. Det är en gammal\r\nretorik, som har använts i alla tider för att få dem\r\nsom har det dåligt ställt att vara nöjda.</pre><pre>Jag tycker, Stefan Attefall, att ni skall tänka om på\r\nden punkten och leva efter de maximer som ni har\r\nframfört i så många andra sammanhang.</pre><pre>Anf. 54 STEFAN ATTEFALL (kds) replik:</pre><pre>Herr talman! Hans Gustafsson är ju en intellektuell\r\nmänniska, och han kan också ekonomisk politik.\r\nHan vet om att man måste se ekonomisk politik\r\nsom en fråga om dynamik. Det gäller att få\r\nutveckling och att få ekonomin att fungera. Av den\r\nanledningen genomförde också\r\nsocialdemokraterna marginalskattereformen, som\r\nockså -- i ett strikt räkneperspektiv för en enskild\r\nmänniska -- kan upplevas som orättvis, i och med\r\natt man i kronor räknat sänkte skatten för\r\nhöginkomsttagare mer än man sänkte skatten för\r\nlåginkomsttagare. Men man gjorde det för att få\r\nekonomin att fungera bättre, för att få dynamiken i\r\nekonomin att fungera. Detta är nödvändigt för att\r\nvi skall kunna ta hand om de gamla och sjuka; vi får\r\nju på 90-talet allt fler äldre. Hans Gustafssons eget\r\nparti har ju drivit en sådan politik, även om man\r\ninte har gjort det fullt ut.</pre><pre>Vad hjälper det med ökade subventioner och att\r\nhålla fast vid avdraget för fackföreningsavgiften\r\nm.m. om räntorna drivs upp? Det drabbar\r\nverkligen s.k. vanliga människor som har villor och\r\nfår göra avbetalningar på sina lån samt betala\r\nräntor. Nej, det handlar om att få grepp om den\r\nekonomiska utvecklingen och få ned\r\ninflationstakten och räntenivån. Det gynnar alltid\r\nden vanliga människan. Den rike klarar sig alltid\r\ngenom sina fastighetsinnehav och annat i en\r\ninflationsekonomi med hög ränta. Har den politik\r\nsom förts under 1980-talet gjort att vi fått ökad\r\nrättvisa och minskade klyftor i samhället? Nej, det\r\nhar inte varit fallet. Det är bara att se på statistiken\r\nför att konstatera det. Den regering som Hans\r\nGustafsson ingick i var i så fall mer orättfärdig än\r\nvad någonsin den nya regeringen är ens på kort sikt.</pre><pre>Anf. 55 HANS GUSTAFSSON (s) replik:</pre><pre>Herr talman! Det är naturligtvis så här, Stefan\r\nAttefall: I vissa situationer -- och vi är i en sådan\r\nnu -- kan det finnas skäl att spara på de offentliga\r\nutgifterna. Men det skall ske på ett sätt som gör att\r\nde som har bäst bärkraft också får bära den största\r\nbördan. Man skall inte, som ni, göra tvärtom. Ni\r\nsänker kapitalskatterna för höginkomsttagare och\r\nför aktieägare med 9 miljarder kronor och lägger en\r\nbörda på de människor som har det sämst ställt.\r\nHur tror Stefan Attefall att vi i det läget skall få folk\r\natt helhjärtat ställa upp på de besparingar som av\r\nandra skäl kan vara erforderliga i samhället?</pre><pre>Det hjälper inte, Stefan Attefall, att tala om\r\ndynamiska effekter i sammanhanget. Det blir inga\r\ndynamiska effekter av denna riktade sänkning av\r\nkapitalskatten. Det ligger inte heller några\r\ndynamiska effekter i de minskade bidragen. Det är\r\nfelaktigt att göra på det sättet. Ni kommer inte att\r\nfå medborgarnas stöd för den besparingspolitik\r\nsom kan vara nödvändig och som vi alla kan behöva\r\nställa upp på. Den kräver en anständig hantering.</pre><pre>Räntorna stiger inte genom att bördan fördelas\r\nrättvist. Det har inte skett någon ränteförändring i\r\ndetta sammanhang av det skälet. Ni anser er kunna\r\nta ut 9 miljarder kronor ur budgeten för att sänka\r\nkapitalskatterna. Det medför att ni lägger en börda\r\npå dem som verkligen behöver stöd. Det är en\r\norättfärdig politik. Läs s. 12 i ert eget betänkande,\r\nStefan Attefall! Där framgår att ni har behov av att\r\nförsöka skaffa er ett försvar och en legitimitet för\r\ndenna orättfärdiga fördelningspolitik.</pre><pre>Förste vice talmannen anmälde att Stefan Attefall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 56 PER-OLA ERIKSSON (c) replik:</pre><pre>Herr talman! Jag avser inte att använda mig av\r\nbibeln för att söka argument mot Hans Gustafsson.\r\nJag tror att Hans Gustafsson och Stefan Attefall är\r\nbättre på att finna lämpliga citat ur bibeln än vad\r\njag är.</pre><pre>Under hela valrörelsen talade socialdemokraterna\r\nom att vändpunkten var i sikte när det gällde den\r\nekonomiska politiken. De skapade förväntningar\r\nom att det bara handlade om dagar och veckor\r\ninnan vändpunkten skulle komma. Därefter skulle\r\ndet bli fart på hjulen i svensk ekonomi.</pre><pre>Vi vet nu att denna vändpunkt inte kom, utan vi\r\nfick i stället ärva ett betydande budgetunderskott,\r\nen ökande arbetslöshet, ett betydande antal\r\nkonkurser i näringslivet osv. Den politik som\r\nsocialdemokraterna inkl. Hans Gustafsson stod för\r\nfram till september förra året ledde in Sverige i en\r\nåtervändsgränd. Nu måste vi komma ut ur den\r\ngenom att föra en helt annan politik. Det är alltså\r\ndärför vi lägger om kursen på den ekonomiska\r\npolitiken. Vi vill långsiktigt skapa tillväxt och\r\nbalans i svensk ekonomi.</pre><pre>Socialdemokraterna använder ofta\r\nbostadsbyggandet såsom överbryggningspolitik och\r\nsom motorn i den ekonomiska politiken. Jag tror\r\natt det är fel att använda bostadsbyggandet på det\r\nsättet. Bostäder skall byggas när det finns behov\r\ndärav och inte som ett medel i den ekonomiska\r\npolitiken.</pre><pre>Hans Gustafsson säger att en sänkning av\r\nkapitalskatterna innebär en börda för de sämst\r\nställda. Men även Hans Gustafsson vet att det\r\nbehövs småföretag som är livskraftiga och kan ge\r\nsysselsättning. När man sänker skatten på\r\narbetande kapital eller sänker arbetsgivaravgiften,\r\ndå är det inte ett sätt att sänka skatten för\r\nhögavlönade. Enligt min erfarenhet tillhör inte\r\negenföretagarna de riktigt besuttna och rika i\r\nsamhället.</pre><pre>När Hans Gustafsson nu återvänder till Blekinge\r\nför att fira jul bör han fundera över hur\r\nsocialdemokraterna skall åstadkomma en\r\nnytändning i sin ekonomiska politik. Jag tror\r\nnämligen att de behöver göra det. Vi har i dag fått\r\nuppleva repriser på gammal socialdemokratisk\r\npolitik, men den politiken har som bekant inte\r\nhållit. Nu måste socialdemokraterna tänka om.</pre><pre>När Hans Gustafsson sitter i skenet från\r\njulgransljusen och äter skinka, hoppas jag att han --\r\noch det gäller för övrigt alla socialdemokrater --\r\nägnar en liten tanke åt hur man skall vara med och\r\nforma en politik som håller för framtiden och som\r\ntar Sverige ur dess ekonomiska problem. Det\r\nhandlar om att hålla nere inflationen, få fart på\r\ninvesteringarna, hjälpa fram småföretagen och låta\r\nde människor som i dag har arbete vara med och\r\nbära en del av bördan för att skapa sysselsättning åt\r\nandra människor.</pre><pre>Med detta, herr talman, ber jag att få tillönska\r\nHans Gustafsson och övriga ledamöter i kammaren\r\nen god jul och ett gott nytt år. Denna önskan\r\nomfattar även kammarens personal.</pre><pre></pre><pre>Anf. 57 HANS GUSTAFSSON (s) replik:</pre><pre>Herr talman! Nu har ni hela förmiddagen utan mig\r\nägnat er åt att diskutera de mer övergripande\r\nekonomiska spörsmålen, och dit hör den s.k.\r\nvändpunkten. Därför skulle jag i och för sig ha\r\nkunnat avstå från att ta till orda. Jag skall ändå säga\r\nföljande till Per-Ola Eriksson: Om han studerar\r\nutvecklingen i de västliga industriländerna under de\r\nsenaste två åren, då skall han finna att talet om\r\nvändpunkten hade gott stöd i den tillgängliga\r\nofficiella statistiken.</pre><pre>Vi har på senare tid fått en utplaning av den\r\nuppåtgående kurva som fanns i den internationella\r\nekonomin. I USA är det t.o.m. en doppning nedåt\r\ni denna kurva. Det är ett faktum som påverkar oss\r\nallesammans. Per-Ola Eriksson vill väl ändå inte\r\npåstå att utvecklingen i USA beror på den\r\nsocialdemokratiska regeringens agerande här i\r\nSverige. Se på land efter land inom hela OECD,\r\noch ni skall finna detta gemensamma mönster. Det\r\när vad vi har gjort. Denna situation, Per-Ola\r\nEriksson, kan göra att vi alla måste hjälpas åt och\r\nta vårt ansvar för att få bästa möjliga utveckling i\r\nSverige. Vi socialdemokrater har som alla andra ett\r\nansvar i detta avseende.</pre><pre>Förutsättningen för att lyckas är emellertid att vi får\r\nfolk med oss, och det kan bara uppnås genom en\r\nrättfärdig fördelningspolitik. Det är inte som Per-\r\nOla Eriksson säger, att småföretagen blomstrar och\r\nväxer tack vare de skattesänkningar som ni\r\nerbjuder dem. Av de nio miljarderna i\r\nskattesänkningar faller 300 milj.kr. på\r\nsmåföretagens eget kapital. Den summan spelar\r\ningen roll när det gäller att få i gång utvecklingen.</pre><pre>För de små företagen är det i stället viktigt att vi\r\nhåller de stora företagen i gång. Det är också viktigt\r\natt hålla byggandet uppe. Byggandet har stora\r\nmultiplikatoreffekter. Det omfattar 20 % av BNP.\r\nInte mindre än 600 000 anställda finns inom\r\nbyggsektorn. Ingen har föreslagit att vi skall bygga\r\nsådant som inte behövs. Jag håller med Lars\r\nTobisson som sade att det i dag inte finns behov av\r\natt bygga kontorshus. Det är svårigheter att bygga\r\nbostäder med hänsyn till kostnaderna, men det\r\nfinns ett stort och uppdämt behov av sådant som\r\nmåste göras. Tro mig, Per-Ola Eriksson, när jag\r\nsäger: Nu avstår man från att göra det som behöver\r\ngöras i en lågkonjunktur med låga priser. Men när\r\nvi får en överhettad ekonomi, vilket vi kommer att\r\nfå inom byggsektorn, då tvingas vi vidta dessa\r\nåtgärder. Är det inte klokare att använda den\r\nmiljard som vi betalar ut i arbetslöshetsunderstöd\r\ntill att vidta de nödvändiga åtgärderna? Det skulle\r\nvara en förnuftig politik som, försäkrar jag Per-Ola\r\nEriksson, gagnar småföretagarna mycket mer än\r\nskattesänkningen på 300 milj. kr. som ni har delat\r\nut till dem.</pre><pre>Till sist vill jag bara instämma i Per-Ola Erikssons\r\nvänliga julhälsning till ledamöterna och\r\nvidarebefordra motsvarande hälsning till Per-Ola\r\nEriksson. Jag önskar honom en riktigt god jul och\r\natt det blir gott om tid att tänka över situationen.</pre><pre>Anf. 58  TOM HEYMAN (m):</pre><pre>Herr talman! Jag begärde ordet i denna debatt\r\neftersom Bo G Jenevall plötsligt yrkade bifall till\r\nreservation 8 angående den statliga regleringen av\r\nteletaxorna. Han hade en annan uppfattning när vi\r\nbehandlade denna fråga i finansutskottet. Inte ens\r\nsocialdemokraterna i trafikutskottet fann\r\nanledning att ställa sig bakom Ny Demokratis\r\nmotion. Utskottet var helt enigt om att en statlig\r\nreglering av affärsverkens taxeverksamhet inte är\r\nönskvärd.</pre><pre>Ny Demokrati kom in i riksdagen med ett mycket\r\ntufft program som gällde avreglering, minskad\r\noffentlig sektor och sänkta skatter. Och detta skulle\r\nåstadkommas genom sunt förnuft, och det var\r\nnågot som alla vi andra som satt här i riksdagen\r\nsedan tidigare i stor utsträckning saknade.</pre><pre>När höstsessionen nu går mot sitt slut, kan man\r\nkonstatera att facit har blivit precis tvärtom. I de\r\nfall där Ny Demokrati har gått emot\r\nregeringsförslag har det varit just med avsikt att öka\r\nden statliga regleringen och detaljstyrningen. Det\r\nhar gällt prislapparna, teletaxorna, som behandlas\r\ni dag, och det gäller det statliga engagemanget för\r\nmarknadsföring av turistnäringen, som också\r\nbehandlas i dag. Genomgående handlar det om\r\nökat politikerinflytande och ökad statlig styrning.</pre><pre>I kammaren har Ny Demokrati också pläderat för\r\nökad politisk styrning av SJs vagnsbeställningar, av\r\nGotlandstrafikens taxor och av den statliga\r\npriskontrollen. Och man har också pläderat för\r\nhöjda skatter, i varje fall för cirkusdirektörer. Ny\r\nDemokrati har helt övergivit det program som man\r\nhar gått till val på.</pre><pre>En återgång till det gamla systemet, där riksdagen\r\ndetaljstyr taxor och versamheter i statliga verk,\r\nstrider mot alla krav på sunt förnuft. Jag skulle vilja\r\nfråga Bo G Jenevall om han själv tror att detta är\r\nrätt väg att gå.</pre><pre>Herr talman! Därmed yrkar jag bifall till utskottets\r\nskrivning när det gäller mom. 11.</pre><pre>Överläggningen var härmed avslutad. (Beslut\r\nfattades under 6 §.)</pre><pre>4 §  Information från regeringen om\r\nupphävande av 13 december-beslutet</pre><pre>Anf. 59  Kulturminister BIRGIT FRIGGEBO\r\n(fp):</pre><pre>Herr talman! Sedan den 13 december 1989 har, det\r\nefter beslut av den dåvarande regeringen i ett\r\nenskilt ärende, tillämpats en ordning enligt vilken\r\nde facto-flyktningar får asyl endast om det\r\nföreligger ett särskilt starkt skyddsbehov.\r\nBakgrunden till beslutet var att den dåvarande\r\nregeringen ansåg att Sveriges mottagnings- och\r\nutredningssystem för asylsökande nått gränsen för\r\nsin förmåga. Detta skulle därför beaktas vid\r\nbedömningen huruvida särskilda skäl förelåg att\r\ninte bevilja asyl åt de facto-flyktningar.</pre><pre>De skäl som angavs i beslutet den 13 december 1989\r\nföreligger inte längre, varför grunden för detta\r\nbeslut har bortfallit. Därmed skall en återgång till\r\natt tillämpa utlänningslagens samtliga\r\nbestämmelser om rätten till asyl ske.</pre><pre>Regeringen har därför i dag, med beslut i ett enskilt\r\närende, och i vilket den sökande bedömts som de\r\nfacto-flykting, med hänsyn till såväl\r\nrättssäkerhetsintresset som den faktiska situation\r\ninom mottagnings- och utredningssystemet som nu\r\nråder, uttalat att de särskilda skäl som avses i\r\nregeringens beslut av den 13 december 1989 inte\r\nlängre bör beaktas. Därför beviljades den sökande\r\nasyl.</pre><pre>Invandrarverket har med en särskild skrivelse\r\növerlämnat ett antal ärenden som underlag för en\r\nenhetlig bedömning av de facto-flyktingbegreppet\r\nvid ett upphävande av 13 december-beslutet. Inom\r\nregeringskansliet har därefter en genomgång skett\r\nav ett antal länder för att man skall kunna bedöma\r\nnivån för de facto-flyktingskap.</pre><pre>Med upphävandet av 13 december-beslutet är det\r\nden enskildes skyddsbehov som skall underställas\r\nen strikt tillämpning av utlänningslagens\r\nbestämmelser.</pre><pre>Parallellt med tillämpningen av 13 december-\r\nbeslutet har det från tid till annan använts\r\ntidsrelaterade schablonregler som underlag för\r\nbeslut om uppehållstillstånd, dvs. den tid som den\r\nsökande har väntat på beslut har haft stor tyngd i\r\nbedömningen av rätten att få stanna i Sverige.\r\nDetta har skapat ett stort mått av oklarhet.\r\nMetoden har onekligen sina nackdelar, inte minst\r\nnär det gäller möjligheten att göra en rimlig\r\navvägning mellan motstridiga omständigheter. En\r\ntidsregel kan också lätt leda till orättvisa och vad\r\nsom kan uppfattas som irrationella beslut. Till detta\r\nkommer att åtskilliga de facto-flyktingar, trots 13\r\ndecember-beslutet har fått stanna i Sverige, men då\r\nmed hänvisning till humanitära skäl.</pre><pre>Regeringen har därför i dag i ett annat asylärende\r\nuttalat att vistelsetiden inte bör tillmätas särskild\r\nvikt vid bedömningen av en asylansökan.\r\nVistelsetiden bör i fortsättningen beaktas som ett\r\nav flera skäl som kan, men inte nödvändigtvis bör,\r\nleda till att uppehållstillstånd beviljas.</pre><pre>Särskilda hänsyn måste emellertid även i\r\nfortsättningen tas till familjer med barn. Genom att\r\ninföra en bestämmelse i utlänningsförordningen\r\nskall särskilt beaktas den anknytning till landet som\r\nett barn kan få genom skola, förskola eller\r\nliknande. Om inte särskilda skäl talar däremot,\r\nt.ex. brottslig verksamhet m.m., får en ansökan om\r\nuppehållstillstånd beviljas medlemmarna i en familj\r\nom det i familjen vid beslutstillfället finns ett barn\r\nsom fullgjort minst tre terminer i svensk skola,\r\nförskola eller liknande sedan ansökningen gjordes.</pre><pre>För att slutligen tillmötesgå kraven på att de\r\nasylsökande som nu har vistats i landet en längre tid\r\noch ännu inte har fått sin ansökan slutligt prövad\r\nskall bedömas enligt hittills gällande tidsregler, har\r\nregeringen i dag, i en förordning som träder i kraft\r\nden 1 januari 1992, beslutat om bestämmelser av\r\növergångskaraktär. Bestämmelserna innebär att\r\nutlänningar, som vid ikraftträdandet av\r\nförordningen vistats i riket mer än 18 månader efter\r\ndet att ansökan om uppehållstillstånd gjordes men\r\ninte fått en slutlig prövning, får beviljas\r\nuppehållstillstånd om inte särskilda skäl talar emot\r\ndet. Detsamma gäller en familj med barn som är\r\nsex år eller äldre och som vistats mer än ett år i\r\nlandet.</pre><pre>De beslut som nu har fattats innebär inte med\r\nnödvändighet att fler asylsökande kommer till\r\nSverige. Det är situationen i vår omvärld som avgör\r\ndetta. Redan nu har antalet asylsökande från de\r\nflesta länder minskat. Det är endast antalet\r\njugoslaver som ökar kraftigt.</pre><pre>Den viktigaste effekten av dagens beslut är att det\r\nbringas ordning och reda i prövningen av det\r\nskyddsbehov som de asylsökande åberopar.</pre><pre>Anf. 60  MAUD BJÖRNEMALM (s):</pre><pre>Herr talman! Från socialdemokratiskt håll\r\nmotsätter vi oss inte att det s.k. 13 december-\r\nbeslutet upphävs, dvs. att man återgår till den\r\ngrundläggande lagstiftningen för flyktingpolitiken.\r\nDet framgår också av den lagparagraf som 13\r\ndecember-beslutet byggde på att det var ett\r\nundantag och att beslutet var tillfälligt. Även den\r\nsocialdemokratiska regeringen hade\r\nförhoppningen att situationen skulle stabiliseras\r\noch att en återgång från den inskränkta asylrätten\r\nskulle bli möjlig i slutet av detta år.</pre><pre>Det var ju den stora inströmningen av asylsökande\r\nhösten 1989 som försvårade ett bra och värdigt\r\nflyktingmottagande och som dessutom innebar\r\nstora påfrestningar för det svenska samhället. Men\r\nfrågan har hela tiden varit när situationen skulle\r\ngöra det möjligt att upphäva beslutet. Den\r\nborgerliga regeringen har nu funnit tidpunkten\r\nlämplig. Och vi respekterar den bedömningen,\r\nprecis som en majoritet av riksdagen respekterade\r\nbeslutet i december 1989. Lagen bygger också på\r\natt det är regeringen som måste bedöma hur stora\r\nresurser och vilka möjligheter som står till\r\nförfogande i proportion till inströmningen av\r\nasylsökande. Men det finns anledning att påpeka\r\natt många asylsökande för närvarande kommer till\r\nSverige. Men vi utgår också från att\r\ninvandrarverket får de resurser som krävs och\r\nbehövs.</pre><pre>Vi anser att det behövs ett helhetstänkande för att\r\nman skall kunna för en bra invandrar- och\r\nflyktingpolitik. Vi behöver utveckla en aktiv\r\nflyktingoch immigrationspolitik som undanröjer\r\neller lindrar orsakerna till flykt och påtvingad\r\nimmigration.</pre><pre>Anf. 61  ANDRE VICE TALMANNEN:</pre><pre>Det är alltså den nya debattordningen som gäller.</pre><pre>Anf. 62  Kulturminister BIRGIT FRIGGEBO\r\n(fp):</pre><pre>Herr talman! Jag tycker att det är en styrka att\r\nsocialdemokraterna inte motsätter sig en\r\nnormalisering beträffande tillämpningen av\r\nutlänningslagen. Partierna har ju haft olika\r\nuppfattning om behovet och lagligheten i det\r\ntidigare beslutet. Jag tycker, som sagt, att det är en\r\nstyrka att vi i dag gör samma bedömning.</pre><pre>Jag vill också säga att invandrarverket nu har en\r\nberedskap och en möjlighet att hantera de olika\r\nsituationer som skulle kunna uppstå i framtiden.\r\nDet är också en bakgrund till beslutet här i dag. Det\r\när självklart att de resurser skall ställas till\r\nförfogande som behövs när det gäller att hantera\r\nolika uppkommande situationer.</pre><pre>Anf. 63  HANS GÖRAN FRANCK (s):</pre><pre>Herr talman! Jag vill gärna uttala min stora\r\ntillfedsställelse över att 13 december-beslutet\r\näntligen är upphävt. Vi är åtskilliga\r\nsocialdemokrater som gång på gång har krävt ett\r\nupphävande av det här olycksaliga beslutet, bl.a. i\r\nen riksdagsmotion som jag, Ulla-Britt Åbark,\r\nAnita Johansson, Karl-Erik Svartberg och\r\nMargareta Winberg står bakom.</pre><pre>13 december-beslutet har inneburit kraftiga\r\ninskränkningar i asylrätten. Det har varit särskilt\r\nbetänkligt att det fick en generell verkan inte bara\r\nför tiden efter beslutet utan även för ett stort antal\r\nansökningar före beslutet. Det här beslutet skulle\r\nvara, som sades, tillfälligt. Men beslutet, som nu\r\nhar varit i kraft i två år och sex dagar, kan på intet\r\nsätt karakteriseras som tillfälligt. Det har inte varit\r\nförsvarligt att upprätthålla det under så lång tid.</pre><pre>Lärdomen av det inträffade är att Sverige måste\r\nvälja andra utvägar. Vad som behövs är bl.a. en\r\nbättre resursberedskap, en snabbare och\r\neffektivare handläggning, ökad information och\r\navbyråkratisering för att bemästra de problem som\r\nfinns när det gäller att fullfölja vår traditionellt\r\nhumana och generösa flyktingpolitik -- inte\r\ndrastiska inskränkningar i denna. Det skadar\r\nflyktingarna men även den internationella\r\nsolidaritetskänslan och vårt anseende\r\ninternationellt.</pre><pre>Därför vill jag verkligen fråga kulturministern om\r\nlärdom har dragits av det som jag nyss nämnt.</pre><pre>Allvarligast är ändå, anser jag, att det här har\r\nbefordrat rasfördomar i landet. Jag vill erinra om\r\natt det var tredje vecka under de senaste åren har\r\nförekommit ett attentat mot flyktingförläggningar.</pre><pre>I detta anförande instämde Anita Johansson, Ulla-\r\nBritt Åbark, Karl-Erik Svartberg och Karl\r\nHagström (alla s).</pre><pre>Anf. 64  Kulturminister BIRGIT FRIGGEBO\r\n(fp):</pre><pre>Herr talman! Hans Göran Franck och jag har ju\r\nunder årens lopp haft samma uppfattning i denna\r\nfråga. Jag personligen har således inte behövt dra\r\nlärdom av den här situationen. Och det är möjligt\r\natt det är många fler som har kunnat dra lärdom i\r\ndetta avseende. Det är alltså min förhoppning att vi\r\nför framtiden inte skall hantera utlänningslagen så\r\nsom den hanterats under senare år.</pre><pre>I detta sammanhang vill jag ändå ge\r\ninvandrarverket en eloge som under senare tid har\r\nbetat av rätt långa köer. Därmed har\r\nhandläggarsituationen förbättrats.</pre><pre>Det är också min uppfattning att invandrarverket\r\nnu har en större beredskap när det gäller att\r\nhantera olika situationer. Man är bättre förberedd\r\npå olika situationer som kan uppkomma.</pre><pre>Det är min förhoppning att vi för framtiden skall\r\nkunna åstadkomma ett mer flexibelt\r\nmottagningssystem över huvud taget. Det finns\r\nanledning att i denna kammare senare återkomma\r\ntill den frågan.</pre><pre>Anf. 65  HANS GÖRAN FRANCK (s):</pre><pre>Herr talman! Jag nöjd med Birgit Friggebos\r\nkommentarer till de lärdomar som jag anser att vi\r\nhar att dra. Men jag skulle ändå vilja ställa den mer\r\nkonkreta frågan:</pre><pre>På vilket sätt är regeringen nu beredd att sätta in\r\nerforderliga resurser för att ha en bättre beredskap\r\nhär, och är det några andra förändringar som\r\nförereds för att vi skall kunna undvika att vi hamnar\r\ni nämnda situation?</pre><pre>Jag anser att det viktigaste är att sådana här\r\nsituationer kan förebyggas och bemästras på annat\r\nsätt.</pre><pre>Anf. 66  Kulturminister BIRGIT FRIGGEBO\r\n(fp):</pre><pre>Herr talman! Invandrarverket har redan låtit förstå\r\natt man har en beredskap när det gäller att hantera\r\nden situation som kan uppstå vid förändringar i\r\nströmmarna när det gäller asylsökande som\r\nkommer till Sverige. Jag känner mig ganska trygg\r\nbeträffande det sätt på vilket invandrarverket\r\nnumera hanterar de här frågorna.</pre><pre>Vidare är det min uppfattning att vi för framtiden\r\nmåste se över mottagningssystemet över huvud\r\ntaget och att vi här måste få ett mer flexibelt system.</pre><pre>Anf. 67  IAN WACHTMEISTER (nyd):</pre><pre>Herr talman! Min första fråga till kulturministern,\r\noch jag tror att det i hög grad är en folkets fråga:\r\nVad kommer detta att innebära i fråga om antalet\r\nflyktingar under 1992 jämfört med 1991?</pre><pre>Nästa fråga är: Vad sade invandrarverket om det\r\nhär? Själv har jag uppfattningen att man avrådde\r\nupphävandet av 13 december-beslutet. Men jag är\r\nkanske felinformerad.</pre><pre>Frågan härnäst är: Det är ett mycket stort antal\r\njugoslaver som befinner sig i Sverige, på\r\nturistvisum osv. Vad finns det för planer i det\r\navseendet? Imponerande siffror nämns. Därför\r\nvore det intressant att få veta om ni har någon\r\nuppfattning i det sammanhanget.</pre><pre>Vidare: Vilka sammanhang ser ni när det gäller vad\r\nsom nu kan ske på andra sidan Östersjön, med\r\ntanke på de katastrofer som laddas upp där?</pre><pre>Till sist vill jag bara säga följande. Om vi skall\r\nbekämpa den tilltagande främlingsfientligheten i\r\nSverige, och det skall vi göra, måste vi vidta kloka\r\npolitiska åtgärder. Vi måste ändra det politiska\r\nsystemet så att folk får större förtroende för\r\ndetsamma. Hur påverkar de här åtgärderna från\r\nden aspekten?</pre><pre>Anf. 68  Kulturminister BIRGIT FRIGGEBO\r\n(fp):</pre><pre>Herr talman! Den första frågan gällde vad detta\r\nbeslut kan innebära i fråga om antalet asylsökande\r\nunder 1992 jämfört med 1991. Ja, den frågan kan\r\ningen svara på, därför att det är situationen i vår\r\nomvärld som är avgörande för antalet människor\r\nsom kommer att söka skydd i Sverige. Jag tycker att\r\ninte minst den situation som just nu råder i\r\nJugoslavien bekräftar detta.</pre><pre>Varför söker sig människor hit nu och inte för ett år\r\nsedan? Ja, självklart beror det på nuvarande\r\nkrigssituation i Jugoslavien.</pre><pre>I fråga om de flesta andra länder minskar antalet\r\nasylsökande. Det beror på\r\ndemokratiseringstendenser, på att diktaturer har\r\nfallit i Afrika och, inte minst, i Östeuropa samt på\r\nden stabilisering som noteras i Mellanöstern. Det är\r\nsådant som är avgörande och grundläggande för\r\nhur många människor det blir som söker skydd i\r\nSverige.</pre><pre>Vad har invandrarverket sagt? frågade Ian\r\nWachtmeister. Ja, vi har ju ett system med\r\nkvartalsredovisning från invandrarverket. När den\r\nsenaste kvartalsredovisningen gjordes sade man:\r\nSituationen är nu sådan att vi i detta läge inte skulle\r\nbegära av regeringen att tillämpa de s.k. särskilda\r\nskälen.</pre><pre>När det gäller jugoslaverna vill jag säga att det är\r\nriktigt att många nu söker sig hit. Vi kan inte exakt\r\nsäga hur många det är som befinner sig i vårt land,\r\neftersom en del är här just på turistvisum. Ungefär\r\ntvå tredjedelar av dem som i dag söker sig till\r\nSverige är jugoslaver.</pre><pre>Hur skall vi hantera den frågan? undrade Ian\r\nWachtmeister. Ja, hela Europa avvaktar\r\nhändelserna i Jugoslavien. Eventuellt blir det en\r\nstabilisering, och då åker många hem. Eventuellt\r\nblir det under lång tid en förvärrad situation, och då\r\nmåste vi i samarbete med andra europeiska stater\r\nbestämma oss för hur den situationen skall\r\nhanteras.</pre><pre>När det gäller Östersjön är det naturligtvis också\r\nosäkert vad som kommer att hända under vintern\r\nnär det gäller svälten och annat elände i dessa\r\nländer. Ett led i det arbetet är naturligtvis att vi i\r\nSverige ger bistånd för att förhindra att människor\r\nskall behöva söka sig till Sverige.</pre><pre>Det här beslutet är ett led i strävandena att skapa\r\nförtroende för just flyktingpolitiken. Det är\r\nnämligen skyddsbehovet som skall bedömas -- inte,\r\nvilket har varit det mest framträdande draget under\r\nsenare tid, den tid som människor har suttit och\r\nväntat på flyktingförläggningar.</pre><pre>Anf. 69  IAN WACHTMEISTER (nyd):</pre><pre>Herr talman! Jag tackar för här lämnade uppgifter.\r\nJag vill bara säga att den fråga som jag kallar för\r\nfolkets fråga i alla fall kommer att kvarstå. Man\r\nkommer att vara mycket intresserad av att få höra\r\nvad effekten är -- om det blir färre eller fler icke\r\neuropeiska flyktingar som kommer till Sverige. Det\r\när en debatt som kulturministern kommer att få ta.\r\nMen jag ville ändå ställa den här frågan.</pre><pre>Anf. 70  Kulturminister BIRGIT FRIGGEBO\r\n(fp):</pre><pre>Herr talman! Avgörande för effekterna av just\r\ndetta beslut -- huruvida människor som icke har ett\r\nskyddsbehov kommer att söka sig till Sverige -- tror\r\njag blir de kommentarer som ledande politiker i\r\ndetta land kommer att göra till detta beslut. Om\r\nkommentarerna från dem som är kritiska till\r\nflyktinginvandring blir att det nu är öppna dörrar\r\nför var och en att komma till Sverige, är detta helt\r\nklart en signal som kan uppfattas utanför våra\r\ngränser. Om de som egentligen vill att vi skall ha\r\nfri invandring gör samma kommentar, att vem som\r\nhelst nu kan söka sig hit, är det också en signal för\r\nmänniskor som inte har skyddsbehov att söka sig\r\nhit. Därför är det viktigt att inte minst ledande\r\nföreträdare för denna kammare gör balanserade\r\nkommentarer, så att inte fel signaler ges.</pre><pre>Grundläggande för svensk flyktingpolitik och\r\ninvandringspolitik är att det är flyktingar med\r\nskyddsbehov som skall få stanna i Sverige.</pre><pre>Anf. 71  EVA ZETTERBERG (v):</pre><pre>Herr talman! Jag skulle vilja börja med att ge en\r\nsymbolisk blomma till Birgit Friggebo och tacka för\r\natt vi äntligen får detta beslut. Det är inte en dag\r\nför tidigt.</pre><pre>Jag vill hänvisa till att både vänsterpartiet och\r\nfolkpartiet i opposition har varit mycket negativa\r\ntill de regler som har gällt. Vi har dessutom påtalat\r\ndet olagliga och onödiga i 13 december-beslutet.\r\nJag är övertygad om att det beslutet, med dess\r\nåterverkningar på politiker och de uttalanden som\r\nhar gjorts, har en klar del i den ökande\r\nfrämlingsfientligheten i vårt land.</pre><pre>Jag instämmer i den bedömning som Birgit\r\nFriggebo har gjort av att dagens beslut inte kommer\r\natt leda till en ökad invandring eller att flyktingar i\r\nstörre utsträckning söker sig hit. Jag tror att det är\r\nhelt andra orsaker som gör att man söker asyl.</pre><pre>Men jag är också glad över, och hoppas att det som\r\nBirgit Friggebo säger stämmer, att signalerna ut till\r\nfältet, till invandrarverket, som skall avgöra\r\nflyktingärenden också kommer att fungera i\r\npraktiken. Den erfarenhet man har haft under\r\nhösten, sedan den nya regeringen tillträtt, har inte\r\npekat i den riktningen. Jag hoppas att detta blir en\r\nannan signal.</pre><pre>Detta är ett bra beslut. Men det finns fler som\r\nregeringen behöver fatta. Ett sådant, där\r\nvänsterpartiet och folkpartiet tillsammans har\r\nkritiserat den tidigare regeringen, gäller barn i\r\nförvar. Nu undrar jag: När kommer nya signaler om\r\ndet olagliga i att ta barn i förvar? Även Bengt\r\nWesterberg har vid andra tillfällen påpekat att det\r\nstrider mot barnkonventionen. När kan vi förvänta\r\nen signal från regeringen på den punkten?</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Herr talman! Signalerna till invandrarverket om\r\nhur man skall tillämpa de facto-flyktingbegreppet\r\nges naturligtvis i de beslut som regeringen i dag har\r\nfattat. Vi har lagt mycket stor vikt vid hur dessa\r\nbeslut har formulerats, just för att de skall vara\r\nklargörande för tillämpningen också i den\r\nunderlydande myndigheten.</pre><pre>I fråga om förvartagande av barn har signalerna\r\nfrån regeringen redan givits, nämligen att den\r\nsituation som vi har i dag är oacceptabel. Samtidigt\r\nfår regeringen inte lägga sig i hur polisen tillämpar\r\ngällande lag. Därför är det regeringens uppgift att\r\ngenom förändrade bestämmelser undanröja den\r\nsituation som vi i dag har. Det arbetet har redan\r\npåbörjats inom regeringskansliet.</pre><pre>Anf. 73  EVA ZETTERBERG (v):</pre><pre>Herr talman! Jag är glad åt att Birgit Friggebo är\r\nmedveten om problemet ute på fältet, att det trots\r\nvissa signaler från regeringen förekommer att man\r\ntar barn i förvar, vilket är helt oacceptabelt. Jag ser\r\nfortfarande fram emot den dag när detta inte heller\r\ni praktiken förekommer.</pre><pre>Jag tycker att detta är viktigt för att understryka att\r\nSverige bör ha en humanitär flyktingpolitik. Vi bör\r\nåtergå till en normalisering och följa internationella\r\nlagar vad gäller flyktingar och även vad gäller\r\nbarnkonventionen.</pre><pre>Överläggningen var härmed avslutad.</pre><pre>5 §  Partiledardebatt</pre><pre>Anf. 74  TALMANNEN:</pre><pre>Nu vidtar partiledardebatt. Debattreglerna är\r\nsådana att debattdeltagarna har rätt till replik när\r\nde har hållit sitt huvudanförande. Replikskiftena\r\nanordnas enligt den s.k. duellmetoden. I varje\r\nreplikskifte har varje talare rätt till två\r\ntreminutersrepliker.</pre><pre>Anf. 75  INGVAR CARLSSON (s):</pre><pre>Fru talman! Den borgerliga fyrpartiregeringen är\r\nen minoritetsregering. Den måste samarbeta med\r\nandra partier för att kunna få igenom sina förslag i\r\nriksdagen.</pre><pre>Under den förra mandatperioden existerade ett\r\nsamarbete över blockgränserna.</pre><pre>Den socialdemokratiska minoritetsregeringen\r\nkunde därmed genomföra en rad stora, för landet\r\noch för framtiden, viktiga beslut. Vi kunde lämna\r\nin ansökan om medlemskap i EG, genomföra en\r\nnödvändig skattereform, besluta om att bygga\r\nÖresundsbron, få till stånd en trepartiuppgörelse\r\nom energipolitiken, för att nämna några exempel.</pre><pre>Mot bakgrund av att valresultatet i september\r\nskapade en besvärlig parlamentarisk situation --\r\noch med erfarenhet av vad det vill säga att leda en\r\nminoritetsregering -- sade jag omedelbart efter\r\nregeringsskiftet att det var rimligt att den nya\r\nregeringen fick en viss tid på sig att tänka över den\r\nparlamentariska situationen.</pre><pre>Regeringen tog inte den chansen. Man försökte\r\nköra sitt eget lopp och blev i stället i praktiken\r\nberoende av Ny Demokrati.</pre><pre>Vi befinner oss därmed i den allvarliga situationen\r\natt Sverige har en regering som saknar en strategi\r\nför hur landet skall styras. Vi har en statsminister\r\nsom satsar på konfrontation, som inte vill samla\r\nnationen, som sätter sitt eget partis intresse framför\r\nlandets. Och de övriga regeringspartierna stöder\r\nreservationslöst den moderata högerpolitiken.</pre><pre>Folkpartiet har utan att tveka rivit upp\r\nskattereformen och slagit in på en skattepolitik som\r\nensidigt gynnar de redan välbeställda, på vanliga\r\nlöntagares och barnfamiljers bekostnad.</pre><pre>Centern har gjort några halvhjärtade piruetter i\r\nmassmedia, t.ex. när det gäller regeringens\r\nförödande byggnads- och bostadspolitik. Men\r\nsedan har man snällt ställt in sig i ledet.</pre><pre>Kds, som talade så mycket om etik och moral i\r\nvalrörelsen, nickar ivrigt bifall till varje orättvist\r\noch orättfärdigt förslag som den\r\nmoderatdominerade regeringen lägger fram.</pre><pre>I fråga efter fråga har centern, folkpartiet och kds\r\nlagt sig platt för moderaterna.</pre><pre>''Den enda vägen'' kallar regeringen sin\r\nekonomiska politik. Den leder til ökad tillväxt och\r\ntill att alla får det bättre, lovar man.</pre><pre>Det må vara att regeringen är så ideologiskt\r\nblockerad att man tror att det är så. Jag, och många\r\nutanför de socialdemokratiska leden, är övertygade\r\nom att det är precis tvärtom. Den politik regeringen\r\nBildt nu hårt driver igenom leder till stagnation i\r\nekonomin och till ökade skillnader och orättvisor\r\nmellan människor.</pre><pre>Jag medger att det är ett hårt påstående. Men jag\r\när inte ensam om att varna för att den s.k. enda\r\nvägen leder fel och allvarligt fel. Om Carl Bildt inte\r\nvill lyssna på mig, och på andra socialdemokrater,\r\nborde han väl ändå kunna ta visst intryck när\r\nsamma kritik kommer från flera andra håll.</pre><pre>''Sveriges regering lurar sig själv om den tror att det\r\ngår att uppnå dynamiska produktivitetsökningar\r\nmed hjälp av skattesänkningar och genom att\r\nuppmuntra privata initiativ.''</pre><pre>Det är den ansedde amerikanske ekonomen Paul\r\nKrugman som säger det. Och han riktar sig direkt\r\ntill den svenska regeringen. Krugman pekar på den\r\nutveckling som skett i USA efter tio år med samma\r\nnyliberala politik som regeringen Bildt nu vill\r\npressa på Sverige.</pre><pre>Denna politik -- med stora skattesänkningar,\r\nprivatiseringar och ständiga nedskärningar av den\r\nsociala servicen -- har lett till att USA nu är på väg\r\natt bli ett tredelat samhälle. I toppen finns den rika\r\nfemtedel som lägger beslag på hälften av\r\ninkomsterna. I mitten finns en medelklass som har\r\ndet sämre i dag än för tio år sedan. Och i botten\r\nfinns en fattig femtedel, utan hopp.</pre><pre>Borde inte detta mana till viss eftertanke? Och\r\nborde inte marknadens reaktion på regeringens\r\npolitik också vara en varningsklocka?</pre><pre>Regeringen har lagt fram en höstbudget som\r\nförsvagar statsfinanserna med 14 miljarder kronor.\r\nRaden av försämringar, som drabbar löntagare och\r\nvanliga hushåll, har inte räckt till för att betala alla\r\nde skattesänkningar på kapital, förmögenheter, arv\r\noch gåvor som regeringen mycket runthänt delat ut\r\ntill dem som har det bäst ställt.</pre><pre>Både avsaknaden av en genomtänkt\r\nparlamentarisk strategi och innehållet i regeringens\r\nekonomiska politik har skapat osäkerhet i\r\nomvärlden om var regeringen står. Räntan steg.\r\nAktiekurserna har sjunkit med nästan 20 % sedan\r\nvalet. Här har Carl Bildt, mer än någon annan,\r\npredikat att vi måste lita på marknaden. Då är det\r\nen ödets ironi att hans regering just drabbas av\r\nmarknadens misstro.</pre><pre>Borde inte detta skapa någon liten spricka i\r\nregeringens själmedvetenhet?</pre><pre>Det blir karensdagar, har Carl Bildt hotat.\r\nHandikappförbunden protesterade i ett uttalande i\r\nhelgen och framhöll att karensdagar skulle slå hårt\r\nmot handikappade och kroniskt sjuka.</pre><pre>I Danmark införde den borgerliga regeringen en\r\nkarensdag 1985. Två år senare avskaffades den. Det\r\nvisade sig nämligen att sjukfrånvaron ökade i stället\r\nför att minska. ''Ta tre och betala för en'', kallades\r\nkarensdagen i dansk folkmun. En företrädare för\r\nDanska arbetsgivareföreningen säger att\r\nkarensdagen inte var någon god idé. Han varnar den\r\nsvenska regeringen för att en självrisk i\r\nsjukförsäkringen kan få oönskade effekter.</pre><pre>Det har nämligen visat sig i Danmark att\r\nsjukfrånvaron inte bara ökade när man införde en\r\nkarensdag, den ligger nu kvar på en högre nivå än\r\nföre karensdagsexperimentet.</pre><pre>Borde vi inte kunna lära något av de erfarenheter\r\nsom vunnits i vårt grannland och därmed undvika\r\natt göra egna misstag? Skulle inte den massiva\r\nkritiken mot regeringens bygg- och bostadspolitik\r\nkunna leda till ett omtänkande -- åtminstone på\r\ndetta område?</pre><pre>Jag uppmanade Carl Bildt i ett brev i oktober att\r\ndra tillbaka de framlagda bygg- och\r\nbostadspolitiska propositionerna. Han lyssnade\r\ninte på det. Förra vecka demonstrerade 7 000\r\nbyggnadsarbetare här i Stockholm. Dem lyssnade\r\nhan inte heller på. Att tiotusentals\r\nbyggnadsarbetare drivs ut i arbetslöshet på grund\r\nav regeringens politik gör alltså inget intryck.</pre><pre>Det är inte bara byggnadsarbetarna som\r\ndemonstrerar. Byggföretagen är också oroade.\r\n''Regeringens förslag kommer att slå hårt mot bygg-\r\noch bostadssektorn'', hävdar\r\nByggentreprenörernas konjunkturexpert. Skulle\r\nCarl Bildt åtminstone kunna lyssna på\r\nbyggföretagen?</pre><pre>Var finns lyhördheten för medborgarnas vilja?</pre><pre>Politikerna skall bestämma mindre och\r\nmänniskorna mer, hette det i den moderata\r\nvalpropagandan. Men när det gäller regeringens\r\nkäpphäst -- privatiseringar -- då är borgerliga\r\npolitiker beredda att driva igenom sin vilja till varje\r\npris. Det verkar inte spela någon roll vad de\r\nmänniskor som berörs tycker. Ta t.ex. skolan i\r\nNacka som den borgerliga majoriteten vill\r\nprivatisera, trots protester från eleverna,\r\nföräldrarna och lärarna vid skolan. Vad är det för\r\nvalfrihet?</pre><pre>När vi socialdemokrater kritiserar regeringens\r\npolitik möts vi med arrogans eller tystnad. Nu\r\nkommer samma invändningar från en rad olika\r\nhåll: från ekonomer, från branschexperter, från\r\nandra länder där samma politik prövats och\r\nmisslyckats och från människor som får känna av i\r\nvardagen hur en dogmatisk högerpolitik gör deras\r\nliv sämre och ofriare.</pre><pre>Men regeringen slår dövörat till. Det finner jag inte\r\nbara anmärkningsvärt utan djupt oroande. Inte\r\nsedan demokratins genombrott har Sverige haft en\r\nsådan koncentration av makten på några få händer\r\noch grupper.</pre><pre>Det är i dag samma intressen som har den\r\nekonomiska makten, makten över massmedia och\r\nnu också den politiska makten. Detta tillsammans\r\nmed att regeringen motsätter sig en meningsfull\r\ndialog med det största oppositionspartiet, som\r\nrepresenterar uppåt 40 % av väljarna, lägger ett\r\ntungt ansvar på dem som nu styr landet.</pre><pre>Fru talman! Vi socialdemokrater säger nej till\r\nregeringens politik därför att den leder till\r\nstagnation, ökad arbetslöshet och orättvisor. Vår\r\nekonomiska politik har tre mål: den skall skapa\r\ntillväxt, arbete och rättvis.</pre><pre>Vi vill satsa på byggandet. Vi vill bygga 30 000\r\n40 000 nya lägenheter per år. Det är nu vi skall satsa\r\npå ombyggnad och underhåll av skolor, sjukhus och\r\nliknande anläggningar. Det är nu vi skall sätta i\r\ngång de infrastrukturprojekt som redan är\r\nbeslutade. Varför förhalar regeringen t.ex.\r\nArlandaprojektet?</pre><pre>Vi vill motverka finanskrisen. Staten får inte ta i\r\nanspråk en alltför stor del av allt riskkapital. Därför\r\nsäger vi nej till den realisationsutförsäljning av\r\nstatliga företag och statliga fastigheter om\r\nregeringen nu sätter i gång av ideologiska men inte\r\nav ekonomiska skäl.</pre><pre>Vi vill hålla priserna nere. Därför måste vi hålla\r\nigen på hyrorna och skärpa konkurrensen.</pre><pre>Vi vill bekämpa arbetslösheten, och vi vill göra det\r\nmed aktiva i stället för passiva åtgärder. För oss är\r\ndet viktigt att ungdomar kan få jobb. Därför vill vi\r\nsatsa ytterligare 750 miljoner för att få ner\r\narbetslösheten bland ungdomar.</pre><pre>Vi tror inte, som regeringen, att tillväxt skapas av\r\nnågra få kapitalägare. Den växer främst i det\r\ndagliga arbete som löntagare utför.</pre><pre>Därför vill vi förnya arbetslivet. Vi vill förbättra\r\narbetsmiljöerna, garantera alla anställda ökad\r\nutbildning och kompetens och öka de enskilda\r\nindividernas inflytande och ansvar över det egna\r\narbetet.</pre><pre>Vi vill driva en rättvis fördelningspolitik. Måste vi\r\nhålla igen, då skall det gälla alla. De som har det\r\nbäst ställt måste vara med och betala, och\r\nbarnfamiljerna måste få den utlovade\r\nbarnbidragshöjningen. Vi vill ha en tillväxt som\r\nockså innehåller livskvalitet. Därför måste den\r\nekonomiska tillväxten bedrivas i samklang med\r\nmiljöpolitiken.</pre><pre>Vi tar ansvar för Sveriges ekonomi. Vår\r\nfinanspolitik är 8 miljader starkare än regeringens,\r\ninkl. barnbidragshöjningen. Vår politik är både\r\nrationell och rättvis.</pre><pre>(Applåder)</pre><pre>Anf. 76  IAN WACHTMEISTER (nyd):</pre><pre>Fru talman! Det är jag som är den besvärliga\r\nparlamentariska situationen. Ny Demokrati hjälpte\r\nregeringen i gång, det får vi lov att erkänna. Vi har\r\nhållit regeringen på vägen, trots att den då och då\r\nkör och blundar samtidigt, vilket trafikutskottet\r\ninte tycker om.</pre><pre>Våra insatser har, efter lång eftertanke, lett till en\r\nomprövning av inställningen till Ny Demokrati från\r\nBengt Westerbergs sida. Tidigare var vi obefintliga,\r\noch nu är vi bluff och båg. Eftersom vi har hjälpt\r\nregeringen nästan hela tiden, måste det alltså vara\r\nBengt Westerbergs bedömning av\r\nregeringspolitiken. Det är en intressant iakttagelse\r\nsom sådan. Kanske är det den spricka som Ingvar\r\nCarlsson efterlyste.</pre><pre>Med en travestering av en dikt som har att göra med\r\nstora historiska bragder vill jag på ett glatt och\r\nförsonande sätt utropa: ''Försoffas ej, du lilla hop!''\r\nUppmaningen, fru talman, var inte riktad till er\r\nutan mer till socialdemokraterna.</pre><pre>Man lär sig en hel del i politiken, bl.a. det ganska\r\nmärkliga att dynamiska effekter bara finns när man\r\nhöjer turistmomsen, däremot inte när man sänker\r\nden.</pre><pre>Vi hoppas att regeringen tillämpar denna\r\nsensationella innovation med omdöme, när man\r\nsedan skall börja tala om räntor, skattetryck,\r\ndevalveringar. revalveringar osv., för annars kan\r\ndet gå illa.</pre><pre>Genom den klara höstluften har det då och då\r\ndragit en internationell bris. Vi har fått se huru som\r\ndet fantastiska beloppet av 1 miljard i barnbidrag\r\nkan blåsa upp som ett hot mot den svenska kronan\r\noch det svenska folkets besparingar. Som av en\r\nhändelse fick detta mycket riktigt riksbanken att\r\nkraftigt höja räntan. Det var mycket lärorikt. Vi\r\nhar i dag lyssnat på radion, men vi har inte hört\r\nnågonting om att Bengt Dennis ingripit för att\r\nrädda även teletaxorna.</pre><pre>Ett större belopp än så har man däremot kunnat\r\nvärna om, och det är det belopp som används för\r\nhemspråksundervisningen. Det var faktiskt det\r\nenda som man i hela regeringsförklaringen ansåg\r\natt man behövde värna om, och nu håller man på\r\natt värna allt vad man orkar. De enda som verkligen\r\nvill värna om hemspråksundervisningen, utöver de\r\nregeringsledamöter som gör det, är väl\r\nhemspråkslärarna själva -- givetvis av helt\r\nobjektiva skäl.</pre><pre>Ett belopp som är 14 gånger större än de belopp\r\nsom jag har talat om är kostnaden för u-hjälpen,\r\noch den kan man inte ens diskutera, trots alla\r\nmöjliga skandaler -- det skall jag senare återkomma\r\ntill.</pre><pre>Det finns också ett annat belopp som inte existerar,\r\noch det är ju intressant. Beloppet är gömt på ett par\r\nhundra olika ställen under olika rubriker. Men om\r\nman lägger ihop summorna, finner man att det rör\r\nsig om 13, 14 miljarder per år som går till\r\norganisationsbidrag, uppdelat på 160 olika givare\r\noch 220 A 4-sidor med mottagare varav en del är\r\nstatliga organisationer, kommuner eller landsting.\r\nDetta är så att säga smörjmedlet i den svenska\r\nmodellen, smörjan till rörelsen trots att rörelsen\r\nnumera knappt rör sig. Jag tror inte alls att det\r\nskulle vara svårt att plocka ut 1 miljard om året ur\r\ndessa 13 miljarder. Det handlar om ren\r\nrationalisering och litet förnuft.</pre><pre>Exemplets makt är stor, och det är viktigt att vi här\r\nföregår med gott exempel, dvs. att man skall gå\r\nextra hårt fram mot politikens egna organ och\r\nskyddslingar. Vilket är annars budskapet ut till\r\nväljarna?</pre><pre>En utredning om organisationsbidragen skulle vara\r\nhundra gånger mer givande, mera väsentlig och\r\navslöjande än socialdepartementets utredning om\r\nhur det är att vara fattig.</pre><pre>Löneskatt på pensionärers löner är inte precis\r\nnågot sätt att göra det lättare för dem som i likhet\r\nmed oss andra över huvud taget kan förbättra sin\r\nsituation genom att arbeta. Alla kanske inte känner\r\ntill det, men löneskatten utgår till yttermera visso\r\npå döda pensionärer. Om man därtill lägger att vi\r\nockså har begravningsmoms, förstår vi att vi har\r\nkommit ganska långt i detta land, som fortfarande\r\när världsmästare i skatt. Detta om de förunderliga\r\nskatterna och utgiftsposterna.</pre><pre>Sveriges ekonomiska läge har beskrivits i dag. Alla\r\nlåter likadant och alla är upprörda, fast av olika\r\nskäl. Man tycker gemensamt från rött till blått att\r\nsmåföretagen nu skall ha en nyckelroll. De kan\r\nrädda Sverige. Ändå behålls ovissheten in i det sista\r\nför dessa småföretag om det som är viktigt för dem\r\nnu, om de skall agera på kort sikt, t.ex.\r\nprovanställningstiden, ungdomslöner och\r\narbetsgivarperiodens sjuklöner. Det råder\r\nfortfarande en stor osäkerhet, och det är den\r\nosäkerheten som gör att småföretagen inte agerar.\r\nMan befinner sig fortfarande i ett läge där man som\r\narbetsgivare är oförsäkrad under de två första\r\ndagarna, även om man kan försäkra sig emot dessa\r\nkostnader.</pre><pre>Alla här kanske inte vet det, men problemet för ett\r\nlitet företag är att om man har två anställda, är\r\nantingen noll procent sjuka, 50 % sjuka eller 100 %\r\nsjuka. Det är mycket sällan som siffran är 2, 3 %.</pre><pre>Man skall nu noga följa vad som händer och om det\r\när tillräckligt med 2, 3 % sänkning. Det är då\r\nintressant att följa hur man går till väga. Tänk, om\r\nföretagen har lagt ner sin verksamhet innan man\r\nhar följt färdigt! Reaktionen kan då bli: Hoppsan,\r\nde har visst lagt ner. Det här var ju tokigt. Så kan\r\ndet gå, när inte haspen är på.</pre><pre>Regeringen tutar och kör, i det här fallet med\r\nåtdragna bromsar. De viktigaste bitarna kommer\r\ntyvärr sist. Många åtgärder har varit goda för\r\nsmåföretagsverksamheten, men i verkligeten har\r\nman hamnat långt nere.</pre><pre>Nu till det svarta Sverige. I dag intygar alla politiker\r\natt de minsann kommer från verkligheten, och det\r\när ju bra. Vi vet då alla att den svarta sektorn är\r\nmycket stor, att vissa branscher nästan är kolsvarta,\r\nsom vi brukar uttrycka oss.</pre><pre>Konkursinstrumentet missbrukas systematiskt i\r\nvissa branscher -- jag kan inte namnge någon på\r\ngrund av risk för repressalier, för det skulle i så fall\r\nkunna bli svårt för mig att ta en taxi.</pre><pre>Det finns folk som bor och verkar i Sverige utan att\r\nens -- skattemässigt och officiellt -- finnas här, vilket\r\nju är intressant.</pre><pre>De höga arbetsgivaravgifterna är direkt\r\nkontraproduktiva. Om de sänktes, skulle man\r\nkanske kunna komma till rätta med den här\r\nsituationen.</pre><pre>Myndigheters pålagor är oerhört betungande för\r\nsmåföretagare. Tänk, om varje riksdagsledamot\r\nskulle fylla i formulär om sin verksamhet, beräkna\r\nskatt på de sagda orden, ha kvitto på varje ord och\r\nsamtidigt gå med vinst, nämligen framstå såsom\r\nbehaglig för kunderna, i vårt fall väljarna. Och allt\r\ndetta utan statligt partistöd, utan statliga\r\ntraktamenten och utan fria resor! Det är\r\nsmåföretagarnas situation.</pre><pre>En annan sak i detta sammanhang är ett förslag som\r\nvi har kommit med om en investeringsbank, som\r\nskulle kunna förbättra den småföretagande\r\nverkligheten, där många företag och människor\r\nskulle vara delägare i en privat bank, nej, på\r\nbörsen -- jag beklagar, Ingvar Carlsson. Denna\r\nbank skulle vara beredd att satsa på allt det som vi\r\ni dag saknar, på småföretag, på tillväxt i små företag\r\noch på start av nya projekt. Vidare skulle denna\r\nbank ge kredit till de företag som i dag inte kan få\r\nkredit. Jag vill inte gå in på alla detaljer, för då blir\r\ndet bara stopp för förslaget. I stället bjuder jag på\r\ndet och hoppas att regeringen med sina kloka\r\npersoner som man har gömda någonstans kommer\r\natt titta på förslaget.</pre><pre>Jag skall nu tala om teletaxorna, och då går det en\r\nkall vind genom kammaren. Jag ursäktar för detta,\r\nfru talman. De nya kvastarna, bl.a. kvasten\r\nTobisson, säger att vi i riksdagen inte skall fastställa\r\nteletaxor och biljettpriser. De som inte inser detta\r\nmotverkar marknadsekonomin osv. Det låter ju\r\ntjusigt och modernt, men det är ganska obefogat i\r\ndet här sammanhanget. Monopol måste alltid\r\nbevakas och med det snaraste avskaffas.</pre><pre>Televerket håller på att förlora sitt monopol vad\r\ngäller rikssamtal. Bums, ramlade\r\nrikssamtalsstaxorna ner från 1:50 kr. till ungefär en\r\nkrona. Där ser man vad nyttigt det kan vara. Även\r\nom genomsnittshöjningen skulle hålla sig inom de\r\ngivna ramarna, är -- vilket Hans Gustafsson tidigare\r\nhar påtalat -- dock omställningen våldsam, onödigt\r\nvåldsam. Ju mer vi har forskat i detta, desto mer\r\növertygade har vi blivit om att även televerket skall\r\nvara glad för att slippa se resultatet av sin tilltänkta\r\nnya taxa. Effekterna i Storstockholm är dramatiska\r\noch orealistiska. Från lokala företag har man -- om\r\nman har haft råd och tid att räkna på det här --\r\nberättat för mig att de nuvarande kostnaderna\r\nskulle gå upp fyra gånger. Varken små företag eller\r\nsmå människor hinner räkna ut hur stor höjningen\r\nblir, men den blir i alla fall mycket betungande. Vi\r\nskall senare återkomma med en sensationellt\r\nintressant, tekniskt betonad för att inte säga\r\nelektroniskt, motion i denna fråga.</pre><pre>Så över till u-hjälpen. Jag riktar mig till den från\r\nAfrika nyligen återvände Alf Svensson. Zebran är\r\nett randigt djur, ränderna går aldrig ur. Vad menar\r\njag nu med detta? Jo, man kan se på dessa frågor\r\nprecis på det sättet. Under devisen ''En oljetanker\r\ntill Cuba'' kräver vänstern att riksdagen skall ta\r\navstånd från USAs övergrepp mot Cuba. Det låter\r\nju ganska kul. Detta krav har alltså ställts under\r\nhösten. Vi har också sett en ny regering, vars\r\nledamöter var ganska kaxiga i oppositionsställning.\r\nJag vet själv att det är ganska lätt att vara det. Nu\r\nkör regeringen vidare på gamla spår och ger u-hjälp\r\ntill vilka diktaturer som helst. De orkade inte ens\r\ngöra sig av med Cuba och Vietnam. Moçambiques\r\nmygel i jätteformat bestraffades med att man nästa\r\når bara skulle få 500 milj.kr. i stället för mer. Man\r\nundrar då vad fattigpensionärerna skall hitta på för\r\nsattyg för att bli bestraffade med 500 milj.kr.</pre><pre>Enprocentsmålet skall tydligen uppnås trots vad\r\nsom än händer i mottagarländerna och hur många\r\nSIDA-fiaskon vi än ser. Våra grannländer skall inte\r\ninkluderas hur fattiga och eländiga de än blir. Jag\r\ntror att man här i kammaren behöver vakna upp här\r\noch var -- jag tittar nu åt ett särskilt håll, fru talman.\r\nNi är mycket generösa, men inte med era egna\r\npengar, fast det här är inte fråga om era egna\r\npengar utan om svenska folkets pengar. Tycker ni\r\ninte själva att det börjar se ganska misslyckat ut?\r\nT.o.m. levnadsstandarden har hela tiden sjunkit.</pre><pre>Observera att de länder som mottar svenskt bistånd\r\nköper vapen för ett belopp 13 gånger så stort som\r\ndet belopp vi ger dem i u-hjälp. Om man undantar\r\nIndien och bara räknar de andra 19 länderna köper\r\nde vapen för ett belopp 8,5 gånger större än den\r\nmottagna u-hjälpen. Endast Lesotho och Kap\r\nVerde köper vapen för belopp som är mindre än\r\nden svenska u-hjälpen. Hur får ni egentligen ihop\r\ndet med det moraliska budskapet om att hjälpa\r\ndessa arma människor? Vi hjälper dessa arma\r\nmänniskors icke så arma härskare att köpa vapen\r\noch stjäla pengarna till eget ändamål.</pre><pre>Vet ni att konsulter och byggföretag lever högt på\r\nSIDAs alltför stora anslag och dåliga ledning? Det\r\när känt i hela Affärssverige. Lägg ner SIDA!\r\nBläddra vidare, som jag har sagt förut!</pre><pre>Vi har ett förslag för att åtgärda u-hjälpen som jag\r\ntycker att alla skulle kunna vara överens om,\r\nnämligen att sprida ut anslaget för ett år över två år.\r\nDet är en metod som fungerar i andra\r\nsammanhang. Vem vet, kanske man även kan få\r\nlitet nytänkande i denna kammare.</pre><pre>Anf. 77 LARS WERNER (v):</pre><pre>Fru talman! Vid den förra partiledardebatten hade\r\nvi anledning att kommentera finansministerns\r\nförklaring till att en del saker inte var med i\r\nregeringsförklaringen. Det som inte var med den\r\ngången var en del obekväma förslag. Det gällde\r\nfrämst frågan om införande av karensdagar.</pre><pre>''Det fick bara inte plats'', sade finansministern,\r\nmed en blåögd troskyldighet som nästan bara den\r\nnya finansministern är mäktig, som förklaring till\r\natt regeringen hade plats med allt utom det som var\r\nobehagligt för stora delar av svenska folket.</pre><pre>En regering som vill att man skall ta från de sämst\r\nställda och låtsas som att de i framtiden skall få det\r\nbättre, en sådan regering försöker lura folk. Nu\r\nsäger finansministern, till skillnad från i oktober,\r\natt familjer skall få det betydligt sämre.\r\nRegeringens politik skall kosta en vanlig\r\ntvåbarnsfamilj över 600 kr. mer i månaden, men\r\nsedan skall det bli bättre. Men under tiden då,\r\nfinansministern?</pre><pre>Den moderatledda regeringen har nu lagt fram en\r\ndel förslag om sänkta skatter -- för\r\nhöginkomsttagarna, för förmögna. En del är redan\r\nbeslutade, andra kommer senare. Men även för\r\ndem som önskar sig sänkta skatter rent allmänt --\r\ndet gör nog alla -- kan man ifrågasätta regeringens\r\nmetod och om regeringen har valt rätt tillfälle för\r\nsin politik.</pre><pre>Vi har lågkonjunktur, osäkerhet om räntorna,\r\nökande arbetslöshet. Inflationen är nu lägre än\r\ntidigare.</pre><pre>När man i detta läge tillgriper skattesänkningar för\r\nhöginkomsttagarna leder det till försvagade\r\nstatsfinanser och stort budgetunderskott. Svaga\r\nstatsfinanser vet vi ger högre räntor. Kort sagt, det\r\nfinns i dag inte förutsättningar för den politik den\r\nmoderatstyrda regeringen har sagt sig vilja driva.\r\nDet är inte rätt tillfälle.</pre><pre>Vänsterpartiet har också lagt fram förslag om\r\nskattesänkningar. Vi är för skattesänkningar, men\r\nför andra grupper än dem som regeringen gynnar,\r\nför låg- och mellaninkomsttagare. Vi har sedan\r\nlänge föreslagit sänkt matmoms. Vi har också\r\ntidigare tagit ställning för en sänkning av momsen\r\npå kollektivtrafik och fjärrvärme. Men i dag\r\nkritiserar vi regeringen för att man sänker fel\r\nskatter och för att man gör det vid fel tillfälle.</pre><pre>Följden av ett kraftigt växande budgetunderskott\r\när nedskärningar som inte bara drabbar de svaga i\r\nsamhället utan också riskerar att fördjupa den\r\nlågkonjunktur som vi är inne i. Att den här\r\nregeringen ändå driver en sådan politik är mest\r\nideologiskt betingat. Regeringen vill i grunden\r\ngynna vissa grupper på svagare gruppers\r\nbekostnad. Denna politik, numera applåderad\r\nockså av finansminister Wibble, motiverar i första\r\nhand moderaterna med att resultatet på sikt skall\r\nbli högre tillväxt. Men förklara för mig som är\r\nnormalbegåvad hur sänkt skatt på aktiehandel skall\r\nge nya arbeten i industrin, hur sänkt skatt på stora\r\nförmögenheter och arv skall ge nya arbeten, hur\r\nflera karensdagar, slopat avdrag för\r\nfackföreningsavgifter, utebliven\r\nbarnbidragshöjning eller hur ökade byggkostnader\r\nskall ge nya arbeten!</pre><pre>Sådana skattesänkningar för förmögna ökar inte\r\nproduktiviteten, gynnar inte industrin, inte\r\nexporten och inte bostadsbyggandet. De gynnar\r\nbara dem som har det hyggligt ställt.</pre><pre>Kort sagt, en omfördelning från dem som har det\r\nsämst till dem som har det bättre ger ingen ökad\r\ntillväxt. Det är i stället en cynisk\r\nomfördelningspolitik av Bildt och Westerberg,\r\nstödd av Johansson, i slutändan välsignad av Alf\r\nSvensson, och ännu längre bak godkänd av Ian\r\nWachtmeister.</pre><pre>En del myter sprids av och om den nya regering som\r\nföddes efter de borgerliga partiernas förhandlingar.\r\nDet är myter om rivstart, om nystart 1 och 2, om att\r\nregeringen denna gång skulle vara bättre förberedd\r\noch mer inriktad på en nyskapande politik än vid\r\nförra maktskiftet 1976. Ändå är likheterna mellan\r\n1976 och 1991 betydande. Likheter är de kraftigt\r\nväxande budgetunderskotten och de försvagade\r\nstatsfinanserna. Den omfördelningspolitik som förs\r\ni år och den som fördes 1976 och en del år framåt är\r\nett annat exempel.</pre><pre>För 15 år sedan gynnades de som hade det hyggligt\r\nställt genom skattelättnader samtidigt som\r\nåtstramningspolitik och devalveringar gjorde att\r\ninflationen sköt i höjden. Då liksom nu har den\r\npolitiken en ideologisk udd för att gynna de rika,\r\noch man påstår att denna politik på sikt kommer att\r\ngyna Sverige.</pre><pre>Men inte i något land, vare sig i USA, England eller\r\nannorstädes, har man lyckats sänka arbetslösheten\r\ngenom att gynna de rika med skattesänkningar. Det\r\nkommer inte att lyckas här i Sverige heller. Det\r\nkrävs andra metoder för att angripa de problem\r\nsom finns.</pre><pre>Medan Sveriges statsminister reser utomlands, och\r\nlåter sig hyllas av Helmut Kohl och andra, tornar\r\nproblemen upp sig här hemma, med\r\nbudgetunderskott och en snabbt växande\r\narbetslöshet. Det är inget fel i att resa utomlands.\r\nMen jag tror nog att statsministern bör ge sig ut i\r\nden svenska verkligheten och försöka charma även\r\nden svenska marknaden. Han behöver inte resa så\r\nlångt. Annars finns risken att situationen upprepas\r\nfrån i början av 1980-talet, då dåvarande\r\nförsvarsministern i den borgerliga regeringen -- det\r\nvar inte Bildt som ledde den -- var ute och reste för\r\natt studera den norska arméns hundskola i Oslo och\r\ninte ens kallades hem då främmande ubåtar gick\r\ninomskärs och t.o.m. ovanskärs och gick på grund.\r\nFörsvarsministern satt fast i Norge, utan en aning\r\nom att en kris växte fram här i landet. Det hände\r\nunder den sista borgerliga regeringen, och kan\r\nkanske i bästa fall tolkas som ett järtecken.</pre><pre>Den förra borgerliga regeringspolitiken drabbade\r\nbarnfamiljer och gav höjda byggkostnader. Nu\r\nupprepas samma mönster, då man medvetet bidrar\r\ntill att byggkostnaderna stiger och att barnbidragen\r\nfryses inne.</pre><pre>Andra förslag från regeringen innehåller en del\r\nkrångligheter, t.ex. förslagen om\r\nlöntagarfondspengarna. Man säger att den som\r\nsparar skall få ut pengar 1997. Ja, de som har råd\r\natt spara och väntar till 1997 får kanske pengar, och\r\ni bästa fall får de kanske också medalj. Men för de\r\nandra, som inte har utrymme för sparande, blir det\r\nvarken medalj eller pension.</pre><pre>Det verkar som om regeringen i sin praktiska\r\npolitik har tagit fasta på bibelordet ''Ty den som\r\nhar, åt honom skall varda givet''. Jag förstår det\r\nnumera, herrar Svensson och Bildt!</pre><pre>Men jag tycker att Alf Svensson skulle utnyttja sin\r\nverbala och pedagogiska förmåga till att skapa\r\nförståelse i den övriga regeringskretsen för de\r\nbibelord som handlar om rättfärdighet och\r\nsolidaritet med de minst bemedlade. Det vore, Alf\r\nSvensson, sannerligen en kristelig gärning. Kanske\r\nskulle det gynna dem som inte har råd med några\r\nprivata pensionsförsäkringar och nu oroligt frågar\r\nsig om det kommer att finnas pengar kvar i\r\npensionssystemet när de går i pension.</pre><pre>Jag måste väl säga några ord om barnbidragen,\r\nefter de föregående inläggen. Där vek sig Ian\r\nWachtmeister och Ny Demokrati som en dåligt\r\nstagad julgran. Först ville nydemokraterna försöka\r\nframstå som ärans och hjältarnas banerförare och\r\nvidhålla den mycket rimliga ståndpunkten att den\r\nbeslutade barnbidragshöjningen skulle betalas ut.\r\nMen krafterna tröt hos de två partiledarna. Det är\r\nskillnad när man är ensam, då klarar man sig. Eller\r\ndet var kanske annat som lockade. Jag tror att\r\nnydemokraterna slets mellan att få fullfölja\r\nbarnbidragshöjningen och att få vara med i\r\nregeringsförhandlingarna. Erkännandet från\r\nregeringen var naturligtvis mycket mer lockande.\r\nAtt bli erkänd av dem som har makten är lockande\r\noch spännande, det vet vi.</pre><pre>Nu har vi sett i media att Ian Wachtmeister också\r\nhaft förhandlingar på hög nivå med televerket, rent\r\nav med generaldirektören Hagström. Om\r\ntelelinjerna har varit klara, undrar jag om Ian\r\nWachtmeister kan redogöra för resultatet av sina\r\nförhandlingar med televerket. Då kanske han\r\nockså kan avslöja varför inte riksbankschefen\r\nBengt Dennis har ingripit mot teletaxorna? Jag\r\nförväntar mig ett svar på detta.</pre><pre>Sedan skulle jag också vilja ha reda på en annan\r\nsak, så här i hemlighet. Kan herr Wachtmeister\r\nockså berätta hur ni har det med kontakterna med\r\nandra statliga verk?</pre><pre>Men samtidigt vill jag ställa en mer principiell fråga\r\ntill herr Wachtmeister och till\r\nregeringsrepresentanterna. Är det verkligen\r\nrimligt, så länge vi har statliga verk, att ett\r\noppositionsparti för speciella förhandlingar med\r\ndessa? Har regeringen några synpunkter på det?\r\nNu skall ni bolagisera det mesta, så det är kanske\r\nsista gången vi får diskutera teletaxorna här.</pre><pre>Till sist, fru talman! Miljöpolitiken utropades i den\r\nborgerliga regeringsförklaringen som en av fyra\r\nstora uppgifter. Det är därför ganska självklart att\r\nen tillbakablick på höstens regerings- och\r\nriksdagsarbete måste innehålla en miljöpolitisk\r\nbedömning.</pre><pre>Det är ingen särskilt betungande uppgift att gå\r\nigenom den nya regeringens miljöinsatser. Det tar\r\ninte ens en sekund i anspråk.</pre><pre>Detta är i sig mycket allvarligt. På andra områden\r\nhar det inte rått någon brist på s.k. handlingskraft.\r\nRiksdagen har fått ta emot en strid ström av slarvigt\r\nhopkomna regeringspropositioner, dåligt\r\nunderbyggda men sprungna ur en ambition att visa\r\nhandlingskraft.</pre><pre>Det är ju inte så att miljösituationen motiverar\r\ndenna passivitet och brist på handlingskraft, utan\r\ntvärtom.</pre><pre>Vårt parti har föreslagit, och kommer att föreslå, en\r\nstarkare satsning på spårbunden kollektivtrafik, nej\r\ntill Öresundsbron, andra åtgärder för att minska\r\nbilismen och en konsekvent satsning på\r\nförnyelsebar energi.</pre><pre>Det sägs att miljöpolitiken numera är en självklar\r\ndel i alla partiers politik. Men den gångna hösten\r\nmed den moderatledda regeringen ger, tycker jag,\r\ntyvärr inga som helst belägg för detta påstående.\r\nDet skulle vara intressant att så småningom få höra\r\nmiljöministern kommentera detta.</pre><pre></pre><pre>Anf. 78 IAN WACHTMEISTER (nyd)\r\nreplik:</pre><pre>Fru talman! Först ber jag att få tacka för de\r\nuppskattande orden från herr Werner. Jag förstår\r\natt de var mycket väl menade. Han är en vänlig\r\nperson innerst inne.</pre><pre>Vad han sade om barnbidraget -- att jag föll som en\r\njulgran -- får mig att ångra att jag inte i dag i\r\nkammaren hade på mig min julgran. Vi kommer att\r\ndela ut ett julkort med den här julgranen, som en\r\ngång tillhörde Karl Gerhard, här i kammaren. Lars\r\nWerner kommer att få två exemplar.</pre><pre>Nej, jag gillar inte att vika mig för någon. Fråga\r\nstatsministern! Vi vek oss i den här frågan om\r\nbarnbidragen av hänsyn till Sveriges ekonomi. Jag\r\nhar kommenterat det tidigare i dag -- att jag ansåg\r\natt det blåstes upp alldeles för mycket. Men då var\r\ndet för sent, så att säga, att göra någonting åt det.</pre><pre>Vad gäller vår vän riksbankschefen Dennis har ju\r\njag gjort samma efterlysning som herr Werner,\r\nnämligen att det var lustigt att han inte har hört av\r\nsig i dag. Men det har han alltså inte gjort. Trägen\r\nvinner -- det ordnar sig så småningom.</pre><pre>Till sist skulle jag vilja fråga herr Werner själv en\r\nsak. Han som varit ute och rest mycket, i varje fall\r\nförr i tiden, österut osv., och antagligen blivit bättre\r\nmottagen då än nu -- skulle inte han kunna tänka\r\nsig en liten resa gemensamt och att vi satsade på\r\nmiljön i Baltikum? Låt oss säga att man skulle satsa\r\n4 miljarder kronor på miljö och infrastruktur och\r\npå det viset fick en effekt här i Sverige som gav\r\nungefär 10 000 nya arbeten här och stora\r\nbesparingar i ekonomin osv. Skulle det inte kunna\r\nvara en fråga där vänstern och Ny Demokrati går\r\nfram tillsammans?</pre><pre>Anf. 79 LARS WERNER (v) replik:</pre><pre>Fru talman! Det är ganska intressant hur intressant\r\nman blir i vissa lägen. I går fick jag ett erbjudande\r\nav statsministern att åka till Moskva på nyårsafton\r\noch se när de firar en viss fana. Jag har rest mycket,\r\noch jag skall gärna åka dit. Den röda fanan kommer\r\njag aldrig sänka tillsammans med vare sig Carl Bildt\r\neller Ian Wachtmeister, men Sovjetunionens fana\r\nkan jag diskutera.</pre><pre>Det är alltså riktigt, Ian Wachtmeister, att jag har\r\nrest mycket. Mitt första minne av herr\r\nWachtmeister var när han var underställd Werthén\r\nvid Oxelösunds Järnverk och skulle spela folklig\r\noch svära litet grand. Jag blev mycket chockerad.\r\nMen vi kan gärna företa en del resor, både till\r\nSkultuna och till färgfabriken i Småland och titta på\r\nhur det är. Det var småföretagarnas roll som herr\r\nWachtmeister talade om. Nu har väl aldrig det\r\nbekymrat herr Wachtmeister så särskilt mycket,\r\nvare sig under Werthéns tid eller på den tid då ni har\r\nfått försörja er själv, med egna företag. Men vi skall\r\ngärna göra de resorna.</pre><pre>Mina frågor kvarstår. Berätta litet grand om\r\növerläggningarna med Hagström! Berätta om det\r\nfinns andra statliga verk som ni diskuterar med vid\r\nsidan om regeringen! Och framför allt: Berätta litet\r\ngrand om hur det är att bli intagen i värme i olika\r\nutskott av de borgerliga partierna!</pre><pre>Förut har Ian Wachtmeister uttryckt sitt ogillande\r\növer det politiska spelet. Det kan man ju ha olika\r\nsynpunkter på. Men i spelet om\r\nbarnbidragshöjningen har Wachtmeister själv\r\nkastat den första tärningen av hänsyn till\r\nstatsfinanserna. Hur är det då med barnfamiljerna,\r\nWachtmeister? Nu sviker Ny Demokrati\r\nbarnfamiljerna i det politiska spel som han säger sig\r\ntycka så illa om. Nu har Wachtmeister och Ny\r\nDemokrati inte bara spelat spelet, nu inleder ni\r\nockså budgivningen!</pre><pre>Ian Wachtmeister har tidigare sagt att han ogillar\r\npolitiker som byter åsikt och partier som ändrar\r\nuppfattning och sviker väljarna. Nu är ni där själva,\r\nWachtmeister!</pre><pre>Anf. 80 IAN WACTHEMSITER (nyd)\r\nreplik:</pre><pre>Fru talman! För det första skall jag gärna anträda\r\nen resa tillsammans med herr Werner. Jag vill dock\r\ngärna få välja vart vi åker, så att vi inte hamnar\r\nalldeles tokigt.</pre><pre>Vad gäller hänsynen till barnfamiljerna var det just\r\nbarnfamiljernas ekonomi som man var tvungen att\r\nta hänsyn till i det läge som regering, riksbank och\r\nonda krafter utomlands hade försatt oss i -- inte vi.</pre><pre>När det sedan gäller diskussionen om televerket,\r\nhar jag förstått från televerket att det inte var någon\r\ndiskussion, utan ett utbyte av informationer. De\r\ninformerade mig, jag informerade dem, varför de\r\ninformerade mig igen, varpå jag informerade dem,\r\nsom sedan informerade mig. Jag informerade dem\r\nom att om jag var rätt informerad, så hade jag fått\r\nett mycket tydligt ja på de förslag som jag tidigare\r\nhade informerat om. Det är tydligen så det går till.\r\nNågra som helst kontakter hade vi ju inte. Det var\r\nprecis som under regeringsbildningen: Ny\r\nDemokrati har inte kontakt med någon, men\r\ndäremot talar vi med en hel del.</pre><pre>Sedan till hur det var med utskotten. Vi är inte med\r\ni några förberedande kafferep i något utskott. Jag\r\nsjälv är inte med i något utskott alls utom som andre\r\nsuppleant i två utskott, nämligen finans- och\r\nutrikesutskottet. Det blir inget kaffe för våra\r\nledamöter, och värmen från de andra är det si och\r\nså med.</pre><pre>Fru talman! Vad gäller småföretagen -- det frågade\r\nockså herr Werner om -- är nog mitt engagemang\r\nför småföretagen oerhört äkta. Det beror inte bara\r\npå att jag faktiskt har sysslat med företag hela mitt\r\nliv, utan det beror på att jag vet hur viktiga\r\nsmåföretagen är. Jag känner oerhört många\r\nsmåföretagare. De är duktiga människor, och de är\r\nSveriges ryggrad, och vi är gärna med och satsar på\r\ndem. Men vår approach, vår attityd, till detta är\r\nkanske något mer realistisk än en del andras och\r\nbörjar så att säga i rätt ända.</pre><pre>När skall vi åka, Werner?</pre><pre>Anf. 81 LARS WERNER (v) replik:</pre><pre>Fru talman! Skyller Wachtmeister på att han bara\r\när andre man i utskotten? Då skall jag säga till\r\nWachtmeister: Det är ingen skam att komma tvåa\r\nhär i livet!</pre><pre>Sedan frågade jag om de förhandlingar som inte har\r\npågått där det i tidningarna har refererats som att\r\ndet har funnits reservationer från Wachtmeister och\r\nKarlsson därför att man sprang ifrån löften som\r\nekonomichefen och Tony Hagström lämnade. Jag\r\nvet inte hur det går till i de högre sfärerna, i varje\r\nfall inte i förhandlingar med statliga verk, men jag\r\ntycker inte att det här är hela sanningen.</pre><pre>Nu säger Ian Wachtmeister att det var högst\r\nnödvändigt med de sänkta barnbidragen som man\r\nspelat med regeringen om. Genom att förhindra\r\nden här rättvisa höjningen -- för det är ju vad ni har\r\ngjort -- skall Sveriges ekonomi räddas. Då skall\r\narbetslösheten försvinna mot 85 kr. i månaden till\r\nbarnen. Landsbygden skall leva, glesbygden skall\r\nfrodas, utrikeshandeln skall växa -- sänkta\r\nbarnbidrag skall öka levnadsstandarden, och vi\r\nskall allihop få en vit jul!</pre><pre>Jag tycker att Ian Wachtmeister skall erkänna att\r\nhan har spelat med i regeringens spel av helt andra\r\nskäl, fast han säger att han ogillar det här s.k.\r\npolitikerspelet. Han är egentligen nu upptagen i\r\nregeringskretsen, och det skall jag ha en debatt med\r\nstatsministern om litet senare. Ian Wachtmeister\r\nhar svikit barnfamiljerna genom den senaste\r\nuteblivna höjningen av barnbidraget.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 82 Statsminister CARL BILDT (m):</pre><pre>Fru talman! På nyårsnatten kommer den röda\r\nfanan över Kreml-borgen i Moskva att halas ner. I\r\nnästan tre kvarts decennier har den dag som natt\r\nvarit symbolen för det kommunistiska imperium\r\nsom en gång lovade en ny framtid för\r\nmänskligheten, men som nu gradvis faller sönder\r\nunder bördan av sitt eget misslyckande.</pre><pre>Kommunismen -- marxism-leninismen med alla\r\ndess dogmer och doktriner -- har förpassats till\r\nhistoriens skräpkammare. Nu avvecklas också\r\nlångsamt en statsbildning som byggdes på dess\r\ngrund.</pre><pre>Sverige erkänner i dag Ryssland, Ukraina och\r\nVitryssland som självständiga stater. Det är ett\r\nhistoriskt beslut.</pre><pre>En ny politisk verklighet har växt fram på det forna\r\nsovjetiska imperiets territorium, och det är vår\r\nsjälvklara uppgift att nu bygga så goda och nära\r\nförbindelser med det nya Ryssland, med det nya\r\nUkraina och med det nya statsförbund som nu\r\nväxer fram, som över huvud taget är möjligt.</pre><pre>Förbindelserna med Ryssland har haft en stor roll\r\natt spela i vår svenska historia, och förbindelserna\r\nmed Sverige spelar en icke oväsentlig roll i den\r\nryska historien. Varje svenskt skolbarn har lärt sig\r\nom Narva, och varje ryskt skolbarn har lärt sig om\r\nPoltava.</pre><pre>Men ofta glöms i dessa historiska betraktelser bort,\r\natt stormaktstidens krigiska kamp i\r\nÖstersjöområdet och efterbörden till den under\r\ndärpå följande seklet, egentligen har spelat en\r\nmindre roll i våra relationer än de sekler av fredlig\r\nhandel och samvaro i nordvästra Europa som\r\nbetydde så mycket för framväxten av såväl den\r\ntidens svenska som den tidens ryska statsbildning.</pre><pre>När vi nu tillsammans skall bygga det nya frihetens,\r\nfredens och samverkans Europa, är det till dessa\r\ntraditioner och dessa erfarenheter vi skall\r\nåtervända. Vi ser fram emot, att i konstruktiv\r\nsamverkan och öppen dialog med det nya Ryssland\r\noch det nya Ukraina bygga den nya europeiska\r\nframtid som är vår allas.</pre><pre>Ett skede i våra relationer tar slut när det röda\r\nfanan halas och Sovjetunionen försvinner. Ett nytt\r\ninleds när de nya staterna tar steget in i den\r\neuropeiska familjen.</pre><pre>Fru talman! Höstens val gav ett resultat som visade\r\npå en stark vilja att förnya och modernisera\r\nSverige. I ett Europa statt i stark förändring var det\r\nuppenbart att förändringens vindar måste nå också\r\nvårt svenska samhälle.</pre><pre>Grunden för den nya regering som trädde till efter\r\nvalet lades i den regeringsförklaring vi\r\npresenterade här i kammaren den 4 oktober med\r\ndess fasta föresats att så snabbt som möjligt föra in\r\nSverige i det nya europeiska samarbetet, att\r\nåterupprätta Sverige som företagar- och\r\ntillväxtnation, att genomföra en\r\nvalfrihetsrevolution i välfärdspolitiken och att driva\r\npå omvandlingen till ett samhälle som är mindre\r\nresursförbrukande och mindre miljöbelastande än\r\ndet samhälle vi har i dag och som vi ärvt av gånga\r\ngenerationer. Det är det program som regeringen\r\nsedan dess har arbetet på att inleda förverkligandet\r\nav.</pre><pre>Skall man döma av de åsikter som förts fram här\r\ntidigare under debatten -- från Ingvar Carlsson, Ian\r\nWachtmeister och Lars Werner -- utifrån litet olika\r\nutgångspunkter, är det deras gemensamma\r\nbedömning att regeringen i varje fall inte slösat bort\r\ntiden under de veckor som har gått. Vi har sänkt\r\nskatter, och vi har sänkt skatter speciellt för de\r\nmindre och medelstora företagen, eftersom det är\r\nde som måste bidra till att lyfta oss till en företagar-\r\noch tillväxtnation igen. Gör vi inte det så klarar vi\r\naldrig arbetslöshetens gissel.</pre><pre>Vi har inlett arbetet med att sprida ägandet och\r\nprivatisera de statliga företagen. Vi har fattat det\r\nlikaledes historiska beslutet att avskaffa\r\nlöntagarfonderna. Vi har avreglerat\r\nbyggmarknaden och gett hyresgästerna i de\r\nallmännyttiga bostadsföretagen möjlighet att köpa\r\nsina lägenheter. Vi har gått ifrån ett felaktigt beslut\r\nom bostadsfinansiering och tar nu fram ett nytt som\r\nvi sätter i sjön under våren.</pre><pre>Vi har formulerat direktiv för ett nytt betygssystem\r\noch för en ny läroplan i skolan. Vi vill göra den\r\nsvenska skolan till Europas bästa. Vi har gett\r\ndirektiv till en ny grundlagsutredning med målet att\r\nstärka den enskildes rättigheter och att\r\ngrundlagsskydda äganderätten. Vi har tagit viktiga\r\nsteg för valfriheten i barnomsorgen. Vi har lagt\r\ngrunden till en ny miljöpolitik. På punkt efter punkt\r\nhar vi inlett omvandlingen av Sverige. Vi kommer\r\natt fortsätta på den inslagna vägen.</pre><pre>Ingvar Carlsson bekräftade i sitt anförande bilden\r\nav en regering som står enig bakom en strategi. Det\r\när rätt. Vi har en strategi. Vi har redovisat\r\nstrategin, och vi fullföljer den på punkt efter punkt.\r\nVi står bara i början av det arbetet. Den\r\nekonomiska politiken står självfallet i centrum för\r\nmycket av detta. Vi övertog regeringsansvaret i en\r\nbekymmersam ekonomisk tid. Det är inget tvivel\r\nom att den akuta situation vi har och de utsikter vi\r\nhar för det kommande året är bekymmersamma. Vi\r\nhar sagt att detta kräver en bestämd omläggning av\r\nden ekonomiska politiken. Detta är den enda vägen\r\nför att bryta upp från stagnationen och återvända\r\ntill tillväxt. Den vägen är smal, men det är den\r\nenda.</pre><pre>Jag noterade i senaste numret av Metallarbetaren\r\natt man där också inser att detta är den enda vägen.\r\nIngvar Carlsson må beklaga detta och låta som om\r\nsocialdemokratin hade något egentligt alternativ,\r\nmen i Metallarbetaren skriver man i sin ledare att\r\nsocialdemokratins styrka har varit att den haft en\r\negen politik att erbjuda när landet befunnit sig i\r\nkris. Så var det på 1930-talet, på 1950-talet och på\r\n1970-talet, men så är det inte på 1990-talet.\r\nSocialdemokraterna har inte längre något eget\r\nalternativ. -- Så skriver man alltså i\r\nMetallarbetaren.</pre><pre>Svårigheterna är betydande, och vi har inte försökt\r\natt dölja dem, varken före valet, under valet eller\r\nunder de månader som har gått sedan dess.</pre><pre>I början av den här veckan fick vi resultatet för hur\r\nekonomin utvecklades under det tredje kvartalet\r\ndetta år. Det är tiden mellan den 1 juni och den 30\r\nseptember. Det är då vi skulle ha passerat den s.k.\r\nvändpunkten som det talades så mycket om, när vi\r\ntänker tillbaka på den tid som redan nu verkar att\r\nvara så långt borta.</pre><pre>Investeringarna sjönk med 12 %. Det var den\r\nstörsta minskningen av investeringarna på 20 år.\r\nDen samlade produktionen gick ner med 2,5 %.\r\nDet var väsentligt mer än väntat. Arbetslösheten\r\nökade med 40 000 personer under sommaren\r\njämfört med våren, och varslen fortsatte att\r\nströmma in. Utbetalningen av socialbidrag fortsatte\r\natt öka. Tredje kvartalet ökade socialbidragen med\r\n24 % jämfört med samma period förra året. I\r\nstorstadsområdena ökade de ännu mer.</pre><pre>När vi nu också har fått riksrevisionsverkets\r\ninkomstberäkningar för staten ser vi att detta\r\nsjälvfallet medför att statens inkomster faller. När\r\nproduktionen faller och när aktiviteten i ekonomin\r\nfaller, då faller också intäkterna via skatter och via\r\navgifter med de oframkomliga effekter som detta\r\ndess värre har på statens budget. Så är det. Jag har\r\ningen anledning att komma till någon annan slutsats\r\nän den som Allan Larsson redovisar i Tidens\r\nsenaste nummer i en artikel som inte alls är\r\nointressant. Där skriver han att bilden av ekonomin\r\nnu domineras av sviterna av det sena 80-talets\r\nmisstag. Så är det. Bilden av ekonomin domineras\r\nav sviterna av 1980-talets misstag. Så är det nu och\r\nså kommer det att förbli under en tyvärr inte\r\noväsentlig tid framöver.</pre><pre>Detta till trots finns det anledning till en tillförsikt\r\nnär det gäller den ekonomiska utvecklingen på\r\nlängre sikt. En förändring av svensk politik är\r\ninledd. Jag ger gärna Ingvar Carlsson och\r\nsocialdemokratin ett erkännande för att en del av\r\ndenna viktiga förändring inleddes redan under den\r\nföregående regeringen. Då sänkte vi den statliga\r\ninkomstbeskattningen, beslut fattades här i\r\nkammaren om att ansöka om medlemskap i EG och\r\ndet skapades nya förutsättningar för trovärdighet\r\npå energipolitikens område. Denna inriktning som\r\nsedan fullföljdes med stor kraft med en ekonomisk\r\npolitik som sänker skatter för att göra tillväxt\r\nmöjlig, som vill avreglera den offentliga sektorn\r\noch som ger bättre utrymme för konkurrens och\r\nvalfrihet på samhällsekonomins olika områden\r\nskapar bättre förutsättningar för investeringar, för\r\nföretagande och för tillväxt. Jag har inte någon\r\nanledning att falla in i optimism, innan optimismen\r\nmen har grund i den faktiska verkligheten.</pre><pre>Det kan i alla fall vara intressant att kontrastera de\r\nbekymmersamma perspektiv som vi har vad gäller\r\nsvensk ekonomi nu och under 1992 och sviterna av\r\n1980-talets misstag, för att återvända till den\r\nformuleringen, med den långsiktiga optimism som\r\ntrots allt börjar att spira. LO-tidningen säger att\r\nnya rekordår väntar den svenska industrin. Ta inte\r\nut detta i förskott! Vi är inte där än. Nya rekordår\r\nför svensk industri är en möjlighet, men det\r\nförutsätter att vi är beredda att fortsätta den\r\nomläggning av politiken som inletts, och att vi är\r\nberedda att med en stram finanspolitik och en fast\r\npenningpolitik försvara hårdvalutapolitiken, att vi\r\när eniga om att inflationsbekämpningen är av\r\navgörande betydelse för att vi skall återvinna\r\nstabiliteten och att vi är eniga om att det bara är\r\ntillväxt, nyföretagande och nya investeringar som\r\nkan ge de nödvändiga nya jobben. Men med den\r\nuthållighet och den övertygelse om riktigheten i\r\nden inledda politiska kursomläggningen som finns\r\noch som har en stark förankring i denna kammare,\r\nfinns det grund för en tillförsikt vad gäller svensk\r\nekonomis utveckling i det längre perspektivet.</pre><pre>Detta är den enda vägen. Den är smal. Det finns\r\ninte utrymme för några överbud eller för något\r\nlättsinne. Det finns inte heller utrymme i detta\r\ndynamiska och förändrande Europa för en politik\r\nsom bromsar och blockerar. Det skulle riskera att\r\nskada våra möjligheter med den inriktning av\r\npolitiken som väljarna lade grunden för i valet och\r\nsom vi redovisat i regeringsförklaringen den 4\r\noktober, som vi sedan dess har lagt fram inför\r\ndenna kammare och som sedan dess har fått denna\r\nkammares stöd i alla avgörande hänseenden. Med\r\nden inriktningen av politiken är våra\r\nframtidsförutsättningarna goda.</pre><pre>Anf. 83 INGVAR CARLSSON (s) replik:</pre><pre>Fru talman! Det är riktigt, Carl Bildt, att\r\nvalresultatet ledde till en kraftig borgerlig majoritet\r\ni denna kammare, men trots det lyckades ni inte\r\nbilda en majoritetsregering. Det var det första\r\nmisslyckandet. Nu ser jag med anledning av dagens\r\nopinionsundersökningar att man på borgerliga\r\nledarsidor börjar räkna in Ny Demokrati i\r\nregeringsunderlaget också rent faktiskt. Efter att\r\nha lyssnat på Ian Wachtmeister här förut i dag,\r\nsäger jag bara: Arma regering.</pre><pre>Carl Bildt säger att ni inte har slösat bort tiden. Ni\r\nborde nog ha använt tiden betydligt bättre. Till\r\neftertanke. Tänkt efter före. Ni har slösat bort\r\nlöntagarnas och barnfamiljernas pengar. De rika\r\nblir rikare och de fattiga blir fattigare i dag. Ni säger\r\natt ni har avskaffat löntagarfonderna. Det sade Carl\r\nBildt här. Ni grälar ju som bäst om hur ni skall\r\nanvända dessa löntagarfonder.</pre><pre>Jag säger: Ni har avskaffat styrelser. Det är något\r\nhelt annat, Carl Bildt. Det säger någonting om hur\r\npass noggrant de prövar ärendena i\r\nregeringskansliet nu för tiden. I realiteten är det\r\nlöntagarnas och pensionärernas pengar. Den linjen\r\nkommer vi att fullfölja.</pre><pre>Carl Bildt säger att omvandlingen av Sverige skall\r\nfortsätta. Ja, jag har konstaterat i min inledning i\r\ndag att det är moderaterna som driver på nu och\r\nåstadkommer detta. Det blir ett annorlunda\r\nSverige. Medborgarna håller redan på att känna av\r\ndetta. Åtminstone möter jag väldigt många oroliga\r\nmänniskor som säger: Vart håller det på att ta vägen\r\nmed Sverige? Vad håller den här regeringen på att\r\nställa till med? Jag skulle nog vilja uppmana Carl\r\nBildt att också besöka en del svenska orter.</pre><pre>I min inledning tog jag upp att amerikanska\r\nnationalekonomer tidigare har varnat den svenska\r\nregeringen för den politik den nu tänker föra. Jag\r\ntog upp att svenska byggföretagare varnar\r\nregeringen för effekterna på bostads- och\r\nbyggmarknaden. Jag tog upp den danska\r\narbetsgivareföreningens varning när det gäller\r\nsjukförsäkringen och karensdagarna, och jag\r\npekade på hur marknaden, den marknad som ni\r\ntror på, har reagerat inför den borgerliga\r\nregeringen.</pre><pre>Jag konstaterar att statsminister Bildt inte hade ett\r\nenda ord att säga på dessa helt avgörande punkter,\r\nutan han upprepade bara att regeringen står för den\r\nenda vägens politik. Har man den inställningen som\r\nstatsminister i en sådan här svår tid, då kommer det\r\ninte att gå annat än åt skogen.</pre><pre>Anf. 84 Statsminister CARL BILDT (m):</pre><pre>Fru talman! Före valet sade Ingvar Carlsson hela\r\ntiden att det kommer aldrig att gå att bilda någon\r\nfyrpartiregering. Det var omöjligt. Den skulle falla\r\nsamman omedelbart, bara vi gjorde minsta försök.</pre><pre>Jag sade hela tiden att det kommer att gå. Det finns\r\nen så pass stark samsyn mellan dessa fyra partier att\r\ndet på basen av den samsynen går att inte bara bilda\r\nen regering -- det har inget egenvärde -- utan en\r\nregering som kan föra en stark politik.</pre><pre>Nu säger Ingvar Carlsson att det var ett\r\nmisslyckande att vi inte bildade en\r\nfempartiregering. Men det har vi aldrig sagt att vi\r\nskulle göra. Det har vi inte försökt och avser inte\r\natt försöka heller.</pre><pre>Vi har gjort efter valet det vi sade före valet, och vi\r\nhar visat efter valet att det som Ingvar Carlsson före\r\nvalet sade vara omöjligt var möjligt. Det var vi som\r\nhade rätt på den punkten.</pre><pre>Ingvar Carlsson säger vidare -- han har sagt det\r\nförut -- att vi borde ha ägnat hösten åt att tänka i\r\nstället för att handla. Men vi gjorde inte\r\nbedömningen och gör inte bedömningen nu heller\r\natt det med den ekonomiska situation vi har -- och\r\nmed de korta mandatperioder vi har i Sverige --\r\nfinns så särskilt mycket tid för en regering att bara\r\nsitta och tänka.</pre><pre>Vi hade tänkt när vi satt i opposition. Vi hade lagt\r\nfram vår politik och våra förslag i motioner och i\r\ngemensamma program, och vi sade att det var på\r\ndenna politik vi var beredda att regera. När vi fick\r\nväljarnas förtroende och mandat här i denna\r\nkammare har vi också regerat med utgångspunkt i\r\ndenna politik.</pre><pre>Nu söker vi samförstånd, självklart, och förankring\r\ni riksdagen i de olika frågor där vi bedömer sådant\r\nsamförstånd vara a) alldeles oundgängligt i\r\nnationens intresse och b) dessutom möjligt att\r\nuppnå. Jag är övertygad om att utvecklingen under\r\nde närmaste åren -- mandatperioden är kort men i\r\nalla fall inte fullt så kort -- kommer att visa att även\r\nden delen av vår politik leder till framgång.</pre><pre>Så bara kort angående våra skattesänkningar, som\r\ndet klagas så våldsamt på ibland. Den stora\r\nskattesänkning vi gör från den 1 januari gäller\r\nmatmomsen, den inrikes persontrafiken och\r\nturistmomsen. Den skattesänkningen är nödvändig\r\noch riktig. Det vi därutöver gör, som också är\r\nbetydelsefullt, är sänkningen av\r\nförmögenhetsskatten på det arbetande kapitalet i\r\nde små och medelstora företagen. Den sänkningen\r\när nödvändig och riktig med tanke på\r\nsysselsättningen, inte minst den regionalt spridda\r\nsysselsättningen.</pre><pre>Om det tillåts mig att använda ytterligare någon\r\nsekund, vill jag gärna i detta sammanhang framföra\r\nmin erkänsla till vänsterpartiet och Lars Werner,\r\nsom ju på denna punkt, när det gäller denna viktiga\r\nskattesänkning, faktiskt i praktiken har gått på\r\nregeringens linje, medan Ingvar Carlsson, Allan\r\nLarsson och socialdemokratin har lyckats med\r\nkonststycket att hamna till vänster om\r\nvänsterpartiet i en för vår ekonomiska politik\r\navgörande fråga.</pre><pre>Anf. 85 INGVAR CARLSSON (s) replik:</pre><pre>Fru talman! När jag lyssnade på Carl Bildt, tyckte\r\njag att det lät som om han hade varit statsminister i\r\nnio år. Låt mig påminna om att Carl Bildt har haft\r\ndet ansvaret i två och en halv månad. Det behövs\r\nnog längre tid innan man kan uttala sig i den litet\r\nstöddiga ton som Carl Bildt använde här.</pre><pre>Och tänker Carl Bildt ett ögonblick på Bengt\r\nWesterberg, som sitter bredvid honom, när han\r\nsäger att i regeringsfrågan -- vilka partier som skulle\r\nkunna vara stöd och inte -- sade man samma sak\r\nföre valet som efter valet? Jag har avstått av rent\r\nhumanitära skäl från att plåga Bengt Westerberg på\r\nden punkten.</pre><pre>Carl Bildt slår även egna rekord, när han vill göra\r\nmatmomsen till en merit för den nuvarande\r\nregeringen. Jag avstår från att kommentera det, för\r\nhar ni så ont om argument för er existens är det\r\nt.o.m. värre än vad jag själv trodde.</pre><pre>Sedan vill jag bara påminna om hur ni i valrörelsen\r\nskapade den borgerliga majoriteten. Ni lovade dyra\r\ngrundpensioner. Ni lovade vårdnadsbidrag. Ni\r\nlovade nya miljarder till försvaret -- de generaler\r\nsom påpekar detta nu anses vara gamla och\r\nförståndshandikappade nästan, om jag förstår Bildt\r\nrätt.</pre><pre>Ni lovade på en lång rad områden massvis av saker\r\nsom ni nu sviker. Jag vill nu inte fortsätta den\r\ndebatten, eftersom det snart är jul, fru talman.</pre><pre>Barn vill ju hellre ha hårda än mjuka paket. Det\r\nbrukar vara strumpor i de mjuka och leksaker i de\r\nhårda. Men när regeringen delar ut sina julklappar\r\ntill svenska folket, är det precis tvärtom.</pre><pre>Om några få paket prasslar det mjukt och\r\nförväntansfullt. I de paketen ligger det ett rejält\r\ntillskott i kassan i form av sänkt skatt på\r\nförmögenhet, arv och gåvor. ''Från tomten till dem\r\nsom har det gott ställt'', står det med stora\r\nbokstäver.</pre><pre>Men den stora högen paket är hårda paket. I dem\r\nligger den uteblivna barnbidragshöjningen, höjd\r\nskatt för folk med normala inkomster på grund av\r\nslopad rätt att dra av fackföreningsavgiften. Det är\r\nmetallarbetarna, Carl Bildt, som då drabbas liksom\r\nav fördubblad egenavgift till arbetslöshetskassan,\r\nhöjda hyror och karensdagar. Regeringen har\r\nuppfunnit en ny form av julklappar, s.k.\r\njulsmockor.</pre><pre>Eftersom min debattid här är slut, skall jag trots de\r\nlitet hårda orden önska talmannen, vice talmännen,\r\nkammarens ledamöter och alla dem som lyssnar på\r\nden här debatten en riktigt god jul!</pre><pre>Anf. 86 Statsminister CARL BILDT (m):</pre><pre>Fru talman! Det föreligger litet olika linjer i Ingvar\r\nCarlssons argumentation. I det inledande\r\nanförandet var den, om jag uppfattade det rätt, att\r\nvi nu har en regering som är ideologiskt övertygad\r\noch stenhårt driver en moderatledd,\r\nmoderatinspirerad och av moderaterna i varje\r\ndetalj konstruerad politik. Det var så det lät. Så lät\r\ndet också, har jag förstått, från Allan Larssons sida\r\ni förmiddagens debatt.</pre><pre>I senare delen av den här debatten, när Ingvar\r\nCarlsson var uppe nyss, är det tvärtom. Nu sviker\r\nmoderaterna allt som har sagts under valrörelsen.</pre><pre>Någon ordning får det väl vara i argumentationen!\r\nAntingen genomför vi fullt ut den politik som är\r\ndesignad av ett parti eller också är detta parti i full\r\nfärd med att svika alla sina principer.</pre><pre>Sanningen är väl den att vi, utan att jag vill göra\r\nnågot speciellt märkvärdigt av detta, har visat att\r\ndet vi sade före valet är vi beredda att fullfölja efter\r\nvalet.</pre><pre>Jag har ibland fått mycket förvånande\r\nkommentarer både inom och utom landet -- jag har\r\nsom bekant också varit utomlands -- om att vi har\r\nlyckats genomföra så mycket och har lagt fram så\r\nmånga förslag under hösten. Jag har hela tiden sagt\r\natt det inte är så märkvärdigt. Det är vad vi sade att\r\nvi skulle göra. Hur kan man då vara så förvånad\r\növer detta? Jag får då höra att de som frågar inte\r\när så vana vid att politiken fungerar på det sättet i\r\nSverige. Det här är väl inte menat som en\r\nhedersbetygelse åt denna regering, utan kanske\r\nsom ett memento åt oss alla att det är viktigt med\r\nkonsekvens i politiken.</pre><pre>Vad gäller skattesänkningarna tar jag förvisso\r\ninte åt mig äran när det gäller matmomsen. Där står\r\nsom bekant en mycket bred majoritet i denna\r\nriksdag bakom beslutet.</pre><pre>Men vad gäller miljarder i skattesänkningar utgörs\r\nden absolut överväldigande delen av alla de pengar\r\nsom läggs på skattesänkningarna av sänkningen av\r\nmatmomsen. Den kommer alla till del.</pre><pre>När socialdemokraterna talar retoriskt om\r\nförmögenhetsskatten och kapitalägarna, syftar de\r\npå förmögenhetsskatten på det arbetande kapitalet\r\ni de små och medelstora företagen. Åk runt i\r\nSverige och se om det finns några rika och\r\nvälmående småföretag i överflöd! Det är inte det\r\nsom är problemet. Problemet är att de är\r\nekonomiskt trängda och tvingas permittera och att\r\nde inte ser så ljust på framtiden som de borde göra.\r\nDet är de företagen som behöver förbättringarna,\r\noch de förbättringarna är så uppenbara att vi har\r\nt.o.m. fått vänsterpartiet med oss på att i princip\r\ngenomföra dem.</pre><pre>Fru talman! Med detta ber jag att få önska Ingvar\r\nCarlsson, som ledare för det största\r\noppositionspartiet och andra ledamöter i den grupp\r\nhan leder, en god jul och ett gott nytt år.</pre><pre>Anf. 87 IAN WACHTMEISTER (nyd)\r\nreplik:</pre><pre>Fru talman! För undvikande av varje missförstånd\r\nber jag att få meddela att också Ny Demokrati firar\r\njul, och jag vill gärna önska alla en god jul --\r\ngivetvis via fru talmannen.</pre><pre>Det har varit en mycket intressant debatt. Vi vet nu\r\natt Ingvar Carlsson är mer mån om Bengt\r\nWesterberg än vad Carl Bildt är. Vi vet också att\r\nCarl Bildt inte har varit statsminister i nio år och att\r\nregeringen ger strumpor i julklapp till folket.</pre><pre>Vi vet också att den tredje vägen gick åt skogen\r\ninnan den kom fram till vändpunkten. Nu säger\r\nIngvar Carlsson att den enda vägen också går åt\r\nskogen.</pre><pre>Anf. 88 a TALMANNEN:</pre><pre>Repliken avser statsministerns anförande.</pre><pre>Anf. 88 b IAN WACHMEISTER (nyd)\r\nreplik:</pre><pre>Fru talman! Jag kommer till det.</pre><pre>Låt oss därför hoppas, herr statsminister och fru\r\ntalman, att detta går vägen, dvs. att vi kan nå\r\nenighet över blockgränserna.</pre><pre>Det har varit olika bud här om huruvida Ny\r\nDemokrati utgör regeringsunderlag eller inte.\r\nRegeringen anser att vi inte utgör det, och\r\nsocialdemokraterna och vänstern anser att vi gör\r\ndet. Vi är precis som vanligt, dvs. ödmjuka men\r\nganska pigga -- dock något klokare än vad ni andra\r\nlåtsas vara. Jag skulle vilja veta vad statsministern\r\nanser att vi är.</pre><pre>Jag har en direkt fråga till statsministern om\r\nturismen. Turismen är den största industrin i\r\nvärlden. Den växer snabbt över allt utom i Sverige,\r\ndär den krymper. Statsministern vet tvärsäkert hur\r\ndet är ställt i turistnäringen, då han har kontakter\r\nmed ett pensionat i Härjedalen som råkar vara\r\nvälbelagt. Tänker Sveriges regering satsa på\r\nturistlandet Sverige? Tänker ni ge\r\nmarknadsföringsbidrag till den organisation som\r\nskall marknadsföra Sverige som turistland?</pre><pre>Anf. 89 Statsminister CARL BILDT (m):</pre><pre>Fru talman! Ian Wachtmeister ställde två frågor till\r\nmig. Den första var om vi var beredda att ge hjälp\r\ntill att göra Sverige till ett turistland. Svaret på den\r\nfrågan är alldeles självklart ja.</pre><pre>Den andra frågan -- om jag förstod den rätt -- gällde\r\nom jag kunde uttala mig om vad Ny Demokrati är.\r\nOm det föreligger några allvarliga\r\nidentitetsproblem internt inom Ny Demokrati, är\r\ndet väl lämpligt att söka mera kvalificerad\r\nrådgivning än den som jag kan bidra med i den\r\ntypen av frågor.</pre><pre>I övrigt ber jag få tillönska Ian Wachtmeister och\r\nNy Demokrati en god jul och ett gott nytt år.</pre><pre>(Applåder)</pre><pre>Anf. 90 IAN WACHMEISTER (nyd) replik:</pre><pre>Fru talman! Min fråga gällde inte vem vi är. Det vet\r\nvi någorlunda väl. Frågan gällde var vi är.</pre><pre>Vi har nämligen fått uppgifter om att vi är både i\r\nregeringen och utanför. Vi vill gärna ha ett\r\nklarläggande på den punkten.</pre><pre>God jul!</pre><pre>Anf. 91 CARL BILDT (m) replik:</pre><pre>Fru talman! För klarhets vinnande ber jag att få\r\nupplysa Ian Wachtmeister om att Ny Demokrati\r\nbefinner sig i kammaren i Sveriges rikdag. Hit är ni\r\nvalda av väljarna. Här har ni rätt att vara, och här\r\ndeltar ni som alla andra i den fria debatten.</pre><pre>Men nu blir det snart juluppehåll, och det kanske\r\nkan behövas på ett och annat sätt.</pre><pre></pre><pre>Anf. 92 LARS WERNER (v) replik:</pre><pre>Fru talman! När man hyllas av landets\r\nstatsminister, bör man ju tacka, om man har varit\r\nmed om att genomföra något. Men jag tycker, som\r\nen stor tidning brukar säga, att sanningen måste ju\r\nfram också.</pre><pre>När vi gick med på slopad förmögenhetsskatt på\r\narbetande kapital, kombinerade vi det med ett\r\nförslag om slopat grundavdrag och skatteskärpning\r\npå ca 5 000 kr. för höginkomsttagarna. Vi menar att\r\ndet är fördelningspolitik. Vi kan kombinera politik\r\nför fördelning och tillväxt. Så förhåller det sig med\r\nden saken, herr Bildt.</pre><pre>Vidare har vi resonemanget om hur länge Carl Bildt\r\nhar varit statsminister eller inte. Det vet vi. Han\r\nuppträder precis som Ingvar Carlsson sade, dvs.\r\nsom om han varit statsminister i flera år. Men det är\r\nfaktiskt bara tre månader.</pre><pre>Jag hade tänkt att som julhälsning hylla\r\nstatsministern med en viss dikt av Runeberg, men\r\nkom jag på en annan dikt av Runeberg, om\r\nSchwerin, när jag hörde Carl Bildt säga vad han har\r\ngjort och hur mycket han skall omvandla Sverige.\r\nDen börjar så här:</pre><pre>''Ett mästerstycke jag kalla må</pre><pre>slikt lärospån.</pre><pre>Vinns sådan ära med första språng,</pre><pre>vad hinner han ej, om hans tid blir lång?</pre><pre>Gud skydde den ädle gossen,</pre><pre>han för arméer engång.''</pre><pre>Det får bli min julhälsning till statsministern.</pre><pre>Vi måste ändå fortsätta diskussionen om\r\nskattesänkningarna. Regeringen sänker skatterna\r\nsamtidigt som budgetunderskottet skjuter i höjden.\r\nStatens inkomster och utgifter går inte ihop. Staten\r\nfår låna till mellanskillnaden. Den här politiken\r\ndriver upp inflationen och räntorna. Den\r\nräntechock som vi fick uppleva för ett par veckor\r\nsedan var delvis ett resultat av regeringens politik.\r\nAktörerna på marknaden litar inte på någon som\r\nagerar så lättvindigt med slantarna som regeringen\r\ngör i vissa fall. Därför kan man se räntehöjningen\r\nsom ett misstroende mot regeringen Bildt. Jag tror\r\ninte att man kan lösa problemen med att klämma åt\r\ndem som har det sämst ställt här i landet.</pre><pre>Vad gör regeringen för att klämma åt dem som har\r\ndet bättre ställt? Ge mig ett enda konkret exempel\r\npå detta, i stället för att säga att en regeringspolitik\r\nsom nästa år tar 600 kr. i månaden från\r\nbarnfamiljerna skall lösa alla ekonomiska problem.</pre><pre>Anf. 93 CARL BILDT (m) replik:</pre><pre>Fru talman! När Lars Werner i sitt inledande\r\nanförande skulle göra sig lustig över det ena och det\r\nandra hade han svårt med de utrikes förhållandena.\r\nHan brukar ha det. Han hävdade att det norska\r\nförsvarets hundskola låg i Oslo. Jag ber att få\r\npåpeka att det ligger i Dröbak. Vi skall inte ha\r\nnågra förvecklingar på den punkten.</pre><pre>Sedan har vi frågan om förmögenhetsskatten på det\r\narbetande kapitalet och vänsterpartiets inställning i\r\nden frågan. Det är ingen skam i att ha rätt, även om\r\ndet känns litet ovanligt att ha hamnat i den\r\nsituationen. Vänsterpartiet har också insett att det\r\när ett problem med skatteförhållandena för\r\nsmåföretagen och att regeringen har slagit in på en\r\nväg som är nödvändig att beträda. Sedan är jag väl\r\nmedveten om att vänsterpartiet därutöver har\r\nandra krav, som regeringen inte delar, men det är i\r\nalla fall värt att notera att vänsterpartiet på denna\r\nviktiga punkt har hamnat på samma ståndpunkt\r\nsom vi.</pre><pre>Så till frågeställningen om vad som inträffar med\r\ndem som har det bättre ställt. I sitt anförande talade\r\nIngvar Carlsson om det som hade inträffat på\r\nbörsen. Det har varit en betydande börsnedgång\r\nsedan början av hösten -- jag tror att den siffra som\r\nnämndes var 20 %. Även om detta i och för sig är\r\nen återspegling av bedömningen av den besvärliga\r\nsituation som många svenska företag har, är jag helt\r\növertygad om att en börsuppgång på 20 % efter att\r\nden borgerliga regeringen hade tillträtt skulle ha\r\nmedfört att både Ingvar Carlsson och Lars Werner\r\nhade stått här och talat om att det nu var guldår för\r\nklipparna, för kapitalisterna och för kapitalägarna.</pre><pre>Nu har börsen gått ned. Jag vill inte påstå att detta\r\nhar någon större effekt vare sig hit eller dit, men låt\r\nmig bara konstatera att det faktiskt förhåller sig på\r\ndet sättet.</pre><pre>Sedan vill jag passa på tillfället att önska också Lars\r\nWerner en god jul. Och utan att ha Runeberg\r\ntillgänglig, vilket man ofta bör ha, vill jag bara säga\r\natt Lars Werner har många drag som förenar\r\nhonom med den gamle kosackgeneralen Kulneff,\r\nom vilken Runeberg som bekant diktade att han\r\nälskade och slog ihjäl med samma varma själ.</pre><pre>Anf. 94 LARS WERNER (v) replik:</pre><pre>Fru talman! Jag skall inte förlänga debatten om\r\nRuneberg, men jag har faktiskt Runeberg här i min\r\nbänk och en dikt som handlar om hur det kan gå om\r\nman håller på för länge.</pre><pre>Jag måste be statsministern om ursäkt för att mina\r\nkunskaper om Oslos geografi är dåliga -- jag lovar\r\natt bättra på dem. Men så mycket vet jag, Carl\r\nBildt, att Dröbak ligger ungefär en timmes bilresa\r\nfrån Oslo, och vill man komma hem när det står en\r\nubåt på grund kan man åka till Fornebu.</pre><pre>Det var inte därför jag begärde ordet, utan det var\r\nför att påminna om att det är kris i Luleå och i\r\nKarlsborg, tusentals byggnadsarbetare håller på att\r\nbli utan arbete, och det kommer att bli kris för en\r\nmassa barnfamiljer. Jag sade förut att\r\nfinansministern tycker att det är rimligt att en\r\ntvåbarnsfamilj skall få ökade kostnader på över 660\r\nkr. i månaden. Jag sade också att det naturligtvis är\r\nviktigt att resa till både Dresden, Paris och Bryssel.\r\nMen åk ut till Haninge och till Tyresö -- jag skall\r\ngärna guida -- och jämför med hur de\r\nbarnfamiljerna har det! Det blir en resa i den\r\nsvenska verkligheten. Res också upp till de här\r\norterna som har det dåligt ställt och som är\r\nkrisdrabbade!</pre><pre>Jag menar fortfarande att det aldrig går att lösa\r\nsvensk ekonomis problem -- jag erkänner att det\r\nfinns många problem -- genom att bara klämma åt\r\nde sämst ställda. Det är det ni gör, och det är det vi\r\nkallar för en orättvis fördelningspolitik.</pre><pre>Jag skall återgälda och önska Carl Bildt och hela\r\nhans familj en god jul, och även kammaren.</pre><pre>Men jag vill gärna ha svar på frågan: Tillhör Ian\r\nWachtmeister ert gäng i regeringen? Eller var finns\r\nhan? Jag är medveten om att han finns i kammaren,\r\ndärför att han skriver lappar till mig om vad jag\r\nskall fråga er. Jag sparar det till senare, men jag vill\r\nha reda på om han tillhör regeringsunderlaget.</pre><pre>Anf. 95 Statsminister CARL BILDT (m)\r\nreplik:</pre><pre>Fru talman! Det kanske är väl att den här debatten\r\ngår mot sitt slut, annars kan avslöjandena bli alltför\r\nhänsynslösa.</pre><pre>Lars Werner ställde frågor till Ian Wachtmeister om\r\nhur förbindelserna var mellan honom och\r\nteleverkets generaldirektör. Nu framkommer det\r\nplötsligt att Ian Wachtmeister skriver lappar till\r\nLars Werner om vad han skall säga i debatten. Den\r\ntypen av relation har jag inte äran att ha med Ian\r\nWachtmeister.</pre><pre>Anf. 96 Socialminister BENGT\r\nWESTERBERG (fp):</pre><pre>Fru talman! Under senare år har jag haft förmånen\r\natt vid flera tillfällen få diskutera barnomsorg med\r\nen förskollärare som heter Eva Husbom. När vi\r\nträffas brukar hon snart sagt varje gång understryka\r\nhur viktigt hon tycker att det är med hög kvalitet i\r\nbarnomsorgen. Eva Husbom är också en av de\r\ndrivande krafterna bakom Pysslingen Förskola AB,\r\nsom är det dagisföretag som för sex år sedan fick\r\nsocialdemokraterna att sätta stopp för enskilda\r\nalternativ i barnomsorgen.</pre><pre>Jag nämner det här med Eva Husboms\r\nkvalitetsambitioner därför att socialdemokraterna\r\nav någon outgrundlig anledning alltsedan mitten på\r\n1980-talet har hävdat, så sent som i\r\nriksdagsdebatten i tisdags, att enskilda alternativ\r\nutgör ett hot mot kvaliteten i barnomsorgen.</pre><pre>Det finns en avgrundsdjup skillnad mellan vad\r\nsocialdemokraterna anser att enskilda alternativ på\r\ndet sociala området skulle innebära och det höga\r\nambitioner vad gäller kvaliteten som det stora\r\nflertalet av de här privata entreprenörerna själva\r\nhar.</pre><pre>För oss är det självklart att enskild verksamhet inte\r\när något hot mot kvaliteten -- tvärtom. Enskilda\r\nentreprenörer vet att de kan överleva bara genom\r\natt bjuda en hög kvalitet. Och att en verksamhet\r\nbedrivs i offentlig regi innebär dessutom inte på\r\nnågot sätt en kvalitetsgaranti.</pre><pre>En av de stora utmaningar som vi står inför under\r\n1990-talet, om vi skall klara ekonomin och\r\nvälfärden, är att förnya den sociala tjänstesektorn.\r\nVi kan inte längre lösa alla problem genom att\r\ntillskjuta mer pengar, utan det är i stället\r\nnödvändigt att vi ser till att vi får mer valuta för\r\nskattepengarna.</pre><pre>För att vi skall klara det behövs det olika slags\r\nåtgärder. Den statliga produktivitetsdelegationen\r\nsammanfattar det som krävs med begreppen\r\ndrivkrafter och omvandlingstryck. Knappheten på\r\nresurser, som dess värre inte bara är något tillfälligt\r\nkonjunkturfenomen utan som vi kommer att få leva\r\nmed framöver, skapar i sig ett omvandlingstryck.\r\nDet innebär att en viktig förutsättning för\r\nförnyelsen är uppfylld. Men för att förnyelsen\r\ndessutom skall komma till stånd krävs det också\r\ndrivkrafter som styr i rätt riktning. Tillräckliga\r\ndrivkrafter saknas alltför ofta i den offentliga\r\nverksamheten.</pre><pre>För att säkerställa att de sociala tjänsterna är\r\ntillgängliga för alla måste finansieringen också i\r\nframtiden huvudsakligen ske skattevägen. Men för\r\natt också säkerställa att resurserna utnyttjas väl och\r\natt kvaliteten höjs, är det viktigt med ökad\r\nkonkurrens mellan olika producenter, offentliga\r\noch privata. Det är en av de viktiga slutsatserna av\r\nproduktivitetsdelegationens analyser. De skriver i\r\nsin sammanfattning:</pre><pre>Vad gäller produktionen kan produktivitet och\r\nkvalitet ökas genom att olika alternativ, också\r\nprivata, tillåts verka inom stora delar av den\r\noffentliga sektorn.</pre><pre>Detta är också regeringens uppfattning.</pre><pre>Självklart finns det situationer då man kan lösa\r\nproblem bara genom att skjuta till resurser, men det\r\när inte alltid, inte ens vanligen, på det sättet. Det\r\nfinns rikligt med erfarenheter som bekräftar att det\r\nofta är möjligt att öka produktivitet och kvalitet i\r\nden sociala tjänstesektorn. Frågan är hur de\r\nnödvändiga drivkrafterna skall kunna skapas.</pre><pre>Ändrad organisation, dvs. mindre enheter,\r\ndecentraliserat beslutsfattande och ansvar inom\r\nden offentliga sektorn, är en väg att gå.\r\nHusläkarsystemet här i Stockholm, de s.k.\r\nkvartersakuterna, är ett belysande exempel på det.\r\nGenom en förändrad organisation, som innebär att\r\nman har brutit ner de administrativt stora och tunga\r\nvårdcentralerna i små enheter med fyra anställda på\r\nvarje, har både kostnaderna sänkts och kvaliteten\r\nhöjts.</pre><pre>Men ändrad organisation inom den offentliga\r\nsektorn räcker inte. Enligt vår uppfattning krävs\r\ndet dessutom ökad konkurrens mellan olika\r\nproducenter. Med fler producenter ökar också\r\nmöjligheterna till mångfald i utbudet av sociala\r\ntjänster och därmed till ökad valfrihet för dem som\r\nutnyttjar de här tjänsterna. Ökad mångfald och\r\nökad valfrihet tillför dessutom i sig en kvalitet till\r\nvälfärdspolitiken.</pre><pre>Valfrihet är naturligtvis viktigt på alla områden,\r\nmen det är kanske alldeles särskilt viktigt när det\r\ngäller sociala tjänster, där sådana svårfångade\r\nfaktorer som förtroende och personkemi spelar en\r\nstor roll för det resultat som man uppnår. Det är\r\ninte sant, som det ofta sägs i debatten, framför allt\r\nfrån socialdemokratiskt håll, att alla goda uppslag\r\nryms inom den offentliga sektorn. Många som har\r\nvarit verksamma i offentlig sektor vet att det ofta är\r\ntrögt att få gehör för nya idéer. Det finns också\r\nmånga exempel på att enskilda initiativ har brutit\r\nny mark och visat vägen även för offentlig\r\nverksamhet. Därför är det nödvändigt att det finns\r\nmöjligheter för den som vill pröva annorlunda idéer\r\natt kunna göra det utanför den offentliga sektorn.</pre><pre>Vi tror också att konkurrens i regel är det bästa\r\nsättet att uppnå ett effektivt resursutnyttjande. Det\r\nräcker inte med att bara visa fram goda exempel\r\noch hoppas att alla andra skall göra likadant. Bara\r\nvetskapen om att det finns någon som klarar av en\r\nsak bättre leder inte i sig till några förändringar.\r\nDrivkrafterna för det saknas.</pre><pre>För mig som liberal och som socialminister är en av\r\nde stora utmaningarna på 1990-talet att verka för en\r\nförnyelse av välfärdssektorn, så att kvaliteten kan\r\nhöjas och produktiviteten öka. Skulle vi, som\r\nsocialdemokraterna ofta säger, avstå från den här\r\nförnyelsen innebär det ett hot mot hela\r\nvälfärdspolitiken. Med största sannolikhet skulle\r\nett växande missnöje riktas mot välfärdsstaten.\r\nBeredskapen hos medborgarna att vara med och\r\nbetala för den gemensamma välfärden skulle\r\nminska. Det skulle rasera ett viktigt fundament för\r\nhela välfärdspolitiken. Vi skulle få en ökad\r\nprivatisering också när det gäller finansieringen och\r\ndärmed ökade risker för social segregering.</pre><pre>Det är just för att undvika en sådan utveckling som\r\nvi satsar på förnyelse och utveckling av\r\nvälfärdspolitiken, på ökad valfrihet och ökad\r\nkonkurrens, på att ge utrymme för enskilda\r\nalternativ vid sidan av de offentliga. Skrotandet av\r\nlex Pysslingen här i kammaren i tisdags var ett\r\nviktigt steg på vägen i den processen. Nu skall vi gå\r\nvidare och se hur vi från statsmakternas sida och\r\nfrån regeringens sida kan medverka till ökad\r\nmångfald, valfrihet och konkurrens också på andra\r\nområden.</pre><pre>Fru talman! Ingvar Carlsson påminde om det som\r\nvi väl alla vet, nämligen att julen är här. Julen är i\r\nmycket barnens högtid, och för de flesta svenska\r\nbarn är förväntningarna så här års högt\r\nuppskruvade. Det är julklappar och julstämning,\r\ndagar tillsammans med mamma och pappa,\r\njulsånger, Kalle Anka och mycket annat som hör\r\njulen till och som man nu går och väntar på.</pre><pre>Men julen är inte lika idyllisk för alla barn. Det\r\ngäller självfallet för många barn ute i världen, men\r\ninte heller alla barn i Sverige ser särskilt\r\nförväntansfullt fram mot julen.</pre><pre>I går besökte jag BRIS, Barnens rätt i samhället,\r\noch fick ta del av den oro som många barn känner.\r\nFör en del barn kanske julen kommer att innebära\r\nnya sexuella övergrepp, för andra bråk mellan och\r\nmed kraftigt berusade föräldrar. Många barn far illa\r\nockså i dagens Sverige.</pre><pre>Det finns naturligtvis inga enkla lösningar på\r\nsådana här problem, men det är vår uppfattning att\r\nsocialtjänsten har varit för litet uppmärksam på de\r\nhär utsatta barnens behov. För att i någon mån råda\r\nbot på detta har socialstyrelsen fått i uppdrag att\r\nutforma och genomföra ett program som syftar till\r\natt öka förmågan hos socialsekreterare och andra\r\natt se, förstå, beskriva och möta utsatta barns\r\nbehov.</pre><pre>I flera år har de borgerliga partierna här i\r\nkammaren begärt att barnens situation i\r\nmissbrukarfamiljer skall uppmärksammas särskilt.\r\nI dag har regeringen antagit direktiven till den\r\nalkoholpolitiska kommission som aviserades i\r\nregeringsförklaringen. Den får som en av sina\r\nuppgifter att göra just detta. Barn till missbrukare\r\nhar ofta en svår social situation. Många av dem\r\ntillåts inte att vara barn utan tvingas ta ansvar för\r\nsyskon, hem och föräldrar. De skador som kan bli\r\nföljden av att dessa barn inte får utvecklas i sin egen\r\ntakt och inte får sina grundläggande behov av\r\ntrygghet tillfredsställda kan medföra svåra\r\nkonsekvenser senare i livet.</pre><pre>Vi behöver naturligtvis ökade kunskaper om hur\r\nbarn i missbrukarfamiljer har det. Men redan det vi\r\nvet om barn till alkoholiserade föräldrar är mer än\r\ntillräckligt för att motivera en fortsatt restriktiv\r\nalkoholpolitik.</pre><pre>Barn i missbrukarfamiljer tillhör i högsta grad det\r\nglömda Sverige. Familjer som har barn med\r\nhandikapp är en annan sådan grupp. För många av\r\nde familjerna är stödet ifrån stat och kommun\r\notillräckligt i dag. Det gäller inte minst sådana\r\nfamiljer där barnen har mycket grava\r\nfunktionshinder. Många familjer upplever att\r\nansvaret för vården har vältrats över på dem och att\r\nderas strävan att själva ta hand om barnet utnyttjas\r\nav samhället. Många vittnar om en ständig kamp\r\nför att få sina rättigheter tillgodosedda.</pre><pre>En av de allra viktigaste uppgifterna för\r\nvälfärdspolitiken är nu att förbättra livsvillkoren\r\nför människor med funktionshinder och deras\r\nanhöriga. Det gäller inte minst barnen. Redan i vår\r\nkommer regeringen att framlägga förslag om ett\r\nkraftigt förbättrat vårdbidrag för föräldrar som har\r\nbarn med handikapp. Det är något som vi i\r\nfolkpartiet liberalerna har arbetat för i många år.\r\nSenare under nästa år kommer regeringen att lägga\r\nfram ett förslag till ökat stöd för handikappade\r\ngrundat på förslagen från handikapputredningen.\r\nFlera av de stödinsatser som där föreslås vänder sig\r\nsärskilt till barn och deras familjer.</pre><pre>Ytterligare en grupp av barn som jag gärna vill\r\nnämna är flyktingbarnen. För två och ett halvt år\r\nsedan hade vi en ganska hård debatt i kammaren\r\nom konsekvenserna av den utlänningslag som det\r\ndå fattades beslut om. Jag tillhörde dem som i\r\nsamband med det hävdade att den nya\r\nutlänningslagen skulle leda till ett ökat\r\nförvarstagande av barn. Jag var inte ensam kritiker,\r\nmen jag hade bl.a. en debatt med Maj-Lis Lööw i\r\nkammaren om detta. Den nya lagen trädde i kraft\r\nefter ett års uppskov vid halvårsskiftet i fjol.\r\nSamtidigt skedde en kraftig ökning av\r\nförvarstagandet av barn. Den har fortsatt under\r\ndetta år. Tyvärr, och jag menar verkligen det,\r\nnödgas jag konstatera att jag och andra kritiker fick\r\nrätt i bedömningen.</pre><pre>Tillämpningen av utlänningslagen på den här\r\npunkten står i strid med FNs barnkonvention, som\r\nSverige var ett av de första länderna i världen att\r\nratificera. Denna utveckling är oacceptabel. Det är\r\ninte rimligt att låsa in barn på det sätt och i den\r\nomfattning som nu sker. Som Birgit Friggebo har\r\naviserat kommer hon så småningom att föreslås en\r\nlagändring på denna punkt.</pre><pre>Barn i Sverige har det genomsnittligt sett sannolikt\r\nbättre än barn i något annat land i världen.\r\nSamtidigt är det emellertid viktigt att understryka\r\natt vårt ansvar för barnen naturligtvis inte stannar\r\nvid nationsgränserna. Den stora majoriteten av\r\nbarn i världen lever under omständigheter som är\r\nlångt ifrån vad de flesta svenska barn upplever. Den\r\ngrundläggande innebörden i barnkonventionen är:\r\nAlla barn är våra barn. Det fordras dramatiskt\r\nförbättrade villkor för barn i den fattiga världen och\r\ni stora delar av den gamla kommunistvärlden. Trots\r\natt barnhälsovården har byggts ut är\r\nbarnadödligheten fortfarande förfärande stor.\r\nVarje år dör över 14 miljoner barn innan de har fyllt\r\nfem år. Det finns starka skäl att inrikta en växande\r\nandel av de svenska biståndsinsatserna på barn i u-\r\nvärlden.</pre><pre>Fru talman! Låt mig till sist återvända till svensk\r\nmark. Under nästa år räknar jag med att lägga fram\r\nett förslag om en barnombudsman. Det pågår en\r\ndiskussion om vad denna barnombudsman exakt\r\nskall få för uppgifter. En tanke som jag själv har\r\nfunnit tilltalande är att låta barnombudsmannens\r\nhuvuduppgift bli att bevaka just hur FNs\r\nbarnkonvention efterlevs i Sverige. Om vi skall leva\r\nupp till barnkonventionens stolta princip om att\r\nbarnets bästa skall ha företräde, finns det mycket\r\natt göra också i Sverige.</pre><pre>Fru talman! I några debatter inför valet\r\nkonstaterade jag att solidariteten hade satts på\r\nundantag i socialdemokraternas Sverige. Det finns\r\nskäl att påminna om att socialdemokraterna under\r\nsin regeringstid gång på gång sade nej till angelägna\r\nhandikappreformer, t.ex. höjt vårdbidrag. De drev\r\nigenom den utlänningslag som har lett till ökat\r\nförvarstagande av barn, beslutat om den\r\ntillämpning av lagen som hindrade många de facto-\r\nflyktingar och krigsvägrare att få asyl i Sverige. I\r\nflera omgångar skar de ner u-landsbiståndet. Vi\r\nliberaler gick till val för att vända den politiken. Vi\r\när stolta över att nu tillhöra en regering som inte\r\nbara genomför en nödvändig omläggning av den\r\nekonomiska politiken med undantag av\r\nskattereformen som ligger fast, utan som också\r\nvisar att solidaritet inte längre bara är retorik\r\nreserverad för högtidstalen utan en viktig princip i\r\nkonkret handling.</pre><pre>(Applåder)</pre><pre>Anf. 97 Miljöminister OLOF JOHANSSON\r\n(c):</pre><pre>Fru talman! Den nya regeringen bildades kring en\r\nregeringsförklaring som markerar fyra stora\r\nuppgifter: att återvinna utvecklingskraften i svensk\r\nekonomi, att forma en långsiktigt hållbar\r\nutveckling genom ett miljöansvar som utgår från\r\nvad naturen kan bära, att förbättra välfärd och\r\nsocial omsorg och anförtro åt den enskilda\r\nmänniskan och familjen möjligheter att välja och\r\natt stärka Sveriges roll i Europasamarbetet.</pre><pre>Årtionden av centralisering har medfört att\r\npolitiken alltmer frikopplats från människors\r\nvardag. Allt fler människor känner sig främmande\r\ninför det politiska beslutsfattandet och de politiska\r\npartierna. Det har gett ny livsluft åt en del rörelser\r\nbl.a. på ytterkanten i vårt land. Det är en allvarlig\r\nutveckling. Centraliseringen har inneburit att\r\nbyråkratin har vuxit som av egen inneboende kraft.\r\nÖverblicken har gått förlorad. Styrförmågan\r\nförsvinner. Förvaltningen riskerar att bli en\r\nsjälvgående svårbegriplig byråkrati, kritiserad\r\nutifrån och med minskad kreativitet inifrån.</pre><pre>Demokratin kan aldrig tas för given. Nu måste vi\r\nfördjupa och stärka demokratin. Det måste ske\r\nutifrån två huvudprinciper. Människors möjlighet\r\natt ta personligt ansvar och vara delaktiga i\r\nsamhället måste kraftigt öka.\r\nSamhällsorganisationen måste också\r\ndecentraliseras så att gemensamma offentliga\r\nbeslut kan fattas så nära de berörda som möjligt.</pre><pre>Ett slags maktkoncentration skall inte bekämpas\r\nmed ett annat slags maktkoncentration. Makten\r\nkan inte försvinna, men den kan delas och spridas.\r\nDärför skall principen om mångfald,\r\ndecentralisering, spritt beslutsfattande och ägande\r\nvägleda förnyelsen av både demokrati och\r\nekonomi. Först när de många människorna har\r\nverklig möjlighet att vara med och bestämma\r\nutvecklingen -- och de många små och medelstora\r\nföretagen erkänts som viktiga aktörer på\r\nmarknaden -- kan vi skapa ett samhälle som förenar\r\nfrihet och styrka, som fullt ut tar miljöansvar och\r\nsom låter hela Sverige leva.</pre><pre>Den nya regeringen har tagit sig an uppgifterna\r\nmed kraft. En rad förslag har presenterats eller\r\nförberetts för att nå regeringsförklaringens högt\r\nställda ambitioner. Låt mig beröra några områden\r\nsom är avgörande för centerns\r\nregeringsmedverkan.</pre><pre>I den allvarligaste arbetslöshetssituationen sedan\r\n1930-talets krisår, behövs en aktiv\r\narbetsmarknadspolitik. Arbetslöshet är ett besked\r\ntill människor om att de inte behövs. Det är det\r\nmest förödande besked en människa kan få -- inte\r\nminst när hon är ung och försöker komma in på\r\narbetsmarknaden -- det undergräver självkänsla\r\noch trygghet, ja själva människovärdet och innebär\r\nslöseri med mänskliga resurser. Arbetslösheten är\r\norättfärdig också därför att den innebär att vi avstår\r\nfrån att nu, i lågkonjunkturen, rusta vårt land för\r\natt möta en kommande konjunkturuppgång. Det är\r\nsjälvklart att nödvändiga investeringar i bl.a. vägar,\r\njärnvägar och skolor måste tidigareläggas. Det är\r\nprecis det som regeringen har föreslagit.</pre><pre>Arbetslöshet kan aldrig accepteras som ett medel i\r\nden ekonomiska politiken. Det har numera blivit\r\nett uttalande som gäller över partigränserna även\r\nom det inte var så från början. Nu, när antalet\r\nverksamma enbart i tillverkningsindustrin har\r\nminskat med 70 000 på bara ett år och när det totala\r\nantalet varsel har stigit med 300 % -- 131 000\r\nvarslade under januari--december 1991 mot 43 000\r\nsamma period 1990 -- då förstår alla att det behövs\r\nåtgärder på både lång och kort sikt.</pre><pre>Det är därför vi tvingats, vill jag säga återigen -- för\r\ndet är ju ingenting man önskar -- att gå in med\r\nytterligare 1,3 miljarder kronor i\r\narbetslöshetsbekämpande åtgärder genom\r\nregeringsbeslut i dag.</pre><pre>Det behövs en politik som klarar hållbar tillväxt,\r\nsom växlar ned kostnadsläget och tryggar jobben i\r\nhela landet. I både ekonomi och ekologi handlar\r\ndet om hushållning -- att inte leva över sina\r\ntillgångar, även om en del exploatörer, både av\r\nmänniskor och natur, inte förstår det.</pre><pre>Regeringen har lagt om kursen och påbörjat\r\narbetet att skapa ett nytt klimat för företagen.\r\nSkatten på arbetande kapital i småföretagen har\r\nnämnts här i debatten tidigare. Den har slopats,\r\nskogsvårdsavgiften likaså, den nämns mera sällan.\r\nDen handlar egentligen om en beskattning av\r\nväxande skog. Den är därför viktig för skogsägarna\r\nför att de skall kunna utnyttja den resursen på ett\r\nriktigt sätt. Turistmomsen sänks, liksom momsen\r\npå inrikes persontrafik. Snart sänks löneskatterna i\r\nstörre delen av Norrlands inland -- genom en\r\nutökning både av geografiska områden och av ett\r\nantal berörda branscher. Norrlandsjordbruket\r\nvärnas. Genom slopad skatt på ren etanol och\r\nannan inhemsk, miljövänlig energi främjas både\r\nnya marknader och god miljö.</pre><pre>De här åtgärderna sammantagna är en början till\r\nett åtgärdsprogram, som skall skapa nya\r\nframtidsmöjligheter i hela landet.</pre><pre>Regional balans är en förutsättning för ett utvecklat\r\noch konkurrenskraftigt svenskt näringsliv.\r\nRegeringsförklaringens besked att hela Sverige\r\nskall leva måste därför vara vägledande inom alla\r\npolitiska områden. Kommunikationerna skall\r\nförbättras och byggas ut i hela landet. Utbildningen\r\noch kulturlivet, inte minst den högre\r\nutbildningnen, skall stärkas i hela landet och\r\nfungera som drivkraft i utvecklingen.</pre><pre>Regeringen har i dag lagt fast direktiven för den\r\nutredning, som skall se över småföretagens\r\narbetsrättsliga roll. Vi fick en hel del kritik i\r\nvalrörelsen för att vi över huvud taget dristade oss\r\ntill att ta upp frågan till debatt. Vi har fått mera\r\nmedhåll efter valet än före och nu kommer också\r\nförslagen. Syftet är att underlätta och förenkla\r\nregelverket för småföretagen, att skapa dynamik i\r\nstället för byråkratiskt krångel. Det var ett av\r\ncenterns huvudkrav i valrörelsen. Med större frihet\r\noch flexibilitet kan småföretagen skapa fler jobb.\r\nDet gynnar alla.</pre><pre>Men situationen på arbetsmarknaden kräver också\r\nomedelbara åtgärder för att motverka\r\nlångtidsarbetslöshet och skapa förutsättningar för\r\nnya jobb. Det är arbetslinjen som gäller.\r\nRegeringen tvekar inte att ta fram de nödvändiga\r\nresurserna för att erbjuda jobb eller utbildning till\r\ndem som ställs vid sidan av den ordinarie\r\narbetsmarknaden. Kontanta bidrag är alltid den\r\nsista utvägen.</pre><pre>Låt mig också påminna om arbetslivsfonden, som\r\naktivt och konkret bidrar till förbättrad\r\narbetsmiljö, stärkt rehabilitering och på sikt\r\nförbättrad samhällsekonomi genom minskad\r\nsjukfrånvaro. Också här finns en kryptokritik man\r\nmöter då och då, att fonden inte skulle vara till\r\nnågon nytta, att den skulle vara en märklig skapelse\r\nsom mera kommit till av politiska skäl än av reella\r\nskäl. Men så är det inte. Det handlar om att\r\nmänniskor skall få kortare rehabiliteringstider än\r\neljest och att få hjälp och stöd för att komma in på\r\narbetsmarknaden så snabbt som möjligt. Tyvärr har\r\ninte alltid de rätta åtgärderna vidtagits tillräckligt\r\nsnabbt i alla företag. Det finns dock undantag.</pre><pre>Hittills har 2,6 miljarder kronor beviljats 3 200\r\nprojekt som totalt berör 885 000 anställda -- det är\r\nen femtedel av arbetskraften.</pre><pre>Om 13 dagar sänks momsen på maten, resorna och\r\nturismen. Det är en stor framgång för centern. Men\r\ndet gläder oss speciellt att det har gått att få\r\nmajoritet för detta, alltså en bred uppslutning. Jag\r\nvill gärna säga att det är roligt även när mindre\r\npartier kan nå framgång i detta sammanhang -- jag\r\ntänker då i första hand naturligtvis på\r\nvänsterpartiet. Det som är viktigt att konstatera är\r\nprecis vad Carl Bildt har sagt tidigare i debatten: de\r\nstora skattesänkningarna har gällt just detta. Det är\r\nhär de många miljarderna har delats ut:\r\nmatmomsen, persontransporterna och turismen;\r\noch till att ta bort förmögenhetsskatten på\r\narbetande kapital samt slopad skogsvårdsavgift.\r\nDetta är åtgärder som samtliga finns i centerns\r\nvalprogram. Därför uppfattar vi dem samtliga som\r\ncenterpolitik från början. Vi har ingen som helst\r\nanledning att dölja att vi är glada över att vi har\r\nkunnat få igenom de delarna i vår politik.</pre><pre>Sänkningarna av momsen på maten och resorna\r\nbetyder -- som bl.a. sparbanksgruppens\r\nhushållsekonomer har bekräftat -- mest för\r\nbarnfamiljerna och pensionärerna, grupper som\r\nofta lever med smala ekonomiska marginaler.</pre><pre>Detta uppfattar vi som nyckeln till att kunna göra\r\nockså annat, dvs. att få förståelse även för de\r\nåtgärder som skärper våra konkurrensmöjligheter.\r\nDet skapas förståelse hos människor för att också\r\nsådana åtgärder behövs, fast de inte alltid upplevs\r\nsom helt rättvisa.</pre><pre>Om 13 dagar tar Sverige också ett avgörande steg\r\nmot valfrihet i barnomsorgen. Alla lösningar som\r\ngodtas i de lokala barnomsorgsplanerna kan erhålla\r\nstatsbidrag. Nu startar regeringens arbete för att\r\nförbereda det andra steget i valfrihetsrevolutionen\r\ninom barnomsorgen -- vårdnadsbidraget, lika för\r\nalla barn.</pre><pre>De sämst ställda pensionärernas situation ges\r\nsärskild uppmärksamhet. Höjd grundpension\r\nutreds med sikte på att börja genomföras 1993.</pre><pre>Det är riktigt att regeringen tvingats att prioritera\r\nkampen mot de ekonomiska obalanserna. Det\r\nleder naturligtvis ibland till den svepande typen av\r\nkritik om att ni gör ingenting på miljöområdet,\r\nvarför gör ni inte det? Jag skall gärna ta upp den\r\nkastade handsken.</pre><pre>All utveckling och alla beslut -- i politik, näringsliv\r\noch hushåll -- måste utgå från vad naturen tål. Vi\r\nsom lever nu har inte rätt att föröda för de\r\ngenerationer som kommer efter oss. Bara genom\r\natt göra sambanden mellan ekologi och ekonomi\r\ntydliga kan vi skapa en utveckling som håller i\r\nlängden. Bara genom att från början välja lösningar\r\nsom står i samklang med naturen kan vi skapa en\r\nhållbar samhällsutveckling. Därför måste vi sätta\r\npris på miljön genom miljöavgifter och andra\r\ntydliga och effektiva ekonomiska styrmedel.\r\nDärför måste vi ställa kravet på ren produktion.\r\nAlla som har arbetat med dessa frågor vet att det är\r\nsystemförändrande frågor och att det tar sin tid att\r\ngenomföra detta. Men arbetet har börjat. Det är\r\nbara att invänta resultaten.</pre><pre>Skadliga ämnen skall ersättas med miljöanpassade\r\noch förnybara. Om gällande lag om den s.k.\r\nsubstitutionsprincipen på kemikalieområdet inte\r\nfår genomslag, blir det nödvändigt att gå vidare och\r\nöka pressen för att nå en miljöriktig utveckling. Det\r\när vi också beredda att göra.</pre><pre>Arbetet med miljömärkning skall\r\nvidareutvecklas -- bara så kan vi alla som\r\nkonsumenter få makt och möjlighet att välja god\r\nmiljö.</pre><pre>System för återanvändning och återvinning av\r\nförpackningar och avfall innebär ett avgörande steg\r\ntill en resurshushållande ekonomi. Inriktningen\r\nskall vara att allt avfall återförs till naturens\r\nkretslopp. Att inleda den systemförändringen är en\r\nav den nya regeringens viktigaste uppgifter.\r\nInförande av en särskild avfallsavgift/skatt\r\nförbereds nu.</pre><pre>Sverige är en av initiativtagarna till FNs konferens\r\nom miljö och utveckling i Rio de Janeiro i juni nästa\r\når -- och Sverige har därför ett särskilt ansvar att\r\naktivt medverka till att konferensen når framgång.\r\nDen här konferensen måste bli handlingsinriktad:\r\nDet gäller skyddet av klimatet och bevarandet av\r\nbiologisk mångfald med regler för bl.a.\r\nbiotekniken. Det gäller i högsta grad livsstilen i i-\r\nländerna och u-ländernas förutsättningar att välja\r\nmiljöanpassad utveckling.</pre><pre>Alla i vårt land delar i dag åsikten att det är rätt att\r\ninvestera i god miljö i våra östra grannländer. Det\r\nkan t.o.m. vara mer kostnadseffektivt är\r\nmiljöinvesteringar på hemmaplan. Det synsättet\r\ngäller självklart även globalt. Miljöförstöringen\r\nkänner inga gränser. Den blir inte mindre\r\nförödande för att den äger rum långt borta. De som\r\nvill avveckla biståndet till fattiga länder -- i sken av\r\natt pengarna gör bättre nytta i våra grannländer --\r\när offer för en grov felsyn. Vi har bara en jord och\r\nden är gemensam.</pre><pre>Regeringen kommer att avsätta nya resurser för\r\nekonomiskt och teknologiskt stöd till\r\nmiljöanpassad utveckling i u-länderna. Det är ett\r\nlöfte inför FN-konferensen om miljö och\r\nutveckling.</pre><pre>Låt mig i övrigt tillägga att bland konkreta åtgärder,\r\nsom även Lars Werner bör känna till, finns t.ex.\r\nsänkt skatt på ren etanol, sänkt skatt på vindkraft,\r\nsänkt skatt på persontrafiken, som jag nämnt\r\nredan. Vi gör en ytterligare satsning på kollektiva\r\ntransporter och fattar naturligtvis många\r\nmiljöbeslut som har sitt utflöde ur den\r\nmiljöproposition riksdagen antog så sent som i juni.\r\nMiljöklassning av bilar har drivits igenom under\r\nmotstånd. Regeringen har i dag fattat ett beslut som\r\nlegat och väntat i tre år om hur mycket utsläpp som\r\nfår komma från Saabs Trollhättefabrik. Det kan\r\nuppfattas som litet tufft, men det är viktigt för\r\nmiljöns skull.</pre><pre>Fru talman! Låt mig avsluta en dag som denna, när\r\nRyssland, Vitryssland och Ukraina kan erkännas\r\nsom självständiga stater och när Sovjetunionen\r\ninom kort för sista gången halar sin flagga, med att\r\nkonstatera att det är uppenbart att vi är mitt inne i\r\nen dynamisk process som gäller hela Europas\r\nutveckling.</pre><pre>Jag vill bara betona hur viktigt det är i ett sådant\r\ndynamiskt skede med bred politisk enighet kring de\r\nfrågor som det här gäller: Sveriges roll i det\r\nframtida Europa.</pre><pre>(Applåder.)</pre><pre>Anf. 98 IAN WACHTMEISTER (nyd)\r\nreplik:</pre><pre>Herr talman! Alla är överens om att det måste\r\ngöras mycket för småföretagen. Jag vet att Olof\r\nJohansson och hans parti har försökt med det\r\nockså. Men småföretagarna ruskar fortfarande på\r\nhuvudet och tycker att det inte har hänt så mycket\r\nän. I mitt huvudanförande var jag inne på vad som\r\nfortfarande saknas. Jag hoppas att det blir mera\r\naction i regeringen och ber att denna hälsning\r\nframförs till övriga där.</pre><pre>Min fråga till Olof Johansson är: Kommer mer att\r\nhända, och vad?</pre><pre>Miljön är viktig, det vet vi allihop. Den är dessutom\r\nglobal, i varje fall i högtidstal. Om vi skulle få\r\nhundra gånger större effekt på att göra en\r\nmiljöinsats i Jönköping än att göra den i Stockholm,\r\nskulle inte Olof Johansson göra den i Jönköping?\r\nJag är i alla fall övertygad om att Alf Svensson\r\nskulle göra det.</pre><pre>Nu ligger Baltikum ungefär lika nära Stockholm\r\nsom Jönköping gör. Om man kan få hundra gånger\r\nstörre effekt på åtgärder där, är det då inte rimligt\r\natt man vidtar dessa åtgärder? Är Olof Johansson\r\nberedd att stödja kraftiga satsningar där? Jag talar\r\nom enormt stora satsningar, inte småpotatis.</pre><pre>Som kommentar vill jag bara säga att jag tycker att\r\nvåra små knep på hemmaplan, där vi har litet\r\nmiljöavgifter och arbetar för att bli ännu duktigare\r\nän vi redan är, verkar på mig litet futtiga i\r\nsammanhanget. Det kan bara leda till en sak: Vi\r\nbestraffar oss själva och våra produkter. Sedan\r\nköper vi produkterna utifrån. Vad har jordklotet\r\nvunnit på det, Olof Johansson? Är det inte dags att\r\ntänka stort och framför allt att tänka på vad vi kan\r\ngöra i vår omgivning, där det finns sådana\r\nfantastiska möjligheter?</pre><pre></pre><pre>Anf. 99 Miljöminister OLOF JOHANSSON (c)\r\nreplik:</pre><pre>Herr talman! Jag hoppas att jag inte onödigtvis\r\nretar upp Ian Wachtmeister, men ibland får jag en\r\nkänsla av att Ian Wachtmeister har varit borta ur\r\nlandet en längre tid. Debatten om att miljön är en\r\nhelhet och att den gäller hela vår värld fördes bl.a.\r\nredan 1972 på världsmiljökonferensen här i\r\nStockholm. Det är 19 år sedan.</pre><pre>Miljön och miljöproblemen känner inga gränser,\r\noch det är det som är poängen. Alltså måste man\r\nverka på alla plan: nationellt, internationellt och\r\nregionalt, dvs. i Europa, i Östersjöområdet och\r\nglobalt. Man har egentligen inte rätt att glömma\r\nnågon del, utan tyngdpunkten måste läggas på alla\r\ndelar. Frågan är sedan hur man skall prioritera.\r\nMånga länder i världen befinner sig så nära\r\növerlevnadsgränsen att man av rent humanitära\r\nskäl, av rena överlevnadsskäl, måste prioritera den\r\nsortens insatser. Människor svälter ihjäl,\r\nökenspridningen fortsätter och man hugger ned\r\nskogarna, eftersom man inte har något alternativ.</pre><pre>Det är självklart att vi i de rika länderna måste ge\r\nmänniskorna i dessa länder en möjlighet att hjälpa\r\nsig själva genom att initiera en verksamhet där.\r\nDetta behöver inte innebära en hård motsättning i\r\nförhållande till det vi gör här hemma eller det vi\r\nmåste göra för att hjälpa våra grannar.</pre><pre>Under det närmaste året kommer det att föras\r\ndiskussioner om ett samlat miljöprogram för alla\r\nÖstersjöstaterna. En av de underskattade men\r\nstora vinsterna av frigörelsen i Central- och\r\nÖsteuropa är ju att vi nu äntligen kan samarbeta i\r\nÖstersjöområdet. Det blir ett samarbete som syftar\r\ntill att plocka ut de värsta miljöskadorna och\r\nmiljöskadekällorna och att angripa dem. Vi skall\r\nnaturligtvis göra detta genom att mobilisera pengar\r\nfrån olika håll i världen, inte bara från Sverige. Det\r\nhandlar här om att mobilisera Världsbanken,\r\nEuropeiska utvecklingsbanken, Nordiska\r\ninvesteringsbanken och staternas gåvomedel för att\r\nfå upp volymerna och få i gång verksamheten.\r\nDetta är en självklarhet. Det är en uppgift som den\r\nhär regeringen verkligen är beredd att ta på allvar.</pre><pre>Jag har under den korta tid jag har varit\r\nmiljöminister noterat att det internationella arbetet\r\ntar alltmer tid, och det är -- tyvärr -- naturligt.</pre><pre>Anf. 100 IAN WACHTMEISTER (nyd)\r\nreplik:</pre><pre>Herr talman! Jag har varit i Sverige länge och\r\nenvetet. Detta säger jag som information till herr\r\nJohansson. Just av den anledningen ställde jag\r\nmina frågor, som handlade dels om småföretagen,\r\ndels om svenskt bistånd till våra grannar. Det är en\r\nfråga som vi kommer att återkomma till och som\r\ntyvärr kommer att bli mer och mer aktuell.</pre><pre>Jag har ytterligare en fråga: Kommer Olof\r\nJohansson -- jag ser honom nu som en representant\r\nför regeringen -- att vara med på att satsa ungefär\r\n150 milj.kr. av statliga medel på att främja svensk\r\nturism via ett helt nytt turistråd med proffs och allt\r\nsom hör till? Skattebetalarna ser gärna att Olof\r\nJohansson, regeringen och vi riksdagsledamöter\r\ngår med på den satsningen, eftersom de vet att de i\r\nså fall kommer att få tillbaka dessa pengar många\r\nmånga gånger om. Detta är att ta till vara en\r\nmöjlighet, den enklaste och samtidigt mest\r\nstorslagna vi har, nämligen vårt eget land.</pre><pre>Anf. 101 Miljöminister OLOF JOHANSSON\r\n(c) replik:</pre><pre>Herr talman! Svaret på frågan är självfallet ja, och\r\ndet svaret gäller för hela regeringen, det är jag helt\r\növertygad om. Det är precis så som resonemangen\r\nhar gått hos oss. Men vi kan inte göra allt på en\r\ngång, och därför är vår start på detta område,\r\nnämligen att ta bort skatten på arbetande kapital,\r\nvilket gäller just småföretagen, så viktig.\r\nDetsamma gäller för skogsvårdsavgiften och\r\nsänkningen av turistmomsen.</pre><pre>När det gäller turismen har jag och mitt parti en\r\npositiv inställning till att gå vidare, att se till att vi\r\nvänder trenden för turismen, så att vi äntligen kan\r\nfå fler utländska turister i Sverige än svenska\r\nturister utomlands, utan att nödvändigtvis minska\r\nden senare gruppen. Detta är en viktig del av den\r\nekonomiska balansen gentemot omvärlden,\r\nbytesbalansen, och det är därför en riktig\r\ninriktning. Jag vill däremot inte stå här och utlova\r\npengar å hela regeringens vägnar. Sådana beslut\r\nfattar vi tillsammans.</pre><pre>Anf. 102 Statsrådet ALF SVENSSON (kds):</pre><pre>Herr talman! Jag apostroferades tidigare i debatten\r\nsom ''hemkommen från Afrika''. Det är alldeles\r\nriktigt. Jag kan också meddela att jag väl vet var jag\r\nbefinner mig. Det har tydligen för vissa deltagare i\r\ndebatten varit dåligt beställt med det tidigare.</pre><pre>En dag under vistelsen i Addis Abeba tog vår\r\ncharmerande ambassadör Birgitta Karlström-\r\nDorph mig med ut i slummen i Addis Abeba, ett\r\njättelikt slumområde. Vi önskar varandra med all\r\nrätt god jul här -- jag passar på att redan nu önska\r\nalla god jul -- men i dessa nästan gränslösa\r\nslumområden tror jag ingen av oss hade orkat\r\nönska någon av våra medmänniskor där en god jul.\r\nMan var bara fångad av en enda känsla, för att inte\r\nsäga en traktan och en trängtan långt in i\r\nhjärteroten, nämligen hur man skulle kunna\r\nhjälpa, icke alls om. Vi kan gott debattera hur vi\r\nkan hjälpa, hur vi kan sträva efter bättre kvalitet,\r\nbättre och säkrare vägar, osv., men inte om vi skall\r\nhjälpa.</pre><pre>Det talades tidigare i debatten om Jönköping och\r\nmiljöpolitik. Jag kan försäkra Ian Wachtmeister att\r\nen insats i Addis Abeba motsvarande den som görs\r\nhär betyder hundra gånger mer där. Det var ju den\r\nstorleksordningen det talades om.</pre><pre>Herr talman! Jag gissar att de allra flesta av oss\r\nnågon gång har råkat ut för att få ett kedjebrev.\r\nMan uppmanas att sända brevet vidare i ett antal\r\nexemplar, och så utlovas att man inom någon tid\r\nskall erhålla de väldigaste summor. Gång på gång\r\nkan man se att massmedia finner fog för att varna\r\nför den typen av kedjebrevsinitiativ -- man får inte\r\ngå på det, så lättlurad skall man inte vara. Det som\r\nborde framstå som det mest självklara, att inte alla\r\nkan vinna de väldigaste summor utan att någon\r\nförlorar, behöver alltså av och till understrykas.</pre><pre>Sverige har under senare år haft vad man faktiskt\r\nskulle kunna kalla en kedjebrevsekonomi. Den\r\nsvenska ekonomiska tillväxten har verkligen inte\r\nvarit av den arten och den karaktären att det borde\r\nha tett sig rimligt att inteckna och spekulera i den\r\nomfattning som gjorts. Genom att skicka\r\n''lånebreven'' vidare -- på framtiden eller över till\r\nandra sektorer -- har kedjebrevsekonomin ångat\r\nvidare. I finansplan efter finansplan har det\r\nemellertid varnats och understrukits att, bildligt\r\ntalat, kedjan en dag stannar och att många då\r\ndrabbas. Nu vet vi att den har stannat.</pre><pre>Jag skall gärna tillstå, herr talman, att det har känts\r\nganska tungt när folk som intervjuats i tidningar,\r\nradio eller TV har sagt -- och sannolikt också trott --\r\natt regeringen med något slags berått mod velat\r\nsätta dit eller ge sig på vissa grupper. Jag förstår inte\r\nvarför regeringen vill ge sig på just oss, yttrade\r\nnågon i en intervju nyligen, och den typen av\r\nstämningar har ofta refererats.</pre><pre>Det vore att dribbla med verkligheten att inte våga\r\ntillstå att vilken regering som helst efter valet nu i\r\nhöstas hade bringats till åtgärder för att ta itu med\r\nde ekonomiska bekymmer som Sverige befinner sig\r\ni -- för att nu inte säga: har försatt sig i. Att påstå\r\nnågot annat vore att fara med osanning. Med\r\nnolltillväxt kan vi omöjligt klara en ökad\r\nkonsumtion.</pre><pre>Hur skulle regeringen ha kunnat pressa ner\r\nutgifterna om regeringen inte givit sig på de stora\r\ntransfereringssystemen? Hur skulle regeringen ha\r\nkunnat få fart på svensk småindustri om regeringen\r\ninte ändrat på skattepolitiken, som bromsat och låst\r\nproduktionen och lett till att Sverige nu saknar\r\nekonomisk tillväxt? Vem vill egentligen stå upp och\r\nhävda att Sverige kan garantera de ekonomiskt\r\nsämst ställda grupperna fortsatt materiell välfärd,\r\nom Sverige kommer att släpa efter i relation till\r\nEG- och OECD-länder?</pre><pre>Herr talman! I tidskriften Tiden, tidskrift för\r\nsocialistisk kritik och politik, skriver Per Kågeson i\r\nsin valanalys: ''Hur illa vi än tycker om sänkta\r\nskatter på kapital, förmögenheter och arv, så står\r\ndet helt klart att dessa skatter under 90-talet\r\nsuccessivt kommer att behöva sänkas tills\r\nmarginalen gentemot attraktiva länder i vår\r\nomvärld inte är större än att människorna och\r\nkapitalet stannar hemma . . .''</pre><pre>Ja, så är det naturligtvis. Det verkar ibland som om\r\nman från visst håll försöker få människor att tro att\r\ntill EG-inträdet år 1995 kan vi besluta och agera\r\nsom om vi levde isolerade från allt som händer i vår\r\nomvärld. Så är det naturligtvis inte i en värld som\r\nständigt krymper och kommer oss allt närmare. Vi\r\nvet också alla att det inte enbart är miljöpolitiken\r\nsom nonchalerar nationella gränser.\r\nPenningströmmar, mänsklig kompetens och\r\nkunnande känner heller inte respekt för nationers\r\ngränsdragningar.</pre><pre>Vi kristdemokrater har ingalunda som målsättning\r\natt göra miljonärer rikare. Vi har som målsättning\r\natt få svensk ekonomi i balans med omvärlden, se\r\ntill att kapitalet stannar i Sverige och att\r\nnäringslivshjulen börjar snurra igen. Vi vill skapa\r\nförutsättningar så att det bakas en större kaka, så\r\natt det finns mer att fördela, till de ekonomiskt\r\nsämst ställda pensionärerna, till de många\r\nvårdbehövande som tvingas stå i köer, till\r\nbarnfamiljer som ännu inte fått reell valfrihet, till\r\nhandikappgrupper etc. Självfallet önskar vi också\r\natt vårt utvecklingsbistånd -- 1 % av BNI -- skall bli\r\nen så stor summa som möjligt genom den ökande\r\ntillväxten, och inte på grund av negativ tillväxt\r\nmedföra att färre människor i de fattiga länderna\r\nkan hjälpas.</pre><pre>Herr talman! Vi har sagt det många gånger, och\r\nlikväl tror jag att vi alla måste tillstå, att det\r\nfortfarande nästan ter sig overkligt att\r\nkommunismen så totalhavererat. Den instabilitet\r\nsom faktiskt måste te sig som något naturligt efter\r\ndecenniers brutala förtryck, måste vi nu alla hjälpas\r\nåt med att hantera. Vi hoppas och önskar att\r\ndemokratiseringen skall slå djupa rötter i Baltikum\r\noch i det forna Sovjetväldet. Vi har ingen annan\r\navsikt än att på alla de för oss framkomliga sätten\r\nbistå och hjälpa. Låt mig blott och bart få erinra om\r\natt det är av största vikt att de hjälpinsatser som\r\ngörs är av rätt kvalitet och inriktning.</pre><pre>Katastrofhjälp är nödvändig, men ett perspektiv\r\nsom sträcker sig längre än till nuet fordrar av oss att\r\nvi med all kraft hjälper till med att skapa den\r\nfördjupade demokratins och marknadsekonomins\r\nmånga förutsättningar. Det är ju alldeles självklart\r\natt en generation som uppfostrats i kommunismens\r\nförljugna atmosfär och relativistiska människosyn\r\ninte från en dag till en annan mäktar göra sig kvitt\r\nden livsstil och den mentalitet som kommunismen\r\nför med sig. Vår egen demokratiska tradition med\r\nfolkrörelseengagemang, förvaltningskunnande,\r\nkyrkornas verksamheter och vårt näringsliv har\r\nmycket att erbjuda Östeuropa i den pågående\r\nomvandlingsprocessen.</pre><pre>Jag tror att det kan vara på sin plats att lyfta fram\r\nEG som den stora förutsättningen och dessutom\r\nmöjligheten för ett fritt Östeuropa. Den\r\ngemenskap och den fredsinriktning som EG haft\r\noch har ger möjligheter att riva gränser av alla de\r\nslag, också till de nya stater som vi ser födas i dag.</pre><pre>Under de två tre månader som jag haft ansvar för\r\nutvecklingsfrågor har jag titt som tätt fått förkunnat\r\nför mig att biståndet skall vara liktydigt med\r\növerförande av kunskap om marknadsekonomi.\r\nLåt u-länder få klara sig själva! Det gjorde vi i\r\nSverige, och se så bra det gått. Så enkla budskap\r\nförs faktiskt till torgs.</pre><pre>Det råder inga som helst delade meningar om att\r\ndet krävs fungerande marknadsekonomier i u-\r\nländerna. Fungerande marknadsekonomier kräver\r\nmarknader och handel men också rättssystem och\r\nansvarsfulla aktörer som kan värna den svage och\r\nskydda mot ohämmad exploatering. Kraven på\r\nmarknadsekonomi kan därför omöjligt innebära att\r\ni-världen skall ställa sig vid sidan om som åskådare.</pre><pre>Världsbanken har för övrigt räknat ut att u-\r\nländerna förlorar 100 miljarder US-dollar varje år\r\npå de tullmurar som i-länderna skapat. Det är\r\nnästan dubbelt så mycket som vad det samlade\r\nvärldssamfundet ger i direkt u-bistånd. Vi vill\r\ndärför med kraft driva frågor om en liberal\r\nvärldshandel.</pre><pre>Herr talman! För ett par veckor sedan hölls en\r\nsamling med miljö- och biståndsministrar i Paris, då\r\nmiljökonferensen nästa år i Rio de Janeiro\r\nförbereddes. Det är utomordentligt viktigt att den\r\nkonferensen kommer till konkreta\r\nställningstaganden, konventioner, som kan\r\naccepteras av såväl i- som u-länder.</pre><pre>Vi vet att den globala miljösituationen icke skulle\r\ntåla de enorma påfrestningar som miljön skulle\r\nutsättas för, om u-länder i sin industrialisering\r\nnonchalerade miljön i samma omfattning som\r\nnuvarande i-länder gjort under sin utveckling.</pre><pre>Jag vill poängtera att om Rio-konferensen inte\r\nleder fram till samförstånd mellan i- och u-länder,\r\nom u-länder tycker sig vara dikterade av i-länder,\r\noch om en del i-länder vägrar att ta sitt ansvar, så är\r\ndet tyvärr och åter tyvärr dags att börja inse att den\r\nnya globala hotbilden -- och den låter sig inte\r\navlyftas från en dag till en annan -- är en\r\nmiljökatastrof.</pre><pre>Jag tror att det finns mycket att vinna för de länder\r\nsom satsar på miljöteknik, som låter miljöhänsyn\r\nstyra den tekniska utvecklingen. De länder vars\r\nnäringsliv tar fram en generellt miljövänlig teknik\r\noch som lyckas pressa ner energiförbrukningen\r\nradikalt har inmutat sin framtida ekonomiska\r\ntillväxt.</pre><pre>Herr talman! Politiska debatter handlar oftast och\r\nmest om ekonomi, om skattetryck och\r\ntransfereringssystem. Det är självklart att individer\r\noch familjer måste ha en ekonomisk grundtrygghet\r\nför att kunna fungera, ta ansvar och känna\r\ndelaktighet i vårt samhälle. Och jag tycker det är\r\nbåde nödvändigt och eftertraktansvärt att\r\nfördelningspolitiken och dess förutsättningar\r\ndebatteras sakligt och ingående.</pre><pre>Men så här några få dagar före jul skulle jag gärna\r\nvilja vidga perspektivet något. Vi vet ju faktiskt alla\r\natt det inte hjälper en människa om hon vinner hela\r\nvärlden men förlorar sig själv.</pre><pre>Julens huvudbudskap står för fred och försoning.\r\nOch visst är det så att välfärden kan te sig fattig,\r\ntrots all materiell rikedom, om människor\r\nförsummar den andliga dimensionen.</pre><pre>Under hösten har vi gång på gång sett hur rasism\r\noch antisemitism pyr i vårt svenska samhälle.\r\nFrämlingsfientlighet och en antidemokratisk\r\nmänniskosyn smyger sig fram. Kanske glömmer vi\r\nlitet till mans att demokratin inte är något en gång\r\nför alla givet ens i vårt land. Den måste ständigt\r\nvinnas, av varje generation, i varje gemenskap.</pre><pre>Jag vill gärna uttrycka min stora tillfredsställelse\r\növer formuleringarna i socialutskottets betänkande\r\noch att riksdagens alla partier ställt sig bakom de\r\nformuleringarna. Där står bl.a.: ''Den nya\r\nregeringen har i regeringsförklaringen anfört att\r\nden snabba utvecklingen inom den medicinska och\r\nbiologiska forskningen reser ständigt nya och svåra\r\netiska problem. Denna utveckling ställer krav på en\r\nsammanhållen och etiskt förankrad politik. Enligt\r\nregeringsförklaringen skall utgångspunkten alltid\r\nvara den syn på människan och på människolivets\r\nhelgd som har sin förankring i den kristna etiken\r\noch den västerländska humanismen. Alla\r\nmänniskor har samma värde och den\r\ngrundläggande mänskliga rättigheten till liv.''</pre><pre>Jag känner också glädje över att det i\r\nkommittédirektiven till en ny läroplan klart\r\nmanifesteras att skolans verksamhet inte skall vara\r\nvärderingsneutral.</pre><pre>Herr talman! Jag vill gärna understryka att jag inte\r\ntror på någon fullkomlig värld. Men jag tror att det\r\när i arbetet för att förverkliga det goda och det\r\nsanna som vi hör hemma, väl medvetna om att vi\r\ninte når ända fram. Och i det arbetet är hemmen\r\noch skolan samhällsarbetets absolut bästa och mest\r\nbetydelsefulla medarbetare.</pre><pre>Vi kristdemokrater eftersträvar inte en\r\nfamiljepolitik som avskärmar sig från ett utåtriktat\r\nansvarstagande. Men vi tror att det är i de små\r\nnaturliga gemenskaperna och miljöerna vi som\r\nindivider blir mest skickade att lära oss ansvar för\r\nde vidare sammanhangen. Det är där vi också bäst\r\nkan få oss till del den människosyn som ger alla\r\nindivider, oberoende av ras, kön, ålder, etc., ett\r\nlika och ett okränkbart värde. Och att skolan skall\r\nvidareföra respekten för människolivets\r\nokränkbarhet och solidaritet med svaga och utsatta\r\ngrupper utifrån den etik som väglett oss i\r\nvästerlandet generation efter generation, det måste\r\nfå vara en självklarhet.</pre><pre>Herr talman! Det fortsatta 90-talet kommer att\r\nställa oss inför många spännande och fascinerande\r\nutmaningar.</pre><pre>Vi fick den 15 september väljarnas förtroende att\r\nanta dessa utmaningar. De förändringar som nu\r\ninletts på många olika samhällsområden utgör, tror\r\nvi, just de bästa förutsättningarna för ett fortsatt\r\nstarkt engagemang både på hemmaplan och\r\nutanför Sveriges gränser.</pre><pre>(Applåder)</pre><pre>Anf. 103  IAN WACHTMEISTER (nyd)\r\nreplik:</pre><pre>Herr talman! Först vill jag säga att jag har mycket\r\nstor respekt för Alf Svensson som biståndsminister\r\noch även som människa. Jag vill dock understryka\r\natt de problem som vi talar om i samband med\r\nbiståndet är enorma. Afrikas befolkning kommer\r\natt fördubblas på 20 år. Hela världens befolkning\r\nkommer att fördubblas på 40 år. För Sverige går det\r\nlitet långsammare, nämligen 458 år. Och för\r\nBelgien tar det 70 000 år med nuvarande takt. Men\r\nfördubblingen av befolkningen i de länder som vi\r\nhjälper är ett av de stora problemen. Om u-hjälpen\r\nhade varit framgångsrik, och om i-länderna hade\r\nvarit kloka och gjort det rätta, skulle det väl ha lett\r\ntill någon sorts förbättring. Men har det lett till\r\nnågon förbättring?</pre><pre>Jag har några frågor till Alf Svensson.</pre><pre>Tror Alf Svensson att det förekommer korruption\r\noch stöld av biståndsmedel i våra mottagarländer?</pre><pre>Vad tycker Alf Svensson om de vapenköp som i dag\r\nförekommer och, som jag påpekade tidigare, är 13\r\ngånger större än den u-hjälp som vi ger till dessa\r\nländer? Om man vore ironisk -- och det är bäst att\r\nunderstryka detta -- kunde man säga att det vore\r\nlika bra att skicka vapen från Bofors härifrån.</pre><pre>Tror Alf Svensson att u-hjälpen når fram och\r\nhjälper människorna, som han själv alltid talar om\r\noch som han tror att vår u-hjälp är till för? Jag\r\ntycker att de rapporter som man får tvärtom visar\r\natt hjälpen hamnar på konton i Schweiz i olika\r\nkorruptionshärvor m.m. och hos härskarna och inte\r\nhos människorna.</pre><pre>En sista fråga: Tycker Alf Svensson att SIDA är\r\ntoppen? Själv tror jag att SIDA är toppen på ett\r\nisberg.</pre><pre>Anf. 104  Statsrådet ALF SVENSSON (kds)\r\nreplik:</pre><pre>Herr talman! Det är helt klart på det sättet att\r\nproblemen är enorma. Därför är det obegripligt att\r\nman vill halvera biståndet. Det är också helt klart\r\npå det sättet att migrationsproblemen är\r\nutomordentligt stora världen över.</pre><pre>Så sent som i går hade jag en föredragning av\r\nexpertis vid Uppsala universitet som underströk att\r\ndet är från Afrika och Asien som invandring till\r\nEuropa kommer att ske. Men man skall inte tro att\r\nman kan hantera migrationsproblematiken genom\r\natt dra ned biståndet. Man kanske kan göra det\r\nbättre genom att använda det något annorlunda av\r\noch till.</pre><pre>Jag vill sedan säga något om vapenköpen. Man\r\nkanske kan ha en viss förståelse för att också de\r\nfattiga länderna under det kalla krigets dagar ville\r\ngöra något för sin säkerhet. Det skall emellertid i\r\nsammanhanget sägas att just relationen till\r\nvapeninköpen numera tas upp i biståndssamtal med\r\nländerna i tredje världen, inte bara av oss bilateralt\r\nutan det sker också multilateralt och har tagits in i\r\nsamband med Världsbankens och andra\r\nmultilaterala foras resonemang.</pre><pre>Herr talman! Jag vet att u-hjälpen når människor.\r\nJag vet det. Naturligtvis förekommer det\r\nkorruption. Men det har, herr talman, hänt att en\r\noch annan svart affär har förekommit också i det\r\nvita Svea rike.</pre><pre>Anf. 105  IAN WACHTMEISTER (nyd)\r\nreplik:</pre><pre>Herr talman! Den hjälp som vi och andra har givit\r\nhar till mycket stor del förstört förhållandena i\r\nmottagarländerna. Det ena vittnesmålet efter det\r\nandra kommer om hur vi har skapat någon sorts A-\r\nlagare och bidragstagaranda i länder som vi i stället\r\nborde hjälpa att komma i gång.</pre><pre>Jag har en fråga som jag hoppas att Alf Svensson\r\nkan svara på, men jag förstår att ni är fler om budet.\r\nHar regeringen ett tvåprocentsmål för u-hjälpen,\r\nalltså 2 % av BNP, i dagens penningvärde\r\nytterligare 14 miljarder? Skulle detta i så fall\r\nfortfarande exkludera våra grannländer? Är er\r\ndefinition fortfarande att bistånd kan ges endast till\r\nländer som ligger tillräckligt långt bort, även när\r\nvåra grannländer, när det gäller BNP per capita\r\nosv., tyvärr kvalar in i den gruppen?</pre><pre>Anf. 106  Statsrådet ALF SVENSSON (kds):\r\nreplik</pre><pre>Herr talman! Låt mig få säga att jag tycker att det\r\när uppmuntrande och strongt av den nya regeringen\r\natt ha nått upp till 1 % och alltså höjt\r\nbiståndsanslaget i jämförelse med vad som var\r\nfallet tidigare.</pre><pre>Jag är helt på det klara med att det är en\r\ndemokratisering, respekt för mänskliga fri- och\r\nrättigheter och marknadsekonomiskt tänkande\r\nsom skall till.</pre><pre>Jag tror också att vi har misslyckats med biståndet\r\nav och till. Och det har vi även gjort med mycket\r\nannat här i världen. Och vi har naturligtvis\r\nerfarenheter. Jag kritiserar därför inte mina\r\nföreträdare. När man börjar med en verksamhet,\r\nvare sig det är näringsliv i Sverige, miljöpolitik eller\r\nbiståndsfrågor, infinner sig naturligtvis en del\r\nfelsteg. Men vi har haft en ärlig vilja att hjälpa våra\r\nmedmänniskor som har det mer än uselt. Vad jag är\r\nrädd för, herr talman, är att de många felstegen\r\nskall lyftas fram och sedan användas som ursäkt för\r\natt man inte längre skall bry sig om medmänniskor\r\nsom verkligen hamnat på livets skuggsida. Denna\r\ntyp av argumentering och dessa försök hoppas jag\r\natt vi är många här i kammaren som vänder oss\r\nmot.</pre><pre>(Applåder)</pre><pre>Partiledardebatten var härmed avslutad.</pre><pre>6 §  Beslut rörande finansutskottets betänkande\r\nFiU10</pre><pre>Företogs till avgörande finansutskottets\r\nbetänkande 1991/92:FiU10 (beträffande debatten,\r\nse 3 §).</pre><pre>Mom 1 (riktlinjer för den ekonomiska politiken)</pre><pre>Först biträddes reservation 1 av Hans Gustafsson\r\nm.fl. med 129 röster mot 14 för meningsyttringen\r\nav Lars-Ove Hagberg i motsvarande del. 175\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 129 för reservation 1 av Hans Gustafsson\r\nm.fl. 13 ledamöter avstod från att rösta.</pre><pre>Mom. 2 (arbetsmarknadspolitiska åtgärder)</pre><pre>Först biträddes reservation 2 av Hans Gustafsson\r\nm.fl. -- som ställdes mot meningsyttringen av Lars-\r\nOve Hagberg i motsvarande del -- med\r\nacklamation.</pre><pre>Härefter bifölls utskottets hemställan med 179\r\nröster mot 142 för reservation 2 av Hans Gustafsson\r\nm.fl.</pre><pre>Mom. 3 (åtgärder inom byggsektorn)</pre><pre>Först biträddes reservation 3 av Hans Gustafsson\r\nm.fl. -- som ställdes mot meningsyttringen av Lars-\r\nOve Hagberg i motsvarande del -- med\r\nacklamation.</pre><pre>Härefter bifölls utskottets hemställan med 181\r\nröster mot 142 för reservation 3 av Hans Gustafsson\r\nm.fl.</pre><pre>Mom. 4 (forskning och utbildning)</pre><pre>Utskottets hemställan bifölls med 179 röster mot\r\n142 för reservation 4 av Hans Gustafsson m.fl.</pre><pre>Mom. 5 (investeringar i trafikens infrastruktur)</pre><pre>Först biträddes reservation 5 av Hans Gustafsson\r\nm.fl. -- som ställdes mot meningsyttringen av Lars-\r\nOve Hagberg i motsvarande del -- med\r\nacklamation.</pre><pre>Härefter bifölls utskottets hemställan med 182\r\nröster mot 141 för reservation 5 av Hans Gustafsson\r\nm.fl.</pre><pre>Mom. 6 (pensionssystemet)</pre><pre>Utskottets hemställan bifölls med 301 röster mot 15\r\nför meningsyttringen av Lars-Ove Hagberg i\r\nmotsvarande del. 7 ledamöter avstod från att rösta.</pre><pre>Mom. 7 (företagshälsovården)</pre><pre>Utskottets hemställan bifölls med 181 röster mot\r\n141 för reservation 6 av Hans Gustafsson m.fl.</pre><pre>Mom. 9 (inhemska miljöproblem)</pre><pre>Utsksottets hemställan bifölls med 308 röster mot\r\n13 för meningsyttringen av Lars-Ove Hagberg i\r\nmotsvarande del. 1 ledamot avstod från att rösta.</pre><pre>Mom. 10 (EG-anpassning av de svenska\r\njordbrukspriserna)</pre><pre>Utskottets hemställan bifölls med 190 röster mot\r\n131 för reservation 7 av Hans Gustafsson m.fl. 1\r\nledamot avstod från att rösta.</pre><pre>Mom. 11 (televerkets taxepolitik)</pre><pre>Reservation 8 av Hans Gustafsson m.fl. bifölls med\r\n163 röster mot 158 för utskottets hemställan. 1\r\nledamot avstod från att rösta.</pre><pre>Mom. 12 (vinstmedel från vattenkraftsproduktion)</pre><pre>Utskottets hemställan bifölls med 301 röster mot 15\r\nför meningsyttringen av Lars-Ove Hagberg i\r\nmotsvarande del. 5 ledamöter avstod från att rösta.</pre><pre>Mom. 13 (minskning av investeringsbidrag för\r\nbostadsbyggande)</pre><pre>Utskottets hemställan bifölls med 180 röster mot\r\n142 för reservation 9 av Hans Gustafsson m.fl. och\r\nmeningsyttringen av Lars-Ove Hagberg i\r\nmotsvarande del. 1 ledamot avstod från att rösta.</pre><pre>Mom. 14 (senareläggning av höjningen av\r\nbarnbidrag och studiebidrag)</pre><pre>Utskottets hemställan bifölls med 181 röster mot\r\n142 för reservation 10 av Hans Gustafsson m.fl. och\r\nmeningsyttringen av Lars-Ove Hagberg i\r\nmotsvarande del.</pre><pre>Mom. 15 (egenavgiften i\r\narbetslöshetsförsäkringen)</pre><pre>Utskottets hemställan bifölls med 179 röster mot\r\n142 för reservation 11 av Hans Gustafsson m.fl. och\r\nmeningsyttringen av Lars-Ove Hagberg i\r\nmotsvarande del.</pre><pre>Mom. 16 (en obligatorisk arbetslöshetsförsäkring)</pre><pre>Utskottets hemställan -- som ställdes mot\r\nmeningsyttringen av Lars-Ove Hagberg i\r\nmotsvarande del -- bifölls med acklamation.</pre><pre>Mom. 17 (den kommunala ekonomin)</pre><pre>Först biträddes reservation 12 av Hans Gustafsson\r\nm.fl. med 141 röster mot 14 för meningsyttringen\r\nav Lars-Ove Hagberg i motsvarande del. 165\r\nledamöter avstod från att rösta.</pre><pre>Härefter bifölls utskottets hemställan med 181\r\nröster mot 128 för reservation 12 av Hans\r\nGustafsson m.fl. 13 ledamöter avstod från att rösta.</pre><pre>Mom. 18 (lagen om särskild\r\nskatteutjämningsavgift)</pre><pre>Utskottets hemställan -- som ställdes mot\r\nreservation 13 av Hans Gustafsson m.fl. -- bifölls\r\nmed acklamation.</pre><pre>Mom. 20 (långsiktig utgiftsstrategi)</pre><pre>Först biträddes reservation 14 av Hans Gustafsson\r\nm.fl. med 129 röster mot 14 för meningsyttringen\r\nav Lars-Ove Hagberg i motsvarande del. 178\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 129 för reservation 14 av Hans\r\nGustafsson m.fl. 12 ledamöter avstod från att rösta.</pre><pre>Mom. 22 (den statliga prospekteringen)</pre><pre>Utskottets hemställan bifölls med 174 röster mot\r\n142 för reservation 15 av Hans Gustafsson m.fl. och\r\nmeningsyttringen av Lars-Ove Hagberg i\r\nmotsvarande del. 7 ledamöter avstod från att rösta.</pre><pre>Mom. 23 (Sveriges turistråd)</pre><pre>Utskottets hemställan bifölls med 172 röster mot\r\n151 för reservation 16 av Per-Ola Eriksson m.fl.</pre><pre>Övriga moment</pre><pre>Utskottets hemställan bifölls.</pre><pre>7 §  Andelshus</pre><pre>Föredrogs</pre><pre>skatteutskottets betänkande</pre><pre>1991/92:SkU13 Andelshus. Tredje vice talmannen\r\nkonstaterade att ingen talare var anmäld.</pre><pre>Beslut</pre><pre>Utskottets hemställan bifölls.</pre><pre>8 §  Beslut rörande konstitutionsutskottets\r\nbetänkande KU19</pre><pre>Företogs till avgörande konstitutionsutskottets\r\nbetänkande 1991/92:KU19 (beträffande debatten,\r\nse prot. 48).</pre><pre>Mom. 1 (omfattningen av de regler som skall gälla\r\nför kabelsändningarna)</pre><pre>Utskottets hemställan bifölls med 295 röster mot 24\r\nför reservation 1 av Harriet Colliander. 1 ledamot\r\navstod från att rösta.</pre><pre>Mom. 3 och 4 (skyldighet för nätinnehavare att\r\ntillhandahålla utrymme för en lokal kanal, m.m.)</pre><pre>Utskottets hemställan bifölls med 309 röster mot 13\r\nför meningsyttringen av Johan Lönnroth.</pre><pre>Mom. 5 (frågan om reklam skall tillåtas i\r\nkabelsändningarna m.m.)</pre><pre>Utskottets hemställan bifölls med 180 röster mot\r\n142 för reservation 2 av Thage G Peterson m.fl.</pre><pre>Mom. 6 (reklam som riktar sig till barn)</pre><pre>Utskottets hemställan bifölls med 180 röster mot\r\n142 för reservation 3 av Thage G Peterson m.fl.</pre><pre>Mom. 10 (regler som hindrar privat\r\nägarkoncentration av kabelsändarföretag)</pre><pre>Utskottets hemställan bifölls med 180 röster mot\r\n141 för reservation 5 av Thage G Peterson m.fl.</pre><pre>Övriga moment</pre><pre>Utskottets hemställan bifölls.</pre><pre>Anf. 107  BENGT HURTIG (v):</pre><pre>Herr talman! Jag kan redan från början upplysa om\r\natt jag kommer att yrka bifall till min\r\nmeningsyttring.</pre><pre>Jag tycker att när det för en gångs skull handlar om\r\natt överlåta myndighetsutövning till främmande\r\nmakt och när vi skall fatta ett principbeslut som\r\nkräver tre fjärdedels majoritet, får vi faktiskt finna\r\noss i att vara närvaranade i kammaren. Det här blir\r\nnu fjortonde paragrafen i den här lagen som skall\r\nantas enligt riksdagsordningen 10 kap. 5 §.</pre><pre>Vi i vårt parti är av den uppfattningen att när det\r\ngäller kortare sträckor, åtminstone sträckor på upp\r\nemot 50--60 mil, är det den spårbundna trafiken\r\nsom i framtiden måste ta över betydligt mer av såväl\r\nflygtrafik som landsvägstrafik. Det hindrar inte att\r\nvi anser att flygtrafik på längre sträckor kommer att\r\nfylla en viktig funktion. Även för avlägsna delar i\r\nvårt land kommer flyget att vara viktigt.</pre><pre>De tre nordiska ländernas samarbete inom SAS har\r\ngjort det möjligt att utveckla en\r\nflygtrafikförsörjning av hög klass. Danmarks\r\nmedlemskap i EG medför emellertid att den danska\r\ndelen av SAS måste underkastas EGs regelverk.\r\nFöre EES-avtalets eventuella ikraftträdande skulle\r\ndetta emellertid inte gälla den svenska och norska\r\ndelen av SAS. I och med ökad avreglering inom\r\nEG-området finns det en viss risk för att den danska\r\ndelen av SAS skulle få andra\r\nkonkurrensförutsättningar än den norska och\r\nsvenska delen. För att nå samma fördelar skulle då\r\nflygtransporter till Europa från Sverige få fördelar\r\nom transporterna genomförs enbart via\r\nKöpenhamn.</pre><pre>Med en viss vånda har vi i vårt parti därför godtagit\r\ndetta avtal och konstaterar att det är möjligt att\r\nsäga upp avtalet, och att det automatiskt kan\r\nupphöra om olösliga tvister uppstår. I händelse av\r\natt EES-avtalet faller och ett medlemsskap i EG\r\nskjuts på framtiden är det viktigt att det finns en\r\nventil för att krypa ur hela arrangemanget.</pre><pre>Den föreställning som ligger till grund för hela\r\navregleringsfilosofin i Europa är naturligtvis att\r\ntransporterna skall bli billigare och bättre. Ökad\r\nkonkurrens är nyckelordet. Avregleringen gäller\r\nbara EG-stater plus Sverige och Norge.\r\nKonkurrensfilosofin sträcker sig inte så långt att all\r\nflygtrafik i hela världen skall konkurrera mer i\r\nEuropa. Begränsningen av luftrummet och\r\nflygplatsernas kapacitet leder ju också till att\r\nkonkurrensen aldrig kan släppas helt fri i\r\nframtiden.</pre><pre>Erfarenhetsmässigt tror jag också att vi kan säga att\r\nnär konkurrensen ökar på flygtrafikens område,\r\nkan till en början prissänkningar inträffa. Trafik på\r\nmindre lönsamma linjer kan också försvinna.\r\nDärefter kommer troligen ett skede där flera\r\nföretag slås ut och ett fåtal starka blir kvar på\r\nmarknaden. Därefter kommer priserna att öka\r\nigen. Jag är för min del inte helt övertygad om att\r\nEGs regelverk och myndigheter i längden rår på\r\ndessa mekanismer.</pre><pre>Vi bör ju också vara medvetna om att avregleringen\r\ninte bara innebär att SAS får konkurrensfördelar\r\ninom EG. Det omvända gäller också. I det långa\r\nloppet kan det givetvis innebära att det nordiska\r\nSAS får svårigheter eller slås ut, och att vi i\r\nframtiden får flyga med Lufthansa eller något annat\r\nbolag i Sverige.</pre><pre>Det finns också anledning att bevaka, så att inte\r\nkonkurrensen innebär åtstramningar och sådana\r\nkrav på piloter, kabinpersonal och materiel som\r\nleder till sänkt flygsäkerhet.</pre><pre>Den ökande konkurrensen och begränsningar av\r\noffentligt stöd i vårt land som blir en följd av avtalet\r\nfår enligt vår mening inte innebära att flygtrafik till\r\noch från avlägsna delar av landet slås ut. Man måste\r\näven i vårt land fortsättningsvis av regionalpolitiska\r\nskäl kunna ge stöd till flygplatser och också till\r\nannan trafik när andra transportsätt är orealistiska.\r\nGenom avtalet ges EG-kommissionen ett stort\r\ninflytande på det offentiga stöd som utbetalas också\r\ni vårt land. Därför anser vi att det är viktigt att\r\nregeringen också när det gäller flygtrafiken\r\nkraftfullt markerar sin rätt att ge sådant offentligt\r\nstöd som ibland måste utgå av regionalpolitiska\r\nskäl.</pre><pre>Jag vill också anmäla tveksamhet till den\r\nmydighetsutövning som kommissionen ges rätt till\r\näven i vårt land i och med att vi beslutar om 14 § i\r\nden föreliggnde lagen. Jag kan inte se vad det\r\ninnebär att göra kommissionens s.k. negativattest\r\nenligt artikel 2 i rättsakt 4 till gällande beslut i\r\nSverige. Såvitt jag begriper är den s.k.\r\nnegativattesten inte helt bindande för domstolar\r\ninom EEG. Frågan är om dessa beslut nu blir helt\r\nbindande i Sverige utan att vara det i EG.</pre><pre>Jag känner mig inte övertygad om att 14 § är helt\r\nnödvändig. I varje fall anser jag att beslut om denna\r\nparagraf inte är att betrakta som något prejudikat\r\nför framtida behandling av EES-avtalet.</pre><pre>Över huvud taget vill jag göra det konstaterandet\r\natt det regelverk från EG som vi nu tar ställning till\r\när mycket svåröverblickbart, och få ledamöter\r\ntorde vara medvetna om vad detta avtal i praktiken\r\nkommer att betyda för att lösa verkliga problem.\r\nDenna situation är givetvis djupt\r\notillfredsställande. Jag förmodar att anledningen\r\ntill att detta avtal nu släpps igenom är att vi har ett\r\nstort förtroende för de tjänstemän som har\r\nförhandlat fram avtalet. Skulle avtalet av något skäl\r\ni framtiden visa sig ohållbart, blir det de\r\nförtroendevalda som får ta det ansvaret.</pre><pre>Jag yrkar bifall till meningsyttringen i TU4.</pre><pre>Anf. 108  BIRGITTA HAMBRAEUS (c):</pre><pre>Herr talman! Också jag anser att vi bör ratificera\r\ndetta avtal, men jag har i min motion 1991/92:T2\r\nlyft fram vissa egendomligheter i avtalet. Jag vill\r\ngärna få dem antecknade till protokollet.</pre><pre>Förutom den skrattretande detaljstyrningen, som i\r\nlag tvingar bolag att bjuda på kaffe, utfäster sig\r\nsvenska myndigheter att lyda EG-kommissionen\r\nhur tokigt den än bär sig åt.</pre><pre>Det är märkligt att inte alla reagerar mot vad som\r\nsägs i avtalets 15 §. Jag läser upp hela paragrafen:</pre><pre>15 §, som återfinns på s. 23 i utskottets betänkande,\r\nlyder som följer: ''Ett beslut av kommissionen som\r\nriktar sig mot en enskild fysisk eller juridisk person\r\nskall prövas av svenska myndigheter, om\r\nkommissionen begärt verkställighet av beslutet.\r\nPrövningen skall avse frågan om beslutet är\r\nförenligt med det i 1 § angivna avtalet och med\r\nföreskrifter som grundas på avtalet.''</pre><pre>Så långt är allt gott och väl. Men så kommer det\r\nandra stycket som lyder: ''Svenska myndigheter får\r\ninte pröva frågan om ett beslut av kommissionen är\r\nogiltigt på grund av att kommissionen saknat\r\nbehörighet, att väsentliga processuella föreskrifter\r\nåsidosatts, att beslutet strider mot fördraget eller\r\nnågon annan rättsregel som hänför sig till\r\nfördragets tillämpning eller att fråga är om\r\nmaktmissbruk eller illojal maktanvändning från\r\nkommissionens sida.''</pre><pre>Tänker EG-kommissionen utöva maktmissbruk\r\noch illojal maktutövning? Om kommissionen skulle\r\nbära sig åt på ett sådant sätt, skall vi alltså tiga still\r\noch lyda utan att pröva det hela. Jag tycker att detta\r\när mycket märkligt.</pre><pre>Regeringen skall också upphäva sådana\r\nkommunala beslut som strider mot avtalet (19 §).\r\nHärigenom inskränks alltså det kommunala\r\nsjälvbestämmandet.</pre><pre>Utskottet ger ingen förklaring, utan man svarar\r\nbara på s. 14 att detta är ''ett pris för möjligheterna\r\ntill samarbete och för den nytta samarbetet kan ge.''</pre><pre>Herr talman! Jag vill nu ta upp en positiv aspekt\r\nsom blir följden av detta avtal och som öppnar\r\nintressanta framtidsmöjligheter. Artikel 19 talar\r\nom att avtalet gäller för obestämd tid, men med en\r\nettårig uppsägningstid. Artikel 14 rör tvistlösning.\r\nEn blandad kommitté skall komma överens om\r\nlösning på problem som kan uppkomma. Lyckas de\r\ninte inom två månader, upphör avtalet att gälla.</pre><pre>Ett avtal bör ju bara gälla när alla inblandade parter\r\nvill ha det kvar. Så länge de vill ha det kommer de\r\nalltså att anstränga sig för att lösa tvisterna.</pre><pre>Det behöver kanske inte vara krångligare än så.\r\nSverige, liksom de flesta andra EFTA-länder, har\r\nett fungerande frihandelsavtal med EG. Tvister\r\nlöses i det fallet genom konsensus i en blandad\r\nkommitté. Vi har också flera andra avtal med EG,\r\nvarav detta luftfartsavtal alltså är det senaste.</pre><pre>Kan detta vara en möjlig väg att gå vidare på? Avtal\r\nkan alltså slutas på alla områden där det finns ett\r\ngemensamt intresse av ett samarbete. Tvister löses\r\ngenom konsensus i kommittéer med de berörda\r\nparterna. Det är kanske onödigt att bilda den EES-\r\ndomstol som EG-domstolen nu menar strider mot\r\nEGs grundlag.</pre><pre>Det är viktigt att utreda detta alternativ till både\r\nEES och medlemskap i EG-unionen. Vi kan få ett\r\nfördjupat och förtroendefullt samarbete med våra\r\ngrannar i sydväst, utan nya institutioner och utan\r\natt vi behöver ge upp vårt självbestämmande.</pre><pre>Anf. 109 GÖREL BOHLIN (m):</pre><pre>Herr talman! Detta är mitt sista anförande i\r\nriksdagen. Jag har många gånger stått i denna\r\ntalarstol och talat om kommunikationernas\r\nbetydelse för tillväxt och välfärd i landet och i\r\nvärlden, för att nå varandra, och\r\nkommunikationernas betydelse för att göra Sverige\r\nrundare. Luftfarten är kanske alldeles speciellt\r\nviktig för att göra Sverige rundare och för att\r\nspränga gränserna mot världen i övrigt.</pre><pre>Skall man uppnå full effektivitet i ett europeiskt\r\nluftfartssystem bör samma regler gälla inom\r\nEuropeiska gemenskapen, som vi -- de flesta av\r\noss -- strävar efter att tillhöra. Det avtal som\r\nriksdagen nu förhoppningsvis ratificerar innebär att\r\nSverige och Norge får ta på sig samma\r\nkonkurrensregler som gäller i\r\nEuropagemenskapen. Det betyder alltså en\r\nanpassning till EG. I och med det får SAS och LIN\r\nen stark ställning i Europa, enligt min mening.</pre><pre>EG fordrar att konkurrensbegränsande avtal inte\r\nfår träffas och att monopol eller monopolliknande\r\nsituationer inte får användas för att hindra\r\nkonkurrens. Subventioner med allmänna medel\r\ntillåts inte eftersom de får konkurrensbegränsande\r\neffekt. SAS och LIN är icke subventionerade bolag\r\noch borde i konkurrensen med de rätta medlen\r\nligga väl till i förhållande till andra flygbolag. Det\r\nfinns åtskilliga bolag som subventioneras. Jag är\r\növertygad om att det kommer att gå bra för våra\r\nflygbolag SAS och LIN. Det konkurrensmedel som\r\nman använder sig av i dessa båda bolag är framför\r\nallt god service, och det är ju av godo för\r\nresenärerna. Man kommer också att använda sig av\r\nprispress, och också det är till fördel för\r\nresenärerna.</pre><pre>I anslutning till avtalet görs en avsiktsförklaring\r\nbeträffande svensk anslutning till Eurocontrol, ett\r\neuropeiskt flygtrafikledningssystem. Det är en\r\nviktig säkerhetsfråga. Vi måste hjälpas åt inom\r\nEuropa. Vi måste lära oss att använda samma\r\nmetodik och samma språk.</pre><pre>I betänkandet TU4 behandlas också invändningar\r\nfrån två motionärer. Den ena är Birgitta\r\nHambraeus. Hon anser bl.a. att minimireglerna för\r\natt tillgodose passagerarnas intresse vid\r\növerbokning leder till byråkrati och krångel.\r\nErfarenheten är att flygbolagens praxis varierar\r\nkraftigt när det gäller att tillmötesgå passagerarnas\r\nrättigheter i detta sammanhang. Dessa regler är\r\nenligt min uppfattning rent konsumentskydd.\r\nBolagen tvingas nu att försöka boka om även till\r\nandra bolag. Det tar emot ibland att göra det. Det\r\när ett minimiskydd. Härutöver kan man erbjuda\r\npassagerarna ytterligare kompensation, t.ex. kaffe.\r\nDå blir det ytterligare ett godkänt\r\nkonkurrensmedel.</pre><pre>Motionären anser också att det finns ett inslag av\r\nintrång i den kommunala självstyrelsen i avtalet\r\ngenom att kommuner inte utan vidare får stödja en\r\negen flygplats med allmänna medel.\r\nHuvudprincipen är, vilket de flesta instämmer i, att\r\nsubventioner inte skall användas därför att det\r\nsnedvrider konkurrensen och det finns möjligheter\r\natt lösa problemen som kan gälla Sverige specifikt\r\npå annat sätt.</pre><pre>Bengt Hurtig har i en meningsyttring, där han\r\negentligen inte har någon invändning mot\r\nbetänkandets innehåll, påpekat särskilt att vi måste\r\narbeta för att få föreståelse för svensk\r\nregionalpolitik. Jag tyder det som att han också\r\ntycker att det är viktigt att vi är med inom EG och\r\npåverkar EGs beslutsfattande.</pre><pre>Bengt Hurtig sade också att genom att samma\r\nregler gäller för Norge och Sverige som för\r\nDanmark, blir vi inte längre hänvisade till\r\nDanmark i samma utsträckning. När man ser på hur\r\nluftfarten kommer att utvecklas i framtiden blir\r\ndetta ännu viktigare. Luftrummet är ganska trångt,\r\nsärskilt över Centraleuropa. Vi kommer alltså att i\r\nstörre utsträckning utnyttja Östeuropa för\r\növerfarter. Det betyder att med de nya reglerna och\r\ndet avtal som vi nu antar kommer vi att få en\r\nförflyttning från Danmark, Kastrup, över till\r\nArlanda, varifrån många fler av våra utrikesturer\r\nkommer att gå.</pre><pre>Jag är alltså förhoppningsfull när det gäller\r\nluftfartens utveckling och de svenska flygbolagen.\r\nDetta avtal kommer att bidra till att stärka SAS och\r\nLINs konkurrensförmåga.</pre><pre>Jag tänker inte orda mer om detta, eftersom\r\nutskottet är så pass enigt. Jag vill passa på att önska\r\ntalmännen och mina kolleger i riksdagen en god jul\r\noch ett gott nytt år och lycka till i fortsättningen.</pre><pre>Anf. 110 BIRGER ROSQVIST (s):</pre><pre>Herr talman! Jag vill först säga att jag kan\r\ninstämma helt i det yrkande som föregående talare\r\nGörel Bohlin framförde angående trafikutskottets\r\nbetänkande som gäller internationell luftfart.</pre><pre>Jag skall inte säga mer om betänkandet. Jag vill\r\nmed några få ord, såsom utskottsordförande,\r\nframföra ett tack till Görel Bohlin för de år hon har\r\nverkat i utskottet. Vi har haft ett gott samarbete,\r\näven om vi många gånger har haft olika\r\nuppfattningar. Jag vill uttrycka en uppskattning för\r\nde räta fåror som Görel Bohlin har plöjt i utskottet.</pre><pre>När Görel Bohlin nu övergår till en annan\r\nbefattning uppe i Västerbotten vill jag gratulera till\r\nutnämningen och önska henne ett antal goda år\r\nuppe i Västerbotten, till gagn för Västerbottens län.\r\nVi har under det senaste året vid några tillfällen\r\nspeciellt ägnat oss åt en fråga som har rönt stor\r\nuppmärksamhet i det länet.</pre><pre>Än en gång, hjärtligt tack för åren i trafikutskottet!\r\nJag får också önska en god jul och ett gott nytt år.</pre><pre>Anf. 111 ROLF CLARKSON (m):</pre><pre>Herr talman! Det är i och för sig alldeles tillräckligt\r\natt Birger Rosqvist på detta sätt har tackat Görel\r\nBohlin för hennes medverkan i trafikutskottets\r\nverksamhet under flera år. Jag skall komplettera\r\ndet med att som kollega, och på mina moderata\r\nutskottskollegers vägnar, hylla henne för det hon\r\nhar betytt och varit för oss i vårt arbete med\r\ntrafikpolitiken.</pre><pre>Görel har haft den sällsynta kombinationen av stor\r\narbetskapacitet, stor intellektuell kapacitet och stor\r\nidérikedom när det har gällt pånyttfödelse och att\r\nkomma med nya idéer inom trafikpolitikens viktiga\r\nområde. Det är en så sällsynt kombination att jag\r\nhär vill understryka den alldeles särskilt och hylla\r\nGörel för detta. Hur vi skall kunna fylla\r\ntomrummet efter Görel Bohlin i vår utskottsgrupp\r\när svårt att säga. Den förlust som vi gör i utskottet\r\noch i denna kammare kan näppeligen kompenseras\r\nav den båtnad som Västerbottens län nu får åtnjuta\r\nmed denna landshövding.</pre><pre>Jag önskar Görel Bohlin fortsatt framgång och\r\nlycka i hennes nya värv och tackar för de år som\r\nvarit i trafikutskottet och i Sveriges riksdag.</pre><pre>Överläggningen var härmed avslutad.</pre><pre>Mom. 2 (den kommunala självstyrelsen när det\r\ngäller stödbeslut och EG-kommissionens makt)</pre><pre>Utskottets hemställan bifölls med 297 röster mot 12\r\nför meningsyttringen av Bengt Hurtig i\r\nmotsvarande del.</pre><pre>Mom. 4 (krav på regeringens och EGs\r\ntransportpolitik för vårt land)</pre><pre>Utskottets hemställan bifölls med 298 röster mot 12\r\nför meningsyttringen av Bengt Hurtig i\r\nmotsvarande del.</pre><pre>Mom. 5 (överlåtelse av viss förvaltningsuppgift\r\nenligt tillämpningslagen)</pre><pre>I detta moment föreslogs lagstiftning, som innebär\r\natt riksdagen i visst fall överlåter\r\nförvaltningsuppgift till mellanfolkligt organ. För\r\nbifall till utskottets hemställan krävdes att minst tre\r\nfjärdedelar av de röstande anslöt sig till förslaget.</pre><pre>Beslut skulle fattas genom röstning. Omröstning\r\nföretogs genom rösträkning.</pre><pre>Utskottets hemställan bifölls med 315 röster mot 1\r\nför avslag, dvs. utskottets hemställan hade bifallits\r\nav minst tre fjärdedelar av de röstande.</pre><pre>Övriga moment</pre><pre>Utskottets hemställan bifölls.</pre><pre>10 § Avsägelse</pre><pre>Talmannen meddelade att Bo Frank (m) anhållit\r\nom att fr.o.m. den 1 januari 1992 bli entledigad från\r\nuppdraget som ledamot av riksdagen.</pre><pre>Kammaren biföll denna avsägelse.</pre><pre>11 § Anmälan om promemoria om\r\nregeringsskiftet efter valet 1991</pre><pre>Talmannen anmälde en från kammarsekreteraren\r\ninkommen promemoria om regeringsskiftet efter\r\nvalet 1991.</pre><pre>Promemorian (bil.) lades till handlingarna.</pre><pre>12 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:23 Godkännande av avtal rörande handeln\r\nmellan EFTA-länderna och Turkiet, m.m.</pre><pre>1991/92:78 Koncessionsavgift på televisionens\r\nområde m.m.</pre><pre>Motionerna</pre><pre>med anledning av prop. 1991/92:70 Vissa ändringar\r\ni räddningstjänstlagen</pre><pre>1991/92:Fö1 av Sten-Ove Sundström m.fl. (s)</pre><pre>1991/92:Fö2 av Sverre Palm och Sten Östlund (s)</pre><pre>13 § Anmälan om interpellationer</pre><pre>Meddelades att följande interpellation framställts</pre><pre>den 19 december</pre><pre>1991/92:78 av Catarina Rönnung (s) till\r\nkulturministern om en beredning om tråd- och\r\netermedierna:</pre><pre>Riksdagen har beslutat om en ny lag för\r\nkabelsändningar. Lagen är tänkt att vara temporär\r\ni avvaktan på radiolags- och\r\nradiofrekvensutredningarna och en nödvändig\r\nanpassning till vår nya yttrandefrihetsgrundlag.\r\nGenomgripande ändringar inte menade som\r\ntemporära -- reklam i kabelsändningar -- tillkom\r\nunder hafs och brådska. Lagrådet hördes inte i\r\ndenna fråga, som i hög grad berör yttrandefriheten.\r\nPropositionens förslag innebär att radion öppnas\r\nför reklam. Åsiktsreklam och reklam riktad till\r\nbarn tillåts. Ideella föreningar förbjuds att\r\nfinansiera sina sändningar med reklam. Effekterna\r\npå pressen har nonchalerats. Reklamförslagen har\r\ninte beretts i parlamentarisk samverkan.</pre><pre>Socialdemokraternas ambition i regeringsställning\r\nhar alltid varit att sträva efter konsensus i\r\nmediefrågor. Parlamentariska beredningar har\r\nvarit regel. Är det den borgerliga regeringens och\r\nkulturministerns åsikt att man i framtiden inte skall\r\neftersträva att uppnå breda politiska lösningar i\r\növergripande mediefrågor? Är parlamentariska\r\nberedningar överflödiga i fortsättningen? Är\r\npolitisk konsensus oviktig? Är det viktigare att\r\nlyssna på marknadens kommersiella signaler?</pre><pre>I ett frågesvar till Thage G Peterson yttrade Birgit\r\nFriggebo följande: ''Vi upplever inte ökade\r\nkoncentrationstendenser när det gäller medierna.\r\nTvärtom befinner vi oss i en explosionsartad\r\nutveckling, där vi får allt fler medier och kanaler\r\nsom kan upprätthålla yttrandefriheten.''</pre><pre>Konstitutionsutskottet utgår i sitt betänkande nr 19\r\nifrån att frågan om koncentration av ägarintressen\r\ninom tråd- och etermedierna ägnas\r\nuppmärksamhet i en bredare översyn. Den\r\nsocialdemokratiska reservationen kräver att en\r\nparlamentarisk berredning tillsätts som skall lämna\r\nförslag till åtgärder. Vi är allvarligt oroade över\r\nredan existerande maktkoncentraton.\r\nHuvudägaren i M3 äger andra TV-bolag, press och\r\nradio. Mäktiga pressintressen önskar gemensamt\r\ndriva reklamradio.</pre><pre>Kommer någon beredning till stånd? Kommer det i\r\nså fall av direktiven att framgå att man även från\r\nregeringens sida tar detta problem på allvar och att\r\nbegränsningar reglerade i lag mot\r\nkoncentrationstendenser och åsiktsmonopol är av\r\nnöden?</pre><pre>1991/92:79 av Sten-Ove Sundström (s) till\r\nkommunikationsministern om Bottniabanan m.m.:</pre><pre>SJ har tillsammans med berörda kommuner\r\nutarbetat långtgående planer på att bygga ny\r\nkustbana upp efter Norrlandskusten. I en första\r\netapp upp till Umeå kallas banan Bottniabanan,\r\ndärefter i en andra etapp upp till Luleå och\r\nHaparanda har banan arbetsnamnet\r\nNorrbottniabanan.</pre><pre>Mot bakgrund av de utfästelser från regeringen om\r\nsatsning på en utbyggnad av infrastrukturen i landet\r\noch löftena om stora satsningar på järnvägen, samt\r\nbehovet av snabba och effektiva kommunikationer\r\ninför närmandet till EG, bör en tidigareläggning av\r\nplanerna på kustjärnvägen aktualiseras. Inte minst\r\narbetsmarknadsskäl aktualiserar en\r\ntidigareläggning av projektet.</pre><pre>Effektiv järnvägstrafik aktualiserar frågan om en\r\nmodernisering av SJs terminalhantering. Det gäller\r\nbl.a. planerna på en helt ny containerterminal\r\nmellan Luleå och Boden vid Gammelstad.</pre><pre>Med bakgrund av ovanstående vill jag fråga\r\nkommunikationsminister Odell följande:</pre><pre>Är statsrådet beredd att arbeta för en\r\ntidigareläggning av byggstarten av Bottniabanan\r\noch Norrbottniabanan?</pre><pre>Är statsrådet beredd att ta initiativ för en snabb\r\nbyggstart av SJs nya containerterminal mellan\r\nLuleå och Boden?</pre><pre>1991/92:80 av Kristina Svensson (s) till statsrådet\r\nAlf Svensson om biståndsprojekt riktade till\r\nkvinnor:</pre><pre>Vikten av att uppmärksamma frågan om kvinnor\r\noch utveckling har framhållits i en mängd fora de\r\nsenaste åren. Kvinnoinriktat bistånd har förstärkts\r\nsåväl genom bilaterala som genom multilaterala\r\ninsatser.</pre><pre>Kvinnorna i tredje världen spelar en nyckelroll för\r\natt förbättra och höja hälso- och utbildningsnivå.\r\nInsatser direkt riktade till kvinnor har stor\r\nbetydelse på befolkningsområdet. Stöd till\r\ninkomstgenererande projekt riktade direkt till\r\nkvinnor har betydelse för ländernas ekonomiska\r\nåterhämtning.</pre><pre>Det är då märkligt att läsa uttalande från SIDAs\r\nverksledning (DN 18/12 -91) om ändrad policy i det\r\nbistånd som riktas direkt till kvinnor.</pre><pre>Jag vill därför ställa följande frågor till\r\nbiståndsministern:</pre><pre>1.  Anser biståndsministern att biståndsprojekt\r\nriktade direkt till kvinnor skall upphöra?</pre><pre>2.  På vilket sätt skall kvinnornas situation stärkas\r\ngenom bilateralt och multilateralt bistånd?</pre><pre>14 § Meddelande om justering av kammarens\r\nprotokoll, m.m</pre><pre>Anf. 112 TALMANNEN:</pre><pre>Protokollen från kammarens sammanträden den\r\n16, 17, 18 och 19 december kommer att justeras den\r\n10 januari 1992.</pre><pre>Till kammarens ledamöter har utdelats statistik om\r\nriksdagsarbetet.</pre><pre>15 §  Avslutningsord</pre><pre>Anf. 112 TALMANNEN:</pre><pre>Ärade kammarledamöter! Höstens val innebar\r\nstora förändringar i vår riksdag. Ett parti lämnade\r\nriksdagen efter endast en mandatperiod. I stället\r\nhar två nya partier tillkommit, kds och Ny\r\nDemokrati. Tillsammmans har mer än 100 av er för\r\nförsta gången valts in i riksdagen med de stora\r\nförändringar i tillvaron som det onekligen litet\r\nannorlunda arbetet här innebär.</pre><pre>Men också för er som tillbringat lång tid i riksdagen\r\nhar det varit stora förändringar, att övergå från att\r\nvara ett oppositionsparti till att företräda en\r\nregering eller tvärtom. I mångt och mycket innebär\r\ndet en ny roll, ett annat förhållningssätt.</pre><pre>Jag har haft förmånen att lyssna på en stor del av\r\nhöstens debatter som varit både livliga och\r\nengagerande. Jag vill tacka för allt ert engagemang\r\noch kunnande till gagn för vårt land.</pre><pre>Jag vill också tacka de vice talmännen,\r\nkammarsekreteraren och all riksdagens personal\r\nför gott samarbete. Under hösten har jag haft\r\ntillfälle att besöka alla riksdagens enheter och\r\növerallt frapperats av det intresse och det\r\nengagemang för uppgifterna som man möter.</pre><pre>Jag vill till sist önska er alla en skön och\r\navkopplande julhelg och tacka för det snart gångna\r\nåret. Vi möts igen här i kammaren fredagen den 10\r\njanuari. Och jag hoppas att det inte skall dröja\r\nlänge innan den svenska flaggan på nytt finns på\r\nplats i vår kammare.</pre><pre>Riksdagens höstsession är härmed avslutad.</pre><pre>(Applåder)</pre><pre>16 § Kammaren åtskildes kl. 17.23.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 3 § anf. 2 (delvis),</pre><pre>av talmannen därefter t.o.m. anf. 22 (delvis),</pre><pre>av förste vice talmannen därefter t.o.m. anf. 58\r\n(delvis),</pre><pre>av andre vice talmannen därefter t.o.m. 4 § anf. 73\r\n(delvis),</pre><pre>av talmannen därefter t.o.m. 5 § anf. 97 (delvis),</pre><pre>av tredje vice talmannen därefter t.o.m.\r\nvoteringens slut kl. 17.19 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}