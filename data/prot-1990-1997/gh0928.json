{"dokumentstatus":{"dokument":{"hangar_id":"2349294","dok_id":"GH0928","rm":"1993/94","beteckning":"28","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"28","slutnummer":"0","datum":"1993-11-23 00:00:00","systemdatum":"2005-10-27 13:37:08","publicerad":"1993-11-23 00:00:00","titel":"Riksdagens snabbprotokoll 1993/94:28 Tisdagen den 23 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{A9FF1F34-73B6-432F-A59F-5645ECDBEF5D}","dokument_url_text":"http://data.riksdagen.se/dokument/GH0928/text","dokument_url_html":"http://data.riksdagen.se/dokument/GH0928","dokumentstatus_url_xml":"http://data.riksdagen.se/dokumentstatus/GH0928","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:28</div>\r\n<div class=\"sidhuvud_datum\">Tisdagen den 23 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Lars Bäckström (v) den\r\n22 november återtagit sin plats i riksdagen,\r\nvarigenom uppdraget som ersättare upphört för\r\nBarbro Glansén.</pre><pre>2 §  Justering av protokoll</pre><pre>Justerades protokollen för den 16 och 17 november.</pre><pre>3 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:30</pre><pre>Till riksdagen</pre><pre>Beträffande interpellation 1993/94:30 av Widar\r\nAndersson (s) om privatisering av offentlig\r\nverksamhet får jag meddela att jag inte kan besvara\r\ndenna inom föreskrivna fyra veckor. Skälet härtill\r\när arbetsanhopning.</pre><pre>Jag kommer att besvara interpellationen den 26\r\nnovember.</pre><pre>Stockholm den 16 november 1993</pre><pre>Carl Bildt</pre><pre>Interpellation 1993/94:53</pre><pre>Till riksdagen</pre><pre>På grund av hög arbetsbelastning har jag ingen\r\nmöjlighet att inom bestämd tidsram besvara Ingvar\r\nJohnssons interpellation om sysselsättningen i\r\nFyrstadsregionen. Interpellationen kommer att\r\nbesvaras den 13 december kl. 12.00.</pre><pre>Stockholm den 18 november 1993</pre><pre>Börje Hörnlund</pre><pre>c3p &gt; Interpellationerna 1993/94:54 och 55</pre><pre>Till riksdagen</pre><pre>Beträffande interpellationerna 1993/94:54 av Per\r\nStenmarck om erosionsskadade stränder i Skåne\r\noch 1993/93:55 av Kaj Larsson om stranderosionen\r\ni Skåne får jag meddela att jag inte kan besvara\r\ndessa inom föreskrivna fyra veckor. Skälet härtill är\r\narbetsanhopning och utlandsresa.</pre><pre>Jag kommer att besvara interpellationerna i början\r\nav år 1994.</pre><pre>Stockholm den 19 november 1993</pre><pre>Görel Thurdin</pre><pre>Interpellation 1993/94:61</pre><pre>Beträffande interpellation 1993/94:61 av Bo\r\nHolmberg (s) om dispens från husläkarlagen skulle\r\njag gärna ha besvarat den torsdagen den 2\r\ndecember. Enligt uppgift är talarlistan då redan\r\nfulltecknad.</pre><pre>När jag fått besked om vilka dagar som riksdagen\r\navsätter för interpellationsdebatt under januari\r\nmånad kommer jag att meddela vilken av dessa jag\r\nkan besvara ovan nämnda interpellation.</pre><pre>Stockholm den 19 november 1993</pre><pre>Bo Könberg</pre><pre>4 §  Svar på fråga 1993/94:86 om diplomatisk\r\nrepresentation i Sarajevo</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Lars Leijonborg har frågat mig om jag\r\navser att verka för att Sverige omedelbart upprättar\r\nen diplomatisk representation i Sarajevo.</pre><pre>Innan jag svarar på Lars Leijonborgs fråga skulle\r\njag vilja komma med några klarlägganden. Till dags\r\ndato har tolv länder ackrediterat ambassadörer hos\r\nden bosniska regeringen, vilka av och till besöker\r\nSarajevo. Däremot har inget land upprättat en\r\npermanent diplomatisk representation i Sarajevo.\r\nOrsaken till detta torde främst vara det svåra\r\nsäkerhetsläget.</pre><pre>Sverige och Bosnien-Hercegovina ingick den 15\r\ndecember 1992 avtal om diplomatiska förbindelser.\r\nSverige har dock, i avvaktan på ett fredsavtal,\r\nväntat med att utse en ambassadör. Våra kontakter\r\nmed den bosniska regeringen har främst skötts via\r\nden bosniska ambassaden i Stockholm och\r\nJugoslavienkonferensen i Genève samt direkt med\r\nden bosniska regeringen; bl.a. har president\r\nIzetbegovic besökt Stockholm.</pre><pre>Jag delar emellertid åsikten att Sverige skulle\r\nkunna ha nytta av än mer regelmässiga kontakter\r\nmed den bosniska regeringen -- inte minst med\r\ntanke på det stora svenska engagemanget i Bosnien\r\noch den svåra humanitära situation som kan\r\nförväntas under den kommande vintern. Inom\r\nUtrikesdepartementet förbereds därför\r\nackreditering av en ambassadör hos\r\nSarajevoregeringen. Detta kan också, som Lars\r\nLeijonborg säger, ha ett politiskt och psykologiskt\r\nvärde. Ambassadören skall vara stationerad i\r\nStockholm och kommer att resa regelbundet till\r\nBosnien-Hercegovina. Däremot är det min\r\nuppfattning att upprättandet av en fast diplomatisk\r\nrepresentation där måste avvaktas tills vidare.</pre><pre>Anf. 2  LARS LEIJONBORG (fp):</pre><pre>Fru talman! Jag tackar utrikesministern för svaret.\r\nDet var mycket tillfredsställande, eftersom det där\r\naviseras att Sverige kommer att ackreditera en\r\nambassadör i Sarajevo. Jag hoppas att detta kan ske\r\nmycket snabbt.</pre><pre>Bakgrunden till min fråga och till olika aktiviteter\r\nnär det gäller Bosnien är att många människor\r\nkänner en stark frustration över att omvärlden inte\r\ngör tillräckligt för att åstadkomma en stabilisering i\r\nregionen. Man önskar att inte minst västvärlden\r\nskall använda alla tänkbara metoder för att påverka\r\nutvecklingen. Jag tror att en svensk diplomatisk\r\nrepresentation på plats kan vara ett litet steg i rätt\r\nriktning.</pre><pre>Jag delar naturligtvis uppfattningen att svensk\r\ndiplomatpersonal inte skall utsättas för onödiga\r\nrisker och att det därför kan vara motiverat att i\r\nvissa situationer ta hem personalen från en plats\r\nsom Sarajevo. Men jag tolkar svaret som att det\r\nändå är UD:s bedömning att det skall vara möjligt\r\natt periodvis ha svenska diplomater på plats i\r\nSarajevo.</pre><pre>Jag har också förstått att utrikesministern i dag har\r\nannonserat att hon avser att resa till Sarajevo. Det\r\ntycker jag också är mycket bra. Det kan vara\r\nytterligare ett litet steg för att demonstrera vårt\r\nintresse. Även på den punkten kan man i och för\r\nsig ha funderingar över varför den här typen av\r\ninitiativ kommer så pass sent. Sveriges\r\nordförandeskap i ESK löper ut mycket snart. Jag\r\ntror att det hade varit bra om t.ex. den diplomatiska\r\nrepresentationen hade kommit till stånd tidigare.</pre><pre>Jag undrar om utrikesministern något kan precisera\r\nnär ackrediteringen kan komma att ske.</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Fru talman! Mitt svar till Lars Leijonborg är att den\r\nkommer att ske snarast möjligt. Just nu är det mer\r\nen personvalsfråga.</pre><pre>Överläggningen var härmed avslutad.</pre><pre>5 §  Svar på fråga 1993/94:163 om svensk\r\nkandidatur till FN:s säkerhetsråd</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Fru talman! Pierre Schori har frågat mig vilka\r\nåtgärder regeringen har vidtagit för att driva en\r\nkandidatur för Sverige till FN:s säkerhetsråd för\r\nåren 1995--1996.</pre><pre>Ett aktivt engagemang i Förenta nationerna är ett\r\nviktigt inslag i svensk säkerhetspolitik. Det visar\r\ninte minst vår medverkan i FN:s fredsbevarande\r\ninsatser. Svenskar deltar i FN-operationer över hela\r\nvärlden. För närvarande är fler personer, kvinnor\r\noch män, engagerade i sådana insatser än någonsin\r\ntidigare. I Bosnien ingår mer än 850 svenskar i en\r\nnordisk bataljon i en operation som är betydligt\r\nmer komplicerad och riskabel än tidigare. Genom\r\nvår insats för FN och för den utsatta\r\ncivilbefolkningen i Bosnien bidrar vi till vår egen\r\noch Europas säkerhet.</pre><pre>På flera håll i FN-systemet ger vi prov på vårt\r\nengagemang. Vi är djupt involverade i arbetet på\r\natt anpassa FN till tidens krav. I reformfrågorna är\r\nvi tillsammans med de övriga nordiska länderna\r\nledande både när det gäller området fred och\r\nsäkerhet och i fråga om den ekonomiska och sociala\r\nverksamheten. Vi önskar ett starkt och effektivt\r\nFN.</pre><pre>Det finns alltså många sätt att vara aktiv och visa\r\nsitt engagemang för FN. Sverige fortsätter att\r\nbedriva en bestämd och aktiv politik också i olika\r\nFN-organ och kommittéer.</pre><pre>Att vara medlem i FN:s säkerhetsråd är naturligtvis\r\nviktigt i detta sammanhang. Vår inriktning är att så\r\nsnart som möjligt ta en plats i rådet, där vi inte suttit\r\nsedan åren 1975--1976.</pre><pre>En kandidatur behöver dock förberedas väl. Det är\r\nväsentligt att redan från början skapa ett sådant\r\nstöd för kandidaturen att dess framgång inte skall\r\nbehöva ifrågasättas. Konsultationer pågår med\r\nvissa nyckelländer i just detta syfte.</pre><pre>Anf. 5  PIERRE SCHORI (s):</pre><pre>Fru talman! Fru utrikesminister! Jag tackar för\r\nsvaret.</pre><pre>Utrikesministern redovisar dock inte vilka åtgärder\r\nsom har vidtagits, trots att jag frågade om det. Det\r\nhar kanske inte vidtagits några åtgärder.</pre><pre>Bakgrunden till min fråga var att Sverige i oktober\r\n1992 så snöpligen misslyckades med att komma\r\nmed i säkerhetsrådet. Det är en plats som normalt\r\nborde vara ganska självklar för ett så aktivt FN-land\r\nsom Sverige. I mars i år ställde jag en interpellation\r\ntill utrikesministern om man hade för avsikt att\r\nkandidera för 1995--1996.</pre><pre>Då fick jag svaret att man först skulle avvakta ett\r\nnordiskt samråd. Då visste vi redan --\r\nutrikesministern och jag var överens -- att detta\r\nnordiska samråd fanns. Nyckellandet Norge som\r\nstod närmast i tur att komma in i säkerhetsrådet\r\nefter Sverige, hade sagt att man gärna överlåter till\r\nSverige möjligheten att försöka en gång till. Då\r\nblev utrikesministerns nästa försvarslinje att man\r\nskulle avvakta generalförsamlingens möte i\r\nseptember och hennes eget besök där, för att se om\r\ndet fanns en möjlighet. Sverige fick stöd av Norden\r\nför att kandidera 1995--1996.</pre><pre>Utrikesministern åkte till FN, och jag har inte fått\r\nnågra rapporter om att det fördes samtal om att\r\nSverige ville kandidera. Däremot stod det i\r\ntidningsrubriker efter besöket: ''Stark svensk kritik\r\nmot FN'', ''Svenskt hot om indraget FN-bistånd'',\r\nosv. Det är inte precis så man bäddar för en plats\r\ni säkerhetsrådet, menar jag. Jag skulle vilja fråga:\r\nVilken typ av åtgärder har regeringen vidtagit för\r\natt försöka säkra ett svenskt deltagande i\r\nsäkerhetsrådet 1995--96.</pre><pre>Anf. 6  Utrikesminister MARGARETHA AF\r\nUGGLAS (m):</pre><pre>Fru talman! Att klaga och kritisera är Pierre Schori\r\nbra på, men gagnar det själva saken? För det är väl\r\nsaken som Pierre Schori är intresserad av och inte\r\nbara att bedriva inrikes utrikespolitik? Jag menar\r\natt jag här i kammaren kan och bör redovisa\r\nSveriges principiella inställning. Jag tror att Pierre\r\nSchori själv förstår att strategi och\r\nframgångsmöjligheter är någonting som vi bör\r\ndiskutera i andra forum. Pierre Schori är väl\r\nmedveten om att detta är en av de punkter som\r\nfinns med på utrikesnämndens sammanträdeslista\r\nför i morgon.</pre><pre>Anf. 7  PIERRE SCHORI (s):</pre><pre>Fru talman! Utrikesministern väntar med sitt\r\nhemliga svar tills i morgon då, förstår jag. Nåväl,\r\nlåt gå för det.</pre><pre>Jag tycker inte om att klaga och kritisera. Jag skulle\r\nvilja slippa detta när det gäller Sveriges utrikes- och\r\nFN-politik, därför att vi har mycket att göra och ge\r\npå de områdena. Men tyvärr finns det ibland\r\nanledning att ställa frågor och få svar -- även om jag\r\ninte har fått det här i dag -- och också att kritisera\r\noch klaga, när man finner att de åtgärder som vidtas\r\ninte gagnar en plats i säkerhetsrådet 1995--1996\r\nsom vi säger att vi gemensamt eftersträvar.</pre><pre>Att starkt kritisera FN, att dra sig ur det svenska\r\nFN-uppdraget i södra Libanon, Unifil, trots att\r\nFN:s generalsekreterare inte vill det, att nu också\r\ndra sig ur Somalia och tydligen inte vilja lämna kvar\r\nfältsjukhuset, gör att man nästan får intrycket att\r\nSverige har abdikerat från sin FN-politik.</pre><pre>Anf. 8  Utrikesminister MARGARETHA AF\r\nUGGLAS (m):</pre><pre>Fru talman! Det finns inga hemliga svar, men det\r\nfinns vissa frågor som bör diskuteras i detalj i andra\r\nforum. Det är just därför vi har utrikesnämnden,\r\nPierre Schori.</pre><pre>När det gäller vår FN-politik har vi, som jag\r\nredovisade i svaret, fler svenskar i FN-tjänst än vad\r\nvi någonsin har haft tidigare. Den siffran kommer\r\natt gå ned när vi drar oss tillbaka från Unifil, vilket\r\nhelt kommer att ske den 1 april. Vi skapar\r\nnaturligtvis också beredskap för att åta oss nya\r\ninsatser. Vi skall inte bli kvar vid gamla insatser hur\r\nlänge som helst. Vi måste kunna åta oss nya\r\nengagemang.</pre><pre>Vi har ett nytt stort engagemang i Bosnien. Vårt\r\nengagemang i Unprofor är det största någonsin. Vi\r\narbetar just nu med de andra nordiska länderna\r\nmed att lägga fram en resolution till\r\ngeneralförsamlingen om FN:s fredsbevarande\r\ninsatser. Vi arbetar mycket kraftfullt med\r\nreformeringen av den ekonomiska och sociala\r\nverksamheten i FN. Sverige och Norden är\r\nverkligen ledande när det gäller\r\nreformverksamheten i FN i dag.</pre><pre>Anf. 9  PIERRE SCHORI (s):</pre><pre>Fru talman! Det finns egentligen inte något\r\nviktigare än att få säte i FN:s säkerhetsråd. Det är\r\nliksom styrelsen för världsorganisationen. Där kan\r\nman påverka, inte minst i en så dramatisk tid som\r\nnu. Vi har ett stort engagemang i FN, men vi sitter\r\ninte med i styrelsen. Vi har dock en chans att göra\r\ndetta.</pre><pre>Övervägandena om huruvida vi skall vara med eller\r\ninte borde ha slutförts redan under våren. Italien,\r\nsom är ett kandidatland till säkerhetsrådet 1995--\r\n1996, har redan lanserat sin kandidatur och kanske\r\ndärmed också gjort det svårt för Sverige att komma\r\nmed.</pre><pre>Jag vill avsluta med en fråga, så att utrikesministern\r\nkanske lugnar mig: Står utrikesministern fast vid\r\nvad hon avslutade sitt svar med men kanske inte har\r\nlevt upp till, nämligen att vi alla måste gemensamt\r\nanstränga oss för att Sverige skall komma med i\r\nsäkerhetsrådet 1995--1996?</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Fru talman! Jag tar gärna fasta på betoningen av\r\n''gemensamt''. Det är ett ord som brukar vara\r\nsärskilt uppskattat på socialdemokratiskt håll i\r\nandra sammanhang. Jag stryker ett stort streck\r\nunder det ordet. Inrikespolitisk träta gagnar inte\r\ndenna fråga.</pre><pre>Anf. 11  PIERRE SCHORI (s):</pre><pre>Fru talman! Skall jag tolka svaret som ett ja eller\r\nett nej?</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Fru talman! Självfallet står jag fast vid min\r\nuppfattning. Jag framhåller också i detta svar att\r\ndet är viktigt att vara med.</pre><pre>Överläggningen var härmed avslutad.</pre><pre>6 §  Svar på fråga 1993/94:166 om asylsökande\r\nfrån Östtimor</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Fru talman! Hans Göran Franck har frågat mig\r\nvilka åtgärder regeringen är beredd att vidta för att\r\nmedverka till att de sju timoreserna, av vilka tre\r\nunder drygt en vecka i somras uppehöll sig på den\r\nsvenska ambassaden i Jakarta, beviljas utresa från\r\nIndonesien och får en fristad i Sverige.</pre><pre>Låt mig inleda med att först klara ut en viktig fråga\r\ni sammanhanget, nämligen innebörden av\r\nbegreppen asyl och diplomatisk asyl.</pre><pre>Den svenska definitionen av begreppet asyl bygger\r\nhelt på den som det ges uttryck för i 1951 års\r\nkonvention angående flyktingars rättsliga ställning.\r\nEnligt denna konvention kan en person, som\r\nuppfyller de kriterier som ställs upp för att han skall\r\nkunna betraktas som flykting, beviljas asyl endast\r\nom han kommer till landets gräns.</pre><pre>En utlänning som i annat land än hemlandet söker\r\nupp en svensk utlandsmyndighet och begär asyl i\r\nSverige skall i första hand hänvisas till\r\nmyndigheterna i vistelselandet eller till UNHCR:s\r\nkontor där. UNHCR kan efter en individuell\r\nprövning förklara att den sökande är flykting och\r\nrikta en framställning till något lämpligt\r\nmottagarland.</pre><pre>I klarhetens intresse vill jag tillägga att en person\r\nsom i sitt hemland söker upp en ambassad och\r\nbegär asyl aldrig kan anses vara flykting enligt 1951\r\nårs flyktingkonvention och inte heller enligt svensk\r\nlagstiftning.</pre><pre>Med uttrycket diplomatisk asyl avses närmast att en\r\nperson som är förföljd ges fysiskt skydd på en\r\nbeskickning i sitt hemland eller i tredje land. Enligt\r\neuropeisk -- och svensk -- folkrättsuppfattning har\r\nbeskickningar inte någon rätt att ge diplomatisk\r\nasyl. Det finns goda skäl för denna hållning. När\r\nländer gör avsteg från den principen och upplåter\r\nen beskickning för tillfälligt skydd så är det av\r\nträngande humanitära hänsyn. Ett exempel är att\r\nman kanske måste rädda någon som befinner sig i\r\nlivsfara.</pre><pre>Jag vill fästa Hans Göran Francks uppmärksamhet\r\npå att vi på ett tidigt stadium erhöll försäkringar\r\nfrån den indonesiska regeringen för de\r\nasylsökandes säkerhet, frihet från arrestering och\r\nförföljelse. Det finns precedensfall där sådana\r\nlösningar har fungerat utmärkt.</pre><pre>Ambassaden i Jakarta håller sig informerad om\r\ntimoresernas vidare öden och de ansträningar som\r\ngörs genom vissa kanaler för att bereda dem en\r\nfristad. För att inte äventyra timoresernas\r\nmöjligheter kan jag givetvis inte gå in på hur\r\nansträngningarna görs.</pre><pre>Anf. 14  HANS GÖRAN FRANCK (s):</pre><pre>Fru talman! Jag tackar utrikesministern för svaret.\r\nRedan efter mitt besök i Indonesien och Östtimor i\r\nseptember månad lämnade jag en skriftlig men\r\nockså muntlig rapport till Utrikesdepartementet,\r\ndär jag tog upp frågan om dessa flyktingar. Jag såg\r\nsåsom den bästa lösningen då att ansträngningar\r\nskulle göras för att de skulle kunna överföras på\r\nden svenska flyktingkvoten.</pre><pre>Orsaken till att jag nu har ställt frågan till\r\nutrikesministern är den att vi i utrikesutskottet fick\r\nbesök av den indonesiska aktivisten för mänskliga\r\nrättigheter, Haji Princen. Han lämnade så\r\noroväckande uppgifter att jag ansåg att frågan\r\nborde diskuteras här i kammaren.</pre><pre>Utöver flyktingkvoten finns det ju andra\r\nmöjligheter. Visering och även uppehållstillstånd\r\nfår numera meddelas både av Statens\r\ninvandrarverk och av Utrikesdepartementet.\r\nViseringsrätten kan delegeras till en beskickning.\r\nÄven ambassaden i Jakarta har givetvis rätt enligt\r\ngällande förordning att utfärda visering.</pre><pre>Utrikesministern säger också att det skall föreligga\r\nlivsfara för att diplomatisk asyl skall ges. Den\r\nsituation som ungdomarna befinner sig i är ytterligt\r\nallvarlig. Jag tycker inte att man kan ta försäkringar\r\nsom kommer från den indonesiska regeringen för\r\ngott. Sådana uppgifter fick vi också av Haji\r\nPrincen.</pre><pre>Det kanske inte räcker att bara samtala med de\r\nindonesiska myndigheterna. Nu måste någonting\r\nextra göras. Är det inte också utrikesministerns\r\nuppfattning?</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Fru talman! Som jag sade i mitt svar följer\r\nambassaden i Jakarta läget för ungdomarna. Enligt\r\nde uppgifter vi har fått -- de är mycket färska --\r\nverkar det som om den indonesiska regeringen\r\nhåller sin del av avtalet.</pre><pre>Det pågår dessutom vissa ansträngningar för att\r\nman skall kunna lösa situationen också på annat\r\nsätt, dvs. att frågan om utresa skall kunna lösas.</pre><pre>Jag får be om Hans Göran Francks förståelse för att\r\njag inte kan gå in i detaljer vad gäller dessa\r\nansträngningar.</pre><pre>Anf. 16  HANS GÖRAN FRANCK (s):</pre><pre>Fru talman! Jag har förståelse för att\r\nutrikesministern inte kan gå in på olika detaljer,\r\nframför allt om dessa detaljer rör frågor som skulle\r\nmotverka flyktingarnas intressen.</pre><pre>Å andra sidan skulle jag vilja ha ett klart besked\r\nfrån utrikesministern om man verkligen gör\r\ntillräckliga påtryckningar hos det indonesiska\r\nutrikesdepartementet och hos andra behöriga\r\nmyndigheter i Indonesien för att flyktingarna skall\r\nfå resa ut. Den första frågan gäller det faktum att\r\nde vägras utresa. Det är ytterligt allvarligt,\r\noberoende av om vi skall ge dem en fristad eller\r\ninte.</pre><pre>På den punkten tycker jag att utrikesministern utan\r\natt gå in på detaljer som skulle kunna skada\r\nflyktingarna kunde lämna ett ytterligare besked.</pre><pre>Anf. 17  Utrikesminister MARGARETHA AF\r\nUGGLAS (m):</pre><pre>Fru talman! Det pågår såvitt jag förstår\r\ndiskussioner med lämpliga lokala kanaler om hur\r\nfrågan om utresa bäst skall kunna lösas. Jag kan\r\näven här våga en bedömning och säga att dessa\r\nsamtal rör sig i konstruktiv riktning.</pre><pre>Anf. 18  HANS GÖRAN FRANCK (s):</pre><pre>Fru talman! Är utrikesministern beredd att nu själv\r\nta initiativ och inte bara lita till vad som kan göras\r\nvia ambassaden? Jag tror att en påtryckning från\r\nutrikesministern själv skulle vara av stort värde.</pre><pre>Den andra frågan gäller de asylmöjligheter som\r\nfinns i Sverige. Jag tycker inte att utrikesministern\r\nhar lämnat mig klart besked om huruvida man kan\r\ntänka sig visering eller om huruvida man kan tänka\r\nsig att tillämpa flyktingkvoten.</pre><pre>Jag vill erinra om hur en liknande historia\r\nhandlades. Det gällde de chilenska flyktingar som\r\nsökte sig till den svenska ambassaden i Santiago,\r\nChile.</pre><pre>Anf. 19  Utrikesminister MARGARETHA AF\r\nUGGLAS (m):</pre><pre>Fru talman! När det gäller våra asylregler, det\r\nfaktum att vi följer de internationella\r\nkonventionerna på detta sätt och situationen vad\r\ngäller att ge diplomatisk asyl måste jag hänvisa till\r\nmitt svar. Jag tror att det är mycket väsentligt att\r\ndessa internationella regler följs. Om man inte\r\nföljer dem kan man tänka sig att det uppstår många\r\noönskade konsekvenser.</pre><pre>Det är viktigt att konventionerna vad gäller\r\ndiplomatisk asyl följs såväl av Sverige som av andra\r\nländer. Det är någonting man strävar efter. Det tror\r\njag är mycket väsentligt -- det måste jag stryka\r\nunder.</pre><pre>Anf. 20  HANS GÖRAN FRANCK (s):</pre><pre>Fru talman! Nu går utrikesministern in på frågan\r\nom diplomatisk asyl. Jag är införstådd med att\r\ndiplomatisk asyl kan ges när det föreligger starka\r\neller trängande humanitära skäl. Det kan man\r\nargumentera för, men nu är jag inne på de två andra\r\nfrågorna: möjligheten att bevilja visering och\r\nmöjligheten att ta flyktingkvoten i anspråk.</pre><pre>Vilken är utrikesministerns uppfattning om dessa\r\nfrågor?</pre><pre>Anf. 21  Utrikesminister MARGARETHA AF\r\nUGGLAS (m):</pre><pre>Fru talman! Jag måste hänvisa till de två\r\nkonstateranden jag har gjort. Det ena gäller att\r\nstudenterna såvitt vi kan bedöma enligt de\r\ninformationer vi har fått i stort sett mår väl där de\r\nnu bor i Jakarta. Dessa informationer är färska.</pre><pre>Samtidigt pågår alltså, vilket jag också stryker\r\nunder, genom lämpliga lokala kanaler\r\nansträngningar för att göra det möjligt för de sju\r\nstudenterna att resa ut om de skulle fortsätta att\r\nönska detta.</pre><pre>Överläggningen var härmed avslutad.</pre><pre>7 §  Svar på fråga 1993/94:175 om tillfälliga\r\nuppehållstillstånd för kosovoalbanska flyktingar</pre><pre>Anf. 22  Kulturminister BIRGIT FRIGGEBO\r\n(fp):</pre><pre>Fru talman! Märtha Gårdestig har frågat mig om\r\njag avser att vidta någon åtgärd med anledning av\r\natt ordföranden Rugova i det kosovoalbanska\r\npartiet Democratic League vädjat om att\r\nkosovoalbaner skall ges tillfälligt skydd i Sverige.</pre><pre>Jag vill börja med att påpeka att Sverige i praktiken\r\nbeviljade kosovoalbanska asylsökande tillfälligt\r\nskydd mellan oktober 1991 och juli 1992. Under\r\nden perioden rådde s.k. verkställighetsstopp\r\nberoende på det oklara och osäkra läget i Kosovo.\r\nDet var bl.a. mot bakgrund av UNHCR:s\r\nbedömning att personer som saknade behov av\r\nskydd kunde sändas tillbaka som Invandrarverket\r\nhävde detta verkställighetsstopp och återupptog\r\nbeslutsfattandet.</pre><pre>Beslut tas individuellt och myndigheterna har i\r\nflertalet fall gjort bedömningen att de skäl som\r\nåberopas inte är tillräckliga för att\r\nuppehållstillstånd skall ges.</pre><pre>Regeringen och de beslutande myndigheterna\r\nföljer utvecklingen i f.d. Jugoslavien mycket noga.\r\nUtlänningsnämnden och Statens invandrarverk har\r\ngjort två resor till Kosovo för att hålla sig\r\nunderrättade om situationen och utvecklingen i\r\nKosovo. Deras erfarenheter från resan kommer att\r\ningå i det samlade underlaget när myndigheterna\r\nfattar beslut i asylärenden.</pre><pre>Regeringen har tidigare tagit del av dr Rugovas\r\nsynpunkter om att kosovoalbaner endast skall ges\r\nett tillfälligt skydd bl.a. vid hans besök i Sverige i\r\napril 1993. Framhållas bör att han, även om han\r\ngärna ser att personer får stanna här tillfälligt, inte\r\nmotsätter sig att Sverige skickar tillbaka personer\r\nsom inte har behov av skydd. Inte heller har\r\nmyndigheterna försökt förtiga dr Rugovas\r\nönskemål, vilket Märtha Gårdestig skriver i sin\r\nfråga. Det är dock utlänningslagens bestämmelser\r\nsom myndigheterna är skyldiga att tillämpa.</pre><pre>Eftersom varje ärende prövas individuellt utgör\r\nsjälvfallet de skäl som den enskilde åberopar en\r\nviktig del i det underlag som ligger till grund för\r\nmyndigheternas beslut. Dessa skäl måste dock\r\nställas i relation till kunskapen om de faktiska\r\nförhållandena i hemlandet och huruvida den rädsla\r\nden enskilde känner för att återvända är\r\nvälgrundad eller inte.</pre><pre>Den svenska ordningen när det gäller\r\nasylansökningar bjuder att ansökningar prövas av\r\nInvandrarverket i första instans. Invandrarverkets\r\nbeslut om avvisning kan överklagas till\r\nUtlänningsnämnden. Negativa beslut kan, sedan\r\nUtlänningsnämnden inrättades den 1 januari 1992,\r\ninte längre överklagas till regeringen. Regeringen\r\nhar endast att pröva de ärenden, främst av\r\npraxiskaraktär, som överlämnas av någon av dessa\r\nbåda myndigheter. Något sådant praxisärende\r\nrörande kosovoalbanska asylsökande har inte\r\növerlämnats till regeringen.</pre><pre>Regeringen ser ingen anledning att ta något initiativ\r\ni frågan.</pre><pre>Anf. 23  MÄRTHA GÅRDESTIG (kds):</pre><pre>Fru talman! Jag tackar invandrarministern för\r\nsvaret, men jag måste beklaga att ministern inte ser\r\nnågon anledning att ta något initiativ i frågan.\r\nMånga andra hyser stor oro över situationen.</pre><pre>Min fråga ställdes med anledning av att den\r\nkosovoalbanska presidenten dr Ibrahim Rugova\r\nvid sammanträffande med svenskt ambassadråd\r\noch svenska konsuln vid ambassaden i Belgrad\r\nvädjat till svenska regeringen om temporärt skydd\r\nför kosovoalbanska asylsökande. Det var den 12\r\nnovember.</pre><pre>Doktor Rugova sade sig inte kunna ge några\r\ngarantier för vad som kunde hända dem som\r\nåtersändes. Som orsak angavs den totalt högspända\r\nsituationen i Kosovo. Det är inte ännu öppet krig,\r\nmen det är en allvarlig front av våld, där ingen\r\nlängre är säker. Det finns alltså andra faror att\r\nfrukta från serbiska myndigheter än att bli sänd till\r\narmén och till kända serbiska militära mål.</pre><pre>Presidenten hade också gett uttryck för sin fruktan\r\nför massfördrivning av albanierna. En form av dold\r\netnisk rensning av Kosovo ser, enligt presidenten,\r\nut att ha blivit officiell serbisk politik.\r\nMyndigheterna gör sitt yttersta för att hindra varje\r\nform av internationell närvaro i Kosovo.</pre><pre>I Utlänningsnämndens rapport i medierna sades\r\ningenting om presidentens vädjan om tillfälligt\r\nskydd, efter vad jag har kunnat se. I juni varnade\r\nFN:s flyktingkommissarie i Genéve för att bibehålla\r\nmängden avvisningar från Sverige, eftersom det\r\nskapade ännu fler allvarliga incidenter för de\r\nåtervändande. Man vädjade om att Sverige skulle\r\ntillämpa de humanitära skälen fullt ut.</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Fru talman! Märtha Gårdestig och jag kan säkert\r\ndela den oro som finns i hela f.d. Jugoslavien\r\ninklusive Kosovo. Det var en av bakgrunderna till\r\natt kosovoalbanerna från hösten 1991 fram till\r\nsommaren 1992 faktiskt fick ett temporärt skydd\r\nhär utan att det formaliserades. Vid den tidpunkten\r\nvarnade jag och även andra representanter för\r\nregeringen för att situationen var osäker. Då var det\r\nväldigt få människor som stödde mig och andra i\r\nden oron. Tvärtom blev det en diskussion om att det\r\nkom alltför många och att det bara var charterresor,\r\nosv.</pre><pre>FN:s flyktingkommissarie sade i juli 1992 att man\r\nför sin del inte motsatte sig att personer sändes\r\ntillbaka till Kosovo, under förutsättning att en\r\nordentlig rättslig process hade skett och saken hade\r\nblivit prövad. Det är precis vad som sker nu. Det\r\nbetyder att en del personer får stanna här i Sverige\r\nav politiska men också humanitära skäl. Samtidigt\r\nfår merparten avslag på sina ansökningar.</pre><pre>Av de 60 000 asylsökande som vi maximalt har haft\r\nfrån Kosovo har ungefär hälften gett sig av från\r\nSverige efter att ha fått avslag på sina\r\nasylansökningar men också frivilligt, dvs. att de har\r\ntagit tillbaka sina asylansökningar och bett att få\r\nåtervända hem. Men oron finns där, vilket betyder\r\natt man måste vara mycket vaksam över\r\nsituationen. Jag vet att våra myndigheter, från dag\r\ntill dag håller sig underrättade om situationen nere\r\ni Kosovo, liksom jag själv gör.</pre><pre>Anf. 25  MÄRTHA GÅRDESTIG (kds):</pre><pre>Fru talman! Det allvarliga är att många källor säger\r\natt situationen där är mycket värre nu än när\r\nmänniskor flydde från förtryck och desperat\r\nekonomisk situation. De har ingenstans att ta\r\nvägen.</pre><pre>Det illavarslande är att serbiska myndigheter efter\r\nen larmrapport om tortyr utförd av serbisk polis --\r\näven dödsfall har rapporterats -- har förbjudit\r\nAmnesty att övervaka händelserna i Kosovo. De\r\npoliser som utför tortyren åtnjuter enligt Amnesty\r\nimmunitet mot rättsliga påföljder.</pre><pre>Tidigare har serberna tvingat Europeiska\r\nsäkerhetskonferensen att utrymma sina kontor i\r\nKosovo, Sacak och Vojvodina. Åtminstone har det\r\nrapporterats att serbisk polis i Kosovo och\r\nVojvodina har inlett etnisk rensning mot albansk\r\nbefolkning. Även FN:s specielle rapportör har\r\nförvägrats att vara kvar i Restjugoslavien. Offren\r\nför tortyren utses på måfå i jakt på illegala vapen\r\nbl.a.</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Fru talman! Märtha Gårdestig har inte ställt någon\r\nytterligare fråga till mig men beskriver situationer\r\nnär det gäller internationella organisationer av\r\nolika slag. Det är viktigt att notera att ESK-\r\nmissionen som sådan inte är välkommen i Kosovo.\r\nDäremot gör de länder som tidigare har deltagit i\r\nolika ESK-missioner besök. Ett utslag av detta är\r\nprecis det besök som Märtha Gårdestig beskriver i\r\nsin fråga. Dessutom finns UNHCR på plats, och\r\nvåra egna myndigheter åker ner och informerar sig,\r\nså att information kommer ut. Dessutom finns ju de\r\nalbanska organisationerna som också sprider\r\ninformation på olika sätt.</pre><pre>Jag kan hålla med om att det finns vissa tecken på\r\nen hårdnande attityd. Därför är det oerhört viktigt\r\natt man vid myndigheterna är vaksam när beslut\r\nfattas i individuella ärenden, framför allt när det\r\ngäller personer som kan ha haft egen politisk\r\nverksamhet tidigare nere i Kosovo. Så sker också.</pre><pre>Anf. 27  MÄRTHA GÅRDESTIG (kds):</pre><pre>Fru talman! Det är ytterst viktigt med vaksamhet\r\nfrån myndigheters och olika organisationers sida.\r\nDet som är så djupt oroande är att bedömningen av\r\nläget i vissa avseenden är diametralt motsatt mot de\r\nmyndigheter som handlägger asylsökandes ärenden\r\noch andra observatörers bedömning.</pre><pre>Jag vill allvarligt vädja till invandrarministern, och\r\ndärmed till regeringen, att ta alla illavarslande\r\nsignaler på allvar och att stoppa utvisningar tills en\r\nnoggrann analys av läget har gjorts, där många\r\nobservatörer medverkar så att man kommer fram\r\ntill en samsyn. Andra länders bedömningar av\r\nkosovoalbanernas skyddsbehov är ju annorlunda.\r\nDanmark intar en avvaktande ställning. Frankrike\r\nger inte generellt asyl men verkställer inte\r\navverkningsbeslut, vilket inte heller Tyskland har\r\ngjort på senare tid. Domstolen i Niedersachsen\r\nbeslöt den 4 oktober att betrakta albanerna som en\r\nförföljd grupp.</pre><pre>Anf. 28  Kulturminister BIRGIT FRIGGEBO\r\n(fp):</pre><pre>Fru talman! Märtha Gårdestig säger att det finns en\r\ndiametralt motsatt uppfattning om situationen i\r\nKosovo. Jag tror inte att det är på det sättet.</pre><pre>Invandrarverket hade från hösten 1991 fram till\r\nsommaren 1992 verkställighetsstopp just på grund\r\nav den osäkra situationen och därför att man inte\r\nville ta risken med att sända tillbaka personer.\r\nInvandrarverket följer upp behovet av den\r\ninformation som finns när det blir aktuellt att ta\r\nställning i de olika asylärendena.</pre><pre>Andra länder gör annorlunda. Vi har ett grannland\r\nväster om oss som sänder tillbaka personer till\r\nKosovo. Det finns också ett utslag från den\r\neuropeiska konventionen för de mänskliga\r\nrättigheterna, där de efter att ha prövat ett antal fall\r\nsäger att den allmänna situationen i Kosovo inte är\r\nsådan att en avvisning till denna del av det forna\r\nJugoslavien innebär en kränkning av konventionen\r\noch dess tilläggsprotokoll.</pre><pre>Jag vill, fru talman, försäkra att de myndigheter\r\nsom har att handlägga dessa frågor är ytterst\r\nvaksamma när det gäller alla typer av information\r\nsom kan erhållas nerifrån Kosovo.</pre><pre>Anf. 29  MÄRTHA GÅRDESTIG (kds):</pre><pre>Fru talman! Regeringsförklaringen talar om att\r\nflyktingpolitiken skall präglas av humanitet och\r\nöppenhet. Men många organisationer som arbetar\r\nmed asylsökande menar att de humanitära skälen\r\nknappast längre finns. Eftersom det tidigare var\r\nläge för utvisningsstopp kan man fråga sig om det\r\ninte är det också nu när situationen där nere sägs\r\nvara ännu svårare än när vederbörande flydde.</pre><pre>Anf. 30  Kulturminister BIRGIT FRIGGEBO\r\n(fp):</pre><pre>Fru talman! Enligt de uppgifter jag har fått har\r\nungefär 2 000 personer från Kosovo beviljats\r\nuppehållstillstånd i Sverige på humanitär grund.\r\nInformationen att de humanitära skälen skulle vara\r\navskaffade är alltså felaktig.</pre><pre>Dessutom är det så som Märtha Gårdestig sade;\r\nunder senare tid har det på olika håll befarats att\r\nasylpraxis skulle ha hårdnat, dvs. att samma hänsyn\r\ninte tas till humanitära skäl som tidigare.</pre><pre>Det är bakgrunden till den utvärdering som\r\nregeringen har beslutat göra av asylpraxis. Både jag\r\noch den övriga regeringen tycker att det är viktigt\r\natt veta vad som händer. Det finns inte heller --\r\nvilket Märtha Gårdestig väl vet -- några signaler\r\nfrån regeringen om att asylpraxis eller hänsynen till\r\nde humanitära skälen skall skärpas.</pre><pre>Överläggningen var härmed avslutad.</pre><pre>8 §  Svar på fråga 1993/94:177 om återvinning av\r\nfreon från kyl- och frysskåp</pre><pre>Anf. 31  Miljöminister OLOF JOHANSSON\r\n(c):</pre><pre>Fru talman! Inga-Britt Johansson har frågat mig\r\nvilka åtgärder jag är beredd att vidta med anledning\r\nav export av gamla kyl- och frysskåp till öststaterna.</pre><pre>Årligen skrotas i Sverige ca 440 000 kylmöbler.\r\nUnder första halvåret 1993 exporterades ungefär\r\n10 000 begagnade kylmöbler, i första hand till det\r\nforna östblocket. Ytterligare ett litet antal beräknas\r\nha ingått i hjälpsändningar till olika länder.\r\nInnehållet i hjälpsändningar registreras dock inte\r\nseparat. Totalt beräknas exporten av begagnade\r\nkylmöbler för närvarande uppgå till 5-6 % av\r\nantalet utbytta kylmöbler.</pre><pre>Naturvårdsverket utreder inom ramen för ett\r\ntidigare regeringsuppdrag behövliga åtgärder för\r\natt avveckla användningen av ozonnedbrytande\r\nämnen. Verket skall föreslå olika slag av styrmedel\r\nför att nå detta syfte och väntas då också behandla\r\nfrågan om ytterligare åtgärder när det gäller\r\nomhändertagandet av CFC i befintlig kyl- och\r\nfrysutrustning. Att direkt införa ett exportförbud\r\nför begagnad utrustning är inte möjligt med hänsyn\r\ntill de regler som gäller för det internationella\r\nhandelsutbytet.</pre><pre>Vi kommer då verket redovisar sitt uppdrag att ha\r\nett större underlag för att bedöma hur det problem\r\nsom Inga-Britt Johansson pekar på bör angripas.\r\nDet är enligt min mening mycket angeläget att få\r\nned utsläppen av ozonnedbrytande ämnen både i\r\nSverige och i andra länder.</pre><pre>Anf. 32  INGA-BRITT JOHANSSON (s):</pre><pre>Fru talman! Jag ber att få tacka ministern för\r\nsvaret.</pre><pre>Jag började intressera mig för ozonfrågor när jag\r\nvar på en utskottsresa i Australien för ett och ett\r\nhalvt år sedan. Efter det var jag och Lena Klevenås\r\noch tittade på forskningen uppe i Esrange, och jag\r\nbörjade komma underfund med vad det egenligen\r\nhandlar om.</pre><pre>Efter det att jag skrev den här frågan har jag hittat\r\nuppgifter om detta i tidningarna. I Canada\r\nuppskattar forskarna nedbrytningen av ozonskiktet\r\ntill 5 % per år. I dag, eller möjligtvis i går, stod det\r\natt man i Kina har noterat en förtunning av\r\nozonlagret med 20 %. Människor i Finland,\r\nDanmark och Tyskland har varnats och uppmanats\r\natt passa sig ordentligt när solen skiner. Djur och\r\nväxter kan inte skydda sig. Detta är alltså ett\r\nproblem som alltmer kommer in i folks\r\nmedvetande.</pre><pre>För närvarande är inte exporten till öststaterna så\r\nstor, men flera bostadsföretag har tydligen bestämt\r\nsig för att ''hjälpa'' öststaterna med gamla\r\nfrysmöbler när man bygger om. Jag är helt\r\ninförstådd med att det skulle vara svårt att införa\r\nett exportförbud. Men kan ministern tänka sig att\r\nnågon del av den hjälp som vi ger dessa länder\r\nskulle kunna bestå av anläggningar för att tillvarata\r\nexempelvis freon, innan mängden blir så stor att\r\nden blir svår att handskas med? Det vore ju en\r\nmöjlighet att komma till rätta med det här.</pre><pre>Anf. 33  Miljöminister OLOF JOHANSSON\r\n(c):</pre><pre>Fru talman! Jag vill börja med situationen på\r\nhemmaplan. Vi är fast beslutna att förebygga denna\r\nutveckling. Den är marginell så här långt, men den\r\när ändå allvarlig.</pre><pre>Bland de styrmedel som vi kommer att diskutera\r\nfinns att lägga pant på detta. Det är ett sätt att\r\nförändra åtminstone de ekonomiska incitamenten\r\nnär man samlar in gamla kylskåp. Det borde\r\negentligen ha gjorts tidigare, men vi har lagt ut\r\nuppdraget därför att det i samband med att\r\nrestriktionerna och förbudsgränserna sattes in inte\r\nbildades något ekonomiskt stimulanssystem eller\r\nstyrmedelssystem, som kunde hantera det som\r\nredan finns ute på marknaden.</pre><pre>Det finns ett system till som fungerar i dag, och det\r\när avgifter på bilar och återlämningspremie när de\r\nskrotas. Det är ett system som naturligtvis också går\r\natt använda på det här området. Ett pantsystem\r\neller detta kan vara ett sätt att hantera problemen\r\npå hemmaplan.</pre><pre>När det gäller frågan om bistånd i detta\r\nsammanhang, håller vi själva naturligtvis på att\r\nutveckla tekniken -- den finns i Sverige. Om\r\ntekniken finns i viss utsträckning i de baltiska\r\nstaterna men inte tillräckligt mycket, är det klart att\r\nvi har möjlighet att ställa den till deras förfogande.</pre><pre>Anf. 34  INGA-BRITT JOHANSSON (s):</pre><pre>Fru talman! Problemet med panter och avgifter på\r\nhemmaplan är ju att de här frysmöblerna\r\nförmodligen kommer att bli åtråvärda i pris för de\r\nberörda länderna, även om de som lämnar ifrån sig\r\nfrysmöblerna får ersättning för panten. Jag tror inte\r\natt man löser problemet med ett sådant system. Vi\r\nlöser det inom landet, men risken är att det blir\r\nännu mer åtråvärt att exportera dessa varor.</pre><pre>Jag ser med tillförsikt fram mot det arbete som\r\nNaturvårdsverket kommer att lämna ifrån sig, och\r\njag hoppas att det sedan sker en behandling så\r\nsnabbt som möjligt i regering och riksdag. Vi vet ju\r\nhur lång tid det tar innan effekterna av de här\r\nutsläppen är avhjälpta, så det är viktigt med alla\r\nåtgärder, även de små.</pre><pre>Anf. 35  Miljöminister OLOF JOHANSSON\r\n(c):</pre><pre>Fru talman! Det finns över huvud taget ingen\r\nsträvan att försena det här. Snabbast möjliga\r\nhandläggning från regeringskansliets sida är\r\nanbefalld, och det kommer att ske.</pre><pre>Anf. 36  INGA-BRITT JOHANSSON (s):</pre><pre>Fru talman! Till ministerns stora överraskning skall\r\njag då tacka för svaret och säga att jag är helt nöjd\r\nmed detsamma.</pre><pre>Överläggningen var härmed avslutad.</pre><pre>9 §  Svar på fråga 1993/94:185 om\r\nmarkavsättningar och fusionen av ASSI och\r\nDomän</pre><pre>Anf. 37  Miljöminister OLOF JOHANSSON\r\n(c):</pre><pre>Fru talman! Sinikka Bohlin har frågat mig om jag\r\när beredd att medverka till att tillräckliga\r\nmarkavsättningar för t.ex. naturreservat garanteras\r\ninnan fusionen mellan ASSI och Domän äger rum.</pre><pre>I samband med att Domänverket bolagiserades\r\nundantogs bl.a. markområden som var av stort\r\nnaturvårdsintresse från bolagiseringen. Det var\r\ndels drygt 270 av de redan skyddade\r\ndomänreservaten med ca 30 000 ha produktiv\r\nskogsmark, dels 25 stora fjällnära domänreservat\r\nmed viss andel produktiv skog. Dessutom\r\nundantogs 45 områden med värdefull oskyddad\r\nmark för att avsättas som nationalpark eller\r\nnaturreservat. Ca 3 000 ha av dessa marker utgörs\r\nav produktiv skog nedanför fjällregionen, och\r\narealen ovanför fjällskogsgränsen utgör ca 7 000\r\nha. Alla dessa områden skall även i fortsättningen\r\nvara kvar i rent statlig ägo. Arbetet med att\r\ngenomföra reservatsbildning på dessa marker\r\npågår.</pre><pre>I samband med att riksdagen fattade beslut om en\r\nny skogspolitik (bet. 1992/93:JoU15, rskr.\r\n1992/93:352) utökades resurserna för inköp av\r\nmark för naturvårdsändamål med 55 miljoner\r\nkronor till totalt 190 miljoner kronor. Resurserna\r\nför detta ändamål har således utökats väsentligt av\r\nden nuvarande regeringen.</pre><pre>För Sinikka Bohlin vill jag också framhålla att\r\nsammanslagningen av de två bolagen ASSI och\r\nDomän inte påverkar möjligheterna att avsätta\r\nmark för naturvårdsändamål.</pre><pre>Anf.38  SINIKKA BOHLIN (s):</pre><pre>Fru talman! Jag vill tacka miljöministern för svaret.</pre><pre>Tyvärr kan jag inte hålla med miljöministern,\r\nspeciellt inte i den avslutande delen av svaret, dvs.\r\natt sammanslagningen inte skulle påverka\r\nmöjligheterna att avsätta mark för\r\nnaturvårdsändamål.</pre><pre>Sverige har internationellt förbundit sig att uppfylla\r\nde mål som ställts upp för att bevara den biologiska\r\nmångfalden. För vår del här i Sverige betyder det\r\natt andelen skyddad skog nedanför odlingsgränsen\r\nmåste öka kraftigt, från i dag ca 0,5 % till 5 %. I\r\ndag har vi ca 2,7 % produktiv skogsmark skyddad\r\ni olika typer av naturreservat, och det är inklusive\r\ndomänreservat.</pre><pre>Om nu regeringen avser att försöka att förverkliga\r\nen omfattande markavsättning, vore det naturligt\r\natt i första hand utnyttja tillgänglig statlig mark.\r\nMen så fort staten sålt den första aktien i det\r\nframtida bolaget till privata intressen har också\r\nstatsmakten frånhänt sig denna möjlighet.</pre><pre>Domänreservaten har haft en väldigt stor och viktig\r\nbetydelse just för naturreservaten i Sverige. Fastän\r\nman i samband med bolagiseringen har undantagit\r\nca 300 domänreservat av sammanlagt 700, saknar\r\ndessa fortfarande ett lagfäst skydd. Jag vill därför\r\nfråga miljöministern: Är miljöministern beredd att\r\nlagfästa detta skydd innan sammanslagningen\r\nrealiseras?</pre><pre>Anf. 39  Miljöminister OLOF JOHANSSON\r\n(c):</pre><pre>Fru talman! Det senare är av rent fysiska skäl inte\r\nmöjligt. Jag vill också undanröja tveksamheten när\r\ndet gäller det avslutande stycket i svaret.</pre><pre>Sammanslagningen av de två bolagen ASSI och\r\nDomän innebär inte att staten förlorar sitt\r\nägarinflytande, eftersom staten tills vidare ämnar\r\nbehålla 85 % av aktierna. Förhållandet för\r\nnaturvården kan därmed i princip jämställas med\r\ndet inlytande som staten i dag har i Domän AB.\r\nDetta har alltså inte med fusionen att göra. Frågan\r\nom ytterligare reservatsavsättningar från ASSI-\r\nDomäns markinnehav kan självfallet tas upp om\r\nstaten i framtiden ämnar minska sitt ägarinflytande\r\ni bolaget. Vid denna senare tidpunkt bör man även\r\nbättre kunna bedöma effekterna av den nya\r\nskogspolitiken.</pre><pre>Vi arbetar självfallet med dessa frågor. Senast i\r\npropositionen om strategi för biologisk mångfald\r\npåpekade vi klart att behovet av att avsätta\r\nytterligare mark fortfarande är stort i Sverige, och\r\ndå speciellt i skogslandskapet, där för närvarande\r\nbara ca 0,5 % av den produktiva skogmarken\r\nnedanför det fjällnära området är skyddad.</pre><pre>I sin anmälan till propositionen om ny skogspolitik\r\nframhöll även jordbruksministern att omfattningen\r\nav skyddsbehovet i skogslandskapet kan komma att\r\nuppgå till så mycket som 5 % nedanför\r\nskogsodlingsgränsen, men att det är svårt att\r\nfastställa ett exakt tal innan bättre kunskap finns\r\nom hur långt en naturvårdsanpassning av\r\nskogsbruket kan räcka för att bevara den biologiska\r\nmångfalden. Arbetet är alltså inriktat på att\r\nåstadkomma detta.</pre><pre>Angående de aktuella fall som har diskuterats\r\nunder de senaste veckorna -- t.ex. Blaikfjället och\r\nNjakafjäll -- har jag konstaterat att det behövs\r\nbytesmark för att man skall kunna hantera den\r\nkonflikt som uppstår i områden, där människor för\r\nsin försörjning är mycket beroende av skogen. Man\r\nmåste kunna ge dem någon annan mark i stället för\r\nden som reserveras.</pre><pre>Anf. 40  SINIKKA BOHLIN (s):</pre><pre>Fru talman! Miljöministern sade att det av fysiska\r\nskäl inte var möjligt att garantera skydden för\r\nnaturreservaten före sammanslagningen. Hur blir\r\ndet då efter sammanslagningen?</pre><pre>Om den planerade sammanslagningen med NCB\r\noch den därpå följande privatiseringen som\r\nnäringsministern har aviserat blir av, kommer 40 %\r\nav den svenska skogsmarken att ägas av aktiebolag,\r\nvilket är någonting unikt i världen. Ett så stort\r\nbolagsinflytande över det inhemska skogsbruket\r\nfinns inte någon annanstans i världen. USA är det\r\nland efter Sverige som har den högsta andelen\r\nbolagsskogsbruk. Där är andelen dock endast\r\n12 %.</pre><pre>Detta är också en kostnadsfråga. Regeringen har\r\ninte heller någon långsiktig finansiering, vare sig i\r\npropositionen om biologisk mångfald eller i\r\nskogspropositionen. Hur skall då målet ca 5 %\r\nkunna uppnås, om vi inte klarar att avsätta statlig\r\nmark?</pre><pre>Anf. 41  Miljöminister OLOF JOHANSSON\r\n(c):</pre><pre>Fru talman! Jag hänvisar till att vi under den här\r\nregeringens tid har ökat det statliga anslaget för att\r\nanskaffa mark med i storleksordningen 30 %, dvs.\r\nmed 55 miljoner. Försummelserna i det förflutna\r\ngör att detta inte räcker. Det är därför som vi\r\narbetar med förhandlingar kring frågan om\r\nmarkbyten och kring möjligheterna att gå in och\r\ngenom förhandlingslösningar hantera de stora\r\nmarkområden, där den slutgiltiga sorteringen\r\nfortfarande inte har genomförts. Det gäller alltså de\r\nförhandlingar som sattes i gång i samband med att\r\nDomänverket blev bolag. Det var ju den stora\r\nförhandlingen med bl.a. Naturvårdsverket som\r\npart. Det var på det sättet som vi drev dessa frågor.\r\nSedan kommer man aldrig fram till en perfekt\r\nlösning, eftersom det finns motstående intressen,\r\nmen så kommer det alltid att vara.</pre><pre>Anf. 42  SINIKKA BOHLIN (s):</pre><pre>Fru talman! Vi är nog alla medvetna om att det\r\nbehövs ökade resurser. Om man tänker tillbaka i\r\ntiden när det gäller reservaten ovanför\r\nskogsodlingsgränsen, är dessa ofta icke produktiv\r\nskogsmark på samma sätt som de nya reservaten\r\nsom kommer att behövas i Mellan- och Sydsverige.</pre><pre>När man inte kan hantera den här frågan på ett\r\ntidigt stadium, kommer detta att skada Sverige. Vi\r\nkommer först och främst att inte klara målet\r\nbiologisk mångfald, vilket också kommer att skada\r\nvårt anseende internationellt. Njakafjället är ett\r\nexempel på detta. Också i Finland har man\r\navverkat urskog och fått mycket dåliga rubriker för\r\ndetta i tysk press -- Tyskland är ju vårt största\r\nexportland. Det kommer också att skada näringen,\r\natt man utomlands säger att Sverige inte sköter sina\r\nplikter, i synnerhet som Sverige har varit det land\r\nsom har varit drivande när det gäller frågor om\r\nbiologisk mångfald, t.ex. vid Riokonferensen.</pre><pre>Anf. 43  Miljöminister OLOF JOHANSSON\r\n(c):</pre><pre>Fru talman! Det råder ingen motsättning i sak. Det\r\nskall göras väldigt mycket under kort tid. Det säger\r\nsig självt när andelen avsatta arealer i dag uppgår\r\ntill 0,5 % och målet är 5 %. Målet är alltså en tio\r\ngånger så stor avsättning. Jag kan då naturligtvis\r\nrikta strålkastarljuset bakåt och säga att det är\r\nförfärligt att det inte har gjorts någonting tidigare.\r\nMen det vinner man ju ingenting på.</pre><pre>Vi har försökt att från miljösynpunkt få in en fot i\r\nprocessen så fort det har varit fråga om sådana\r\nförändringar som t.ex. omvandling av\r\nDomänverket till bolag, där förhandlingarna har\r\nskötts av Naturvårdsverket. Denna förhandling är\r\nviktig för att man skall kunna avsätta mark. Jag har\r\ni frågesvaret redogjort för de arealer som det\r\nhandlar om. Därutöver har vi ökat anslagen för\r\ninköp av ny mark. Jag är beredd att gå in och\r\ngenom markbyte försöka klara de motsättningar\r\nsom har uppstått kring t.ex. Njakafjäll. Och vi\r\nkommer att fortsätta att arbeta i den riktningen.</pre><pre>Anf. 44  SINIKKA BOHLIN (s):</pre><pre>Fru talman! Jag framhåller fortfarande att det vore\r\nolyckligt om regeringen tillät den planerade\r\nsammanslagningen utan att dessförinnan ha\r\nundantagit betydande arealer för naturvård genom\r\natt ge dessa områden lagstadgat skydd.</pre><pre>Överläggningen var härmed avslutad.</pre><pre>10 §  Svar på fråga 1993/94:188 om\r\nmiljöproblem vid färgmärkning av oljor</pre><pre>Anf. 45  Miljöminister OLOF JOHANSSON\r\n(c):</pre><pre>Fru talman! Tage Påhlsson har frågat mig vilka\r\nåtgärder regeringen avser vidta för att kartlägga\r\nriskerna hos de färgämnen som används vid\r\nmärkning av oljor.</pre><pre>Sedan den 1 oktober tas i stället för kilometerskatt,\r\ndieseloljeskatt ut för oljeprodukter som används\r\nför drift av personbilar, lastbilar och bussar. För att\r\nundvika fusk måste därför lågbeskattad olja som\r\nanvänds för uppvärmning eller drift av traktorer\r\noch motorredskap märkas. För detta ändamål\r\nvaldes de färgoch märkämnen som bedömdes som\r\nmest lämpliga från hälsooch miljösynpunkt.\r\nMärkämnet används i flera andra länder, däribland\r\nTyskland och Irland.</pre><pre>Enligt vad jag har erfarit finns inga belägg för att\r\nden märkta oljan skulle medföra några\r\nhälsoproblem. Jag har dock tagit fasta på den\r\ndiskussion som pågår. Inom regeringskansliet tas\r\ndärför nu fram direktiv till en utredning om\r\nerfarenheter av märksystemet samt en kartläggning\r\nav den utveckling som sker inom området.</pre><pre>Anf. 46  TAGE PÅHLSSON (c):</pre><pre>Fru talman! Jag får tacka statsrådet för svaret. Jag\r\nskrev frågan natten mot fredag, och jag fick ett\r\nsnabbt svar. Det tackar jag för.</pre><pre>Detta är en fråga som plötsligt har blivit akut. I\r\nsvaret säger statsrådet att det inte finns några\r\nbelägg för att oljan medför hälsoproblem. Det är\r\nriktigt i och för sig. Jag har i min fråga markerat\r\nvilka problemen är. Det har visat sig framför allt\r\ngenom tidningsartiklar och annat att problemen var\r\nvärre än vad jag trodde när jag skrev min fråga.</pre><pre>Det är möjligt att det inte är oljan som det är fel på.\r\nDet kan vara någonting i förbränningsprocessen.\r\nJag är litet fundersam över det som sägs i svaret, att\r\nmärkämnet används i flera andra länder, däribland\r\nTyskland och Irland. Används det verkligen på\r\nsamma sätt? Vad har man då för erfarenheter? Det\r\när konstigt om problemen bara skulle uppstå i\r\nSverige.</pre><pre></pre><pre>Det är bra att man inom regeringskansliet nu håller\r\npå att ta fram direktiv för en utredning. Jag hoppas\r\natt man arbetar snabbt och visar att man tar\r\nproblemen på allvar.</pre><pre>Sedan jag skrev min fråga har det också varit en\r\nlång artikel i Sundsvalls Tidning där man beskriver\r\nsaken. Man säger bl.a. att det skall bli ett möte\r\nmellan Kemikalieinspektionen och\r\nArbetarskyddsstyrelsen om frågan den 25 eller den\r\n26 november. Det skulle vara intressant att veta om\r\nstatsrådet har något att säga om det mötet.</pre><pre>Anf. 47  Miljöminister OLOF JOHANSSON\r\n(c):</pre><pre>Fru talman! Det är helt naturligt att -- sedan vi blev\r\nmedvetna om diskussionerna -- de myndigheter\r\nsom har att å Miljö- och naturresursdepartementets\r\nvägnar bevaka dessa frågor, i första hand\r\nKemikalieinspektionen, ingriper för att så snabbt\r\nsom möjligt ta itu med de problem som kan uppstå.\r\nJag står inte här som någon försvarare av det här\r\nfärgämnet. Jag kan inte garantera att färgen i alla\r\nlägen tål den användning som förekommer. Det är\r\nju detta som de berörda myndigheterna --\r\nArbetarskyddsstyrelsen och\r\nKemikalieinspektionen -- har att bevaka.</pre><pre>Jag kan gärna medge att andra intressenter ibland\r\ndragit slutsatser litet för snabbt. Man uppfattar att\r\nämnet används på andra håll, och man tar de\r\nerfarenheterna som grund för sitt ställningstagande\r\ni stället för att göra en omfattande utredning i\r\nförväg.</pre><pre>Låt oss nu avvakta kartläggningen. Vi har satt upp\r\nhögsta möjliga tempo för att så långt det är möjligt\r\nreda ut dessa frågor. Det Tage Påhlsson efterfrågar\r\nblir därmed tillgodosett genom den kartläggning av\r\nutvecklingen som vi redan satt i gång och den\r\naktivitet som myndigheterna utvecklat.</pre><pre>Anf. 48  TAGE PÅHLSSON (c):</pre><pre>Fru talman! Det låter bra. Jag skall bara kort citera\r\nur en artikel där man bl.a. säger:</pre><pre>''Också beslutsfattarna på regeringsnivå, de som\r\nbestämt att dieseln måste färgsättas, har aktiverats\r\nav oron hos parterna.</pre><pre>Det finns dock en inbyggd tröghet i reaktionerna\r\nfrån myndighetshåll och det gör att de beslut, som\r\nkan förväntas från dem inte motsvaras av några\r\nstörre förväntningar hos de drabbade\r\nmaskinskötarna.''</pre><pre>Jag tolkar miljöministerns svar som så att de\r\nberörda, maskinskötare och andra, inte behöver\r\nvänta så länge. Jag uppfattar det som att man tagit\r\nfrågan på allvar. Stämmer det?</pre><pre>Anf. 49  Miljöminister OLOF JOHANSSON\r\n(c):</pre><pre>Fru talman! Det finns ingen anledning att dröja\r\nmed de undersökningar som kan behöva göras,\r\nframför allt en kartläggning, för att se vad det\r\negentligen är som påverkar miljön, vare sig det\r\ngäller arbetsmiljön eller något annat, vid\r\nförbränning -- alltså kanske t.o.m. hemmiljön.</pre><pre>Det är bakgrunden till att vi har agerat raskt och\r\näven ställt mycket kritiska frågor under processens\r\ngång innan färgämnet accepterades den 1 oktober.\r\nVi har hela tiden haft ögonen på problemet, men vi\r\nhar inte på miljösidan kunnat bevisa att ämnet är\r\nfarligt. Det var vårt problem. I annat fall hade vi\r\nsjälvklart motsatt oss varje inblandning. Nu kanske\r\nproblemen uppstår i efterhand, och vi får ta itu med\r\ndem då i stället. Det är precis så vi gör.</pre><pre>Anf. 50  TAGE PÅHLSSON (c):</pre><pre>Fru talman! Jag får tacka för det förtydligandet. Jag\r\nförstår att det blir litet grand av\r\nrenhållningsinsatser från Miljödepartementets\r\nsida, men ju förr, desto bättre.</pre><pre>Det finns misstankar från vederhäftigt håll att\r\nfärgtillsatsen, i varje fall processprodukten, kan\r\nvara cancerogen. Det låter väldigt otäckt. Vad man\r\ninte vet är vilken inverkan den kan ha på naturen.</pre><pre>Jag tycker att jag har fått ett tillfredsställande svar,\r\nsom jag ber, fru talman, att få tacka för.</pre><pre>Överläggningen var härmed avslutad.</pre><pre>11 §  Svar på fråga 1993/94:155 om s.k.\r\ninkråmsförsäljningar</pre><pre>Anf. 51  Arbetsmarknadsminister BÖRJE\r\nHÖRNLUND (c):</pre><pre>Fru talman! Lars-Olof Karlsson har frågat mig vad\r\njag avser att vidta för åtgärder mot s.k.\r\ninkråmsförsäljningar. Från arbetsrättsliga\r\nutgångspunkter gäller följande.</pre><pre>Sådana företagsaffärer innebär normalt att\r\narbetsgivaren är skydlig att förhandla med den\r\nkollektivavtalsbärande fackföreningen innan han\r\nfattar beslutet. Tanken är att arbetsgivaren skall nå\r\nenighet med arbetstagarsidan. Beslutanderätten\r\nligger emellertid hos arbetsgivaren.</pre><pre>Om affären innebär att någon arbetstagare sägs upp\r\npå grund av arbetsbrist, har han enligt en regel i\r\nanställningsskyddslagen under ett år rätt till\r\nåteranställning i verksamheten.</pre><pre>Anf. 52  LARS-OLOF KARLSSON (s):</pre><pre>Fru talman! Jag vill först tacka\r\narbetsmarknadsministern för svaret.</pre><pre>Inkråmsaffärer innebär att företag köper\r\nfastigheter, maskiner, kundregister, patent och\r\nliknande för att sedan sälja företaget. Man tvingas\r\natt sätta det företag som sålt inkråmet i konkurs.\r\nDet innebär att människor kommer att stå utan\r\narbete.</pre><pre>Min fråga är om arbetsmarknadsministern har för\r\navsikt att göra någonting åt dessa affärer. Till min\r\nförvåning hör jag att arbetsmarknadsministern inte\r\när ett dugg orolig. Jag tycker att svaret är mycket\r\nformellt. Arbetsmarknadsministern säger att\r\nbeslutanderätten ligger hos arbetsgivaren. Frågan\r\ngällde ju hur regeringen ser på just det problem\r\nsom påpekas i svaret. Vad vill regeringen\r\nåstadkomma? Ser regeringen något problem här?\r\nTycker verkligen Börje Hörnlund att det inte finns\r\nnågra skäl att i alla fall titta på frågan? Man kanske\r\nkan skönja något mönster.</pre><pre>Jag inser att frågan inte är enkel, utan ganska\r\nkomplex. Men det faktum att det inte är lätt får inte\r\nvara ett skäl för att inte ta itu med problemet, eller\r\nhur?</pre><pre>Anf. 53  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har valt att svara på det som ligger\r\nunder mitt ansvarsområde, nämligen det\r\narbetsrättsliga. Jag är också medveten om att det\r\nhänder saker som är av den karaktären att man är\r\ni lagens utkanter och kanske t.o.m. en bit utanför.\r\nDet är frågor som ligger hos rättsvårdande\r\nmyndigheter.</pre><pre>Det har nyligen gjorts en stor översyn om bl.a.\r\nkonkurser och rättigheter. Det materialet ligger nu\r\npå Justitiedepartementet för beredning. Det är\r\ndärför som jag har valt att enbart svara på det som\r\nrör det rent arbetsrättsliga.</pre><pre>Anf. 54  LARS-OLOF KARLSSON (s):</pre><pre>Fru talman! Det är bra att jag får det erkännandet\r\nav arbetsmarknadsministern. Men jag blir väldigt\r\nledsen när jag hör svaret. Jag blir egentligen inte ett\r\ndugg klokare.</pre><pre>Det är faktiskt precis på det sätt som\r\narbetsmarknadsministern säger, att man befinner\r\nsig i lagens utkanter. Därför är det viktigt att ta itu\r\nmed frågan. Som jag sade tidigare är detta\r\nbekymmersamt.</pre><pre>Det är också viktigt att koppla in EG-\r\nanpassningarna i samhället, där arbetstagarna\r\nmånga gånger får stå tillbaka för EG-anpassningen.\r\nI stället för att säga att det är arbetstagarnas fel är\r\ndet viktigt att i denna fråga inte låta löntagarna bli\r\ndrabbade. För anpassningens skull kanske vi skulle\r\nlåta den vanlige löntagaren för en gångs skull få\r\nfördel av EG-anpassningen.</pre><pre>Anf. 55  Arbetsmarknadsminister BÖRJE\r\nHÖRNLUND (c):</pre><pre>Fru talman! Flertalet sådana här försäljningar\r\nhåller sig inom lagen, men det finns exempel där\r\nman har en mycket stark känsla av osv. De rättsliga\r\naspekterna när sådana här affärer leder till\r\nkonkurser bereds för närvarande i\r\nJustitiedepartementet. Då skall jag som\r\narbetsmarknadsminister inte gå in.</pre><pre>EG-anpassning sker nu i många frågor. De\r\nanpassningar som görs föreläggs riksdagen för\r\nbeslut.</pre><pre>Anf. 56  LARS-OLOF KARLSSON (s):</pre><pre>Fru talman! Det är enkelt att konstatera att det\r\nråder handlingsförlamning. Man talar om lagens\r\nutkanter och skyller på att EG-anpassningen sker\r\nvid andra bord. Det här problemet ser vi\r\ndagligdags. Det är ett växande problem, som\r\nförsätter människor i en svår situation. Jag anser att\r\nregeringen lider av handlingsförlamning. Jag tror\r\natt den beror på en stor portion ointresse. Det\r\nskulle vara på sin plats att regeringen såg till att\r\nvanliga människor, vanliga löntagare, får möjlighet\r\ntill ett drägligt stöd för rätten till sitt arbete.</pre><pre>Anf. 57  Arbetsmarknadsminister BÖRJE\r\nHÖRNLUND (c):</pre><pre>Fru talman! På detta område råder till fullo de lagar\r\nsom föregående regering administrerade.</pre><pre>Anf. 58  LARS-OLOF KARLSSON (s):</pre><pre>Fru talman! Jag kan bara konstatera att det finns ett\r\nenormt ointresse från regeringens sida.</pre><pre>Överläggningen var härmed avslutad.</pre><pre>12 §  Svar på fråga 1993/94:161 om åtgärder mot\r\narbetslösheten</pre><pre>Anf. 59  Arbetsmarknadsminister BÖRJE\r\nHÖRNLUND (c):</pre><pre>Fru talman! Birthe Sörestedt har tagit en mening ur\r\nett tal som jag höll vid Nordiska rådets möte i\r\nMariehamn. Citatet lyder: Om vi alla bryr oss om\r\nvarandra tillräckligt mycket, klarar vi\r\narbetslösheten. Det finns angelägna, viktiga\r\nuppgifter i omsorgen människor emellan, i\r\nomsorgen om våra barn och barnbarns livsmiljö.\r\nBirthe Sörestedt har frågat mig vad vi konkret skall\r\ngöra just nu i den frågan.</pre><pre>Först vill jag säga att regeringen fram till nu har\r\narbetat hårt för att reparera skadorna från 80-talets\r\ninflations- och spekulationsekonomi. Vårt arbete\r\nhar bl.a. bestått i att få ner det höga kostnadsläget,\r\nstävja ökningen av budgetunderskottet, få i gång\r\nnäringslivet och satsa stort på infrastrukturen. Det\r\när viktigt att skapa utrymme för tillväxt i ekonomin.\r\nUtan tillväxt hotas själva grunden för vår välfärd.</pre><pre>Möjligheterna för näringslivet har nu förbättrats\r\ngenom en rad åtgärder som sänka\r\narbetsgivaravgifter, produktivitetsförbättringar,\r\nkronans värde, räntesänkningar m.m. Detta måste\r\nkombineras med en stram, långsiktig ekonomisk\r\npolitik. Vårt land har härigenom skaffat oss ett\r\nförnämligt ekonomiskt läge för att hävda oss\r\ninternationellt när konjunkturen vänder på allvar.</pre><pre>Det förs en debatt i vårt land och i vår omvärld om\r\nifall ökad tillväxt verkligen kommer att skapa en\r\nfullgod arbetsmarknad. Den snabba\r\nproduktivitetsutvecklingen har medfört att man\r\nmed hjälp av ny teknik och utvecklad\r\narbetsorganisation kan producera mer och mer per\r\narbetstimme. Arbetstillfällen försvinner inom\r\nproduktion, banker och försäkringsbolag. Framför\r\nallt storföretagen klarar av att starkt öka\r\nproduktionen med en minskad arbetsstyrka.\r\nRegeringens satsning på ny- och småföretagandet\r\när därför av avgörande betydelse för att vi skall\r\nkomma tillbaka till en fullgod arbetsmarknad. Det\r\ngäller också de stora satsningarna på utbildning och\r\nforskning.</pre><pre>I omsorgen medmänniskor emellan finns alltid\r\nmöjligheter att göra mer, och förutsättningarna att\r\nersätta mänskliga insatser med tekniska är\r\nbegränsade. Det finns en gräns för hur mycket\r\nomsorgen av barn, gamla och handikappade kan\r\nrationaliseras. Det gäller att värna omsorgen\r\nmänniskor emellan för att förstärka livskvaliteten i\r\nsamhället. Här gäller det dessutom att värna om de\r\nungdomar som bär en mycket stor del av\r\narbetslöshetsbördan.</pre><pre>Regeringens ambition är att minska miljöskulden\r\nför kommande generationer. I det arbetet är det\r\nviktigt att satsa resurser på natur- och miljövård i\r\nvid bemärkelse. Det gäller dessutom att inte föra\r\növer orimliga ekonomiska skuldbördor till nästa\r\ngeneration. Utgifterna kan inte under en längre tid\r\nfinansieras med lån. Därför är det viktigt att vi\r\nbehåller ett fördelaktigt kostnadsläge under många\r\når framöver.</pre><pre>Anf. 60  BIRTHE SÖRESTEDT (s):</pre><pre>Fru talman! Jag vill tacka arbetsmarknadsministern\r\nför svaret, som innehöll en rad kända ståndpunkter\r\noch vidtagna åtgärder. Jag är litet besviken över att\r\ndet inte innehöll något konkret med utgångspunkt\r\ni det jag hänvisade till i arbetsmarknadsministerns\r\ntal, att vi skall bry oss om varandra. Det sista är vi\r\nhelt överens om. Längre än så sträcker sig inte\r\nsamstämmigheten när det gäller hur vi skall klara\r\narbetslösheten.</pre><pre>Vi måste bygga ett samhälle på solidaritet och\r\nrättvisa. Regeringens förslag till försämringar av\r\narbetsrätten och förändringar av\r\narbetslöshetskassan präglas varken av solidaritet\r\neller rättvisa. Dessa förslag visar att regeringen inte\r\nbryr sig särskilt mycket om dem som är på väg ut\r\nfrån arbetsmarknaden eller står utanför den.</pre><pre>Alla skall ha rätt till ett arbete -- kvinnor och män,\r\nunga och äldre. De åtgärder som\r\narbetsmarknadsministern presenterade anser jag\r\ninte tillräckliga.</pre><pre>Just nu behövs stimulanser i form av\r\nräntesänkningar för att underlätta investeringar.\r\nDet behövs också en förbättring av köpkraften, så\r\natt vi kan få en efterfrågan i landet. De förslag\r\nregeringen lagt fram när det gäller försämringar av\r\ngrundavdraget, indragning av pengar från\r\nbostadssektorn, punktskatter på bensin m.m.\r\nmotverkar människors möjligheter. Det gäller att\r\nge människor en framtidstro, en tro på att man skall\r\nha möjlighet att få ett riktigt arbete, och inte\r\npraktikplatser och ALU-arbeten, som det kanske\r\nblivit mest nu.</pre><pre>Arbetsmarknadsministern lyfter fram omsorgen\r\nom människor, omsorgen om våra barn. Men just\r\ndenna omsorg hotas av nedskärningar i kommuner\r\noch landsting. Den offentliga sektorn svarar inte\r\nupp mot de behov som finns. Många drabbas.\r\nMånga avskedas. Vad menar\r\narbetsmarknadsministern att dessa människor skall\r\ngöra?</pre><pre>Anf. 61  Arbetsmarknadsminister BÖRJE\r\nHÖRNLUND (c):</pre><pre>Fru talman! Det finns många länder där man låter\r\nmänniskor gå arbetslösa nästan hur långa perioder\r\nsom helst. Flera procent av arbetskraften kommer\r\ndå helt utanför den ordinarie arbetsmarknaden. Så\r\nskall vi inte göra i vårt land.</pre><pre>Birthe Sörestedt tar upp LAS och trygghet. Det är\r\nmed nu gällande LAS som det sedan 1989 har\r\nförsvunnit 600 000 arbeten. Tryggheten ligger alltså\r\ninte i den lagstiftningen. Tryggheten ligger i att inte\r\nprissätta sig ur världsmarknaden, att vara duktig\r\noch jobba med produktiviteten osv. Det handlar\r\nom att ha en viss lönsamhet i företagen och inte,\r\nsom vi nu har haft det sedan ett par tre år tillbaka,\r\nca 100 konkurser per vardag.</pre><pre>De små förändringar som nu föreslås är till för att\r\nhjälpa de arbetslösa in på arbetsmarknaden. Vi\r\nföreslår längre provanställning, så att de tas emot\r\noch kan anställas vid arbetstoppar.</pre><pre>Låt mig också säga att ett budgetunderskott på 270\r\nmiljarder, tillsammans med det som finns i mina\r\nfonder, på ett enda år motsvarar 70 000 kr per\r\narbetande svensk. Bara räntan är ca 25 miljarder\r\nkronor. Om man håller på på det sättet tränger\r\nräntorna ut. Jag är inte imponerad av\r\nsocialdemokratins förslag att ytterligare öka\r\nlånebehovet och budgetunderskottet. Jag tror att\r\ndet leder till högre räntor och färre ordinarie jobb.</pre><pre>Anf. 62  BIRTHE SÖRESTEDT (s):</pre><pre>Fru talman! Det behövs långsiktiga insatser nu. Vi\r\när överens om att vi måste ha en väl fungerande\r\nordinarie arbetsmarknad. Men vi måste också vara\r\növerens om att de människor som är utförsäkrade\r\nskall kunna komma in på den ordinarie\r\narbetsmarknaden. Regeringens förslag angående\r\narbetslöshetskassan ger inte möjligheter till\r\nersättning vid utbildning och beredskapsarbete,\r\ntills det finns bra ordinarie arbeten. Därmed slås\r\nmänniskor ut. Det bli kommunerna som får stå för\r\nkostnaden för dessa människors löner, via\r\nsocialbidrag.</pre><pre>Inte tycker jag att det blir fler praktikplatser när\r\nman förlänger tiden för provanställning. Det kan\r\nväl inte vara riktigt att jobben blir fler om vi\r\nförlänger tiden för provanställning från sex till tolv\r\nmånader.</pre><pre>Anf. 63  Arbetsmarknadsminister BÖRJE\r\nHÖRNLUND (c):</pre><pre>Fru talman! Ungdomspraktiken var\r\nsocialdemokraterna först helt emot. Sedan visade\r\nde sig väldigt positiva till den. Den lilla förändring\r\nsom nu föreslås är att man skall kunna förlänga\r\ntiden med sex månader i samma företag, under\r\nförutsättning att man gjort upp med företagaren att\r\nförlängningen leder till ett ordinarie jobb.</pre><pre>Det här är att hjälpa unga människor till ordinarie\r\njobb. Själv tycker jag att åtgärden är bra. Om andra\r\nmänniskor har andra uppfattningar är det tillåtet.\r\nMen det är med ungdomarnas bästa för ögonen som\r\nförslaget är framlagt.</pre><pre>Anf. 64  BIRTHE SÖRESTEDT (s):</pre><pre>Fru talman! Det är viktigt att ungdomarna får\r\nmöjlighet till ordinarie arbete och att de inte bara\r\ngår i praktikarbete. Man kan ha en konstruktion\r\nmed ett rekryteringsstöd i den form som bl.a.\r\nMetall tillsammans med Verkstadsföreningen har\r\nkommit överens om. Det kanske ger ungdomarna\r\nriktiga jobb efter praktiken. Så har det nämligen\r\ninte varit nu, utan ungdomarna har därefter gått ut\r\ni arbetslöshet.</pre><pre>Jag vill återgå till frågan om omsorgssektorn.\r\nEftersom den här biten lyfts fram, undrar jag om\r\narbetsmarknadsministern menar att en del av\r\nomsorgsbehoven skall tillgodoses utanför den\r\nordinarie arbetsmarknaden. Ett förslag om\r\nvårdnadsbidrag diskuteras ju. Det är ett led i en\r\nsådan riktning, och jag befarar att det menas att\r\nkvinnorna skall avstå från förvärvsarbete för att\r\nideellt sköta omsorgen av barn och äldre.</pre><pre>Med den storlek som bidraget har kan man ju inte\r\nleva på det. Skall vårdnadsbidraget leda till att\r\nfrämst kvinnor avstår från att kräva arbete?</pre><pre>Anf. 65  Arbetsmarknadsminister BÖRJE\r\nHÖRNLUND (c):</pre><pre>Fru talman! Låt mig svara på det sist nämnda först.\r\nDet finns i dag en del människor som föredrar en\r\nlängre tid tillsammans med egna barn, helt utan\r\nersättning. För dem kan det kanske kännas som en\r\nliten uppmuntran med ett bidrag. Resten kommer\r\nsäkerligen att bestämma sig av egna skäl. Jag är\r\nockså övertygad om att det stora flertalet\r\nmänniskor väljer yrkeslivet.</pre><pre>Jag har ingenting emot Metalls avtal, och jag har\r\ningenting emot att fler parter på arbetsmarknaden\r\nsluter motsvarande avtal. Men i de fall den här\r\ntypen av avtal ej slutits, är detta en bra metod att\r\nkomma in i ordinarie näringsliv på.</pre><pre>Med så mycket folk utanför ordinarie\r\narbetsmarknad måste man jobba med ett flertal\r\nåtgärder. När jag tillträdde som\r\narbetsmarknadsminister sade man på\r\nArbetsmarknadsverket att man absolut inte orkade\r\nmed mer än tre procentenheter. Med de här nya\r\nåtgärderna räknar jag med att man denna vinter\r\nskulle kunna nå siffror i storleksordningen 7--8 %.\r\nMen jag vet inte, eftersom det verkligen kräver att\r\narbetsgivarsidan ställer upp.</pre><pre>Anf. 66  BIRTHE SÖRESTEDT (s):</pre><pre>Fru talman! Det är viktigt med goda\r\narbetsmarknadsinsatser av olika slag. Men främst\r\nmåste man kanske satsa på att ge näringslivet\r\nmöjligheter till investering och avskrivning, för att\r\nfå i gång riktiga jobb. Från Socialdemokraternas\r\nsida har det lagts fram förslag om bl.a. ROT-\r\nprojekt, som kan stimulera till riktiga arbeten.</pre><pre>Jag uppfattar arbetsmarknadsministern så, att det\r\ninte är någon som skall avstå från att kräva rätt till\r\nett riktigt arbete. Jag hoppas att vårdnadsbidraget\r\ni det här fallet inte innebär att kvinnor blir en\r\nreservarbetskraft utan att både män och kvinnor\r\nhar rätt till arbete.</pre><pre>Anf. 67  Arbetsmarknadsminister BÖRJE\r\nHÖRNLUND (c):</pre><pre>Fru talman! Just nu är antalet män och kvinnor på\r\nsvensk arbetsmarknad ungefär lika stort. Det har\r\nskett genom att männen så kraftigt på grund av\r\nindustrikonjunkturen har tvingats minska sin\r\nsysselsättning. Jag ser mycket gärna att både män\r\noch kvinnor återgår till att arbeta i normal\r\nomfattning.</pre><pre>Överläggningen var härmed avslutad.</pre><pre>13 §  Svar på fråga 1993/94:168 om\r\ntransportstödet</pre><pre>Anf. 68  Arbetsmarknadsminister BÖRJE\r\nHÖRNLUND (c):</pre><pre>Fru talman! Sten-Ove Sundström har frågat om\r\nregeringen planerar att dra in transportstödet för\r\nföretagen i Norrland.</pre><pre>I regeringskansliet pågår för närvarande ett\r\nberedningsarbete för en regionalpolitisk\r\nproposition. Denna skall föreläggas riksdagen\r\nunder våren. Detta arbete sker i fortsatt kontakt\r\nmed det regionalpolitiska rådet och med en\r\nregionalpolitisk referensgrupp. En utgångspunkt\r\nför arbetet är att skapa likvärdiga villkor i landets\r\nolika delar.</pre><pre>Det hör till god sed att under pågående\r\nberedningsarbete med en proposition inte\r\nkommentera dess sakfrågor. Jag kan därför i dag\r\ninte kommentera Sten-Ove Sundströms fråga\r\nnärmare.</pre><pre>Anf. 69  STEN-OVE SUNDSTRÖM (s):</pre><pre>Fru talman! Jag tackar arbetsmarknadsministern\r\nför svaret, även om jag hade önskat ett litet\r\ntydligare sådant.</pre><pre>Såsom Börje Hörnlund mycket väl känner till, har\r\nmycket förändrats på regionalpolitikens område\r\ngenom åren. Vad gäller transportstödet har det\r\nvisserligen skett vissa justeringar, men vi har alla i\r\ndenna kammare varit överens om att det är viktigt\r\nför företagen att få behålla denna form av stöd.</pre><pre>Liksom Börje Hörnlund redovisar i sitt svar, förstår\r\njag att Börje Hörnlund under pågående arbete inte\r\nkan redovisa detaljer i en proposition som kanske\r\nkommer inom ett halvår. Men på just denna punkt\r\nborde Börje Hörnlund åtminstone ha kunnat lugna\r\nde oroliga företagen.</pre><pre>Vill denna regering, med Börje Hörnlund i spetsen,\r\nvärna om de små företagen? Ge dem ett lugnande\r\nbesked att stödet skall bestå! Låt vara att\r\njusteringar kan göras, men eftersom denna fråga är\r\nså viktig för många företagare, tycker jag att Börje\r\nHörnlund nu skall ta chansen att deklarera\r\nregeringens inställning.</pre><pre>Anf. 70  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag säger i mitt svar: ''...skapa\r\nlikvärdiga villkor i landets olika delar.'' Dagens\r\ntransportstöd räcker för att på lika villkor\r\ntransportera varorna ungefär ned till området i\r\nMälardalen.</pre><pre>Konkurrensneutralitet är en viktig fråga i\r\nEuropasamarbetet, EES-avtalet, m.m. Man har\r\nalltså tranportstöd en god bit ned till centrum av\r\nEuropa. För min del menar jag att transportstöd\r\nicke snedvrider konkurrens utan är till för att skapa\r\nlikvärdiga villkor. Det svaret tror jag att Sten-Ove\r\nSundström kan översätta, om viljan är god.</pre><pre>Anf. 71  STEN-OVE SUNDSTRÖM (s):</pre><pre>Fru talman! Jag tar då chansen och översätter\r\nsvaret så, att Börje Hörnlund menar att\r\ntransportstödet skall vara kvar. Låt vara, att det\r\nkanske förändras så att fördelen uppnås att man\r\nockså når Europamarknaden, inte bara den\r\nmarknad som finns i Mälardalen.</pre><pre>Överläggningen var härmed avslutad.</pre><pre>14 §  Svar på fråga 1993/94:172 om\r\nlönegarantin</pre><pre>Anf. 72  Arbetsmarknadsminister BÖRJE\r\nHÖRNLUND (c):</pre><pre>Fru talman! Hans Stenberg har frågat\r\njustitieministern om hon avser att lägga fram ett\r\nförslag till ändring av reglerna om statlig\r\nlönegaranti vid konkurs, som skulle innebära, att\r\nman måste vara anställd i sex månader före en\r\nkonkurs för att komma i åtnjutande av\r\nlönegarantin.</pre><pre>Arbetet inom regeringen är så fördelat att det är jag\r\nsom skall svara på frågan. Svaret på frågan är nej!</pre><pre>1993 års lönegarantiutredning hade till uppgift bl.a.\r\natt -- mot bakgrund av de kraftigt stigande\r\nkostnaderna för lönegarantin -- undersöka om\r\ngarantins omfattning kan begränsas utan att\r\narbetstagarnas löneskydd urholkas på ett\r\noacceptabelt sätt. I uppdraget ingick vidare att\r\nföreslå regeländringar, som effektiviserar\r\ngranskningen av att garantin används på det sätt\r\nden är avsedd för.</pre><pre>Utredningen avlämnade sitt betänkande\r\nFörändringar i lönegarantisystemet den 2\r\nnovember. Betänkandet har nu sänts ut på remiss.\r\nRemisstiden utgår den 3 januari 1994.</pre><pre>I betänkandet lämnas flera förslag till ändring av de\r\nnuvarande reglerna. Bland annat föreslås att den\r\ntid för vilken lönefordringar omfattas av\r\nförmånsrätt i konkurs, och därmed av\r\nlönegarantin, begränsas till de senaste sex\r\nanställningsmånaderna. I dag omfattar\r\nförmånsrätten -- och lönegarantin -- lönefordringar\r\nför ett år före konkursansökningen och för sex\r\nmånaders uppsägningstid.</pre><pre>Det lämnas också förslag på nya regler som enligt\r\nutredningens mening skall möjliggöra en skärpt\r\nkontroll av att lönegarantin inte missbrukas.</pre><pre>Däremot förekommer i betänkandet inte något\r\nförslag av det innehåll som åsyftas i Hans Stenbergs\r\nfråga. Tvärtom har utredningen avvisat tanken att\r\ndet borde införas villkor på viss anställningstid för\r\natt komma ifråga för ersättning enligt garantin.</pre><pre>Regeringen tar ställning till utredningens förslag\r\nefter att ha tagit del av remissinstansernas\r\nsynpunkter.</pre><pre>Anf. 73  HANS STENBERG (s):</pre><pre>Fru talman! Jag vill börja med att tacka för det\r\noväntat positiva svaret på frågan.</pre><pre>Lönegarantin har under de senaste åren diskuterats\r\nmycket livligt. Denna debatt har huvudsakligen\r\nförts utifrån näringspolitiska synpunkter. Debatten\r\nhar också huvudsakligen handlat om de fall av\r\nmissbruk av lönegarantin som förekommit.</pre><pre>Att det har funnits fall av missbruk när det gäller\r\nlönegarantin är helt uppenbart. Jag påstår ändå att\r\nmissbruket har varit relativt begränsat. Men trots\r\natt jag anser att detta missbruk inte varit särskilt\r\nstort, vill jag, för att undvika missförstånd,\r\nunderstryka att det är viktigt att vi kommer till rätta\r\nmed det.</pre><pre>Det får inte vara så att en förändring av\r\nlönegarantin leder till att garantin försämras\r\nytterligare och att de människor som garantin en\r\ngång har inrättats för därmed drabbas. Det finns\r\nfaktiskt andra aspekter än näringspolitiska sådana.\r\nDet här handlar i grund och botten om människor\r\nsom drabbas väldigt hårt när de företag de jobbar i\r\ngår i konkurs. Därför är det positivt att de uppgifter\r\njag har fått har visat sig vara grundlösa och att några\r\nförändringar av i varje fall detta slag inte är på\r\ngång.</pre><pre>Förra året genomdrev de borgerliga partierna en\r\nkraftig försämring av lönegarantin.\r\nMaximibeloppet sänktes till 100 000 kr. I samband\r\nmed beslutet framförde vi socialdemokrater i en\r\nreservation uppfattningen att även en förändring\r\nskulle göras i förmånsrättslagen så att löntagarnas\r\nfordringar skulle få en högre prioritering. Jag\r\nförutsätter och hoppas att regeringen verkligen tar\r\ntill sig av dessa synpunkter och ser till att det sker\r\nändringar i förmånsrättslagen i samband med\r\nförändringarna i lönegarantin.</pre><pre>Anf. 74  Arbetsmarknadsminister BÖRJE\r\nHÖRNLUND (c):</pre><pre>Fru talman! Lönegarantin sänktes från det mycket\r\nhöga beloppet 404 000 kr per anställd. Vi såg bl.a.\r\npå våra nordiska grannar som alla låg på nivån\r\n100 000 kr eller lägre. Vid en så hög lönegaranti\r\nsom 404 000 kr finns det många tillfällen till att den\r\nmissbrukas. Det var en serie sådana exempel som\r\ngjorde att regeringen förelade riksdagen detta\r\nförslag till beslut. Om jag har förstått rätt har också\r\nsocialdemokratin numera accepterat nivån 100 000\r\nkr.</pre><pre>Anf. 75  HANS STENBERG (s):</pre><pre>Fru talman! Det är inte riktigt sant att alla de\r\nnordiska länderna ligger på nivån 100 000 kr. I\r\nFinland finns det en speciallagstiftning för de\r\nyrkesgrupper som drabbas särskilt hårt vid\r\nkonkurser på grund av att de har sådana lönesystem\r\nsom gör att de har stora belopp innestående. Det\r\nhandlar inte bara om uppsägningslön, utan det\r\nhandlar om att en del grupper har stora belopp\r\ninnestående när konkursen kommer.</pre><pre>Tidigare hade lönefordringar en bättre\r\nförmånsrätt. Jag fick inget svar på den indirekta\r\nfråga jag ställde. Är regeringen beredd att\r\nåterinföra de gamla reglerna för förmånsrätt som\r\nfanns innan lönegarantin infördes, så att\r\nlöntagarnas fordringar får en bättre ställning?</pre><pre>Anf. 76  Arbetsmarknadsminister BÖRJE\r\nHÖRNLUND (c):</pre><pre>Fru talman! Det här handlar om den del av\r\nlagstiftningen som ligger på Justitiedepartementets\r\nområde. Den delen har nu utretts och har varit ute\r\npå remiss, och ärendet bereds nu inom\r\nJustitiedepartementet. Det vore helt fel av mig att\r\nha en uppfattning. Jag vet inte exakt vart\r\nberedningsarbetet är på väg.</pre><pre>Anf. 77  HANS STENBERG (s):</pre><pre>Fru talman! Denna fråga är inte lätt. Halva frågan\r\nhamnar på Arbetsmarknadsdepartementets\r\nområde och halva på Justitiedepartementets\r\nområde.</pre><pre>Jag vill än en gång understryka att de förändringar\r\nsom hittills har gjorts i lönegarantin för att komma\r\ntill rätta med fusket har oförskyllt drabbat grupper\r\nsom faktiskt lider stor skada. Det gäller grupper\r\nsom sjömän, byggnadsarbetare och andra grupper\r\nmed ackordssystem. Det innebär att de har stora\r\nbelopp innestående. De drabbas oförskyllt av\r\ndenna lagstiftning. Därför anser jag att regeringen\r\ni samband med förändringar i lönegarantilagen\r\nåtminstone borde rätta till situationen för dessa\r\ngrupper.</pre><pre>Överläggningen var härmed avslutad.</pre><pre>15 §  Svar på fråga 1993/94:182 om\r\narbetsmarknadsstöd efter utlandsstudier</pre><pre>Anf. 78  Arbetsmarknadsminister BÖRJE\r\nHÖRNLUND (c):</pre><pre>Fru talman! Kent Olsson har frågat mig vilka\r\nåtgärder som jag tänkt vidta för att de som valt att\r\nstudera utomlands vid fullföljda studier inte skall\r\nvara utestängda från kontant arbetsmarknadsstöd\r\n(KAS) och arbetslivsutveckling (ALU).</pre><pre>En arbetslös kan få rätt till KAS efter att ha fullföljt\r\nen högskoleutbildning utomlands om utbildningen\r\nberättigar till svenskt studiemedel. Centrala\r\nstudiestödsnämnden (CSN) avgör vilka utländska\r\nutbildningar som är berättigade. CSN ställer främst\r\nsom villkor att utbildningen skall ha en god kvalitet.\r\nSamma typ av kvalitetsbedömningar görs av\r\nregeringen av svenska icke-statliga\r\nhögskolemässiga utbildningar. Har de för låg\r\nkvalitet berättigar de inte till studiemedel. Om\r\nutbildningen inte uppfyller kvalitetsvillkoret är den\r\ninte kvalificerande för KAS.</pre><pre>Den som genomgått en högskoleutbildning som\r\ninte kvalificerar för KAS, och därigenom inte heller\r\nför ALU, har naturligtvis möjlighet att få del av\r\narbetsförmedlingens övriga åtgärder. Denne kan i\r\nstället erbjudas t.ex. anställning med\r\nrekryteringsstöd, ungdoms- eller\r\nakademikerpraktik och beredskapsarbete. Genom\r\ndessa åtgärder kan den arbetssökande kvalificera\r\nsig för såväl KAS som ALU.</pre><pre>Anf. 79  KENT OLSSON (m):</pre><pre>Fru talman! Jag ber att få tacka\r\narbetsmarknadsministern för svaret.</pre><pre>Den fråga man ställer sig är på vilka grunder som\r\nCSN avgör att en utbildning är av icke-god kvalitet.\r\nI det här fallet är det fråga om en pilotutbildning i\r\nUSA. Den pilotutbildningen är numera berättigad\r\ntill studiemedel, vilket den inte var för ett par år\r\nsedan. Jag vet att jag nu tangerar\r\nutbildningsområdet, men av vilken anledning kan\r\nen person som har genomgått denna utbildning inte\r\nerhålla KAS, och därmed inte ALU, när\r\nutbildningen ett par år senare är\r\nstudiemedelsberättigad?</pre><pre>För mig framstår pilotutbildningen som\r\nkvalificerad. När en person satsar stora pengar på\r\nen utbildning och sedan när han kommer hem inte\r\nfår arbete, borde han inte behöva stå utanför dessa\r\nmöjligheter. Det är tragiskt när en person som har\r\nsatsat stora pengar inte kan använda sin utbildning,\r\noch sedan kan han inte få möjlighet till kontant\r\narbetsmarknadsstöd och därmed inte ALU.</pre><pre>Anser arbetsmarknadsministern att\r\nkvalitetsbedömningen skall vara hårdare för\r\nutbildning utomlands än för bedömningen i\r\nSverige?</pre><pre>Anf. 80  Arbetsmarknadsminister BÖRJE\r\nHÖRNLUND (c):</pre><pre>Fru talman! Om jag har förstått detta enskilda fall\r\nrätt, är den utbildning som nu åberopas okänd för\r\nstatligt stöd. Det skulle innebära att denna pilot --\r\nom vi kallar honom så -- har kommit mitt emellan\r\ntvå bedömningar, ett icke-godkännande till ett\r\ngodkännande. Det är klart att det då och då händer\r\natt den enskilde inte riktigt passar in, trots att han\r\nborde passa in.</pre><pre>Det skall vara samma typ av kvalitetsbedömningar.\r\nDet är den unges utbildning -- det är ofta fråga om\r\nunga -- som skall bedömas kvalitetsmässigt. Jag\r\nhoppas verkligen, för allas säkerhet, att\r\nflygutbildningarna är av god kvalitet. Nu finns det\r\nett antal reservåtgärder, t.ex. akademikerpraktik\r\noch ungdomspraktik som kanske är nog så bra som\r\nKAS.</pre><pre>Anf. 81  KENT OLSSON (m):</pre><pre>Fru talman! Jag är medveten om att dessa andra\r\nåtgärder finns. Det är bra att de finns. Men min\r\nfråga var om det finns annorlunda krav. Det har nu\r\nvisat sig att enskilda kan drabbas när de hamnar\r\nemellan. Kan jag förstå arbetsmarknadsministern\r\nså att han anser att kraven på utbildningarna skall\r\nvara desamma i Sverige och utomlands? Man skall\r\nalltså inte drabbas av att det ställs hårdare\r\nkvalitetskrav för en utbildning utomlands än för\r\nmotsvarande utbildning i Sverige.</pre><pre>Anf. 82  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag anser att utbildningarna skall\r\nbedömas lika. Är utbildningen bra utomlands och\r\nbra hemma skall de bedömas lika. Detta är ytterst\r\nett arbete som sker via organ som ligger under\r\nUtbildningsdepartementet. Men jag förutsätter att\r\nde har samma åsikt som jag.</pre><pre>Överläggningen var härmed avslutad.</pre><pre>16 §  Svar på fråga 1993/94:70 om åtgärder mot\r\nolaga fiske</pre><pre>Anf. 83  Jordbruksminister KARL ERIK\r\nOLSSON (c):</pre><pre>Fru talman! Kenneth Lantz har frågat vilka\r\nåtgärder jag kommer att vidta för att hindra\r\ntjuvfisket i Öresund och Skälderviken.</pre><pre>Jag upprepar vad jag sade här för drygt en månad\r\nsedan, att det olagliga fisket från i första hand\r\ndanska fiskebåtar i Öresund och i Skälderviken är\r\nett problem. Jag påpekade även att det i första hand\r\när Kustbevakningens uppgift att bekämpa denna\r\ntyp av brott.</pre><pre>Enligt gällande regler skall Kustbevakningens\r\nfartyg göra anmälan i princip 24 timmar i förväg för\r\natt få operera på danskt territorialhav. Detta\r\nomöjliggör för Kustbevakningen att förfölja danska\r\ntrålare när dessa lyckas ta sig in på danskt vatten.</pre><pre>Utrikesdepartementet har under hand inlett\r\ninformella diskussioner med det danska\r\nutrikesministeriet med syftet att utverka generellt\r\ntillstånd för respektive länders kustbevakningar att\r\ntillträda det andra landets territorialhav i området\r\nutan krav på 24 timmars förhandsanmälan.</pre><pre>Jag har nu av utrikesministern fått veta att det\r\ndanska utrikesministeriet är berett att inleda\r\nformella överläggningar med Sverige i frågan.</pre><pre>Anf. 84  KENNETH LANTZ (kds):</pre><pre>Fru talman! Jag är tacksam för det svar som jag har\r\nfått i dag av jordbruksministern. Jag kan upplysa\r\nom att frågan lämnades in för drygt en månad sedan\r\noch att dess besvarande av olika anledningar har\r\nblivit förhalat. Jag är också medveten om det svar\r\nsom Bengt Silfverstrand har fått i frågan och som\r\ndet hänvisats till här. Vi förväntar oss naturligtvis\r\nåtgärder utmed de danska kusterna, och vi delar de\r\nredovisade uppfattningarna.</pre><pre>Vi kan dock fortfarande i våra skånska tidningar se\r\nuppgifter om att man överträder\r\növerenskommelserna. Jag har i min hand en notis\r\nom några fiskare som har blivit av med ganska stora\r\nnät och förlorat pengar som investerats i fisket.</pre><pre>Jag undrar när man skulle kunna förvänta sig att\r\nutrikesministerns förhandlingar ger resultat, så att\r\ndanska båtar kan förföljas över till den danska\r\nsidan.</pre><pre>Anf. 85  Jordbruksminister KARL ERIK\r\nOLSSON (c):</pre><pre>Fru talman! Det har, som jag nämnde, tagits\r\nkontakter mera informellt med det danska\r\nutrikesministeriet. När man nu har uttalat sig vara\r\nberedd att föra mera formella samtal om frågan\r\nutgår jag från att det inte kommer att ta särskilt lång\r\ntid förrän denna fråga kan klaras av.</pre><pre>Anf. 86  KENNETH LANTZ (kds):</pre><pre>Fru talman! Låt mig bara tillägga en liten enkel\r\nfråga: Har jordbruksministern haft egna kontakter\r\nmed sin kollega i vårt systerland på andra sidan av\r\nÖresund?</pre><pre>Anf. 87  Jordbruksminister KARL ERIK\r\nOLSSON (c):</pre><pre>Fru talman! Jag har inte haft några kontakter på\r\nden senaste tiden. Däremot skall jag på fredag resa\r\ntill Köpenhamn och skall då ha en sådan kontakt\r\nmed jordbruks- och fiskeriministern.</pre><pre>Anf. 88  KENNETH LANTZ (kds):</pre><pre>Fru talman! Då får jag önska jordbruksministern\r\nlycka till och hoppas att vi kan få ett positivt besked\r\ntill de skånska tidningarna, så att våra fiskare där\r\nnere kan känna sig trygga.</pre><pre>Överläggningen var härmed avslutad.</pre><pre>17 §  Svar på fråga 1993/94:109 om Roma\r\nsockerbruk</pre><pre>Anf. 89  Jordbruksminister KARL ERIK\r\nOLSSON (c):</pre><pre>Fru talman! Ulla Pettersson har frågat mig om vilka\r\nutfästelser det danska företaget Danisco A/S har\r\ngjort om fortsatt drift vid bruket i Roma.</pre><pre>Jag har i ett tidigare svar till Ulla Pettersson\r\nredovisat innehållet i den brevväxling som jag har\r\nhaft med Danisco angående förutsättningarna för\r\nsvensk betodling och sockerproduktion. Danisco\r\ngav uttryck för uppfattningen att förutsättningar\r\nbör kunna skapas för att upprätthålla\r\nsockerproduktionen på Gotland ett par år utöver\r\n1995, om Sverige vid EG-inträdet tilldelas en\r\ntillräckligt stor sockerkvot.</pre><pre>De svenska förhandlingspositionerna när det gäller\r\nsocker omfattar bl.a. krav på en kvot som är väl i\r\növerensstämmelse med de svenska\r\nproduktionsförhållandena. Mot denna bakgrund\r\ngör jag bedömningen att förutsättningar bör finnas\r\nför en fortsatt drift vid Roma sockerbruk efter år\r\n1995.</pre><pre>Danisco undersöker också möjligheterna till en\r\nfortsatt betproduktion på Gotland om fabriken i\r\nRoma läggs ned.</pre><pre>Anf. 90  ULLA PETTERSSON (s):</pre><pre>Fru talman! Jag ber att få tacka för svaret. Också\r\njag anser att förutsättningarna för att driva bruket i\r\nRoma vidare finns, men frågan är om det blir några\r\nmöjligheter till detta.</pre><pre>Senast i dag har det offentliggjorts i medierna att\r\ndet är problem med sockerkvoten. Det pågår här\r\nnaturligtvis ett förhandlingsspel, som varken\r\njordbruksministern eller jag kan ha någon bestämd\r\nuppfattning om i dag, men anledningen till min\r\nfråga är att jordbruksministern alldeles klart har\r\nuttryckt i riksdagens kammare att Danisco har sagt\r\nja till en fortsatt drift av bruket.</pre><pre>Min fråga gällde vad som konkret låg bakom detta\r\noch vad som skulle ha hänt efter det att vi fört\r\ndiskussioner här i kammaren i denna fråga.</pre><pre>Anf. 91  Jordbruksminister KARL ERIK\r\nOLSSON (c):</pre><pre>Fru talman! Vad gäller EG-förhandlingarna är läget\r\natt vi fortfarande väntar på kommissionens\r\nbedömning av våra positioner. Vi har ett tag varit\r\nutlovade sådana besked men ännu inte fått dem på\r\ndet här området.</pre><pre>Vi vet att man när det gäller kvotfrågor uttrycker\r\nsig försiktigt i sina svar, men efter det att vi har fått\r\nde här synpunkterna från kommissionen kommer\r\ndet att föras mera politiska förhandlingar. Jag\r\nbedömer situationen på samma sätt som tidigare:\r\nVi har goda förutsättningar att få en bra\r\nsockerkvot.</pre><pre>Vad beträffar den andra frågan, om det som har\r\nsagts och om huruvida det har skett någonting nytt,\r\nkan jag säga att jag i mitt svar refererade det som\r\nDanisco anfört i sitt svar. Det var att om den totala\r\nmöjligheten till sockerproduktion i Sverige blir\r\ntillräckligt stor, bör det finnas förutsättningar för\r\nsockerproduktion på Gotland ett par år utöver\r\n1995. Det var den formulering som jag använde,\r\noch det är också den som Daniscos VD har använt\r\ni ett brev till mig.</pre><pre>Därutöver har vi fört ett samtal om möjligheterna\r\natt, för den händelse att man vid någon tidpunkt\r\nskulle tvingas lägga ned sockerbruket, ändå\r\neventuellt ha kvar sockerbetsproduktionen.\r\nDanskarna har erfarenhet av detta, eftersom de har\r\nkustlokaliserade bruk och vet hur det går till att\r\nflytta betor över vatten.</pre><pre>Jag vill tillägga att det såvitt jag kan erinra mig inte\r\nhar skett några förändringar i situationen sedan vi\r\nförra gången talades vid om den här frågan.</pre><pre>Anf. 92  ULLA PETTERSSON (s):</pre><pre>Fru talman! Det beklagar jag i så fall djupt. Det\r\ntändes naturligtvis en hoppets låga i många\r\ngotlänningars ögon efter frågesvaret under den\r\nmuntliga frågestunden den 21 oktober. Man har i\r\nsnabbprotokollet för övrigt stavat fel på namnet\r\nRoma, vilket jag hoppas blir rättat till det slutliga\r\nprotokollet. Jag citerar vad som sades:</pre><pre>''Vi har ganska goda kontakter med Danisco, dvs.\r\nägaren till Svenska sockerbolaget som äger Råma\r\nsockerbruk. Ett första önskemål är att detta\r\nsockerbruk skall kunna drivas ytterligare något år\r\nefter 1995. Detta har man från ägarens sida sagt ja\r\ntill.''</pre><pre>Var det en felaktig uppgift?</pre><pre>Anf. 93  Jordbruksminister KARL ERIK\r\nOLSSON (c):</pre><pre>Fru talman! Det är såvitt jag förstår precis det som\r\njag skulle vilja säga också i dag. Det enda villkoret\r\nför detta är att vi får en rimlig sockerkvot. Utan en\r\nsådan skulle Sockerbolaget i Sverige, ägt av\r\nDanisco, tvingas att reducera produktionen, men\r\ndet finns inga indikationer på att detta blir fallet.</pre><pre>Anf. 94  ULLA PETTERSSON (s):</pre><pre>Fru talman! Det var beklagligt att\r\njordbruksministern inte gjorde den inskränkningen\r\nden 21 oktober. Det står, som jag nämnt, klart och\r\ntydligt i protokollet att man har sagt ja till en\r\nfortsatt drift. På det sättet är det alltså inte.</pre><pre>Anf. 95  Jordbruksminister KARL ERIK\r\nOLSSON (c):</pre><pre>Fru talman! Vad man har sagt och vad jag den\r\ngången hänvisade till var samma brevväxling som\r\njag har hänvisat till i dag. Man har där från ägarens\r\nsida sagt att man bedömer förutsättningarna ganska\r\ngoda för att fortsätta driften vid sockerbruket i\r\nRoma, under förutsättning att vi får en hygglig\r\nsockerkvot.</pre><pre>Anf. 96  ULLA PETTERSSON (s):</pre><pre>Fru talman! Enligt mitt sätt att se är ett besked om\r\natt man skall försöka, om förutsättningarna finns,\r\ninte riktigt samma sak som att man har sagt ja till\r\nfortsatt drift ytterligare något år efter 1995. Det är\r\nväl bara att beklaga att jordbruksministern och jag\r\nuppenbarligen inte har riktigt samma bedömning\r\nav svenska språket i det avseendet.</pre><pre>Anf. 97  Jordbruksminister KARL ERIK\r\nOLSSON (c):</pre><pre>Fru talman! Jag tror nog att vi har rätt likartade\r\nbedömningar. Det som är viktigt här är ju att man\r\nfrån Sockerbolaget i Sverige och dess danska ägare\r\nhar en positiv inställning till att driva sockerbruket\r\nvidare på Gotland efter 1995. Dock kan varken\r\nSockerbolaget eller regeringen till alla delar\r\ngarantera hur framtiden kommer att se ut, och det\r\nhar jag heller aldrig gjort några utfästelser om här\r\ni riksdagen.</pre><pre>Överläggningen var härmed avslutad.</pre><pre>18 §  Svar på fråga 1993/94:142 om\r\nhögskoleutbildning inom hästsektorn</pre><pre>Anf. 98  Jordbruksminister KARL ERIK\r\nOLSSON (c):</pre><pre>Fru talman! Bo Arvidson har frågat mig om vilka\r\nåtgärder jag avser att medverka till för att den\r\nföreslagna högskoleutbildningen inom\r\nhästområdet kan komma till stånd.</pre><pre>Bo Arvidson avser ett förslag som på mitt initiativ\r\nhar utarbetats av en särskild arbetsgrupp inom\r\nJordbruksdepartementet. Förslaget innebär bl.a.\r\natt det inrättas en ny utbildning på högskolenivå för\r\nhästsektorn. Utbildningen bör enligt förslaget vara\r\ntvåårig med ett grundläggande år och ett\r\ninriktningsår. Sveriges lantbruksuniversitet föreslås\r\nbli huvudman och utbildningen lokaliserad till\r\nFlyinge och Strömsholm. Utbildningen beräknas\r\nstarta höstterminen 1994 och fullt utbyggd omfatta\r\nca 130 elever med ett årligt intag på 65 elever.</pre><pre>För att genomföra de föreslagna åtgärderna krävs\r\natt både staten och branschen ställer resurser till\r\nförfogande. Frågor om statens medverkan\r\nbehandlas inom ramen för höstens budgetarbete.</pre><pre>Anf. 99  BO ARVIDSON (m):</pre><pre>Fru talman! Jag skall be att få tacka\r\njordbruksministern för svaret på min fråga.</pre><pre>I en frågedebatt den 5 maj föregående år\r\ndiskuterade jag bl.a. utbildningsfrågor på\r\nhästområdet med jordbruksministern med\r\nanledning av Hästutredningens förslag i april 1991.</pre><pre>Utredningen konstaterade då att yrkesutbildningen\r\ninom hästhållningen led av tre allvarliga problem,\r\nnämligen otillräcklig kvalitet, otillräcklig volym och\r\nfinansieringssvårigheter.</pre><pre>Jordbruksministern ställde sig positiv till min fråga\r\nom att se över utbildningen på hästområdet och\r\nsade att det borde ske i samverkan mellan\r\njordbruks- och utbildningsdepartementen. Jag ser\r\ndärför mycket positivt på att jordbruksministern i\r\nmaj i år tillkallade en arbetsgrupp med uppgift att\r\nutarbeta ett förslag till en högskoleutbildning inom\r\nhästområdet. Arbetsgruppens förslag bedömer jag\r\nför min del som realistiska och genomförbara.\r\nDärmed skulle ett av de tre problem som\r\nHästutredningen pekat på kunna åtgärdas,\r\nnämligen att utbildningen fick en högre kvalitet.</pre><pre>En viktig part i arbetet med en ny utbildning är de\r\nolika organisationerna på hästområdet. Deras\r\nuppvaktning hos jordbruksministern våren 1993\r\nhar understrukit det intresse som finns inom de\r\nberörda organisationerna.</pre><pre>I svaret nämner jordbruksministern att\r\narbetsgruppen säger att utbildningen skulle kunna\r\nstarta höstterminen 1994. Jag tolkar detta som\r\nmycket positivt. Men jag skulle vilja fråga\r\njordbruksministern om han tror att det är möjligt\r\natt man kan fatta ett beslut i så god tid att\r\nutbildningen verkligen kan starta vid den tidpunkt\r\nsom anges av arbetsgruppen.</pre><pre>Anf. 100  Jordbruksminister KARL ERIK\r\nOLSSON (c):</pre><pre>Fru talman! Jag tror att vi har samma uppfattning i\r\nhuvudfrågan, att det är värdefullt om vi kan få till\r\nstånd en utbildning av hög kvalitet på hästområdet.\r\nVi gör den bedömningen bl.a. mot bakgrund av att\r\nhästen har en stor och betydelsefull roll i samhället,\r\nbåde socialt och ekonomiskt. Den har också\r\nbetydelse från jordbrukets utgångspunkt. När jag\r\nbesökte Flyinge för några veckor sedan nämnde jag\r\ndär att vi räknar med att hästarna i Sverige för\r\nnärvarande förbrukar foder från ungefär 180 000\r\nhektar. Det är alltså även som jordbruksproduktion\r\nbetraktat en betydande näring.</pre><pre>Vi har gått snabbt fram. För närvarande diskuteras\r\nett förslag till högskoleutbildning med\r\nrepresentanter för de inblandade instanserna och\r\nLantbruksuniversitetet. Vi är inriktade på att det\r\nskall kunna bli möjligt att starta utbildningen till\r\nhösten, under förutsättning att ekonomin kan\r\nklaras av. Den delen kan jag naturligtvis inte vara\r\nalldeles säker på förrän budgetbehandlingen är\r\navslutad.</pre><pre>Anf. 101  BO ARVIDSON (m):</pre><pre>Fru talman! Jag tackar för det svaret. Vi är\r\nnaturligtvis helt överens om betydelsen av\r\nutbildningen och även om hästsportens betydelse.</pre><pre>När det gäller finansieringen, som\r\njordbruksministern nämnde, säger arbetsgruppen\r\natt den bör ske med de medel som står till\r\nförfogande under statsbudgetens nionde\r\nhuvudtitel, alltså Jordbruksdepartementet. Jag\r\ntolkar det så att Sveriges lantbruksuniversitet skulle\r\ntillföras medel för att svara för den nya\r\nutbildningen på högskolenivån.</pre><pre>I dag finns en del av kostnaderna för befintliga\r\nutbildningar hos Utbildningsdepartementet.\r\nDessutom betalar vissa kommuner för elever, t.ex.\r\nvid Flyinge. Inte minst har finansieringen på\r\nkommunsidan varit ett problem. Vissa kommuner\r\nhar betalat för sina elever, andra har inte gjort\r\ndetta. Med arbetsgruppens förslag löser man\r\nfinansieringsproblematiken mera rättvist enligt min\r\nuppfattning. Hästsporten satsar också medel på\r\nutbildningsverksamheten, och det tycker jag är\r\nmycket positivt. Det framgår även av svaret att\r\njordbruksministern ser det som en förutsättning att\r\nman medverkar från branschens sida.</pre><pre>Jag förstår att jordbruksministern inte kan ge sig in\r\ni budgetdiskussionen. Men jag skulle ändå vilja\r\nfråga hur jordbruksministern bedömer\r\nmöjligheterna att reda ut finansieringsfrågorna?</pre><pre>Anf. 102  Jordbruksminister KARL ERIK\r\nOLSSON (c):</pre><pre>Fru talman! När det gäller finansieringen är det rätt\r\nsom Bo Arvidson sade att man i utredningen utgick\r\nfrån att detta skulle belasta nionde huvudtiteln,\r\nalltså Jordbruksdepartementet. Vi utgår också\r\nifrån att detta inte skall ske genom en omfördelning\r\npå SLU, utan att det i det här sammanhanget krävs\r\nnya pengar.</pre><pre>Det har förts samtal med sporten, som jag tror är\r\nberedd att tillskjuta medel. Att vi hela tiden har\r\nsagt att detta skall ligga under jordbrukets\r\nhuvudtitel innebär att vi själva på\r\nJordbruksdepartementet har ett betydande\r\ninflytande över om de här pengarna kommer fram.\r\nJag är hoppfull i det här sammanhanget.</pre><pre>Det är kanske värt att tillägga att det därmed inte\r\när självklart att man löser finansieringsproblemen\r\nför övriga utbildningar. Detta är en tillkommande\r\nutbildning på högskolenivå. Det är säkert en\r\ninjektion på de platser där vi räknar med att den\r\nskall finnas, alltså på Flyinge och Strömsholm. Men\r\nde andra utbildningarna, på lägre nivå, får\r\nfinansieras som tidigare.</pre><pre>Anf. 103  BO ARVIDSON (m):</pre><pre>Fru talman! Jag får tacka för det svar jag fick. Jag\r\ntänkte precis ta upp det jordbruksministern\r\navslutade med, nämligen att vi har kvar en del\r\nutbildningar vars problem inte är lösta. Det gäller\r\nt.ex. Wången.</pre><pre>Låt mig sluta med den förhoppningen att vi\r\ntillsammans skall kunna finna möjliga lösningar\r\näven för den delen av utbildningarna, till gagn för\r\nutbildningen på hela hästområdet.</pre><pre>Överläggningen var härmed avslutad.</pre><pre>19 §  Svar på fråga 1993/94:169 om\r\nsmåföretagandet</pre><pre>Anf. 104  Statsrådet BO LUNDGREN (m):</pre><pre>Fru talman! Pehr Löfgreen har, med hänvisning till\r\natt småföretagarnas tillgång till krediter är knapp\r\noch att krediterna är kostsamma, frågat mig vad jag\r\navser att göra för att förbättra situationen för alla\r\nsmåföretag, så att dessa åter kan börja investera\r\noch därigenom skapa riktiga arbeten i Sverige.</pre><pre>Vårt land är inne i en period av stora ekonomiska\r\npåfrestningar. Den ekonomiska krisen har drabbat\r\nalla; enskilda medborgare, företag, stat och\r\nkommuner. Denna situation förbättras nu gradvis.\r\nGenom bl.a. sjunkande räntor har villkoren för\r\nföretagens investeringar i ny produktion och\r\ndärmed nya arbeten i Sverige delvis förbättrats.\r\nMen krisen är inte över, och en fortsatt viktig\r\nuppgift för regeringen är därför att underlätta\r\ninvesteringarna i det privata näringslivet. Detta\r\ngäller framför allt för de små och medelstora\r\nföretagen.</pre><pre>Under de senaste åren har bankernas förluster varit\r\nstora, och flera banker har beviljats statligt stöd.\r\nSvårigheterna har bl.a. lett till att bankerna skärpt\r\nvillkoren för utlåning. En sådan utveckling är i och\r\nför sig sund, men det finns en risk för att bankerna\r\ngår för långt i åtstramningen av kreditgivningen.\r\nJag har också i olika sammanhang påpekat vikten\r\nav att bankerna inte är alltför försiktiga vid\r\nbedömningen av om kredit skall lämnas. Ansvaret\r\nför kreditgivningen måste dock i första hand ligga\r\nhos de enskilda kreditinstituten.</pre><pre>Den allmänna räntenivån har sjunkit.\r\nÅterhämtningen i det finansiella systemet kommer\r\nockså att öka förutsättningarna för banker och\r\nandra kreditinstitut att åter fungera normalt och\r\nmedverka till att hålla ränteläget på en rimlig nivå.</pre><pre>I detta sammanhang vill jag även nämna att\r\nregeringen tidigare överfört medel från de\r\nförutvarande löntagarfonderna till vissa\r\nriskkapitalbolag. Dessa bolag har till uppgift att\r\nerbjuda små och medelstora företag olika former av\r\nriskvilligt kapital. Regeringens åtgärd har därför\r\nökat utbudet av riskkapital för dessa företag.</pre><pre>På skatteomådet har regeringen lagt fram ett antal\r\nförslag till reformering av företagsbeskattningen i\r\nsyfte att stimulera inte minst småföretagen. För\r\nenskilda näringsidkare och delägare i handelsbolag\r\nslopas den tidigare överbeskattningen av\r\navkastningen på investerat kapital. Vidare skall\r\nunderskott i nystartad näringsverksamhet få kvittas\r\nmot tjänsteinkomster de fem första åren.\r\nDubbelbeskattningen av utdelning på eget kapital i\r\naktiebolag slopas. Skattesatsen i bolagssektorn\r\nsänks. Dessa och andra åtgärder bör stimulera\r\nnyföretagandet och förbättra förutsättningarna för\r\nökad produktion och investeringar.</pre><pre>Anf. 105  PEHR LÖFGREEN (m):</pre><pre>Fru talman! Jag ber att få tacka statsrådet för ett\r\nmycket utförligt svar. Jag är i stort sett mycket\r\nbelåten med det.</pre><pre>I min fråga har jag framfört det nödvändiga i att\r\nräntesänkningar sker mycket snabbt för att små och\r\nmedelstora företag skall överleva i Sverige. Det går\r\ninte att bara predika om marknadskrafternas\r\nvälsignelse. Det är nödvändigt med bidrag och\r\nsubventioner till nystartade företag i en större\r\nomfattning än vad som nu sker om\r\nsmåföretagsamheten över huvud taget skall kunna\r\növerleva i detta land.</pre><pre>Fru talman! Många länder tar med stor glädje hand\r\nom små svenska teknik- och innovationsföretag,\r\nsärskilt Tyskland. En hel rad företag är på väg att\r\nlämna landet eller funderar fortfarande på att göra\r\ndet. Det får under inga omständigheter ske. Bl.a.\r\när Bonn och Tyskland ett mycket intressant\r\narbetsfält.</pre><pre>Regeringen måste arbeta på ett ännu effektivare\r\nsätt för att få ner räntorna. Det finns ett stort\r\nräntegap mellan låneräntor och insättningsräntor.\r\nDet rör sig i många fall om 10 %. Räntegapet\r\nmellan inlåning och utlåning är ytterst\r\notillfredsställande. Jag hoppas att statsrådet vidtar\r\nalla tänkbara åtgärder.</pre><pre>Anf. 106  Statsrådet BO LUNDGREN (m):</pre><pre>Fru talman! När det gäller den generella räntenivån\r\nkan vi ju också i fortsättningen förtjäna\r\nräntesänkningar under förutsättning att riksdagen\r\nkommer att fullfölja den strama finanspolitik som\r\ndet fattades beslut om i juni i år. Då finns det\r\nmöjligheter att gå vidare, även om detta inte är en\r\nsak för regering och riksdag. Det är en sak för\r\ncentralbanken i ett land som Sverige.</pre><pre>När det gäller frågan om räntemarginalerna är det\r\nen ofrånkomlig följd av den finansiella kris som\r\ngrundades på 1980-talets spekulationsekonomi att\r\nen tendens till vidgade marginaler uppträder. Sedan\r\nett antal månader tillbaka ser vi nu hur\r\nräntemarginalerna mellan inoch utlåningsräntor\r\nhar minskat. I dag ligger de någon procentenhet\r\növer det som var normalt innan den finansiella\r\nkrisens effekter visade sig.</pre><pre>Det finns all anledning att fortsätta att sträva efter\r\nminskade räntemarginaler. De kan dock inte\r\nkommenderas fram. De måste uppträda genom ett\r\nsanerat banksystem och ett förtroende för svensk\r\nekonomi som gör att aktörerna är beredda att\r\nhantera sin egen ekonomi så att räntemarginalerna\r\nsjunker. Det är min och regeringens uppfattning att\r\nvi måste skapa förutsättningar för instituten att\r\nkunna dra ner på marginalerna.</pre><pre>När det slutligen gäller bidrag och subventioner till\r\nnystartade företag gäller det ju i grunden att skapa\r\nsådana förutsättningar att bidrag och subventioner\r\ninte behövs över huvud taget. I vissa situationer kan\r\ndet dock vara aktuellt och nödvändigt med dessa.\r\nEn sak som är viktig och som finns i regeringens\r\nproposition om småföretagsutveckling är att man\r\nutvecklar systemet med regionala\r\nutvecklingsfonder så att de blir ett stöd för\r\nexisterande småföretag att utvecklas och för nya\r\nföretag att etableras. Detta är en del av de åtgärder\r\nsom behövs. Men det behövs framför allt generella\r\nåtgärder, skattereglerna för att ta ett exempel.</pre><pre>Anf. 107  PEHR LÖFGREEN (m):</pre><pre>Fru talman! Jag tackar statsrådet även för detta. Jag\r\nvill ånyo framhålla att det är ett för stort gap mellan\r\ninlånings- och utlåningsräntor. Det är egentligen\r\ninte så konstigt om bankerna börjar gå bra nu när\r\nde tar ut dessa skyhöga checkräkningskrediter på\r\nupp till 18 %. För många småföretagare finns det\r\ninga möjligheter att över huvud taget överleva\r\nunder dessa omständigheter. Samtidigt måste vi\r\njämföra med att räntorna på bostadslån och\r\nliknande ligger på ca 10 %. Det finns alltså ingen\r\nriktig rättvisa här.</pre><pre>Om vi skall kunna behålla många nya företagare --\r\nsom har många uppfinningar och många saker på\r\ngång -- i det här landet måste vi vara rädda om dem.\r\nDet finns en tendens till en liten utflyttning nu igen.\r\nDet får inte bli så att flyttlassen börjar gå till\r\nLondon och Bryssel igen. De skall enligt min\r\nmening gå tillbaka till Sverige. Låt mig säga till\r\nskatteministern att det som har skett de senaste\r\nåren under den nya regeringen har trots allt varit\r\nmycket positivt för företagarna. Jag hoppas att den\r\nutvecklingen kommer att fortsätta.</pre><pre>Anf. 108  Statsrådet BO LUNDGREN (m):</pre><pre>Fru talman! Flyttlassen har vänt. De är på väg\r\ntillbaka till Sverige, både när det gäller företagare,\r\nentreprenörer och andra. Det tycker vi naturligtvis\r\när positivt. Det kommer med all säkerhet att kunna\r\nfortsätta.</pre><pre>Vi kan inte kommendera fram minskande och\r\nkrympande marginaler för att förbättra\r\nförutsättningarna för att dra ner marginalerna, som\r\njag sade. De kommer att krympa av sig själv.\r\nFörutsättningen för det är en fortsatt förbättring i\r\ndet finansiella systemet, där de åtgärder vi har\r\nvidtagit har lett till ett önskat resultat -- mindre\r\nstödåtgärder har varit nödvändiga. Vi har gjort allt\r\nför att förbättra konkurrensen inom den finansiella\r\nsektorn. Det är också något som är väsentligt och\r\nsom kan bidra till sjunkande räntor.</pre><pre>Sedan kommer det ju alltid att bli så att t.ex. en\r\ncheckkredit utan säkerhet kommer att vara\r\nbetydligt dyrare än en kredit med säkerhet. Det\r\nkommer vi aldrig att kunna göra något åt. Jag kan\r\nbara upprepa att vi skall skapa förutsättningarna\r\nför att ekonomin utvecklas på ett sådant sätt att\r\nockså räntemarginalerna inom den finansiella\r\nsektorn kan sjunka.</pre><pre>Anf. 109  PEHR LÖFGREEN (m):</pre><pre>Fru talman! Skatteministern har fullständigt rätt i\r\natt flyttlassen har vänt. Det vet man om inte annat\r\ninom åkeribranschen. De går tillbaka till gamla\r\nSverige. Det är mycket positivt, men det finns\r\nmindre flyttlass som går ut. Det är dem vi skall\r\nförsöka behålla. Alla småföretag i det här landet är\r\nden ryggrad som svensk ekonomi behöver. Det är\r\ndem vi skall leva på.</pre><pre>Överläggningen var härmed avslutad.</pre><pre>20 §  Svar på fråga 1993/94:170 om\r\nbyggmarknaden</pre><pre>Anf. 110  Statsrådet BO LUNDGREN (m):</pre><pre>Fru talman! Bengt-Ola Ryttar har frågat mig om jag\r\när beredd att vidta någon åtgärd för att hejda\r\nbyggraset.</pre><pre>Bengt-Ola Ryttar ställer frågan mot bakgrund av\r\nden nedgång i framför allt bostadsbyggandet som\r\nman från branschens sida räknar med.</pre><pre>Den ekonomiska politik som bedrevs under 1980-\r\ntalet innebar till stor del ett undanröjande av\r\nnormala ekonomiska förutsättningar för bl.a.\r\nbostadsbyggandet. Genom att tillåta en\r\nspekulationsekonomi med högt inflationsläge i\r\nförening med allt generösare subventioner blåstes\r\nfastighets- och produktionspriserna -- och\r\nkreditgivningen till dem -- upp till orimliga nivåer.\r\n1980-talets politik har nu bl.a. resulterat i stora\r\nskillnader mellan produktionskostnaden för\r\nbostäder och vad hushållen är beredda att betala\r\ntrots omfattande räntesubventioner. Det har lett till\r\nvärdefall på bostadsfastigheter och en hög\r\nbyggarbetslöshet, som självfallet är beklaglig i sig.\r\nVi har fått betydande kreditförluster i både\r\nbanksystemet och hos bottenlåneinstituten.\r\nFörutsättningarna för kreditinstituten att finansiera\r\nbostadsbyggande har av dessa skäl försämrats\r\npåtagligt.</pre><pre>Som jag tidigare framhållit i olika sammanhang\r\nmåste dessa och andra problem i första hand lösas\r\ngenom en ekonomisk politik som leder till lägre\r\nränta och låg inflation. Vidare måste byggare och\r\näven kommuner ta ett ansvar för att de totala\r\nproduktionskostnaderna pressas ned till sådana\r\nnivåer att hushållen kan efterfråga ny- eller\r\nombyggda bostäder.</pre><pre>Samtidigt vill jag understryka att förutsättningarna\r\nför bostadsbyggandet har förbättrats --förutom av\r\ndet sänkta ränteläget -- genom det nya systemet för\r\nräntesubventioner till ny- och ombyggnad av\r\nbostäder som blir fördelaktigare vid lägre ränta och\r\ngenom möjligheten till skattereduktion för bl.a.\r\nombyggnadsarbeten. Skattereduktionen kan\r\ndessutom erhållas tillsammans med det statliga\r\nräntestödet för underhålls-, reparations- och\r\nenergisparåtgärder, det s.k. RBF-stödet. Statligt\r\nstöd utgår således till i stort sett alla åtgärder som\r\nutförs på en bostadsbyggnad. Någon motsvarighet\r\ntill omfattningen av statliga stödinsatser till\r\nbyggbranschen går inte att finna för någon annan\r\ndel av näringslivet.</pre><pre>Jag vill också erinra om att regeringen nyligen lagt\r\nfram förslag till åtgärder för att stabilisera\r\nbostadskreditmarknaden. Från flera håll, inte\r\nminst från Byggentreprenörerna, har anförts att de\r\nföreslagna åtgärderna kommer att verksamt bidra\r\ntill problemens lösning. Vidare har regeringen lagt\r\nfram förslag om fastighetsskattesänkningar. Bl.a.\r\nföreslås att bestämmelserna för reduktion av\r\nfastighetsskatten efter ombyggnad ändras så att de\r\nblir likvärdiga med vad som gäller efter nybyggnad.</pre><pre>Regeringen har således redan vidtagit en lång rad\r\nåtgärder för att ge rimliga förutsättningar för\r\nbostadsmarknaden och ett bostadsbyggande på\r\nsunda villkor. Ingen kan rimligen på saklig grund\r\nkritisera omfattningen och inriktningen av dessa\r\nåtgärder som syftar till att komma till rätta med\r\nkonsekvenserna av 1980-talets ekonomiska misstag\r\nsom nu fått så olyckliga effekter, inte minst för\r\nbyggbranschen.</pre><pre>Anf. 111  BENGT-OLA RYTTAR (s):</pre><pre>Fru talman! Jag tackar skatteministern för svaret.</pre><pre>Den 14 januari 1992 fick jag svar på en liknande\r\nfråga som jag hade ställt. I det svar som jag då fick\r\nbetonade skatteministern att den förda politiken\r\ngentemot byggmarknaden, och speciellt mot\r\nbostadsmarknaden, skulle leda till full\r\nsysselsättning och tillväxt.</pre><pre>I det svar som jag här har fått finns inte den faktorn\r\nmed. Det är ganska naturligt. Nu har vi ju facit i\r\nhand. Nu ser vi att byggbranschen går mot en\r\nkollaps. Det blir 46 000 arbetslösa i vinter. Vi har\r\nden värsta situationen på 60 år för byggbranschen.\r\nI Dalarna kommer mer än hälften av\r\nbyggnadsarbetarna att vara arbetslösa.</pre><pre>Förra veckan fick vi en skrift,\r\n''Byggkonjunkturen'', från Byggentreprenörerna.\r\nDet är i sanning en förskräcklig läsning.</pre><pre>Från en redan låg nivå kommer\r\nbygginvesteringarna att falla med 17 % i år och med\r\nytterligare 22 % nästa år. Bostadsmarknaden är\r\nnaturligtvis värst drabbad. Där sjunker\r\ninvesteringarna med 40 % i år och med ytterligare\r\n55 % nästa år. Det handlar alltså om en minskning\r\nmed 75 % på två år. Detta motsvarar faktiskt 1,5 %\r\nsänkning av BNP innevarande år och 2 % sänkning\r\nnästa år.</pre><pre>Jag förstår att skatteministern inte längre har med\r\nargumentet om tillväxt när det gäller bygg- och\r\nbostadspolitiken. Men det är inte fråga om en\r\nekonomiskt bra väg att gå, därför att det man\r\nsparar i ena änden förlorar man många gånger om\r\ni kostnader för arbetslösheten och för de\r\nkreditförluster som kommer att uppstå, trots\r\nförslag som regeringen nu lägger fram.</pre><pre>Anf. 112  Statsrådet BO LUNDGREN (m):</pre><pre>Fru talman! Bengt-Ola Ryttar lever, liksom många\r\nandra i hans parti, i det förgångna. Jag har svårt att\r\ninse att Bengt-Ola Ryttar egentligen själv skulle tro\r\natt det som orsakade dagens problem också kan\r\nlösa dem. Det var ju regleringarna och start- och\r\nstoppolitiken som skapade den stora\r\nbygguppgången, som inte var grundad på en\r\negentlig efterfrågan. Det var detta som skapade\r\nproblemen och det kraftiga fallet i sysselsättningen.</pre><pre>Om ni inte hade drivit upp byggkostnaderna så\r\nkraftigt och genom våldsamma subventioner drivit\r\nfram en så stor produktion som ni gjorde, skulle\r\nsituationen i dag naturligtvis inte ha varit så\r\nbesvärlig som den är.</pre><pre>Vi vidtar åtgärder för att lindra utvecklingen. Jag\r\nvet inte om Bengt-Ola Ryttar menar att vi skall\r\nbygga bostäder som ingen i dag efterfrågar och om\r\nvi skall gå tillbaka till den planekonomi som har\r\nförstört så mycket för Sverige -- inte minst för de\r\nbyggnadsarbetare som man ibland träffar här\r\nutanför riksdagshuset och som, när man resonerar\r\nmed dem, inser att det är den stora\r\nspekulationsdrivna bygguppgången som skapat\r\nmånga av dagens problem.</pre><pre>Regeringens politik syftar till full sysselsättning och\r\ntill att tillväxt åstadkoms i ekonomin. Det gäller då\r\nhela ekonomin. Ingen av oss kan garantera att den\r\nsom har varit verksam inom en viss bransch, t.ex.\r\ninom byggbranschen, skall kunna få jobb just inom\r\nden branschen. Man får i stället vara beredd på att\r\nändra arbetsinriktning.</pre><pre>Det viktiga för oss är att rätta till efter 80-talets alla\r\nmisstag. Värst av dem är den spekulationsekonomi\r\nsom förra regeringen drev fram under den senare\r\nhälften av 80-talet.</pre><pre>Anf. 113  BENGT-OLA RYTTAR (s):</pre><pre>Fru talman! Jag tycker att det med förlov sagt nu\r\när dags att skatteministern slutar krypa bakom den\r\npolitik som bedrevs på 80-talet. Skulle den\r\npolitiken ha varit moderatledd, skulle det nämligen\r\nha varit etter värre. När riksdagen genomförde\r\navregleringar i ekonomin stod alltid Moderaternas\r\nförslag för ännu mer av avregleringar. Det var\r\nnaturligtvis ingen lösning.</pre><pre>Jag lever icke i det förgångna. I stället tror jag att\r\njag i allra högsta grad lever i nuet. Jag ser ju vad\r\ndet här åstadkommer. Det råder inget tvivel om att\r\nockså Byggentreprenörerna i dag inser att det icke\r\ngår att fortsätta på det här viset, för detta kommer\r\natt kosta samhället oerhörda summor den dagen\r\nbyggandet måste öka igen. Det finns faktiskt ett\r\nbehov av bostäder. Många kommuner i Sverige\r\nbefinner sig i dag väldigt nära en situation med\r\nbostadsbrist.</pre><pre>Anf. 114  Statsrådet BO LUNDGREN (m):</pre><pre>Fru talman! Det senaste som Bengt-Ola Ryttar\r\nsade är just exempel på ett återfall i det gamla.\r\nBengt-Ola Ryttar vet att det finns behov. Men\r\ningen efterfrågar lägenheter.</pre><pre>Felet är de produktionskostnader som ni har\r\nåstadkommit men som nu håller på att gå ner och\r\nsom kan skapa en efterfrågan som motsvarar ett\r\nbehov som i så fall kommer av efterfrågan. Det är\r\nde här kostnaderna som skapade problem. Ni\r\nresonerade om detta och bestämde hur många\r\nbostäder som skulle byggas. Ni subventionerade\r\noch försökte bromsa på fel sätt. Det är den\r\npolitiken som inte längre kan upprepas. Jag måste\r\nstå här och upprepa detta så länge jag någonsin\r\nkan, i förebyggande syfte och i strävan att i någon\r\nmån försöka se till att Bengt-Ola Ryttar och andra\r\nsocialdemokrater inser vad som behövs.</pre><pre>Vad som behövs är alltså att vi driver en sund\r\nekonomisk politik, där vi exempelvis avreglerar.\r\nDäremot skall vi se till att detta inte ger inflation\r\noch höga marginalskatter, som ju var grunden för\r\nspekulationsekonomin.</pre><pre>Anf. 115  BENGT-OLA RYTTAR (s):</pre><pre>Fru talman! Skatteministern och jag har väldigt\r\nolika uppfattning om vad som är en sund ekonomi.</pre><pre>Det är inte många svenskar som efterfrågar\r\ndiamanter. Men det beror inte på att man inte\r\ntycker att diamanter är vackra, utan det beror på\r\natt diamanter kostar för mycket.</pre><pre>Den bostadspolitik som nu bedrivs innebär att\r\nbostaden kostar för mycket. Detta skall ses i\r\nkombination med människors brist på framtidstro.\r\nEn oerhört stor del av befolkningen saknar arbete.\r\nDessutom känner många att deras jobb är hotade.\r\nDet är klart att man i en sådan situation inte väljer\r\nett nytt boende.</pre><pre>Start- och stoppolitik när det gäller bostäderna\r\nbedrev den förra s-regeringen enligt Bo Lundgren.\r\nJag har tidigare sagt att jag instämmer i den\r\nkritiken. Men den stora kritiken mot den borgerliga\r\nregeringen gäller att det bara finns stopp i dess\r\nvapenarsenal.</pre><pre>Anf. 116  Statsrådet BO LUNDGREN (m):</pre><pre>Fru talman! Jag förstår Bengt-Ola Ryttar så, att när\r\nhan bedömer att det antagligen finns behov av\r\nlägenheter -- men de får inte kosta lika mycket som\r\ndet kostar att producera dem -- måste man gripa in\r\noch minska kostnaderna, dvs. subventionera.\r\nBengt-Ola Ryttar vill alltså ha ytterligare\r\nsubventioner. På samma sätt skulle han alltså anse\r\natt det vore bra om fler fick tillgång till de\r\ndiamanter som människor egenligen har behov av\r\nmen som de inte har råd att efterfråga -- dvs. att det\r\nvore bra med diamantsubventioner här i Sverige.</pre><pre>Det senare visar hur galet det förra är. Denna\r\nsubventionspolitik har nått vägs ände i och med det\r\nvåldsamma fallet i fråga om\r\nbostadsinvesteringarna. Min uppgift är att se till att\r\nvi får ner produktionskostnaderna och räntorna, så\r\natt vanliga människor kan efterfråga de lägenheter\r\nsom de har behov av. Det skall då vara rimliga\r\nkostnader, inte de kostnader som Bengt-Ola Ryttar\r\noch hans parti var med om att driva fram.</pre><pre>Anf. 117  BENGT-OLA RYTTAR (s):</pre><pre>Fru talman! Det var faktiskt inte bostadsbyggandet\r\nsom var kostnadsledande på 80-talet. Det var i\r\nstället de kommersiella lokalerna som drev upp\r\npriserna. Det finns klara indexserier som belägger\r\ndetta. Det är bara att kontrollera, och det tror jag\r\natt man på Finansdepartementet borde göra.</pre><pre>Det finns en stor skillnad mellan diamanter och\r\nbostäder. Diamanter är nämligen en lyx som man\r\nkan vilja ha men som alls inte är nödvändig.\r\nBostäder däremot är nödvändiga för att man över\r\nhuvud taget skall ha goda förutsättningar att\r\nfungera som en bra människa. Naturligtvis är det\r\noerhört viktigt för kommande generationer att\r\nderas familjer kan ha ett bra boende. Jag anser att\r\ndetta är oerhört grundläggande.</pre><pre>Anf. 118  Statsrådet BO LUNDGREN (m):</pre><pre>Fru talman! Även om det är kommersiella\r\nbyggnationer som driver upp kostnadsläget\r\npåverkas också byggandet av bostadsfastigheter.</pre><pre>Grunden för spekulationsekonomin var naturligtvis\r\natt avregleringen genomfördes för sent och i fel\r\nmiljö -- med, som jag sagt, hög inflation och höga\r\nmarginalskatter.</pre><pre>Det var inte jag som tog exemplet om diamanterna.\r\nJag är långt ifrån av den uppfattningen att staten\r\nskall subventionera diamanter. Jag tror inte att vi\r\nhar skilda uppfattningar i det avseendet. Men till\r\nskillnad från Bengt-Ola Ryttar menar jag att en bra\r\nbostad inte skall vara så lyxig som det var fråga om\r\nunder den socialdemokratiska regeringen. Man\r\ntillät ju kostnaderna att stiga så kraftigt att det\r\negentligen blev en lyx att få en modern bostad,\r\nt.o.m. med de kraftiga subventioner som fortsatte\r\natt driva upp kostnaderna.</pre><pre>Överläggningen var härmed avslutad.</pre><pre>21 §  Svar på fråga 1993/94:176 om skatteväxling\r\nför miljön</pre><pre>Anf. 119  Statsrådet BO LUNDGREN (m):</pre><pre>Fru talman! Stefan Attefall har frågat mig om jag\r\när beredd att medverka till en skatteväxling som\r\ninnebär att skattekilen inom tjänstesektorn\r\nminskar samtidigt som miljö- och energiskatterna\r\nhöjs.</pre><pre>Jag delar Stefan Attefalls uppfattning att\r\nskattekilen utgör ett hinder för framväxten av nya\r\njobb framför allt inom den privata tjänstesektorn.\r\nMot den bakgrunden har regeringen tillsatt en\r\nutredare som skall se över möjligheterna att skapa\r\nförutsättningar för expansion av tjänstesektorn. En\r\ncentral uppgift för utredaren är att belysa den totala\r\nskattekilens effekter på den privata tjänstesektorns\r\nutveckling och värdera betydelsen av de skatter\r\nsom ingår i skattekilen. Utredningen berör således\r\nsåväl inkomstskatt som arbetsgivaravgifter och\r\nmervärdesskatt.</pre><pre>Utredaren skall lämna sitt betänkande senast den\r\n31 januari 1994. Regeringen kommer därefter att ta\r\nställning till vilka åtgärder som kan bli aktuella och\r\nhur de skall finansieras.</pre><pre>Anf. 120  STEFAN ATTEFALL (kds):</pre><pre>Fru talman! Jag tackar för svaret på min fråga.</pre><pre>Vitsen med den skatteväxling som jag pratar om i\r\nmin fråga är ju att vi skall kunna angripa två stora\r\nproblem, dels de växande miljöproblemen, dels\r\nden höga arbetslösheten. Vi är överens om att vi\r\nbehöver minska skattekilarna för att främja\r\nframtidens många nya jobb inom tjänstesektorn.\r\nJust de stora skattekilarna är en stor bromskloss när\r\ndet gäller framväxten av nya jobb.\r\nArbetsgivaravgifter, moms och skatter hämmar\r\ntillsammans just detta.</pre><pre>Vi är nog överens om att skattekilarna bör minskas,\r\noch vi är kanske också överens om att skattetrycket\r\nbör minskas, även om jag tror att Bo Lundgren\r\nefter helgens moderatstämma är något mer het på\r\ngröten än vad en kristdemokrat kanske är.</pre><pre>Det intressanta är just skatteväxlingsidén, som ju\r\ninnebär att man angriper båda de här problemen\r\noch som skapar en möjlighet för oss att komma\r\nframåt -- vi kan minska skattekilarna samtidigt som\r\nvi för in mer av ekonomiska styrmedel för att skapa\r\nett mer resursbevarande samhälle, ett samhälle där\r\nmarknadskrafterna, marknadsmekanismerna,\r\nutnyttjas för att minska energiförbrukningen och\r\nutsläppen av miljörfarliga ting.</pre><pre>Vi vet också att dagens och framtidens\r\nmiljöproblem i allt högre grad orsakas av just de\r\nmånga, små utsläppen. Det är helt enkelt vår\r\nlivsstil, vårt sätt att konsumera, vårt sätt att leva\r\nsom skapar miljöproblem -- det gäller ozonskiktets\r\nförtunning, avfallsproblemet, etc., etc.</pre><pre>Att flytta över en del av beskattningen på\r\nmiljöfarliga utsläpp, energiförbrukning och\r\nförbrukning av ändliga naturresurser kan då vara\r\nett sätt att komma åt dessa miljöproblem och\r\nsamtidigt skapa många nya jobb. I det avseendet\r\ntycker jag faktiskt att svaret är något tunt. Jag\r\nskulle därför gärna vilja att statsrådet utvecklade\r\nsina synpunkter.</pre><pre>Anf. 121  Statsrådet BO LUNDGREN (m):</pre><pre>Fru talman! Jag tycker alltid om att utveckla\r\nsynpunkter.</pre><pre>Låt mig först säga att jag nu är lika het på gröten\r\nmen realistisk när det gäller skattetrycket som jag\r\nvar före moderatstämman.</pre><pre>Det är bra att vi är överens om skattekilen och\r\ntjänstesektorn. Vi kommer tillbaka till det.</pre><pre>Vad gäller miljöskatter och miljöavgifter är det\r\nalldeles uppenbart att såväl jag som mitt parti\r\nmenar att den typen av ekonomiska styrmedel bör\r\nanvändas. Vi har varit pådrivande i riksdagen för\r\natt exempelvis etablera den koldioxidskatt som\r\nsvarar för en betydande del av\r\nenergibeskattningen, att få en relatering av\r\nenergiskatten till miljösituationen.</pre><pre>Det som är väsentligt och som gör att det är svårt\r\natt svara konkret och rakt på den här frågan är ju\r\natt vi i Sverige inte lever isolerat, utan att Sverige\r\när ett land med en omvärld, ett land som lever i en\r\nöppen ekonomi.</pre><pre>Ett exempel på de här avvägningarna är den\r\nindustrienergiskattereform som genomfördes förra\r\nåret och som har trätt i kraft under innevarande år.</pre><pre>En del förespråkar i dag att man skall höja\r\nkoldioxidskatten för svensk industri. Man hävdar\r\nnämligen att det skulle ge vissa positiva effekter för\r\nmiljön i Sverige. Det som skulle inträffa då vore att\r\nsvensk industris konkurrenskraft urholkades. Vi\r\nskulle tappa arbetstillfällen i Sverige -- på\r\nmarginalen möjligen, men de skulle ändå tappas.\r\nVi skulle sannolikt få se att investeringar i tung\r\nindustri gick från Sverige till andra länder med\r\nmindre stränga miljökrav. Eftersom detta är ett\r\nglobalt problem, skulle en sådan isolerad svensk\r\npolitik bara leda till att vi flyttade problemen från\r\nSverige till ett annat land, dessutom möjligen till ett\r\nland med betydligt mindre stränga miljökrav än de\r\ni den svenska lagstiftningen. Därmed skulle vi\r\nförsämra effekten.</pre><pre>Jag tror att vi kan göra mycket på det här området,\r\nmen det viktiga är att jobba internationellt, att se\r\ntill att vi får internationella överenskommelser med\r\nde större industriländerna, där man är beredd att gå\r\ni den riktning Stefan Attefall antyder. Det ser jag\r\nsom en väldigt viktig uppgift.</pre><pre>Anf. 122  STEFAN ATTEFALL (kds):</pre><pre>Fru talman! Det är intressant att Bo Lundgren\r\nsäger att vi bör använda oss av ekonomiska\r\nstyrmedel i högre grad och att han också nämner\r\nkoldioxid som ett viktigt område att använda som\r\nskatteunderlag även i en sådan här skatteväxling.</pre><pre>Det finns emellertid en risk att vi bara står och\r\nväntar på vad som skall hända i omvärlden. Jag\r\nmenar att vi måste jobba parallellt med två\r\nområden. Vi måste jobba vidare inom EG och inom\r\nde olika GATT- och OECD-sammanhang som vi\r\nfinns med i för att få in mer ekonomiska styrmedel.\r\nMen det fina med skatteväxlingen är att den gör det\r\nmöjligt också för Sverige som land att ta steg på\r\nvägen. Skatteväxlingen bygger nämligen på att vi\r\nhöjer vissa beskattningar av miljöfarliga utsläpp\r\noch sänker andra skatter för företag, exempelvis\r\narbetsgivaravgifterna. Därmed är skattetrycket på\r\nföretagen generellt sett oförändrat.</pre><pre>Självfallet finns det vissa risker för exempelvis vissa\r\nbranscher, och därför har vi kristdemokrater också\r\nföreslagit att man skall göra en parlamentarisk\r\nutredning för att granska de här frågorna och lägga\r\nfast en långsiktig plan för hur vi skall komma framåt\r\noch jobba parallellt med svenska åtgärder och\r\ninternationella åtgärder.</pre><pre>Min fråga till Bo Lundgren är: Är inte en utredning\r\nett lämpligt forum för att diskutera sig samman om\r\nden omställning som vi måste göra åtminstone för\r\natt klara vår framtida miljö?</pre><pre>Anf. 123  Statsrådet BO LUNDGREN (m):</pre><pre>Fru talman! Samtidigt som jag är överens med\r\nStefan Attefall om att vi bör diskutera de här\r\nfrågorna rejält, både på bredden och på djupet, är\r\njag inte helt övertygad om att man i en\r\nparlamentarisk utredning hittar det bästa forumet\r\nför en sådan diskussion -- om det är så kan alltid\r\ndiskuteras.</pre><pre>De restriktioner som måste gälla är ändå de som jag\r\nsade. Vi skall kunna driva frågorna i omvärlden,\r\nmen vi måste, som Stefan Attefall själv sade, vara\r\nmedvetna om att det som Stefan Attefall\r\nförespråkar, en skatteväxling rakt upp och ner\r\nenbart i Sverige, mycket väl kan leda till att vi\r\nglobalt sett får en mycket sämre miljösituation,\r\nbl.a. till följd av att industrier i ett sådant läge skulle\r\nomlokalisera från Sverige till andra länder. Både\r\nsett ur konkurrenskraftssynpunkt och med hänsyn\r\ntill miljöeffekterna måste man vara ytterligt\r\nförsiktig med att i Sverige vidta förändringar som\r\ninte har paralleller i andra länder.</pre><pre>Som väl är förs en debatt om detta, inte bara i\r\nSverige utan även i många andra länder, och vi kan\r\nhjälpa till att driva på i olika sammanhang och\r\nockså föra idéerna vidare till Asien och Amerika.</pre><pre>Anf. 124  STEFAN ATTEFALL (kds):</pre><pre>Fru talman! Medan Bo Lundgren ser problemen\r\noch restriktionerna ser jag möjligheterna att\r\nSverige successivt och noga genomtänkt kan börja\r\nställa om i en mer miljövänlig riktning än hittills.\r\nJag tror att det blir nödvändigt för framtiden. Vi\r\nkan göra detta inom ramen för ett totalt oförändrat\r\nskattetryck, kanske blir det på sikt också fråga om\r\nett sänkt skattetryck. Vi kan genom att minska de\r\nhär skattekilarna också främja skapandet av nya\r\njobb snabbare än vad som annars vore möjligt, och\r\nvi kan också stimulera fram miljöteknologisk\r\nindustri med nya jobb.</pre><pre>Självfallet måste det här genomföras med förnuft\r\noch med noga genomtänkta system, och speciella\r\nhänsyn måste tas till viss typ av tung och\r\nenergikrävande industri. Jag tror att just detta kan\r\nlösas, speciellt med tanke på att utvecklingen är på\r\ngång i den här riktningen också i EG-länderna. Jag\r\nmenar att detta kan ske just i en utredning. Jämför\r\nmed den stora skattereform som genomfördes för\r\nnågra år sedan. Då lyckades man samla ihop sig\r\növer partigränserna och faktiskt få till stånd viktiga\r\nförändringar i skattesystemet. Även om inte Bo\r\nLundgren och inte heller kds var med på noterna\r\npå alla punkter, var många delar i skattereformen\r\nviktiga och bestående och något som vi fortfarande\r\nhar nytta av. På samma sätt menar jag att en\r\nutredning om en skatteväxling kan föra frågan\r\nframåt. Vi behöver samla oss över partigränserna.</pre><pre>Anf. 125  Statsrådet BO LUNDGREN (m):</pre><pre>Fru talman! Jag vill påminna Stefan Attefall om att\r\nden stora skattereformen med sänkningar av\r\nmarginalskatten och en justering av\r\nföretagsbeskattningen var ett sätt att anpassa\r\nSverige till vad som gällde i flertalet andra\r\nindustriländer, att gå från en extrem situation till en\r\ninternationellt anpassad situation. Det är en annan\r\nsak att i Sverige införa skatter som skulle leda till\r\natt konkurrenskraften urholkades,\r\narbetslöshetsproblemen förvärrades och att vi\r\nockså skulle kunna motverka det egentliga syftet på\r\nmiljösidan. Självfallet skall det här diskuteras\r\nvidare.</pre><pre>Låt mig också påminnna om att en skatteväxling\r\nalltid lider av problem. Man kan i vissa fall\r\nkomplettera en nödvändig skattesänkning med att\r\nockså förbättra strukturer. En skatteväxling\r\ninnebär att någon skattekil minskar och en annan\r\nskattekil ökar, möjligen inte i samma omfattning,\r\nmen en växling innebär ändå negativa effekter på\r\nnågot annat område än där man får positiva\r\neffekter. Det är också någonting som man måste\r\nvara varsam med när man diskuterar hur man skall\r\ngå vidare i tekniken.</pre><pre>Anf. 126  STEFAN ATTEFALL (kds):</pre><pre>Fru talman! Jag är litet ledsen över att behöva\r\nkonstatera att Bo Lundgren i dag framstår som\r\npessimisten som inte ser möjligheterna. Det brukar\r\nnormalt sett inte vara Bo Lundgrens hållning.</pre><pre>Bo Lundgren talar här om att vi i den förra\r\nskatteutredningen anpassade oss. Låt oss nu se om\r\ndet är möjligt att gå före. Jag är helt övertygad om\r\natt vi annars tvingas att anpassa oss, om inte annat\r\npå grund av de hot som miljöproblemen skapar.</pre><pre>Detta är ett sätt att i mycket större utsträckning än\r\nhittills få marknadsekonomin att arbeta i miljöns\r\ntjänst. Den möjligheten måste vi ta. Det måste vi\r\ngöra på ett långsiktigt förutsägbart sätt och inte\r\nmed kniven på strupen.</pre><pre>Många företagare som jag har talat med säger att\r\ndetta inte är helt omöjligt om de bara får klara\r\nspelregler, långsiktighet i besluten, och får veta vad\r\nsom gäller. Det är det vi skall åstadkomma genom\r\natt samarbeta mellan partierna och inte bara gräva\r\nner oss i problemen och svårigheterna.</pre><pre>Det finns möjligheter att diskutera oss samman och\r\nutreda frågan ordentligt. Då kan vi också lösa de\r\nproblem som alltid uppkommer i övergångsfaserna.\r\nFrågan är bara: Är Bo Lundgren beredd att\r\nmedverka till detta?</pre><pre>Anf. 127  Statsrådet BO LUNDGREN (m):</pre><pre>Fru talman! Som Stefan Attefall misstänkte är jag\r\nalltid optimistisk. Jag ser alltid möjligheter i stället\r\nför problem. Men samtidigt tillhör det mitt jobb att\r\nvara realistisk. Det är kanske också det som är\r\nskillnaden mellan mig och en del på\r\nmoderatstämman.</pre><pre>Överläggningen var härmed avslutad.</pre><pre>22 §  Svar på fråga 1993/94:102 om villkoren för\r\nnämndemän och kommunala förtroendemän</pre><pre>Anf. 128  Civilminister INGER DAVIDSON\r\n(kds):</pre><pre>Fru talman! Bengt Hurtig har frågat mig om jag är\r\nberedd att ta några initiativ till förbättring av\r\nlagstiftningen för dels förtroendevalda i\r\nkommuner, dels nämndemän i domstolar.</pre><pre>När det gäller de kommunalt förtroendevalda finns\r\nredan i dag en bestämmelse i kommunallagen om\r\nrätt till den ledighet som behövs för uppdragen.\r\nDessa regler gäller dock inte för nämndemän,\r\neftersom dessa inte räknas som förtroendevalda i\r\nkommunallagens mening.</pre><pre>De frågor som Bengt Hurtig tar upp utreds för\r\nnärvarande av två olika utredningar. För det första\r\ngör Utredningen om ledighetslagstiftningen en\r\növersyn av lagstiftningen på detta område i syfte att\r\ngöra lagstiftningen lättare att förstå, överblicka och\r\ntillämpa för dem som berörs av den. Regeln i\r\nkommunallagen om rätt till den ledighet som\r\nbehövs för de kommunala uppdragen är en av de\r\nbestämmelser som uttryckligen omfattas av\r\növersynen. Utredningen skall vara klar till\r\nårsskiftet.</pre><pre>Vidare skall Utredningen om domstolarnas och\r\ndomarnas ställning inför 2000-talet bl.a. se på\r\nmöjligheten att utse nämndemän på annat sätt än\r\ngenom direkta val av fullmäktige. Denna utredning\r\nskall vara klar före den 1 juli 1994.</pre><pre>Jag vill också peka på den allmänna genomgång av\r\nde förtroendevaldas arbetsvillkor som\r\nLokaldemokratikommittén har gjort i sitt\r\nslutbetänkande. Betänkandet remissbehandlas för\r\nnärvarande.</pre><pre>Jag skall alltså konstatera, att regeringen redan på\r\nen rad olika sätt har uppmärksammat de\r\nförtroendevaldas situation.</pre><pre>När det gäller nämndemännens arbetsvillkor anser\r\njag att pågående utredningsarbeten bör avvaktas\r\ninnan regeringen tar eventuellt nya initiativ.</pre><pre>Jag kan ge Bengt Hurtig rätt i att problemet med\r\nrätt till ledighet för förtroendevalda med\r\nskiftarbete kvarstår olöst. Det framgår inte av\r\nförarbetena till vare sig 1977 års kommunallag eller\r\n1991 års kommunallag hur detta problem skall\r\nlösas. Jag är därför beredd att ta initiativ till en\r\növersyn av reglerna i kommunallagen om rätt till\r\nledighet för kommunala förtroendeuppdrag.</pre><pre>Anf. 129  BENGT HURTIG (v):</pre><pre>Fru talman! Jag får tacka för svaret. Den sista delen\r\nav svaret är glädjande. Civilministern säger där att\r\nhon är beredd att ta initiativ. Det är ett fall framåt\r\nefter de minst 15 år som vi har diskuterat dessa\r\nfrågor.</pre><pre>Jag tror att en ökande andel av dem som har lång\r\narbetstid har problem med detta. Samhället ställer\r\nkrav på att människor skall kunna vara flexibla i sin\r\narbetstid och jobba skift. Det gäller inom såväl\r\noffentlig som privat sektor.</pre><pre>Därutöver har kraven på närvaro inom arbetslivet\r\nhaft en tendens att öka. Det gäller inte bara\r\nskiftarbetare, utan även andra med oregelbunden\r\narbetstid. Det gäller också nämndemännen, för\r\nvilka det inte, som det sades i svaret, finns en\r\nreglering.</pre><pre>Detta är naturligtvis ett problem för enbart en del\r\nav arbetskraften. De flesta får nog ledigt för att ta\r\ndessa uppdrag. Men man kan också uppleva det\r\nsom ett hinder att ta ett förtroendeuppdrag. Det\r\nhindret bör undanröjas.</pre><pre>Jag vill tacka för svaret. Kan vi förvänta oss att det\r\nkommer en proposition under våren om de\r\nörtroendevaldas villkor?</pre><pre>Anf. 130  Civilminister INGER DAVIDSON\r\n(kds):</pre><pre>Fru talman! Jag har förståelse för de problem som\r\nskiftarbetare har. Tidigare har man gjort\r\nbedömningen att de skulle kunna lösas och att det\r\nkanske inte är så många som omfattas av\r\nproblemen. Det är orsaken till att diskussionen\r\npågått under så många år.</pre><pre>Jag anser att man bör se över detta och se till att\r\npersoner även från denna kategori i samhället har\r\nmöjlighet att ställa upp som förtroendevalda.\r\nDäremot kan jag i dag givetvis inte svara på om\r\nregeringen hinner lägga fram något förslag. Det\r\nvågar jag inte lova. Men vi har satt i gång arbetet\r\nmed att se över reglerna.</pre><pre>Anf. 131  BENGT HURTIG (v):</pre><pre>Fru talman! Jag får tacka så mycket. Jag hoppas att\r\ndessa problem kommer att lösas så fort som\r\nmöjligt.</pre><pre>Överläggningen var härmed avslutad.</pre><pre>23 §  Svar på fråga 1993/94:187 om\r\narbetsskadeförsäkringen</pre><pre>Anf. 132  Statsrådet BO KÖNBERG (fp):</pre><pre>Fru talman! Hans Andersson har frågat mig om jag\r\navser att snarast ta initiativ till att avskaffa\r\nkarensdagen.</pre><pre>Hans Andersson har ställt frågan med anledning av\r\natt Internationella arbetsorganisationen (ILO)\r\nbedömt att införandet av en karensdag även för den\r\nsom drabbats av arbetsskada inte är förenlig med\r\nILO:s konvention nr 121 om förmåner vid\r\nyrkesskada. Hans Andersson har påpekat att\r\nanmälan till ILO också avsåg förändringar av\r\narbetsskadebegreppet respektive av bevisbördan i\r\narbetsskadeärenden.</pre><pre>För att undvika eventuella missförstånd vill jag\r\nframhålla att ILO inte tagit ställning i fråga om\r\narbetsskadebegreppet och bevisregeln. ILO har i\r\nden delen begärt att Sverige senast den 15 oktober\r\n1994 skall lämna kompletterande information om\r\nde nya reglernas tillämpning. Vad beträffar frågan\r\nom karensdag har ILO rekommenderat Sverige att\r\nmodifiera eller avskaffa den aktuella bestämmelsen\r\noch senast nyssnämnda datum, dvs. 15 oktober\r\n1994, till ILO redovisa vidtagna eller planerade\r\nåtgärder.</pre><pre>Som regeringen förklarat såväl i sitt yttrande till\r\nILO i våras som i samband med ILO-styrelsens\r\nbehandling av frågan förra veckan fanns det tungt\r\nvägande skäl att införa en karensdag i\r\nsjukersättningssystemen, nämligen dels en önskan\r\nfrån regeringens sida att införa självrisker i\r\nsystemen, dels den svåra ekonomiska krisen som\r\nkrävde stora besparingar.</pre><pre>Den arbetsgrupp inom Socialdepartementet, som\r\nutredde frågan om införande av två karensdagar --\r\nvilket var aktuellt som ett förslag under våren och\r\nsommaren 1992 -- lämnade förslag som skulle\r\ntillgodose önskemålet att de arbetsskadade skulle\r\nha rätt till ersättning även för den första dagen i\r\nsjukperioden.</pre><pre>Arbetsgruppens förslag skulle emellertid -- om det\r\nhade införts -- ha inneburit en skyldighet för\r\nförsäkringskassorna att som arbetsskada pröva\r\näven mycket korta sjukfall, dvs. att avgöra ibland\r\nmycket komplicerade frågor om orsakssamband\r\nmellan en påstådd skadlig faktor i arbetet och ett\r\nsjukfall på kanske endast ett par dagar. Vid så korta\r\nsjukfall finns i allmänhet inte något säkert underlag\r\nför ett ställningstagande.</pre><pre>Förklaringen till att arbetsgruppen valde en sådan\r\nlösning hänger samman med\r\narbetsskadeförsäkringens konstruktion. Före den 1\r\njuli 1993 gällde att under de första 180 dagarna från\r\ndet att en arbetsskada inträffat, den s.k.\r\nsamordningstiden, utgavs ersättning för\r\ninkomstbortfall enbart från den allmänna\r\nsjukförsäkringen. Den 1 juli 1993 slopades rätten\r\ntill sjukpenning från arbetsskadeförsäkringen för\r\nden som är försäkrad enligt den allmänna\r\nsjukförsäkringen, vilket innebär att den som är\r\nsjukskriven på grund av en arbetsskada numera\r\nendast har rätt till sjukpenning från den allmänna\r\nförsäkringen.</pre><pre>Samordningen mellan arbetsskadeförsäkringen och\r\nden allmänna sjukförsäkringen medför att\r\nförändringar i sjukförsäkringen omedelbart får\r\ngenomslag för rätten till ersättning vid arbetsskada.</pre><pre>Under beredningen av arbetsgruppens förslag\r\ninträffade så den akuta krisen i den svenska\r\nekonomin. Till följd härav träffades en uppgörelse\r\nmellan regeringspartierna och\r\nSocialdemokraterna. Regeringens utgångspunkt\r\nvar att två karensdagar skulle införas. Uppgörelsen\r\nresulterade dock i en karensdag i kombination med\r\nsänkta ersättningsnivåer, bl.a. 70 % efter ett års\r\nsjukskrivning.</pre><pre>Riksdagen beslöt därefter bl.a. att en karensdag\r\nskulle införas i sjukersättningssystemet. Något\r\nundantag för de arbetsskadade gjordes inte. Dels\r\nkunde ett undantag beräknas medföra ökade\r\nadministrationskostnader med ett par hundra\r\nmiljoner kronor, dels skulle man som nämnts\r\nhamna i den situationen att försäkringskassan i\r\nvissa fall skulle få avgöra frågor om orsakssamband\r\nutan egentligt beslutsunderlag.</pre><pre>Det är inte svårt att inse att följden av en sådan\r\nordning skulle kunna bli att försäkringskassan\r\nskulle tvingas att godkänna en skada som\r\narbetsskada endast på grundval av ett påstående\r\nfrån den försäkrade att ett sjukfall uppkommit på\r\ngrund av arbetet. Bortsett från det förhållandet att\r\nen sådan ordning på sikt skulle kunna bli mycket\r\nkostsam är den givetvis ohållbar i praktiken.</pre><pre>Jag vill i övrigt passa på att nämna att om det\r\nsvenska systemet vid tidpunkten för ratificerandet\r\nav ILO:s konvention nr 121 fortfarande hade\r\ninnehållit karensdagsregler det inte hade varit\r\nnågot problem från ILO:s synpunkt att behålla\r\ndessa regler.</pre><pre>Vidare kan det noteras att sjuk- och\r\narbetsskadeförsäkringarna för närvarande är\r\nföremål för en omfattande översyn inom ramen för\r\nen beredning som har till uppgift att lämna förslag\r\ntill en ny ordning för lagfästa ersättningar vid\r\nsjukdom och arbetsskada som innebär att\r\nförsäkringsutgifterna inte skall ingå i\r\nstatsbudgeten.</pre><pre>Anf. 133  HANS ANDERSSON (v):</pre><pre>Fru talman! Jag får tacka för svaret från statsrådet\r\nBo Könberg, även om det inte var något svar på min\r\nfråga. Det var en utläggning om varför frågan har\r\nvarit problematisk för regeringen. Jag måste därför\r\nupprepa min fråga: Avser Bo Könberg, såsom\r\nansvarig minister, att ta initiativ till att regeringen\r\navskaffar karensdagen och därmed uppfyller vad\r\nILO kräver av oss?</pre><pre>Bo Könbergs svar tar upp en serie tekniska\r\nsvårigheter med att klara av det här. Det är\r\nadministrativa svårigheter som innebär kostnader.\r\nDet finns t.o.m. ett argument av hypotetisk art --\r\nom det hade varit på ett annat sätt skulle inte ILO\r\nha gett detta utslag. Så kan man inte resonera. Det\r\när faktiskt fråga om internationella förpliktelser.</pre><pre>Sverige har ratificerat dessa avtal. Det är ett mycket\r\nstort problem att länder som vi inte skulle drömma\r\nom att jämföra oss med faktiskt negligerar sådana\r\nhär konventioner till stor skada för arbetstagare\r\noch fackföreningar ute i världen. Sverige har\r\nföregått med gott exempel. Det är mycket viktigt\r\natt Sverige bibehåller detta goda exempel. Nu\r\ninträffar det gång på gång att Sveriges goda rykte\r\nifrågasätts.</pre><pre>Det visar också att man inte på grundval av akuta\r\nekonomiska kriser, valutakriser, skall riva upp\r\nförsäkringssystemen. Det har blivit en effekt när\r\ndet gäller TFA, som utgör ytterligare ett problem\r\nför regeringen.</pre><pre>Vänsterpartiet yrkade avslag på förslaget till den\r\nhär reformen, som faktiskt drabbar de som har\r\nråkat ut för skada medan de har utfört ett arbete\r\noch varit produktiva. Vår utgångspunkt är att man\r\ninte skall riva sönder ett försäkringsskydd på det\r\nhär sättet. Man får hitta besparingsalternativ på\r\nandra områden. Jag efterlyser, som sagt, ett litet\r\nmera sakligt innehållsrikt svar.</pre><pre>Anf. 134  Statsrådet BO KÖNBERG (fp):</pre><pre>Fru talman! Får jag först kommentera\r\nVänsterpartiets förslag till besparingar. Problemet\r\när att det är svårt att få dem att räcka till i det\r\nekonomiska läget. Vänsterpartiet har i en mängd\r\nfall motsatt sig varje form av besparingar i\r\nsystemet -- under den mest akuta ekonomiska kris\r\nsom vi har haft på mycket länge i vårt land.</pre><pre>I mitt svar har jag försökt redovisa hur läget ser ut\r\noch vilka skäl som har legat bakom vad vi har anfört\r\ntill ILO. Mot denna bakgrund är det min\r\nbedömning att vi -- regeringen och jag -- för\r\nnärvarande inte har några planer på att föreslå\r\nriksdagen någon förändring i de bestämmelser som\r\nen mycket bred majoritet av riksdagen fattade\r\nbeslut om i december i fjol.</pre><pre>Jag blev litet förvånad när Hans Andersson\r\nhävdade att Sverige gång på gång skulle ifrågasättas\r\ni internationella sammanhang. Det har jag dock\r\ninte stött på. Däremot har jag stött på att man från\r\nsvensk fackföreningsrörelses sida har velat angripa\r\nsåväl den föregående regeringen, den\r\nsocialdemokratiska, som den nuvarande genom att\r\ngå vägen via Genève. Man har i samtliga fall, utom\r\ni det fall med karensdagar som vi nu diskuterar, inte\r\nfått gehör för sina synpunkter. Det är synd om Hans\r\nAndersson skulle bidra till att späda på en\r\nmytbildning om att Sverige skulle ha stora problem\r\nmed sitt agerande i internationella sammanhang.</pre><pre>Jag beklagar om Hans Andersson tyckte att min\r\ngenomgång av sakfrågan var för teknisk och tråkig.\r\nMin avsikt var att ge en så fyllig redogörelse som\r\nmöjligt.</pre><pre>Anf. 135  HANS ANDERSSON (v):</pre><pre>Fru talman! Nej, jag tycker att tekniska\r\nredogörelser är alldeles utmärkta. Det är bara det\r\natt de måste utmynna i någonting.</pre><pre>Nu har Sverige fällts av ILO för brott mot\r\nkonventionen. Det är utomordentligt allvarligt. Jag\r\nhade tillfälle att tillsammans med\r\narbetsmarknadsutskottet vara nere i Genève i juni.\r\nDå fick jag höra den förvåning som fanns bland\r\nmånga delegater över att en anmälan riktades mot\r\nSverige. I det här fallet har det riktats en amnälan\r\nmot Sverige och ILO har dömt Sverige.</pre><pre>Jag har förstått av uttalanden i pressen, som jag\r\nuppfattar som nonchalanta, att regeringen inte\r\ntänker bry sig om det. Med tanke på vilken roll ILO\r\nspelar internationellt för normer på\r\narbetsmarknadens område och för att det på något\r\nsätt skall finnas ett minimalt skydd för\r\narbetstagarna ute i världen, är detta utomordentligt\r\nallvarligt. Jag emotser faktiskt ett initiativ där den\r\nhär frågan undanröjs som ett problem, dvs. att\r\nkarensdagen försvinner ur\r\narbetsskadeförsäkringen.</pre><pre>Anf. 136  Statsrådet BO KÖNBERG (fp):</pre><pre>Fru talman! Får jag bara rekapitulera hur\r\nsituationen ser ut. Vi har i Sverige valt, bl.a. av\r\nadministrativa skäl, att ha en samordning mellan\r\nsjuk- och arbetsskadeförsäkringen. Vi har haft det\r\nmycket länge i vårt land. ILO har en konvention\r\nsom i denna del har utgångspunkten -- vilket jag\r\nnämnde i mitt svar -- att det är tillåtet och möjligt\r\nmed flera karensdagar, om man har det i samband\r\nmed den senaste ratificeringen av konventionen.\r\nSverige hade vid det senaste tillfället tagit bort\r\nkarensdagarna i försäkringen.</pre><pre>Om man skulle separera systemen och göra två\r\nskilda system -- vilket Hans Andersson egentligen\r\nbegär på grundval av det han har inhämtat från\r\nILO -- skulle man få oerhört stora administrativa\r\nkostnader för att betala ut relativt ringa\r\nersättningar till dem som Hans Andersson\r\nförmodligen värnar om.</pre><pre>Det är beklagligt att de administrativa kostnaderna\r\när mycket stora. Detta har vi infomerat ILO om.\r\nJag har uppfattat att ILO har mycket stor förståelse\r\nför de svenska ekonomiska problemen. Jag vågar\r\nnog säga att detta inte är någon av ILO:s största\r\nfrågor, i ett läge där man accepterar karensdagar i\r\nsystemen långt utöver det vi har. Den\r\nersättningsnivå vi har ligger långt utöver den som\r\nILO rekommenderar.</pre><pre>Anf. 137  HANS ANDERSSON (v):</pre><pre>Fru talman! Vänsterpartiet ansåg att det var\r\nolämpligt att införa karensdagar i sjukförsäkringen\r\nav många olika skäl, som jag inte hinner ta upp här.\r\nEtt skäl är att det drabbar på arbetsskadesidan. Det\r\nvisste man mycket väl om. Det diskuterades i ILO-\r\nkommittén såväl i augusti som i november. Ändå\r\ngjorde regeringen på det här sättet. Det innebär att\r\nman med öppna ögon gick in det här. Man kanske\r\nchansade men man var på det klara med att man\r\nskulle komma att bryta mot det här.</pre><pre>Sakfrågan gäller de arbetsskadade. Jag tycker att\r\ndet är oetiskt att införa självrisker för människor\r\nsom skadas i sitt arbete. Nu införde man inte två\r\nkarensdagar som regeringen ville, utan det blev en\r\nkarensdag och en lägre nivå. Dessutom gjordes\r\nförsämringar i själva bevisregeln. Detta gör bara\r\nsaken värre. De arbetsskadade har fått betala ett\r\nverkligt överpris för den svenska ekonomiska\r\nkrisen. Det fanns andra sparförslag och andra\r\nförslag till att förstärka statens inkomster. Jag kan\r\ninte acceptera det här resonemanget. Jag ser den\r\nadministrativa argumentationen som en ren\r\nbortförklaring.</pre><pre>Anf. 138  Statsrådet BO KÖNBERG (fp):</pre><pre>Fru talman! Om Hans Andersson betraktar de\r\nadministrativa argumenten som en bortförklaring,\r\nvågar jag nog säga att han inte har satt sig in i\r\nfrågan. Det finns ingen som jag har träffat, som har\r\nsatt sig in i den här frågan, som inte gör\r\nbedömningen att det är förenat med mycket stora\r\nadministrativa kostnader.</pre><pre>Om vi skall diskutera de arbetsskadades rättigheter\r\nsnarare än den här artikeln i konventionen, får man\r\nmed den ersättningsnivå som Sverige har per dag,\r\nså fort man har varit sjuk någon vecka, större\r\nersättningsnivå än vad ILO kräver. Med andra ord\r\när självrisken mindre än vad ILO kräver som\r\nminiminivå. Diskussionen gäller mycket konkret de\r\nsom har mycket få dagar beroende på arbetsskada\r\noch om det är värt byråkratikostnader på ett par\r\nhundra miljoner för att betala ut det här. Det\r\nförvånar mig att Hans Andersson gör den\r\nprioriteringen.</pre><pre>Anf. 139  HANS ANDERSSON (v):</pre><pre>Fru talman! Administrativa problem och kostnader\r\när det förvisso frågan om, men ibland får man\r\nbetala priset när man ingår internationella avtal och\r\nhar internationella förpliktelser. Jag kan inte\r\ndrömma om att den här typen av argumentation\r\nkommer att förekomma för alla de merkostnader\r\noch utgifter som en EG-anslutning, som regeringen\r\nså kraftigt argumenterar för, innebär.</pre><pre>Det är självklart att ILO:s minimiregler ligger på en\r\nlägre nivå än Sveriges regler. ILO gäller alla\r\nvärldens stater. Sverige är ett av världens allra\r\nrikaste länder med en mycket bra utbyggd social\r\ntrygghetslagstiftning och med en god situation på\r\narbetsmarknaden, jämfört med situationen i\r\nvärlden i övrigt. Självfallet har Sverige en helt\r\nannan standard än vad ILO:s minimiregler innebär\r\noch skall inte behöva drabbas av minimiregler.</pre><pre>Det är dock klart att vi inte har lyckats uppfylla\r\nuppsatta regler. ILO har tagit hänsyn till Sveriges\r\nekonomiska problem. ILO:s utslag är mycket\r\ntydligt. Man uppmanar oss att ta bort karensdagen,\r\noch regeringen vägrar. Det har till effekt att\r\nSveriges rykte svärtas ner, vilket i sin tur kraftigt\r\nförsämrar situationen för miljoner arbetstagare\r\nvärlden över.</pre><pre>Anf. 140  Statsrådet BO KÖNBERG (fp):</pre><pre>Fru talman! Jag tror att Hans Andersson i denna\r\ndel överdriver ILO:s kritik emot den karensdag\r\nsom, av de skäl som jag har redogjort för ett par tre\r\ngånger, finns med.</pre><pre>Får jag ånyo påminna om att det finns en sjuk- och\r\narbetsskadeförsäkringskommitté som har börjat sitt\r\narbete i höst och som skall se över hela de svenska\r\nsjuk- och arbetssakdeförsäkringarna. Den kommer\r\natt arbeta med dessa frågor för att se om man kan\r\nfå till stånd ett annat system för den totala sjuk- och\r\narbetsskadeförsäkringen.</pre><pre>Eftersom Hans Andersson tog upp frågan om EG-\r\nanslutningen, vill jag bara påpeka att i de samtalen\r\npå socialförsäkringsområdet är vi aldrig i närheten\r\nav en sådan detaljreglering som Hans Andersson\r\nnu försvarar vad gäller ILO.</pre><pre>Det har kanske inte kommit fram i den\r\nhittillsvarande debatten, men de detaljregleringar\r\nsom finns i dessa konventioner går långt utöver vad\r\nnågon egentligen skulle acceptera i samband med\r\ndet medlemskap i EG som vi hoppas på.</pre><pre>Anf. 141  TALMANNEN:</pre><pre>Jag medger ytterligare var sitt inlägg.</pre><pre>Anf. 142  HANS ANDERSSON (v):</pre><pre>Fru talman! Låt mig bara säga att det jag talar mig\r\nvarm för är att Sverige som nation skall uppfylla de\r\ninternationella avtal som vi har ratificerat. Jag tror\r\natt det är av yttersta betydelse såväl för Sverige som\r\nnation som för regeringen och för den svenska\r\nriksdagen.</pre><pre>Jag tror att det är bra att man ser över sjuk- och\r\narbetsskadeförsäkringarna. Det finns mycket att\r\ngöra. Man skall inte minst se till att de\r\narbetsskadade skyddas. I båda dessa fall anser jag\r\natt regeringen har gått fel väg. Tyvärr skedde det i\r\nen uppgörelse med Socialdemokraterna. Jag\r\nförmodar att det är skälet till att jag i dag står ensam\r\ni den här frågan.</pre><pre>Anf. 143  Statsrådet BO KÖNBERG (fp):</pre><pre>Fru talman! Jag vill inte spekulera i vilka skälen är\r\ntill att Hans Andersson står ensam. Det är inte\r\nalltid en merit att vara ensam -- det behöver inte\r\nvara någon nackdel heller.</pre><pre>När riksdagen diskuterade dessa frågor i december\r\ni fjol fanns inte ens detta argument. Det anfördes i\r\nstället andra skäl, bl.a. från Hans Anderssons parti.</pre><pre>Fru talman! Sammanfattningsvis kan jag säga att vi\r\nnu har fått påpekanden från ILO. Vi har förstås\r\ntagit del av dem, och vi vet att det finns en\r\nberedning som ser över hela systemet.</pre><pre>Överläggningen var härmed avslutad.</pre><pre>Ajournering</pre><pre>På förslag av talmannen beslöt kammaren kl. 16.51\r\natt ajournera förhandlingarna till kl. 18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>24 §  Svar på fråga 1993/94:108 om vapenexport\r\ntill Indien och Pakistan</pre><pre>Anf. 144  Statsrådet ULF DINKELSPIEL\r\n(m):</pre><pre>Herr talman! Ulrica Messing har med hänvisning\r\ntill dels uppgifter från Sipri om militärutgifterna i\r\nIndien och Pakistan, dels regeringens stöd för\r\nKockums ansträngningar att sälja ubåtar till\r\nPakistan frågat mig om det är motiverat att vid\r\närenden som gäller vapenexport till Indien och\r\nPakistan väga in rustningsnivån i regionen.</pre><pre>Svaret på Ulrica Messings fråga är i princip ja. I\r\nvarje vapenexportärende gör regeringen en\r\nhelhetsbedömning utgående från de riktlinjer för\r\nutförselpolitiken som riksdagen har godkänt. En\r\naspekt som därvid beaktas är materielens art och\r\nvilken betydelse den skulle ha på landets s.k.\r\nmilitära potential, dvs. dess rustningsnivå och\r\nsammansättning av krigsmateriel. Detta är en\r\nskrivning som föreslogs av 1988 års\r\nparlamentariska krigsmaterielexportutredning och\r\nsom i sin tur ersätter den tidigare gjorda\r\ndistinktionen mellan defensiv och offensiv\r\nmateriel.</pre><pre>Denna aspekt har också beaktats i regeringens\r\nställningstagande till Kockums ubåtsaffärer med\r\nPakistan. I detta fall rör det sig om en\r\nersättningsleverans, som enligt regeringens\r\nbedömning inte destabiliserar det\r\nsäkerhetspolitiska läget i regionen. Pakistan har för\r\nnärvarande sex ubåtar, av vilka de fyra äldsta skall\r\nersättas av tre nya konventionella ubåtar i slutet av\r\n1990-talet. Indien har å sin sida 17 ubåtar plus bl.a.\r\ntvå hangarfartyg.</pre><pre>Som jag sade i kammaren den 20 april 1993 i ett svar\r\npå två andra frågor om ubåtsaffären har regeringen\r\ni sin bedömning tagit hänsyn till dels den stora\r\nförsvarspolitiska betydelsen av fortsatt\r\nubåtstillverkning i Sverige, vilket innebär att viss\r\nexport måste tillåtas, dels det faktum att det i det\r\npakistanska fallet rör sig om en ersättningsleverans\r\noch dels, slutligen, det faktum att en eventuell\r\nleverans av svenska ubåtar inte på något sätt skulle\r\nbidra till spridning av teknologi för\r\nmassförstörelsevapen i denna del av världen.</pre><pre>Vad jag här har sagt om beaktande av materielens\r\nart och dess inverkan på rustningsnivåerna gäller\r\ngenerellt och ingår således i den totalbedömning\r\nsom görs i alla ärenden, såväl beträffande Indien\r\noch Pakistan som beträffande andra\r\nmottagarländer.</pre><pre>Anf. 145  ULRICA MESSING (s):</pre><pre>Herr talman! Jag tackar statsrådet Dinkelspiel för\r\nsvaret. Jag tycker att denna fråga är viktig. Om man\r\nser på hela området med Indien och Pakistan och\r\näven andra områden i världen, finner man att det\r\npå många håll pågår en stor upprustningskarusell,\r\ninte bara när det gäller ubåtar utan också när det\r\ngäller andra vapen. I grunden ligger på flera håll\r\nmånga gamla och oftast etniska konflikter.</pre><pre>Genom att regeringen tillåter försäljning av ubåtar\r\ntill ett område, som man vet är oroligt och där det\r\npågår en hets kring upprustningen med olika\r\nvapen, inte bara ubåtar utan alla vapen, accepterar\r\nregeringen det faktum att en upprustning pågår. Då\r\nblir helhetsbilden oroväckande, vilket jag reagerar\r\nmot. Är det bara helhetsbilden kring just antalet\r\nubåtar och den situationen som regeringen har tagit\r\nhänsyn till eller är det helhetsbilden kring\r\nupprustningen med alla vapen och den situation\r\nsom detta kan innebära?</pre><pre>Anf. 146  Statsrådet ULF DINKELSPIEL\r\n(m):</pre><pre>Herr talman! Vi gör givetvis en övergripande\r\nbedömning av läget, då vi tar hänsyn till den\r\nsamlade rustningsnivån och vad försäljningen kan\r\ninnebära för förändringar i rustningsnivån. Den\r\ngrundläggande utgångspunkten är frågan huruvida\r\ndet föreligger någon överhängande risk för väpnad\r\nkonflikt. Vår bedömning är att så inte är fallet här.\r\nDet finns visserligen svåra frågor i de bilaterala\r\nrelationerna mellan i första hand Indien och\r\nPakistan. De är t.ex. djupt oeniga om lösningen av\r\nKashmirfrågan, men det är ändå en överdrift att\r\ntala om en väpnad konflikt.</pre><pre>I sammanhanget har vi också tagit hänsyn till\r\nrustningsnivån på respektive sidor och funnit att det\r\ni detta fall är fråga om ersättningsleveranser och\r\ndärmed ingen höjning av nivån. Det är klart att vi\r\nockså ser på den politik som under åren har förts\r\nmot respektive länder, än en gång i ljuset av de\r\ngällande riktlinjerna. Då kan vi konstatera att det\r\nhar skett mycket stora leveranser av krigsmateriel\r\nockså till Indien under åren.</pre><pre>Anf. 147  ULRICA MESSING (s):</pre><pre>Herr talman! Jag tycker att det är intressant att\r\ndebattera sådana här frågor. De är oerhört viktiga\r\nför alla människor, och de är djupt politiska och\r\nideologiska. Jag vet att det i en lågkonjunktur är\r\nsvårt att ta olika hänsyn, men jag tror att vi i\r\nframtiden måste engagera oss djupare än vi har\r\nförmåga att göra i dag. Vi måste också vara\r\nnoggrannare med den bakomliggande\r\nargumentationen när vi tar hänsyn till skilda\r\nvapenexporter. Jag tror att vårt eget intresse ofta på\r\nolika sätt avgör vilka slutsatser vi kommer till. Det\r\nmå vara hänt en del gånger, men vi får inte tumma\r\npå gällande regler.</pre><pre>Anf. 148  Statsrådet ULF DINKELSPIEL\r\n(m):</pre><pre>Herr talman! Det är inte fråga om att tumma på\r\nlagen. Riktlinjerna efterlevs, och detta har heller\r\ninte ifrågasatts i detta fall. Jag delar Ulrica\r\nMessings uppfattning att det finns all anledning att\r\nställa dessa riktlinjer och även tillämpningen av\r\ndem fortlöpande under debatt. Denna fråga är inte\r\nlätt. Jag försäkrar att den är en av de besvärligaste\r\nfrågor som jag själv, regeringen och den rådgivande\r\nparlamentariska nämnden har att ta ställning till.</pre><pre>Jag medverkar gärna i en fortlöpande debatt om\r\ndessa frågor, som tar sikte inte bara på symtomen --\r\nför trots allt är ju köpet av krigsmateriel ett symtom\r\npå en bakomliggande utveckling som det finns än\r\nstörre anledning att försöka angripa. På den\r\npunkten tror jag att vi är eniga.</pre><pre>Överläggningen var härmed avslutad.</pre><pre>25 §  Svar på fråga 1993/94:147 om\r\nantipersonella minor</pre><pre>Anf. 149  Statsrådet ULF DINKELSPIEL\r\n(m):</pre><pre>Herr talman! Martin Nilsson har frågat mig om det\r\när regeringens avsikt att i lag förbjuda export av\r\nantipersonella minor.</pre><pre>Som Martin Nilsson mycket riktigt påpekar har\r\nBofors nyligen i massmedia deklarerat att man\r\nbeslutat att aldrig mer tillverka trampminor. Bofors\r\nsäger att beslutet har fattats av moraliska skäl och\r\natt svenska försvaret får vända sig till utlandet för\r\nupphandling av sådana minor, om det någonsin blir\r\naktuellt.</pre><pre>Som jag har förstått frågan vill Martin Nilsson att\r\nregeringen på något sätt går längre beträffande\r\nantipersonella minor än det generella förbud mot\r\nexport av krigsmateriel som vi redan har i lag.\r\nEftersom ingen annan tillverkningskapacitet mig\r\nveterligen föreligger i landet, har jag svårt att se vad\r\nett sådant mer specifikt exportförbud skulle tjäna\r\ntill.</pre><pre>Regeringens möjlighet att bevilja undantag från det\r\ngenerella exportförbudet tillämpas mycket\r\nrestriktivt. Antipersonella minor av trampminetyp\r\nhar bara exporterats till ett enda land under de\r\nsenaste 25 åren, och det var ett annat europeiskt\r\nland, som nu avser att gallra ut dessa minor och har\r\nbett den svenske tillverkan om hjälp med att\r\nförstöra dem.</pre><pre>Som utrikesminister Margaretha af Ugglas\r\nunderströk i ett interpellationssvar i denna\r\nkammare i maj i år är Sverige också internationellt\r\naktivt i dessa frågor. Vi har arbetat aktivt för en\r\növersyn av 1981 års FN-konvention om särskilt\r\ninhumana vapen. En sådan konferens kommer nu\r\ntill stånd under 1994, och Sverige kommer då att\r\nverka för mer omfattande skyddsregler vad gäller\r\nlandminor. Utrikesministern förklarade också att\r\nden svenska regeringen är beredd att verka för ett\r\ninternationellt tillverkningsförbud för\r\nantipersonella minor som saknar självdesarmering\r\noch som därför riskerar att drabba civilbefolkning\r\nlångt efter det att en militär konflikt har avslutats.</pre><pre>Eftersom Sverige inte bidrar till att sprida\r\ntrampminor internationellt och även aktivt arbetar\r\nmed att få till stånd internationell disciplin på detta\r\nområde, har jag svårt att se vad det föreslagna\r\nsärskilda förbudet skulle tjäna till. Det är en god\r\ngrundregel att inte stifta lagar som saknar reell\r\ninnebörd eller som endast har rent symboliska\r\nändamål.</pre><pre>Anf. 150  MARTIN NILSSON (s):</pre><pre>Herr talman! Jag börjar med att tacka statsrådet\r\nDinkelspiel för svaret. Jag tycker att det var ett bra\r\noch klart svar, även om jag inte till fullo är nöjd med\r\ninnehållet i det. Det är mycket glädjande att Bofors\r\nsom svensk tillverkare av sådana här hemska vapen\r\nhar valt att avstå från att tillverka dem för all\r\nframtid.</pre><pre>Bakgrunden till min fråga är det faktum att det\r\nfinns en stor skepsis mot vad den nuvarande\r\nsvenska lagstiftningen är värd när det gäller förbud\r\nmot vapenexport. Vi ser av svaret på föregående\r\nfråga och statsrådets tidigare svar på frågor om\r\nvapenexport till exempelvis Indonesien att det finns\r\nen risk att ekonomiska ställningstaganden alltför\r\nofta ställs framför de etiska ställningstagandena.</pre><pre>Vi vet att svenska minor i dag finns utomlands.\r\nStatsrådet medger ju här att minor har exporterats.\r\nDet kommer t.o.m. rapporter om att svenska minor\r\nhar upptäckts i det forna Jugoslavien. Som jag ser\r\ndet är det en viktig inte bara symbolisk utan också\r\npraktisk handling att i lag speciellt förbjuda export\r\nav antipersonella minor.</pre><pre>Den amerikanska kongressen har beslutat om att\r\nstifta just en sådan lag. FN har rekommenderat sina\r\nmedlemsstater att införa förbud mot antipersonella\r\nminor. Just därför ligger det ett symboliskt värde i\r\natt vi i Sverige inför detta förbud. Det kan också få\r\nen praktisk betydelse.</pre><pre>Ett förbud har en praktisk betydelse om Bofors\r\neller någon annan tillverkare någon gång skulle\r\nändra sig och börja tillverka sådana vapen. Ett\r\nförbud är bra, särskilt som det i dagsläget inte\r\nkostar någonting ekonomiskt eller räknat i jobb.</pre><pre>Det är positivt att regeringen uppger sig ha en avig\r\ninställning mot antipersonella minor. Innebär det\r\nett principiellt avståndstagande från import av\r\nantipersonella minor till det svenska försvaret?</pre><pre>Anf. 151  Statsrådet ULF DINKELSPIEL\r\n(m):</pre><pre>Herr talman! Martin Nilsson och jag har samma\r\nuppfattning när det gäller det beslut som Bofors har\r\nfattat. Det är ett bra beslut, och det sänder rätt\r\nsignaler.</pre><pre>Jag kan bara upprepa att den ekonomiska\r\navvägningen och avvägningen mot etiska\r\nbedömningar är besvärliga att göra. Vi har inrättat\r\nen särskild rådgivande nämnd för att kunna\r\ndiskutera dessa frågor över partigränserna. Det är\r\ndärför vi ägnar mycket tid och kraft åt att verkligen\r\nsätta oss in i förhållandena i de enskilda fallen och\r\naldrig utfärdar generella bestämmelser eller ger\r\ngenerella klartecken. Det är också därför vi ofta har\r\nen debatt kring frågorna. Det är svåra frågor.</pre><pre>I och med att Bofors har slutat tillverka\r\nantipersonella minor finns ingen tillverkning här i\r\nlandet. Pressuppgifterna om att svenska minor\r\nskulle ha förekommit gällde om jag inte missminner\r\nmig Afghanistan. Såvitt jag har förstått har de inte\r\nkunnat verifieras. Jag kan naturligtvis inte lämna\r\nnågra garantier eller utesluta det, men vi har\r\nförsökt att få fram uppgifter och inte funnit belägg\r\nför att så skulle ha varit fallet.</pre><pre>Det finns ett förbud. Det råder generellt förbud\r\nmot export av krigsmateriel. Om frågan skulle\r\naktualiseras finns alltså de nödvändiga\r\ninstrumenten.</pre><pre>På frågan om det svenska försvarets inställning kan\r\njag inte ge ett klart svar. Jag känner helt enkelt inte\r\ntill det.</pre><pre>Anf. 152  MARTIN NILSSON (s):</pre><pre>Herr talman! Jag tackar statsrådet ännu en gång.</pre><pre>Det finns en lagstiftning; därom tvistar vi inte. Det\r\när bra att det finns en lagstiftning, men den innebär\r\nändå att Sverige gång efter gång i olika\r\nsammanhang faktiskt exporterar vapen -- självfallet\r\ntill största delen efter de regler som riksdagen har\r\ngodkänt. Den lagstiftningen framstår inte som så\r\noerhört trovärdig för länder som söker förebilder\r\nbland länder som har valt att sluta exportera\r\nantipersonella minor.</pre><pre>Vi skulle behöva en lagstiftning som är absolut.\r\nDen svenska lagstiftningen och riksdagens\r\nriktlinjer är sådana att vi har ett generellt förbud.\r\nRiksdagen har stadfäst till vilka länder export\r\nabsolut inte får ske, och därigenom mer eller\r\nmindre sanktionerat export till resten av världens\r\nländer.</pre><pre>Det generella förbudet tjänar inte som någon bra\r\nsymbol, och det fungerar inte som något föredöme\r\nför andra länder.</pre><pre>Statsrådet svarade tyvärr inte på frågan om import.\r\nJag hoppas kunna få ett svar på frågan om det är\r\nacceptabelt med import av antipersonella minor till\r\nSverige.</pre><pre>Anf. 153  Statsrådet ULF DINKELSPIEL\r\n(m):</pre><pre>Herr talman! På den senare frågan svarade jag att\r\njag inte känner till Försvarets principer i detta\r\navseende och därför föredrar att passa, men jag\r\nskall gärna återkomma med svar på den punkten.</pre><pre>När det gäller den övergripande argumenteringen\r\ntror jag att det allra viktigaste är det faktum att vi\r\nalldeles klart har givit uttryck för vår uppfattning\r\noch arbetar för ett avskaffande av antipersonella\r\nminor inom ramen för FN:s verksamhet. Att lägga\r\nen ny lagstiftning på en gammal som i detta\r\nspeciella fall över huvud taget icke har skapat några\r\nproblem -- jag förutser inte heller att den kommer\r\natt göra det -- är helt och hållet ett slag i luften.</pre><pre>Kom tillbaka om det blir ett reellt problem, Martin\r\nNilsson. Då skall jag mycket gärna diskutera\r\nfrågan, men jag är inte mycket för att slå slag i\r\nluften.</pre><pre>Anf. 154  MARTIN NILSSON (s):</pre><pre>Herr talman! Statsrådet säger att en lag skulle vara\r\nett slag i luften. Jag tror inte att det är så. Det måste\r\nvara oerhört svårt för Sverige att hävda att länder\r\nsom i dag exporterar sådana här vapen skall införa\r\nett förbud, när dessa länder inte upplever att\r\nSverige självt har ett absolut förbud.</pre><pre>Nu är det så lyckligt att vi inte längre tillverkar\r\nantipersonella minor, men vi har gjort det. Vi har\r\nen vapenexportlagstiftning som i många fall\r\ninnebär att vi faktiskt exporterar vapen -- om än\r\ninte just denna specifika sort. Det innebär att andra\r\nländer uppfattar det som om Sverige inte har en\r\nabsolut lagstiftning. Det är viktigt att vi själva har\r\nen absolut lagstiftning om vi vill övertyga andra\r\nländer att skaffa en sådan. Om vi inte har det blir\r\nargumentationen otvivelaktigt ganska ihålig.</pre><pre>Jag hoppas att regeringen återkommer med sina\r\nsynpunkter när det gäller import av antipersonella\r\nminor. Att inte heller använda sådana i sitt eget\r\nförsvar kunde vara en bra symbolhandling\r\ngentemot andra länder.</pre><pre>Anf. 155  Statsrådet ULF DINKELSPIEL\r\n(m):</pre><pre>Herr talman! Jag tror att det helt avgörande är att\r\nvi icke över huvud taget tillverkar denna typ av\r\nminor i Sverige och att någon export inte sker. Det\r\när en signal så god som någon.</pre><pre>Överläggningen var härmed avslutad.</pre><pre>26 §  Svar på fråga 1993/94:173 om\r\nkvinnorepresentationen i\r\nförhandlingsdelegationer</pre><pre>Anf. 156  Statsrådet ULF DINKELSPIEL\r\n(m):</pre><pre>Herr talman! Ylva Annerstedt har ställt en fråga\r\nangående kvinnorepresentationen i den svenska\r\nförhandlingsorganisationen.</pre><pre>Det är viktigt att involvera såväl kvinnor som män\r\ni alla politiska frågor. Detta gäller självklart också\r\nvåra förhandlingar om ett medlemskap i EG/EU.\r\nPå denna punkt tror jag mig våga säga att Ylva\r\nAnnerstedt och jag är helt eniga.</pre><pre>I våra förberedelser för ett EG/EU-medlemskap är\r\nett stort antal personer vid såväl myndigheter som\r\ndepartement direkt berörda av\r\nförhandlingsarbetet. I flera sammanhang är\r\nkvinnorna väl representerade. Jag känner alltså\r\ninte igen den bild som Ylva Annerstedt målar upp.\r\nSom exempel kan jag nämna att flera av\r\nnyckelpersonerna i förhandlingsprocessen på mitt\r\ndepartement är kvinnor -- bl.a. rättschefen, ett av\r\ntre departementsråd på den direkt ansvariga\r\nenheten liksom det för tullrelevanta frågor\r\nansvariga kanslirådet.</pre><pre>Dessutom kan nämnas att den viktiga posten som\r\nchef för sekretariatet för Europainformation också\r\ninnehas av en kvinna.</pre><pre>Slutligen vill jag understryka att den\r\nsnedfördelning mellan könen som kan förekomma\r\nbland personer involverade i\r\nmedlemskapsförhandlingarna speglar det allmänna\r\nläget inom statsförvaltningen. Detta är i sin tur ett\r\nresultat av tidigare rekryteringar. Som bekant har\r\nbetydande förbättringar skett under senare år. Jag\r\när givetvis villig att medverka till att föra denna\r\nutveckling vidare framåt.</pre><pre>Anf. 157  YLVA ANNERSTEDT (fp):</pre><pre>Herr talman! Jag får tacka statsrådet för svaret.</pre><pre>Tyvärr syns inte denna ljusa bild utåt. När\r\nmedlemskapsförhandlingarna diskuteras och\r\nrefereras i massmedierna syns ingen av de duktiga\r\nkvinnor som statsrådet refererar till. Det är tyvärr\r\nden bild som de svenska kvinnorna ute i landet ser.</pre><pre>De tror inte att kvinnor får lov att synas i de här\r\nsammanhangen.</pre><pre>Vid överläggningar i riksdagens EG-delegation har\r\nden kvinnliga representationen varit ganska\r\nminimal. Jag tror att det är en enda gång som en\r\nkvinna har deltagit. Hon satt då långt nere vid\r\ndörren. För att uttrycka sig med\r\nUtbildningsdepartementets vokabulur ger detta\r\nsignaler om ''den dolda läroplanen'' som finns i\r\ndessa sammanhang.</pre><pre>Statsrådet säger att han är villig att medverka till att\r\nytterligare föra denna utveckling framåt. Vilka\r\nkonkreta planer finns? Har jämställdhetsplanerna\r\npå UD några akuta inslag för att förbättra den här\r\nbilden? De svenska kvinnorna ser inte några\r\nkvinnor i de här sammanhangen, vilket är allvarligt.</pre><pre>Anf. 158  Statsrådet ULF DINKELSPIEL\r\n(m):</pre><pre>Herr talman! När jag satte samman den\r\nförhandlingsdelegation som nu förhandlar om\r\nmedlemskap hade jag naturligtvis att utgå från de\r\ntjänstemän som fanns på de olika platserna i\r\norganisationen. Förhandlingsorganisationen\r\nspeglar vilka som var ansvariga, vem som var\r\nförhandlare i de olika frågorna -- vem som var\r\nenhetschef och liknande. De förändringar som i det\r\navseendet kan göras kan bara göras successivt,\r\ndärför att personalomsättningen är mycket liten.\r\nDessutom kan inte ett förhandlingsteam i en så\r\nbesvärlig förhandling som det här är fråga om sättas\r\nihop genom att folk plockas utifrån just när\r\nförhandlingarna börjar, utan det fordras i\r\nallmänhet mycket goda kunskaper på de olika\r\nområdena.</pre><pre>När nyanställningar successivt har gjorts -- det har\r\nvarit ett mycket begränsat antal -- har jag verkat för\r\nen bättre könsfördelning inom departementet.\r\nUtan att gå in på de enskilda fallen vågar jag säga\r\natt detta speglas i delegationens sammansättning\r\nsamt också, inom kort, på sakkunnigsidan. Detta är\r\nen gradvis utveckling. När det gäller rekryteringen\r\nfinns många försyndelser som skett i det förgångna,\r\ndvs. under de senaste 20--30 åren. Det är oftast\r\nmännen som är i ledningen för förhandlingarna.\r\nDetta är tyvärr ett förhållande som jag inte kan\r\nförändra från en dag till en annan.</pre><pre>Om sedan medierna har speglat bilden av att inga\r\nkvinnor finns med, kan jag bara beklaga detta. Jag\r\nkan inte styra medierna. Bilden är inte rättvisande.</pre><pre>Anf. 159  YLVA ANNERSTEDT (fp):</pre><pre>Herr talman! Jag inser att statsrådet inte kan styra\r\nmedierna, men statsrådet kan styra valet av de\r\nmedarbetare som skall synas i olika sammanhang.</pre><pre>Vi är båda medvetna om att det är de svenska\r\nkvinnorna som är mest tveksamma när det gäller\r\ninställningen till EG-medlemskapet. Om de\r\nständigt får se att de svenska kvinnorna inte ens gör\r\nsig besvär i den svenska EG-organisationen i\r\nförhandlingarna blir de ännu mer tveksamma.</pre><pre>När jag är ute och träffar kvinnor undrar de om\r\ndetta bara är en gottekiosk för manliga\r\nregeringstjänstemän. Jag vill kunna säga att vår\r\neuropaminister anstränger sig för att visa att det\r\nockså finns kvinnlig kompetens som duger i de här\r\nsammanhangen. Men jag har väldigt få exempel att\r\npeka på. Jag tycker att det är oerhört angeläget att\r\nså fort som möjligt göra något konkret åt den här\r\nbilden.</pre><pre>Anf. 160  Statsrådet ULF DINKELSPIEL\r\n(m):</pre><pre>Herr talman! Jag delar i grunden Ylva Annerstedts\r\nuppfattning. Som jag sade har det också tagits steg\r\ni rätt riktning. Med utgångspunkt i den organisation\r\nsom vi har tror jag helt enkelt inte att det är möjligt\r\natt åstadkomma den jämna könsfördelning som vi\r\nbåda i grunden eftersträvar. Men jag skall gärna, så\r\nlångt jag någonsin kan, beakta vad Ylva\r\nAnnerstedt säger i det här sammanhanget. Det är\r\nviktiga synpunkter. Jag kan försäkra att vi vid\r\nförberedelserna och genomförandet av\r\nförhandlingarna så långt det någonsin är möjligt\r\nlåter synpunkter av det slag som Ylva Annerstedt\r\nhar framfört vara vägledande.</pre><pre>Anf. 161  YLVA ANNERSTEDT (fp):</pre><pre>Herr talman! När den sista pusselbiten i EES-\r\nratificeringen har fallit på plats och EES-avtalet\r\nkan börja gälla skall en lång rad av representanter\r\nför Sverige placeras i olika samarbetsorgan -- i\r\nEES-sekretariat och annat. Här finns då ett gyllene\r\ntillfälle för statsrådet att se till att de svenska\r\nkvinnorna får en lika representation som männen.</pre><pre>Anf. 162  Statsrådet ULF DINKELSPIEL\r\n(m):</pre><pre>Herr talman! Här finns vissa möjligheter. För att\r\ninte leda in Ylva Annerstedt på orimliga\r\nförväntningar måste jag ändå säga att vi, när det\r\ngäller representationen i en enskild kommitté,\r\nsjälvfallet måste utgå från dem som är sakkunniga\r\noch kan dessa frågor på hemmaplan. Om\r\nmajoriteten av dessa är kvinnor, så mycket bättre.\r\nMen jag kan inte göra våld på verkligheten. Vi kan\r\ngöra en gradvis förändring av sammansättningen\r\nhär hemma, men icke några konstlade grepp för att\r\nmotverka försvaret av våra egna intressen. Men\r\ninom nämnda ramar lovar jag Ylva Annerstedt att\r\nverka för det som vi har som ett gemensamt mål.</pre><pre>Anf. 163  YLVA ANNERSTEDT (fp):</pre><pre>Herr talman! De kvinnor som vi nu i olika\r\nsammanhang träffar från EG:s medlemsländer har\r\nunder lång tid sett fram emot att Sverige skall bli\r\nmedlem i EG och därmed förväntas tjäna som\r\nmotor och förebild när det gäller\r\njämställdhetsarbetet. Nu möter man tveksamma\r\nyttringar om huruvida Sverige verkligen är en\r\nförebild i jämställdhetssammanhang. Vi ser inte\r\nkvinnorna i förhandlingarna, säger man.</pre><pre>Jag vill verkligen vädja till statsrådet att göra allt\r\nvad som göras kan för att kvinnorna faktiskt skall\r\nfå ta aktiv del i förhandlingsarbetet.</pre><pre>Anf. 164  Statsrådet ULF DINKELSPIEL\r\n(m):</pre><pre>Herr talman! Det skall jag göra.</pre><pre>Överläggningen var härmed avslutad.</pre><pre>27 §  Svar på fråga 1993/94:186 om vapenexport\r\ntill Indonesien</pre><pre>Anf. 165  Statsrådet ULF DINKELSPIEL\r\n(m):</pre><pre>Herr talman! Bengt Hurtig har med anledning av\r\nsenare tids medierapportering frågat mig om\r\nregeringen och den rådgivande nämnden ställt sig\r\npositiva till ytterligare krigsmaterielaffärer med\r\nIndonesien utöver de bandvagnar som vissa källor\r\nangett.</pre><pre>Med hänsyn till den sekretess som gäller för\r\nuppgifter rörande enskilda krigsmaterielärenden\r\noch Sveriges förhållande till främmande makt är\r\ndet inte möjligt för mig att vare sig bekräfta eller\r\ndementera påståendena i Bengt Hurtigs fråga. Inte\r\ndesto mindre finner jag det angeläget att göra två\r\nkommenterar som belyser den principiella sidan av\r\nsaken och som har bäring på behandlingen av\r\nenskilda ärenden.</pre><pre>För det första är det viktigt att känna till att positiva\r\nförhandsbesked -- och det är vad det här är fråga\r\nom -- lämnas till företagen av\r\nKrigsmaterielinspektionen. Detta sker på grundval\r\nav en politisk prövning som bl.a. omfattar hörande\r\nav den parlamentariska Rådgivande nämnden. Det\r\nsom meddelas företagen är emellertid formellt en\r\nbedömning från KMI. Regeringen binder sig inte\r\nför något ställningstagande förrän det är dags att\r\nbevilja utförseltillstånd. Normalt dröjer det\r\nmånader eller år mellan positivt förhandsbesked\r\noch den utförselansökan som regeringen skall ta\r\nställning till. En majoritet av de positiva\r\nförhandsbeskeden leder över huvud taget aldrig till\r\nexport på grund av konkurrensen från andra\r\nleverantörer i utlandet. Prövningen i samband med\r\nförhandsbesked är preliminär och framåtblickande.\r\nMycket kan hinna ändras innan det blir aktuellt\r\nmed utförsel och regeringen förblir oförhindrad att\r\nväga in sådana förändringar i sitt beslut.</pre><pre>Min andra kommentar rör det som står i 1992 års\r\nkrigsmaterielproposition om särskild hänsyn till\r\nmaterielens art. Jag citerar från sid. 48: ''Det saknas\r\ndäremot inte fog att, som ett av flera led i\r\nbedömningen av ett enskilt land, väga in\r\nmaterielens art och vilken betydelse den skulle ha\r\npå landet s.k. militära potential.''</pre><pre>I mitt svar på Ingela Mårtenssons fråga här i\r\nkammaren den 12 oktober var jag noga med att\r\nbetona att Indonesien bedöms kunna komma i\r\nfråga för viss annan materiel. I svaret redovisade\r\njag i grova drag skälen för denna bedömning.\r\nUtgångspunkten var att riktlinjerna är en måttstock\r\nsom bör tillämpas lika för alla länder. Samtidigt är\r\ndet regeringens ståndpunkt att situationen i\r\nIndonesien fortfarande lämnar en del övrigt att\r\nönska, särskilt vad gäller respekten för mänskliga\r\nrättigheter.</pre><pre>Detta försummar vi inte att påtala i bilaterala\r\nkontakter med Indonesien och i relevanta\r\ninternationella fora. Biståndsminister Alf Svensson\r\nredogjorde i ett interpellationssvar den 28 oktober\r\nkonkret för den svenska regeringens bedömningar\r\noch agerande i Östra Timorfrågan. I ett frågesvar\r\nden 12 oktober redogjorde biståndsministern för de\r\ninsatser som görs med svenska biståndsmedel för\r\natt främja de mänskliga rättigheternas sak i\r\nIndonesien.</pre><pre>På krigsmaterielområdet beaktar vi de interna\r\nförhållandena i Indonesien genom att utnyttja den\r\nmöjlighet som jag citerade, att ta särskild hänsyn\r\ntill materielens art. Inom riktlinjernas ram för vi\r\nsålunda alltjämt en restriktiv\r\nkrigsmaterielexportpolitik gentemot Indonesien,\r\nvilket bl.a. motiveras av situationen på Östra\r\nTimor. Av sekretesskäl kan jag inte gå närmare in\r\npå saken än så.</pre><pre>Sammanfattningsvis vill jag understryka att beslut\r\nom krigsmaterielexport fattas på grundval av de\r\nriktlinjer som redovisats för riksdagen och som\r\ntillämpas lika för alla länder. Att använda\r\nvapenexportbeslut för att påverka andra länders\r\npolitik vore att åsidosätta den inriktning som den\r\nsvenska utrikespolitiken haft sedan många\r\ndecennier. Av säkerhetspolitiska skäl vill vi undvika\r\natt genom positiva eller negativa vapenexportbeslut\r\nta ställning för eller emot någon part i en konflikt\r\nutanför vårt eget lands gränser.</pre><pre>Anf. 166  BENGT HURTIG (v):</pre><pre>Herr talman! Jag får tacka för svaret.</pre><pre>Det här är en återkommande debatt vid riksdagens\r\nfrågestunder. Jag minns regeringsförklaringen i\r\nhöstas, som inleddes så här:</pre><pre>''Eders Majestäter, Eders Kungliga Högheter, fru\r\ntalman, ledamöter av Sveriges riksdag!</pre><pre>Sveriges utrikespolitik är en klar röst för mänskliga\r\nrättigheter, frihet och demokrati.''</pre><pre>Det är alltså själva portalformuleringen inför\r\nSveriges riksdag när det gäller demokrati och de\r\nmänskliga rättigheterna. Med den\r\nvapenexportpolitik man nu slår in på, håller det\r\nmoraliska utfallet mot kränkningar av mänskliga\r\nrättigheter på att haverera.</pre><pre>Kränkningen av mänskliga rättigheter i Indonesien\r\när väl dokumenterad. Det är inte bara Amnesty\r\nsom skriver rapporter, utan också Asia Watch och\r\nIndonesia Legal Aid. Jag tog med mig de två\r\nsenaste månadernas rapporter från Amnesty om\r\nIndonesien, och det är allt annat än uppmuntrande\r\nläsning. Vi kommer ihåg massakern på civila den 12\r\nnovember 1991. Vi har också fått ett vittnesbörd\r\nfrån de riksdagsledamöter som gjorde en resa dit i\r\nhöstas. Det fordras en stark press på den\r\nindonesiska regeringen för att det här skall\r\nupphöra.</pre><pre>Nu säger utrikeshandelsministern att vi ej skall ta\r\nställning mellan parter i en konflikt. Men det är\r\ntrots allt så att Östtimor är ockuperat. Den\r\nockupationen har Sverige inte godkänt, lika litet\r\nsom vi erkände Iraks ockupation av Kuwait. Det är\r\ni princip samma situation. Har vi ändrat\r\ninställning? Håller vi på att erkänna den här\r\nockupationen?</pre><pre>Ett positivt förhandsbesked måste väl också\r\ninnebära att man öppnar dörren och ger\r\nmöjligheter för en preliminär och framåtblickande\r\nprövning, där vi öppnar möjligheten för att\r\ngodkänna en sådan här export. Annars vore det\r\ninte skäl att ge det positiva förhandsbeskedet.</pre><pre>Anf. 167  Statsrådet ULF DINKELSPIEL\r\n(m):</pre><pre>Herr talman! Vi har icke ändrat politik när det\r\ngäller frågan om annektering av Östra Timor. Vi\r\nanser fortfarande att detta icke är berättigat, och\r\ndet erkänns icke från svensk sida.</pre><pre>När det gäller Amnestys rapport har vi ingen annan\r\nuppfattning än Bengt Hurtig när det gäller\r\nmänskliga rättigheter, i den meningen att\r\nsituationen på Östra Timor inte är\r\ntillfredsställande. Den präglas fortfarande av hård\r\npolisiär kontroll av befolkningen. Vi kan därför\r\nsäga att situationen när det gäller mänskliga\r\nrättigheter är otillfredsställande.</pre><pre>Däremot är det vår bedömning att situationen inte\r\när sådan att man kan tala om grova och omfattande\r\nkränkningar av de mänskliga rättigheterna i\r\nriktlinjernas bemärkelse.</pre><pre>När det är sagt skall också sägas att de indikationer\r\nsom vi har tyder på att utvecklingen går i rätt\r\nriktning -- låt vara att vi önskar och verkar för att\r\nutvecklingen i den riktningen skall påskyndas.</pre><pre>Vi har genom åren, med rötter tillbaka i början av\r\n80-talet, exporterat krigsmateriel till Indonesien.\r\nVad som har skett under den tiden är att vissa\r\nföljdleveranser nu har beviljats. Samtidigt har vi\r\nsagt att det för viss annan materiel i framtiden kan\r\nbli fråga om att säga ja. Men något beslut har icke\r\nfattats på den punkten.</pre><pre>Anf. 168  BENGT HURTIG (v):</pre><pre>Herr talman! Vi har nog delade meningar när det\r\ngäller grovheten i förtrycket av de mänskliga\r\nrättigheterna i Indonesien. Situationen är ju den att\r\nflera folkgrupper -- det gäller inte bara Östra\r\nTimor, utan även Västpapua, Atjeh och norra\r\nSumatra -- vill ha ett ökat självstyre. De har alltså\r\nsvårt att komma i dialog med den indonesiska\r\nregimen, som gärna använder polisiära, militära\r\noch auktoritära metoder för att trycka ner\r\nopinionen och driva igenom sin vilja.</pre><pre>I ett sådant sammahang kan t.ex. svenska\r\nbandvagnar eller elektronik av olika slag mycket\r\nväl komma till användning. Det skulle verkligen\r\ninte stärka Sveriges anseende som en klar röst för\r\nmänskliga rättigheter, om svenska vapen blir\r\ninblandade i situationer med ett klart förtryck av\r\nminoriteter i det här landet.</pre><pre>Anf. 169  Statsrådet ULF DINKELSPIEL\r\n(m):</pre><pre>Herr talman! Visst har Bengt Hurtig och jag delade\r\nmeningar, på den här punkten och på många andra\r\npunkter där Vänsterpartiet har valt att profilera sig.\r\nSå är det, och det gör jag ingen hemlighet av.</pre><pre>Det finns andra oroshärdar i Indonesien, och Bengt\r\nHurtig pekade på ett par. Det här är ett land med\r\növer 10 000 öar och med över 100 miljoner\r\ninvånare. Vi måste göra en sammanfattande\r\nbedömning, och vår bedömning är att utvecklingen\r\nför dessa oroshärdar har gått i rätt riktning, om än\r\nsituationen inte är tillfredsställande. Totalt sett har\r\nen förbättring inträtt, och den tar vi hänsyn till.</pre><pre>Till slut känner jag mig övertygad om att Sverige\r\nuppfattas som en klar röst för mänskliga\r\nrättigheter. Regeringsförklaringens ord på den\r\npunkten förs också ut i verkligheten.</pre><pre>Anf. 170  BENGT HURTIG (v):</pre><pre>Herr talman! De MR-organisationer som sysslar\r\nmed Indonesien och de fredsorganisationer som\r\narbetar med frågor om svensk vapenexport tycker\r\natt den här vapenexporten skadar Sveriges\r\nanseende i detta fall.</pre><pre>Överläggningen var härmed avslutad.</pre><pre>28 §  Svar på fråga 1993/94:96 om olovlig\r\nkörning i samband med förkommet körkort</pre><pre>Anf. 171  Kommunikationsminister MATS\r\nODELL (kds):</pre><pre>Herr talman! Lars Björkman har frågat\r\njustitieministern vilka åtgärder som kan vidtas för\r\natt förhindra olovlig körning i samband med\r\nförkommet körkort. Frågan har överlämnats till\r\nmig.</pre><pre>Bakgrunden till frågan uppges vara att asylsökande\r\nförlustanmäler sitt körkort till polisen vid ankomst\r\ntill Sverige. De erhåller då ett intyg om att de har\r\ngjort en anmälan till polisen. Vid en eventuell\r\nkörkortskontroll visas detta intyg upp, och\r\neftersom det inte föreligger legitimationskrav\r\nsaknar polisen möjlighet att kontrollera\r\nhandlingens giltighet och att den avser rätt person.\r\nPolisen kan då inte avbryta en eventuell olovlig\r\nkörning.</pre><pre>Bestämmelserna om utländska körkorts giltighet i\r\nSverige har framför allt till syfte att underlätta för\r\nutländska förare att kunna vistas tillfälligt i Sverige\r\nexempelvis under en semesterresa utan att behöva\r\nbyta ut sitt utländska körkort mot ett svenskt. En\r\nutländsk turist som blir bestulen i Sverige på sitt\r\nkörkort bör också kunna få ta sig hem igen. Det är\r\ni detta sammanhang som bestämmelserna har störst\r\ntillämpning. Ett utländskt körkort godkänns i\r\nSverige endast om det är giltigt i sitt hemland enligt\r\n1 § förordningen om godkännande och utbyte av\r\nutländska körkort. Det skall också poängteras, att\r\nom det utländska körkortet inte är utfärdat på ett\r\nskandinaviskt språk, engelska, tyska eller franska\r\nså gäller det endast i förening med en bestyrkt\r\növersättning till ett av dessa språk. Om körkortet\r\nsaknar fotografi gäller det endast tillsammans med\r\nen identitetshandling med fotografi. Denna\r\nbestämmelse är delvis en följd av de internationella\r\nkonventioner som Sverige har anslutit sig till.</pre><pre>Enligt 8 § körkortsförordningen skall körkort\r\nmedföras vid färd med bil. Den som inte gör detta\r\nkan dömas till böter, högst 2 000 kr, enligt 105 §\r\nsamma förordning. Till sådant straff skall dock inte\r\ndömas om bl.a. förarens identitet genast går att\r\nfastställa. Dessa bestämmelser gäller även för den\r\nsom har utländskt körkort.</pre><pre>Vi saknar däremot möjlighet att vid en\r\npoliskontroll omedelbart kontrollera om en\r\npersons utländska körkort är giltigt i det land det\r\nutfärdades i, eftersom vi inte har tillgång till andra\r\nländers körkortsregister. Detta är emellertid en\r\noundviklig följd av de internationella konventioner\r\nsom vi är anslutna till.</pre><pre>Jag är medveten om att det ibland kan uppstå svåra\r\nbevisproblem när en utlänning -- turist eller\r\nflykting -- gör en oriktig polisanmälan om att han\r\neller hon förlorat sitt körkort. Avsikten med\r\ngällande bestämmelser är dock att den som saknar\r\nförarbehörighet och erforderlig körkunskap inte\r\nskall få köra bil här i landet. Jag är dock inte för\r\nnärvarande beredd att föreslå några ändringar i de\r\nbestämmelser som gäller, eftersom\r\nbevissvårigheterna med största sannolikhet\r\nkommer att bestå även efter en sådan ändring.</pre><pre>Anf. 172  LARS BJÖRKMAN (m):</pre><pre>Herr talman! Jag tackar kommunikationsministern\r\nför svaret, även om innehållet kanske inte riktigt är\r\nså hoppingivande som jag hade vågat tro i min\r\noptimism inför möjligheterna att hjälpa alla de\r\naktiva och rättssökande poliser som anser att detta\r\när ett väldigt stort problem. Jag har i och för sig\r\nklart för mig att det är konventioner som styr i det\r\nhär fallet. Men jag tycker ändå att ministern visar\r\nspår av passivitet när han säger att man för\r\nnärvarande inte är beredd att över huvud taget titta\r\npå problemet.</pre><pre>Precis som ministern har gjort kan man naturligtvis\r\nhänvisa till att det är en rad svårigheter förknippade\r\nmed bevisföringen för invandrare och flyktingar\r\nnär det gäller att visa upp ett försvunnet körkort.\r\nMen att kunna visa upp en giltig\r\nidentitetshandling -- dvs. ett minimikrav som ställs\r\npå svenska medborgare -- är ett minimikrav som på\r\nnågot sätt skulle kunna upprätthållas.</pre><pre>Många flyktingar har i dag satt i system att ganska\r\nomgående när de kommer till landet göra en\r\nförlustanmälan. Detta har lett till att det finns ett\r\nmycket stort antal förlustintyg på marknaden.\r\nEnligt en grupp poliser, som jag har varit i kontakt\r\nmed, finns det en marknad där man t.o.m. bedriver\r\nhandel med den här typen av intyg. Självfallet är\r\ninte detta någonting som vi är beredda att försvara.\r\nJag vill därför framföra en vädjan till\r\nkommunikationsministern och samtidigt ställa\r\nytterligare en fråga: Är det verkligen inte med hjälp\r\nav den juridiska expertis och den\r\nuppfinningsrikedom som måste finnas inom de\r\nolika departementen möjligt att på något sätt stävja\r\ndetta missbruk, eftersom det handlar om ett\r\nmissbruk?</pre><pre>Anf. 173  Kommunikationsminister MATS\r\nODELL (kds):</pre><pre>Herr talman! Visst är detta ett stort problem. Det\r\när vi mycket väl medvetna om. Som jag sade i mitt\r\nsvar består problemet av de internationella\r\nkonventioner som vi är bundna vid och som gör just\r\natt vi är bundna.</pre><pre>Som Lars Björkman säger kan man naturligtvis\r\nspekulera om huruvida det bedrivs en organiserad\r\nhandel med intyg. Vad är det då som hindrar att\r\nman i stället bedriver en organiserad verksamhet\r\nmed att sälja förfalskade körkort från de berörda\r\nländerna? Här föreligger ett problem som är etiskt,\r\nmoraliskt och som vi med nuvarande konventioner\r\nhar väldigt svårt att komma åt.</pre><pre>När det gäller ett antal europeiska stater, finns det\r\nett system med att byta ut körkort, och i det fallet\r\när det lättare. Men oftast handlar detta kanske om\r\nkörkort som har sitt ursprung i andra länder.</pre><pre>Det är i dag inte lätt att ändra på dessa\r\nkonventioner. Men vi kan självfallet försöka hitta\r\nrutiner som gör att man kommer åt den\r\norganiserade verksamheten, som går ut på att lura\r\nkörkortsmyndigheterna och Polisen. Detta är fullt\r\nmöjligt att strama upp ute på fältet. Men\r\ngrundproblemet är alltså oerhört svårt att komma\r\nåt mot bakgrund av de konventioner som gäller på\r\ndet här området.</pre><pre>Anf. 174  LARS BJÖRKMAN (m):</pre><pre>Herr talman! Jag är ändå tacksam för den positiva\r\nattityd som ministern nu intar när det gäller att\r\nangripa problemet.</pre><pre>I svaret hänvisas till att bestämmelserna i första\r\nhand avser att reglera förhållandet när utländska\r\nturister genom stöld eller på annat sätt har förlorat\r\nsina körkort. Då skall de ha en självklar möjlighet\r\natt ta sig ur landet genom att bara styrka att de\r\ntidigare har haft ett körkort. T.o.m. där är vi litet\r\nför ''slappa'' i fråga om möjligheterna att skärpa\r\nreglerna. Om man köper en veckobiljett för\r\ntunnelbanan i London, tvingas man att visa upp en\r\nid-handling för att man skall kunna utnyttja denna\r\nbiljett.</pre><pre>Nog borde väl vår svenska lagstiftning medge\r\nmöjligheter till kontroll för att stävja ett sådant här\r\netablerat missbruk -- jag vidhåller att det är ett\r\nsådant. Vi måste kanske visa en större handfasthet\r\noch en större vilja för att komma till rätta med\r\nproblemet. Annars kommer vi som har körkort att\r\nfå det svårt att visa trovärdighet inför det system\r\nsom gäller.</pre><pre>Anf. 175  Kommunikationsminister MATS\r\nODELL (kds):</pre><pre>Herr talman! Bekymret är att Polisen saknar\r\nmöjlighet att kontrollera om en persons utländska\r\nkörkort är giltigt i det land som det har utfärdats i.\r\nÄven om vi ställer krav på att vederbörande skall\r\nlegitimera sig, är kontrollmöjligheten i fråga om\r\ngiltigheten mycket begränsad genom de\r\nkonventioner som gäller.</pre><pre>Anf. 176  LARS BJÖRKMAN (m):</pre><pre>Herr talman! Jag har ingenting ytterligare i sak att\r\ntillföra, men låt mig bara testa en idé som jag har.\r\nNär en flykting kommer till landet och gör en\r\nanmälan om försvunnet körkort, borde det\r\nrimligen krävas att flyktingen skaffar sig en id-\r\nhandling som bekräftar att det är fråga om just den\r\npersonen. På det viset stävjar man ju i varje fall\r\nmissbruket med att bedriva handel med dessa intyg.\r\nDå har vi kommit, om inte till den slutliga\r\nlösningen, så i varje fall en bit på väg.</pre><pre>Anf. 177  Kommunikationsminister MATS\r\nODELL (kds):</pre><pre>Herr talman! Jag får ta med mig detta tips till\r\ndepartementet och se huruvida detta är förenligt\r\nmed de konventioner som Sverige har\r\nundertecknat.</pre><pre>Överläggningen var härmed avslutad.</pre><pre>29 §  Svar på fråga 1993/94:103 om\r\nstatsgarantier för Dennispaketet</pre><pre>Anf. 178  Kommunikationsminister MATS\r\nODELL (kds):</pre><pre>Herr talman! Christina Linderholm har frågat mig\r\nhur regeringen avser att agera i statsgarantifrågan\r\nnär det visat sig att trafiklederna i Dennispaketet\r\nblir avsevärt dyrare än vad som tidigare beräknats.</pre><pre>\r\nBakgrunden till frågan är att utbyggnaden av\r\ntrafiklederna i Dennispaketet och vissa andra\r\nåtgärder i regionens trafiksystem i sin helhet skall\r\nfinansieras med vägtullar. Nya kalkyler från\r\nVägverket visar på betydligt högre\r\ninvesteringskostnader för de planerade\r\ntrafiklederna än vad som tidigare antagits. Genom\r\nvissa standardsänkningar bedöms dock fördyringen\r\nkunna begränsas.</pre><pre>Ränta och amortering på upptagna lån för\r\nbyggandet av Ringen och Yttre tvärleden samt drift\r\noch underhåll av dessa trafikleder skall i sin helhet\r\nfinansieras med vägtullar. Regeringen kommer\r\ndärför att föreslå riksdagen att besluta om statliga\r\nlånegarantier endast i en sådan omfattning att\r\nintäkter från vägtullar kan finansiera planerade\r\ninvesteringar.</pre><pre>Regeringen har för avsikt att under hösten 1993\r\nnärmare redovisa för riksdagen hur finansieringen\r\nav trafiklederna i Dennispaketet skall ske.</pre><pre>Anf. 179  CHRISTINA LINDERHOLM\r\n(c):</pre><pre>Herr talman! Jag tackar kommunikationsministern\r\nför svaret. Jag kan ha en viss förståelse för bristen\r\npå konkret svar när frågan är under beredning.\r\nMen man måste ändå kunna göra vissa principiella\r\nfrågeställningar och antaganden omkring detta.</pre><pre>I dag börjar frågetecknen alltmer hopa sig vad\r\ngäller Dennisöverenskommelsen. När vi senast\r\ndiskuterade denna fråga betonade statsrådet att\r\nDennispaketet var en odelbar helhet. Ville man\r\nändra på någonting var det upp till de\r\navtalsslutande parterna på lokal nivå att göra det.\r\nJag föreslog då att att man skulle dela upp paketet,\r\ninföra förbättringarna på kollektivtrafiken först och\r\nvänta med att gå in med garantier tills\r\nkonsekvenserna var bättre utredda.</pre><pre>Nu är detaljplaneringen för Norra länken i full\r\ngång, trots att miljökonsekvenserna för Haga--\r\nBrunnsviken-området kommer att bli förödande\r\nmed det förslag som nu håller på att utkristalliseras\r\noch trots att det än så länge finns ett moratorium\r\nför området.</pre><pre>I fråga om dessa leder har många tunga\r\nremissinstanser, bl.a. Boverket, Naturvårdsverket\r\noch Riksantikvarieämbetet, haft betydande\r\ninvändningar när det gäller både miljöaspekterna\r\noch kostnadsaspekterna på den här\r\nvägutbyggnaden. Jag är säker på att statsrådet har\r\ntagit del av dem, så jag behöver inte upprepa dem\r\nhär. Men man kan fråga sig vilka bedömningar\r\ndepartementet gör i sin beredning på grundval av\r\nde tveksamheter som de tunga remissinstanserna\r\nhar framfört.</pre><pre>Anf. 180  Kommunikationsminister MATS\r\nODELL (kds):</pre><pre>Herr talman! Jag kommer alltså inte att ge mig in i\r\nnågon diskussion om beredningsläget vad gäller\r\nstorstadspaketen, utan jag svarar på Christina\r\nLinderholms fråga, nämligen hur vi skall agera när\r\ndet gäller statsgarantierna. Där står mitt svar fast:\r\nVi kommer att föreslå statsgarantier enbart i en\r\nsådan omfattning att intäkter från vägtullar kan\r\nfinansiera de planerade investeringarna. Det är\r\ndenna princip som gäller.</pre><pre>Vi håller nu på med ett mycket noggrant\r\nberedningsarbete. Jag kan försäkra Christina\r\nLinderholm om att principen om att\r\nmiljökonsekvenserna skall prövas oerhört noggrant\r\noch i enlighet med gällande lagstiftning också är\r\nbergfast.</pre><pre>Anf. 181  CHRISTINA LINDERHOLM\r\n(c):</pre><pre>Herr talman! Det kan låta väldigt betryggande att\r\nfrån statsrådet få garantier för att man kommer att\r\nbeakta miljöaspekterna. De ekonomiska\r\naspekterna är totalt förvirrande i dag. T.o.m.\r\nstatsrådet sägs enligt pressen ha börjat hysa en viss\r\ntveksamhet om man skall gå in med statsgarantier\r\nför hela projektet. Redan på det stadiet har man\r\nbörjat fundera på en uppdelning av projektet.</pre><pre>Jag tycker att ett minimikrav som skall kunna\r\nställas på beredningsarbetet är att man noga skall\r\nväga de kostnader och kostnadsförskjutningar som\r\nredan smärre förändringar av realräntan och\r\nbyggkostnader och en smärre förändring av\r\ntrafiken i området kan orsaka. Hur man skall kunna\r\ngöra noggranna beräkningar är för mig svårt att se.</pre><pre>Anf. 182  Kommunikationsminister MATS\r\nODELL (kds):</pre><pre>Herr talman! Jag upprepar att vårt förslag kommer\r\natt gälla lånegarantier för sådana projekt och i en\r\nsådan omfattning att intäkterna från vägtullarna\r\nverkligen skall finansiera dem.</pre><pre>Vi kommer att redovisa allt detta i en proposition\r\nsenare under hösten. Dess värre tror jag att\r\nChristina Linderholm får ge sig till tåls till\r\npropositionen ligger på riksdagens bord. Nu pågår\r\nett noggrant beredningsarbete. Det kommer att\r\nresultera i en proposition, och då får vi säkert\r\nanledning att återkomma.</pre><pre>Anf. 183  CHRISTINA LINDERHOLM\r\n(c):</pre><pre>Herr talman! Jag tror säkert att vi får anledning att\r\nåterkomma. Jag upprepar att jag respekterar att\r\nstatsrådet inte kan föregripa ett beredningsarbete\r\nsom pågår. Men jag ville ändå betona att miljö- och\r\nkostnadsaspekterna är oerhört viktiga för\r\nstockholmare och Stockholmsmiljön, framför allt\r\nför ekoparken. Man säger att t.o.m. Motormännen\r\nhar börjat få kalla fötter vad gäller utbyggnaden av\r\ntrafikleder. Det är någonting som statsrådet bör ta\r\nmed sig i det fortsatta beredningsarbetet.</pre><pre>Överläggningen var härmed avslutad.</pre><pre>30 §  Svar på fråga 1993/94:114 om\r\njärnvägsverkstaden i Tillberga</pre><pre>Anf. 184  Kommunikationsminister MATS\r\nODELL (kds):</pre><pre>Herr talman! Roland Sundgren har frågat mig om\r\njag känner till de strukturplaner som gäller för\r\nTGOJ:s verkstäder och i så fall vad som kan gälla\r\nför Tillbergaverkstaden.</pre><pre>TGOJ AB är ett helägt dotterbolag till SJ och ingår\r\norganisatoriskt i Swedcarriergruppen. TGOJ\r\nbedriver underhålls- och ombyggnadsverksamhet\r\nvid underhållsenheterna i Malmö, Åmål, Örebro,\r\nEskilstuna och Tillberga.</pre><pre>På grundval av uppgifter från TGOJ kan följande\r\nsägas om verksamheten vid TGOJ:s verkstäder. SJ\r\nhar under de senaste åren gjort stora nedskärningar\r\nav äldre järnvägsfordon samtidigt som en hel del\r\nfordon upprustats. I samband med\r\nasbestsaneringen av personoch sovvagnsparken har\r\ndessa vagnar moderniserats. Asbestsaneringen\r\navslutas under 1993.</pre><pre>När nu SJ:s stora upprustningsprogram går mot sitt\r\nslut är den uppenbart att arbetsvolymerna minskar.\r\nLägg därtill de nödvändiga rationaliseringar som\r\ngenomförts inom såväl SJ som TGOJ, så står det\r\nhelt klart att nedskärningar kan bli följden, om inga\r\nnya om- eller nybyggnationer kan erhållas.\r\nDiskussioner pågår mellan SJ och AMS om\r\ntidigareläggning av vissa arbeten. Vidare har anbud\r\nlagts på ombyggnad av fordon från andra\r\njärnvägsförvaltningar i Norden och Nordeuropa.\r\nFör dagen är det alltså för tidigt att säga hur stora\r\nnedskärningar som kan bli aktuella.</pre><pre>De nya fordon som i framtiden kommer att gå runt\r\nMälaren och till Arlanda kommer ej att generera\r\nnågra stora underhållsvolymer under det närmaste\r\ndecenniet. Tillbergaverkstaden måste alltså leva\r\nvidare på andra arbetsuppgifter och då i\r\nkonkurrens med verkstäder inom och utanför SJ-\r\nkoncernen.</pre><pre>Anf. 185  ROLAND SUNDGREN (s):</pre><pre>Herr talman! Jag får tacka för svaret. Jag är överens\r\nmed kommunikationsministern om att det\r\nnaturligtvis är nödvändigt att göra neddragningar\r\nvid TGOJ-koncernens underhållsverkstäder, delvis\r\nberoende på att man har dragit ner på underhållet.\r\nDet kan diskuteras om man inte har dragit ner för\r\nmycket när man har ändrat från 1 miljon kilometer\r\ntill 250 000 kilometer i fråga om personvagnar. Det\r\nhar lett till -- i varje fall sägs det så -- att man på en\r\ndel linjer har fått dra in tåg på grund av vagnsbrist.\r\nDet är något underligt.</pre><pre>Vad jag upplever är viktigt är att man nu ser\r\nlångsiktigt i de strukturbeslut som fattas. TGOJ har\r\nräknat med att dra ner på verksamheten på alla\r\nverkstäder. Det har man varit ganska överens om.\r\nDet viktiga är att man inte lägger ner anläggningar\r\noch blir av med den kompetens som man om ett\r\nantal år kommer att vara i stort behov av.</pre><pre>Jag vill ta upp det som kommunikationsministern\r\nnämnde sist i svaret, och det är de enorma\r\ninvesteringar som nu görs när det gäller järnvägar i\r\nMellansverige. Det gäller Arlandabanan,\r\nMälarbanan och Svealandsbanan. Just de tåg som\r\nkommer att gå på dessa banor är sådana som\r\nTillbergaverkstaden har ett speciellt kunnande på.\r\nDen verkstaden ligger också väldigt centralt i\r\nMälardalen. Eftersom 70--80 % av vagnparken\r\npasserar Stockholm, är det viktigt att se till att man\r\nhar en verksamhet i Tillberga, som geografiskt\r\nligger bra till.</pre><pre>Anf. 186  Kommunikationsminister MATS\r\nODELL (kds):</pre><pre>Herr talman! Roland Sundgren och jag kan vara\r\nhelt överens om att Tillbergaverkstaden ligger bra\r\ntill. Som vi båda är väl medvetna om pågår nu\r\nrationaliseringar och omstruktureringar. Det är en\r\nfråga som beslutats inom SJ-koncernen.</pre><pre>Det bekymmersamma är naturligtvis det faktum att\r\ndet på de nya banorna -- inte minst runt Mälaren\r\nmen även på många andra håll, där det kommer att\r\nbehövas regionala tåg -- är ny rullande materiel som\r\ninte har samma stora underhållsbehov som den\r\näldre rullande materiel som nu byggs om i ett\r\nmycket omfattande ombyggnadsprogram. Det\r\nprogrammet är i stort sett snart genomfört inom SJ.\r\nDet skapar den bekymmersamma situationen i dag.</pre><pre>Jag för min del är helt övertygad om att SJ och\r\nTGOJ kommer att göra en klok avvägning av hur\r\nman skall lägga upp sin verksamhet när det gäller\r\natt underhålla också de nya tåg som kommer att\r\nfinnas exempelvis runt Mälaren.</pre><pre>Anf. 187  ROLAND SUNDGREN (s):</pre><pre>Herr talman! Det är just beträffande hur själva\r\nbeslutsfattandet sker som man kan känna en liten\r\noro. TGOJ-koncernen ligger nära verksamheten\r\noch är på det klara med att man måste bevara en\r\nsådan verkstad som Tillberga. När det gäller SJ-\r\nledningen upplever jag dock att det kan finnas ett\r\nvisst revirtänkande. Persontrafikdivisionen är\r\nmedveten om att Tillbergaverkstaden har ett\r\nkunnande och en kompetens och vill lägga det\r\nmesta av beställningarna där. Maskindivisionen\r\nkan ha andra intressen och vilja slå vakt om\r\nverkstäder som har mera av driftsunderhåll. Det är\r\ndetta revirtänkande jag är litet orolig för. Jag vet att\r\nTillberga har engagerat sig kraftigt när det gäller\r\nombyggnad av bussar. Där kan det finnas en hel del\r\narbetsuppgifter.</pre><pre>Anf. 188  Kommunikationsminister MATS\r\nODELL (kds):</pre><pre>Herr talman! Avslutningsvis vill jag säga att jag är\r\nmycket imponerad av den kreativitet som har visat\r\nsig inom TGOJ-koncernen och bland SJ:s egna\r\nunderhållsverkstäder. Man går ut och hittar nya\r\nmarknader. Man har ett unikt kunnande om många\r\nav dessa olika segment. Jag har goda förhoppningar\r\nom att det skall leda till att denna verksamhet kan\r\nutvecklas och leva kvar, även när vi nu går in i en\r\nera med betydligt nyare rullande materiel på våra\r\njärnvägar.</pre><pre>Anf. 189  ROLAND SUNDGREN (s):</pre><pre>Herr talman! Jag vill också gärna understryka det.\r\nJag delar den uppfattning som Mats Odell har givit\r\nuttryck för.</pre><pre>Överläggningen var härmed avslutad.</pre><pre>31 §  Svar på fråga 1993/94:136 om miljö- och\r\ntrafiksäkerhet och EG-anpassning</pre><pre>Anf. 190  Kommunikationsminister MATS\r\nODELL (kds):</pre><pre>Herr talman! Birgitta Hambraeus har frågat mig\r\nom jag vill säkerställa att anpassningen till EG-\r\ndirektiv inte får skadliga effekter för miljö och\r\ntrafiksäkerhet i vårt land.</pre><pre>Riksdagen beslutade 1987, som ett led i\r\nanpassningen till EG, att öka bärigheten på det\r\nsvenska vägnätet. Åtgärden finansieras till en\r\nmindre del av staten men betalas till största delen\r\ngenom ökade skatter på lastbilar och släpvagnar.</pre><pre>Efter hand som åtgärder har vidtagits på vägnätet\r\nhar bärigheten kunnat höjas. Den senaste\r\nhöjningen trädde i kraft den 1 januari i år och\r\ninnebar ett ökat tillåtet axel- och boggitryck och\r\ndärmed en ökad totalvikt. Denna överstiger i\r\ndagsläget den högsta tillåtna vikten i EG med 20\r\nton, eftersom vi tillåter längre fordon i Sverige. Det\r\nbör påpekas att ökningen av bränsleförbrukning på\r\ngrund av den tillåtna viktökningen är marginell. Ett\r\nmodernt 60-tonsekipage förbrukar ca 3,5 liter/mil.</pre><pre>Ökade tillåtna laster ger förutsättningar för ett\r\nrationellare transportsystem och att transporterna\r\nkoncentreras till färre enheter. De nya reglerna har\r\nstor betydelse för framför allt skogsindustrins\r\ntransporter. I skogslänen har inte bara\r\nförstärkningsåtgärder vidtagits på huvudvägarna\r\nutan också på de mindre trafikerade vägarna, vilket\r\ni hög grad är gynnsamt för vår skogsnäring.</pre><pre>Lastbilarna kommer genom förändringen att få\r\nmöjlighet att ta större laster än tidigare, vilket\r\nmedför att antalet transporter på vägarna vid\r\nsamma transportmängd kommer att minska. Detta\r\när till fördel för miljön.</pre><pre>På motsvarande sätt kommer det minskade antalet\r\nfordonsrörelser av lastbilar också att bidra till att\r\nantalet olyckor minskar.</pre><pre>En eventuell överflyttning av transporter av timmer\r\nm.m. från järnvägen till vägen, kan i den mån den\r\növerstiger det ytterligare kapacitetsutrymme som\r\nkan uppkomma på lastbilarna, ge fler\r\nlastbilstransporter på väg, men detta är i första\r\nhand beroende av respektive transportörs\r\nprissättning.</pre><pre>I denna fråga kan jag bl.a. konstatera att större\r\ndelen av kostnaden för den ökade bärigheten har\r\nlastbilstransportörerna själva fått betala genom\r\nökade skatter, och detta förhållande bör ha\r\ninneburit en konkurrensfördel för järnvägen.</pre><pre>Dessutom är järnvägen föremål för en kraftig\r\nupprustning för att kunna öka sin konkurrenskraft\r\npå transportmarknaden bl.a. genom det beslut\r\nriksdagen fattade i juni i år.</pre><pre>Birgitta Hambraeus frågade vad jag kommer att\r\ngöra för att EG-direktiv inte får skadliga effekter\r\nför miljön och trafiksäkerheten. Den viktigaste\r\nåtgärden som jag kan se är att verka för att få\r\nbehålla de fordonslängder som vi i dag har. En\r\nändring i detta avseende skulle inte gagna vare sig\r\nmiljön eller trafiksäkerheten.</pre><pre>Då Birgitta Hambraeus, som framställt frågan,\r\nanmält att hon var förhindrad att närvara vid\r\nsammanträdet, medgav förste vice talmannen att\r\nChristina Linderholm i stället fick delta i\r\növerläggningen.</pre><pre>Anf. 191  CHRISTINA LINDERHOLM\r\n(c):</pre><pre>Herr talman! Jag ber å Birgitta Hambraeus vägnar\r\natt få tacka kommunikationsministern för svaret.\r\nJag skall inte ens låtsas som om jag begriper och\r\nkan debattera denna fråga särskilt ingående. Men\r\njag tyckte att det var synd att statsrådet skulle stå\r\noch prata i tomme, och därför tog jag emot svaret.</pre><pre>En sak som slår mig i svaret är att den främsta\r\nfördelen för miljön väl ändå måste vara en fortsatt\r\nmöjlighet att transportera timmer på tåg. Vad jag\r\nförstår är vägtrafiken och vägarnas standard viktiga\r\nför skogslänen. Men järnvägen är också oerhört\r\nviktig. Timmertransporterna har varit en\r\ngrundförutsättning för många av dessa järnvägars\r\nfortsatta existens, åtminstone för en del av\r\nsträckningarna.</pre><pre>Skogsföretagen säger att de naturligtvis väljer det\r\nbilligaste alternativet. De säger att det blir billigare\r\nmed lastbil, när man får frakta 60 ton i stället för 51\r\nton per ekipage och överväger att sluta frakta\r\ntimmer på tåg. Skogsföretagen behöver inte räkna\r\nin kostnader för vare sig miljö eller trafiksäkerhet i\r\nsina kalkyler. Det gör att man kan se en något sned\r\nfördelning när det gäller kraven på\r\nkostnadseffektivitet eller lönsamhet, när inte alla\r\nfaktorer räknas med.</pre><pre>Jag har en fråga till kommunikationsministern: Vill\r\nkommunikationsministern fortsätta verka för att\r\ntransporter av timmer skall ske på järnväg där så är\r\nmöjligt och inte slås ut av transporter med lastbil?</pre><pre>Anf. 192  Kommunikationsminister MATS\r\nODELL (kds):</pre><pre>Herr talman! På den sista frågan kan jag svara ett\r\nobetingat ja. Självfallet vill vi främja att så mycket\r\nsom möjligt av de tunga timmertransporterna går\r\npå järnväg. Detta är en ambition som vi helt och\r\nhållet delar med Vägverket.</pre><pre>Låt mig bara säga att frågan om mått och vikt har\r\noerhört stora miljökonsekvenser. Det har gjorts ett\r\nantal utredningar, bl.a. en från februari 1992, där\r\nInstitutet för transportforskning tillsammans med\r\nen mängd olika intressenter har genomfört en\r\nmiljökonsekvensstudie av vad det skulle innebära\r\nom vi skulle tvingas gå ner till fordonslängden\r\n18,35 m respektive de vikter som gäller inom EG.\r\nDet skulle innebära kraftigt höjda\r\ntransportkostnader, ungefär 20 % för den svenska\r\nindustrin. Det skulle innebära att\r\nkoldioxidutsläppen, i och med det större\r\nfordonsantalet, skulle öka med ungefär 900 000 ton\r\npå ett år, och att utsläppen av kväveoxider skulle\r\nöka med ungefär 14 000 ton per år. Det är 20 %\r\nrespektive 25 % större utsläpp av dessa mycket\r\nmiljöskadliga ämnen. Detta är en mycket känslig\r\nfråga. Därför är det viktigt för miljön att vi kan få\r\nigenom de svenska undantagen, som vi för\r\nnärvarande driver mycket hårt mot EG.</pre><pre>Det är ytterst få järnvägsspår som går ut till\r\navverkningsplatserna. Det är bilar som kör fram\r\ndit. Det finns en annan tendens som jag tycker man\r\nskall uppmärksamma, som kanske beror på\r\nlågkonjunkturen. Vi har bl.a. en ökad användning\r\nav returpapper. Det gör att bruken tar mera\r\nmassaved t.ex. i närområdet. Det gör att det blir\r\nfärre långväga transporter. Därmed kommer en\r\nökad andel lastbilstransporter in. Detta är en fråga\r\nsom vi bevakar, där jag tror att Christina\r\nLinderholm, Birgitta Hambraeus och jag har helt\r\nlika värderingar.</pre><pre>Anf. 193  CHRISTINA LINDERHOLM\r\n(c):</pre><pre>Herr talman! Jag tackar för denna redogörelse, som\r\njag tror att vi kan ha nytta av i det fortsatta arbetet,\r\natt vi vet om att det är så här statsrådet och\r\nmedhjälparna arbetar. Jag tackar återigen å\r\nBirgitta Hambraeus vägnar för denna redogörelse\r\noch ger mig inte in i några ytterligare diskussioner.\r\nVi kanske får tillfälle att återkomma.</pre><pre>Överläggningen var härmed avslutad.</pre><pre>32 §  Svar på fråga 1993/94:149 om projekt\r\nVästtåg</pre><pre></pre><pre>Anf. 194  Kommunikationsminister MATS\r\nODELL (kds):</pre><pre>Herr talman! Arne Kjörnsberg har frågat mig om\r\njag har för avsikt att se till att statliga bidrag till\r\nprojekt Västtåg omgående utbetalas.</pre><pre>Som Arne Kjörnsberg säkerligen vet diskuterade\r\nkammaren en liknande fråga i torsdags, så svaret\r\nblir till en viss del en upprepning av vad jag anförde\r\ndå.</pre><pre>Bakgrunden till frågan är att staten och berörda\r\nparter i Göteborgsregionen i januari 1991 träffade\r\nen principöverenskommelse om trafik och miljö i\r\nden s.k. Adelsohnöverenskommelsen. En slutlig\r\növerenskommelse har träffats i juni 1993 mellan\r\nVägverket och Göteborgsregionens\r\nkommunalförbund. Uppgörelsen skulle bekräftas\r\nav berörda kommuner. Alla kommuner utom\r\nTjörns kommun har tillstyrkt den slutliga\r\növerenskommelsen. Kommunstyrelsen i Tjörns\r\nkommun har tillstyrkt överenskommelsen,\r\nkommunfullmäktige skall behandla frågan i slutet\r\nav november. Överenskommelsen kommer\r\ndärefter att remissbehandlas innan regeringen\r\nlägger fram förslag om bl.a. lånegarantier för\r\nvägutbyggnaderna.</pre><pre>Frågan om Västtåg bereds för närvarande inom\r\nKommunikationsdepartementet. Det är inte nu\r\nmöjligt att svara på frågan när ett eventuellt bidrag\r\ntill motorvagnsanskaffning kan beslutas och om det\r\nkräver riksdagens godkännande. Jag vill i\r\nsammanhanget påpeka att bidragsfrågan också är\r\navhängig ett ställningstagande till om den nu\r\nträffade slutliga överenskommelsen\r\növerensstämmer med den preliminära\r\növerenskommelsens syften. Regeringens\r\nbedömning av detta ingår i beredningsarbetet.</pre><pre>Mot denna bakgrund kan jag alltså inte nu ge\r\nbesked om och när ett bidrag till\r\nmotorvagnsanskaffning för Västtåg kan utbetalas.</pre><pre>Anf. 195  ARNE KJÖRNSBERG (s):</pre><pre>Herr talman! Jag vet att det var en\r\ninterpellationsdebatt här i torsdags, men det visste\r\njag inte att det skulle bli när jag ställde min fråga.\r\nDäremot är jag något förvånad. Det brukar\r\nnämligen ofta var på det sättet att när både en\r\ninterpellation och en fråga föreligger, brukar de\r\nbesvaras samtidigt. Men kommunikationsministern\r\nhar säker skäl till att det inte blev så den här\r\ngången.</pre><pre>Låt mig kommentera svaret. Det är naturligtvis\r\nomöjligt för kommunikationsministern att veta\r\nvarifrån alla riksdagsledamöter är. Men det borde\r\nframgå av min fråga vad det handlar om. Jag tycker\r\natt svaret är Göteborgscentrerat. Jag säger till\r\nkommunikationsministern som jag brukar säga när\r\njag har överläggningar med partivänner och\r\npolitiska motståndare i Göteborg: Jag vägrar att bli\r\nbetraktad som den fattige kusinen från landet.</pre><pre>Jag har ställt frågor som rör trafiken mellan\r\nGöteborg--Tvålstad och mellan Göteborg--Borås.\r\nDet är fler än Göteborgs kommunförbund som är\r\ninblandade i dessa frågor, nämligen\r\nlänstrafikbolagen i Västsverige. Jag har talat om\r\nVästsverige, inte om Göteborgsregionen, i motsats\r\ntill vad som stod i interpellationen. Men tredje\r\nstycket i det skrivna svaret är ordagrant taget från\r\ninterpellationssvaret, så det kan förklara detta svar.</pre><pre>Kommuner, landsting och länstrafikbolag i\r\nVästsverige har kommit överens. För att citera en\r\nkänd industriman vill jag säga att det där snyter\r\nman inte ur nästan på en kafferast direkt. Men för\r\nvarje månad som går, utan att de statliga medlen\r\nbetalas ut, ökar risken för att det som är så viktigt,\r\nnämligen bra förutsättningar för en bra\r\nkollektivtrafik, inte fullföljs. Det är det som frågan\r\ngäller.</pre><pre>Jag skulle vara glad om kommunikationsministern\r\nbörjade fundera över om riksdagens godkännande\r\nbehövs. Det är ju bra att veta hur ni i regeringen\r\nformellt skall gå till väga, när ni berett ärendet\r\nfärdigt, så att det inte tar två månader till innan\r\npengarna kan komma Västsverige till del.</pre><pre>Anf. 196  Kommunikationsminister MATS\r\nODELL (kds):</pre><pre>Herr talman! Det är inte jag, Arne Kjörnsberg,\r\nsom bestämmer om frågesvar skall lämnas\r\ntillsammans med interpellationssvar, eller inte. Det\r\navgörs, såvitt jag förstår, av kammarkansliet. Jag\r\nhar verkligen ingen som helst anledning till att\r\nförsöka få två debatter i ärendet, utan jag hade\r\ngärna sett att vi hade kunnat ha denna debatt\r\nsamtidigt med interpellationsdebatten. Men nu har\r\nvi denna debatt i dag, och det är väl gott nog.</pre><pre>Arne Kjörnsberg tycker med all rätt att han inte vill\r\nbli behandlad som någon kusin från landet. Det är\r\nbara så, Arne Kjörnsberg, att exakt samma princip\r\nsom är under utredning måste prövas även i den här\r\nfrågan. I den ursprungliga överenskommelsen om\r\nVästtåg, skulle Västtågsmedlen användas till\r\ninvesteringar i stationer utmed banorna, i första\r\nhand i den här regionen. I den slutliga\r\növerenskommelsen har detta ändrats till att gälla\r\nett bidrag till motorvagnsanskaffning. Det är den\r\nförändringen som eventuellt kan komma att kräva\r\nriksdagens godkännande.</pre><pre>Min och regeringens ambition är att så fort som det\r\növer huvud taget är möjligt, med hänsyn till de\r\nramar som vi har fått av riksdagen, betala ut dessa\r\noch alla andra medel som riksdagen anslagit för\r\nkollektivtrafiksatsningar. Den ambitionen har varit\r\nvägledande för oss i hela detta arbete.</pre><pre>Det vi har väntat på är att man i regionen skulle\r\nkomma överens. Det har man nu gjort, även om det\r\nfortfarande finns ett antal frågetecken när det gäller\r\ngränserna för avgiftsupptagningen i\r\nGöteborgsregionen. Men regeringens och\r\nregionens ambition tror jag är exakt lika, nämligen\r\natt vi vill komma till skott så fort som det över\r\nhuvud taget är möjligt.</pre><pre>Anf. 197  ARNE KJÖRNSBERG (s):</pre><pre>Herr talman! Herr kommunikationsminister, det\r\nvar den fattige kusinen från landet som jag inte ville\r\nbli betraktad som. Detta sagt i marginalen. Jag\r\nciterar mig själv efter många och långa debatter\r\nmed företrädare för Göteborgsregionen. Det finns\r\nnämligen sådana tendenser där, och jag anade\r\nsådana även här och då blev jag något stött i\r\nkanten.</pre><pre>De olika länstrafikbolagen, kommunerna och\r\nlandstingen har kommit överens. Det har varit\r\nutomordentligt besvärligt. Jag är säker på att\r\nkommunikationsministern vid närmare eftertanke\r\nkan förstå min rädsla för risken att detta projekt\r\nspricker, ju längre tid som drar i väg. För\r\nkollektivtrafikens och miljöns skull är det viktigt\r\nmed ett snabbt besked.</pre><pre>Kommunikationsministern säger ju, vilket jag inte\r\nhar någon anledning att misstro, att man är beredd\r\natt arbeta för högtryck. Det uppskattar jag, och jag\r\nhoppas att det innebär kort tid.</pre><pre>Överläggningen var härmed avslutad.</pre><pre>33 §  Svar på fråga 1993/94:165 om\r\njärnvägsverkstaden i Malmö</pre><pre>Anf. 198  Kommunikationsminister MATS\r\nODELL (kds):</pre><pre>Herr talman! Anita Jönsson har frågat mig om jag\r\när beredd att medverka till att tidigarelägga\r\nunderhåll och investeringar inom järnvägssektorn\r\nvid TGOJ i Malmö.</pre><pre>Jag vill inledningsvis hänvisa till mitt svar till\r\nRoland Sundgren avseende TGOJ:s verkstäder.\r\nSom framgår av detta svar är det för tidigt att säga\r\nhur stora neddragningar som kan bli aktuella vid de\r\nolika verkstäderna.</pre><pre>I enlighet med det trafikpolitiska beslutet år 1988\r\nskall SJ bedriva verksamhet på företagsekonomiska\r\ngrunder. Regering och riksdag lägger endast fast de\r\növergripande målen för SJ. Beslut om\r\ntidigareläggning av underhåll eller investeringar\r\nfattas därmed av SJ. SJ:s beslut påverkas givetvis av\r\nmöjligheten att erhålla bidrag för att tidigarelägga\r\nbeställningar på rullande materiel etc. SJ har\r\nnyligen anmält sitt intresse för bidrag från AMS för\r\natt tidigarelägga vissa beställningar som kan\r\nkomma att påverka orderläget vid TGOJ:s\r\nverkstäder. Jag kan mot denna bakgrund inte\r\nmedverka till att tidigarelägga underhåll och\r\ninvesteringar inom järnvägssektorn vid TGOJ i\r\nMalmö.</pre><pre>Anf. 199  ANITA JÖNSSON (s):</pre><pre>Herr talman! Jag tackar kommunikationsministern\r\nför svaret. Tyvärr har jag inte Roland Sundgrens\r\nsvar skriftligt, men jag lyssnade på debatten så jag\r\nvet ungefär vad kommunikationsministern svarade.</pre><pre>Anledningen till min fråga är att jag gjort ett\r\narbetsplatsbesök på TGOJ i Malmö. Vid det\r\nbesöket framkom att man var mycket bekymrad\r\növer orderingångens utseende, framför allt för de\r\nnärmaste två åren, därför att man har minskade\r\nmedel för både underhåll och investeringar.\r\nSamtidigt ser man, bortom de här åren, ett stort\r\nunderhåll.</pre><pre>Man visade också på att de stora investeringar som\r\ngörs inom järnvägssektorn på det rullande\r\nmaterielet måste vara av sådan standard att folk är\r\nvilliga att åka dessa tåg. Man påvisade att det finns\r\nvagnar från 1970- och 1980-talet som det på ett\r\ntidigare stadium skulle kunna investeras i, för att\r\ndärmed behålla den kompetens och kunskap som\r\nfinns i företaget.</pre><pre>Det som är oroväckande är att vi under\r\ninnevarande lågkonjunktur inte tar till vara de\r\nmöjligheter till kunskap som finns i dessa företag.\r\nNär konjunkturen vänder måste vi kanske gå\r\nutanför våra egna gränser för att återigen kunna\r\ninvestera i den här typen av verksamhet.</pre><pre>Svaret som jag fått av kommunikationsministern är\r\nnågot defensivt när han säger att han inte kan\r\nmedverka till att tidigarelägga underhåll. Vi måste\r\npå olika sätt försöka hitta lösningar på den\r\narbetslöshetssituation som råder genom att finna\r\nbra investeringar för framtiden. Det tycker jag det\r\nhär företaget påvisar.</pre><pre>Anf. 200  Kommunikationsminister MATS\r\nODELL (kds):</pre><pre>Herr talman! Jag vill gärna säga till Anita Jönsson\r\natt jag alltid blir lika irriterad över den sista\r\nmeningen som kommer som ett svar på den fråga\r\nsom ställs. Man säger att jag därför inte kan göra\r\nnågot. Betoningen skall vara: ''Jag kan mot denna\r\nbakgrund inte medverka till -- -- --.'' Men därmed\r\när det inte sagt att det inte finns andra som arbetar\r\nför detta. Men det är inte min roll att göra det.</pre><pre>Jag har bl.a. varit med om att ta fram den miljard\r\nextraanslag för tidigareläggningar av de olika\r\naffärsverkens investeringar. Det är min roll. Jag vet\r\natt det där finns ett antal hundra miljoner kronor\r\nkvar. Jag vet också att SJ har ansökt om sådana\r\npengar för en tidigareläggning. Nu vet jag inte om\r\ndet gäller just de vagnar som Anita Jönsson\r\nnämner. Men min roll är alltså inte att påverka den\r\nprocessen utan att se till att det finns resurser\r\ntillgängliga för affärsverken, just för att överbrygga\r\nkonjunktursvackor och se till att kompetens kan\r\nbehållas som annars skulle gå förlorad.</pre><pre>Jag vill inte hålla med Anita Jönsson om att\r\nslutsatsen är att jag är likgiltig eller defensiv.\r\nTvärtom! Jag tror att det är viktigt att SJ har\r\nmodern och upprustad rullande materiel. Här finns\r\nett antal olika projekt som jag för egen del hoppas\r\natt SJ skall kunna rusta upp. Det handlar bl.a. om\r\nett antal sovvagnar som fortfarande behövs för att\r\nkunna upprätthålla linjen Gävle--Falun--\r\nBorlänge--Göteborg.</pre><pre>Vi är väl medvetna om dessa frågor. Men det är inte\r\nmin roll att ta hand om detaljfrågorna. De ligger\r\nefter ett beslut i denna kammare hos SJ. Vi har sett\r\ntill att det finns pengar för upprustning. Sedan är\r\ndet myndigheterna som skall fatta detaljbesluten.</pre><pre>Anf. 201  ANITA JÖNSSON (s):</pre><pre>Herr talman! Jag är väl medveten om att\r\nupphandlingarna sker affärsmässigt. Men när ett\r\nföretag som TGOJ i Malmö står inför en svår\r\nsituation, samtidigt som Malmö har en besvärlig sits\r\nvad gäller arbetslöshetssiffrorna, den senaste\r\nprognosen är på 12 %, anser jag att vi på olika sätt\r\nmåste hitta lösningar där vi använder de\r\narbetsmarknadspolitiska åtgärderna så effektivt\r\nsom möjligt.</pre><pre>Här går man ut och marknadsför sig på den\r\neuropeiska marknaden. Det finns ett par projekt\r\ndär man väntar på svar. Samtidigt finns det en risk\r\natt dessa projekt kan gå förlorade därför att\r\ninvesteringarna hos SJ är så pass små.</pre><pre>Jag tolkar det som positivt att Mats Odell försöker\r\npå sitt sätt att inom sitt område arbeta för att\r\nbehålla jobben.</pre><pre>Överläggningen var härmed avslutad.</pre><pre>34 §  Svar på fråga 1993/94:184 om\r\npersonnummer vid bokning av SJ-biljett</pre><pre></pre><pre>Anf. 202  Kommunikationsminister MATS\r\nODELL (kds):</pre><pre></pre><pre>Herr talman! Sigge Godin har frågat mig om\r\nregeringen avser vidta åtgärder så att SJ upphör att\r\nregistrera tågresenärer.</pre><pre>I enlighet med 1988 års trafikpolitiska beslut skall\r\nSJ bedriva trafik på företagsekonomiska villkor.\r\nRegering och riksdag skall endast fastställa de\r\növergripande målen för SJ:s verksamhet. Detta\r\ninnebär bl.a. att SJ självt fattar beslut om\r\nbiljettbokningsrutiner m.m. Enligt uppgift från SJ\r\nkrävs inte att kunden uppger personnummer vid\r\nbeställning av biljett mot postförskott. Vid\r\nbeställning av biljetter som skickas direkt till\r\nkunden mot efterskott krävs dock personnummer.</pre><pre>Det är mot denna bakgrund inte aktuellt att vidta\r\nnågra åtgärder med anledning av Sigge Godins\r\nfråga.</pre><pre>Anf. 203  SIGGE GODIN (fp):</pre><pre></pre><pre>Herr talman! Jag tackar kommunikationsministern\r\nför svaret, även om det gör mig en aning\r\nkonfunderad.</pre><pre>Integritetsfrågorna är viktiga i ett demokratiskt\r\nsamhälle. Det finns människor som blir kränkta av\r\natt behöva uppge personnummer i tid och otid. Jag\r\ntycker, precis som den kvinna detta handlar om, att\r\npersonnummer skall användas i verkligt viktiga\r\nverksamheter, inte för att registrera resande. Låt\r\nmig berätta vidare på historien.</pre><pre>När denna kvinna inte kunde få sin biljett\r\nhemskickad, sände hon ett bud till Härnösand och\r\nbad honom att köpa hennes biljett, vilket han också\r\ngjorde. Före honom i kön stod en man som skulle\r\nbeställa en julresa till sig och sin fru. Då sade\r\npersonalen att han inte kunde få lämna sin\r\nbeställning utan personnummer. Han lämnade sitt\r\npersonnummer. Men då sade personalen att det\r\ninte räckte utan att de behövde hans frus\r\npersonnummer också, trots att mannen i fråga\r\nskulle gå till stationen och hämta biljetten. Mannen\r\nkom naturligtvis inte ihåg sin frus personnummer\r\noch fick gå hem med outrättat ärende.</pre><pre>SJ i egenskap av ett modernt trafikföretag borde\r\ninse att företaget skall handskas vettigare med\r\nkunderna. Jag ställer mig frågande till att SJ skall\r\nklara detta självt och att regering och riksdag fattar\r\nbeslut om de övergripande målen. Menar\r\nkommunikationsministern att integritetsfrågorna\r\när så oviktiga för regeringen att detta inte skall tas\r\npå fullt allvar? Skall inte frågan ställas om SJ skall\r\nha ett annat bokningssystem med ett enklare\r\nförfaringssätt?</pre><pre>Anf. 204  Kommunikationsminister MATS\r\nODELL (kds):</pre><pre>Herr talman! Jag tror faktiskt att det föreligger\r\nnågon typ av missuppfattning i Sigge Godins fråga.\r\nKunden har troligtvis beställt en biljett till sin\r\nhemadress mot efterskott. Kunden vill alltså ha\r\nkredit av SJ. Det är inte så att kunden behöver\r\nkredit om han beställer mot postförskott.</pre><pre>Vid den här typen av efterskott kräver SJ av\r\nuppenbara kreditgarantiskäl att få en sådan\r\nuppgift. Det kan vara fråga om en kredit på flera\r\ntusen kronor om flera familjemedlemmar skall\r\nresa. Därför krävs personnummer vid beställning\r\nmot efterskott. Det krävs däremot inte vid\r\nbeställning mot postförskott, vilket framgår av\r\nSigge Godins fråga. Men postförskott är ovanligt\r\neftersom det är dyrt och omständligt både för\r\nkunden och för SJ.</pre><pre>Men frågan är väl närmast, Sigge Godin, om en\r\nkreditupplysning är integritetskränkande. Det är\r\nden frågan vi måste ta ställning till. Det här handlar\r\nom, såvitt jag förstår, att SJ när man skickar ut\r\nbiljetter, utan någon säkerhet, med post till\r\nbostadsadresser för olika resenärer, också vill veta\r\npersonens nyckel för att få betalt. SJ får brottas\r\nmed frågan om detta är så pass\r\nintegritetskränkande att SJ förlorar resenärer till\r\nett annat trafikslag som inte är så noggrann i sin\r\nkreditbedömning.</pre><pre>Anf. 205  SIGGE GODIN (fp):</pre><pre>Herr talman! Jag önskar att det var så. Men till\r\nsaken hör att kvinnan inte har informerats om detta\r\nförhållande när hon försökte beställa en biljett per\r\ntelefon. Hon har bara fått veta att när hon inte ville\r\nlämna sitt personnummer kunde hon inte köpa\r\nbiljett per telefon.</pre><pre>Det intressanta är att det går till på samma sätt när\r\nman går till järnvägsstationen och försöker köpa\r\nbiljett. Jag har ingen anledning att tro att\r\nkommunikationsministern är felinformerad. Jag\r\ntror att personalen är dåligt informerad. De vet inte\r\natt de skall skilja på de olika sakerna. Därför\r\nbehandlar de kunderna på detta sätt.</pre><pre>Men ytterst handlar det hela om den fråga jag\r\nställde tidigare. Anser kommunikationsministern\r\natt dessa integritetsfrågor är så ointressanta att det\r\ninte är värt för regeringen att fundera över att ta ett\r\nresonemang med SJ?</pre><pre>Anf. 206  Kommunikationsminister MATS\r\nODELL (kds):</pre><pre>Herr talman! Jag anser att integritetsfrågorna är\r\nmycket viktiga. Jag anser också att detta i första\r\nhand är en fråga mellan kund och leverantör. Jag\r\ntycker att kunderna alltid skall informeras om i\r\nvilket syfte personnummer skall användas. Anser\r\nkunden inte att detta är ett tillräckligt gott syfte får\r\nhan avstå från affären eller göra på något annat\r\nsätt. Men i detta fall har SJ fått denna fråga\r\ndelegerad till sig.</pre><pre>Men, Sigge Godin, jag skall ta ett samtal med SJ\r\noch fråga vad som är bakgrunden till att man gör på\r\ndet här sättet. Om det inte är fråga om en\r\nkreditförsäljning, är det naturligtvis betydligt\r\nsvårare att hitta argument för att SJ skall efterhöra\r\npersonnumret för den som vill köpa en biljett.</pre><pre>Anf. 207  SIGGE GODIN (fp):</pre><pre>Herr talman! Jag har följt dessa frågor ganska\r\nmycket här i riksdagen. Det är bekant att\r\nRiksförsäkringsverket har velat göra mycket stora\r\nregistreringar av människor och att AMS just nu\r\ngör sådana. När även SJ har ett sådant system blir\r\ndet en registreringshärva som inte är nödvändig.\r\nMan skulle kunna skilja ut olika inslag för vilka\r\nman tillämpar ett annat bokningssystem, och en\r\nuppföljning skulle kunna ske.</pre><pre>Jag kan mycket väl förstå att det när man i\r\nefterhand kräver människor på kostnaden för en\r\nbiljett som de fått via brevlådan finns en del som\r\ninte vill betala sin biljett och att man då för\r\nenkelhetens skull kanske måste tillgripa\r\npersonnummer. Men visst vore det positivt om SJ\r\nkunde ha så väl utbildad personal att vi inte skulle\r\nbehöva föra en debatt om detta i Sveriges riksdag.\r\nJag känner för de människor som reagerar mot att\r\ni tid och otid tvingas lämna ut sitt personnummer.</pre><pre>Vi kommer kanske inte så långt i kväll i detta\r\nsammanhang. Också jag får väl forska vidare i\r\ndessa frågor. Den person som jag talat med är\r\nmycket seriös, och hon är dessutom mycket aktiv\r\npolitiker. Jag tror inte att hon far med osanning.\r\nHon har kanske inte fått rätt information hos SJ.</pre><pre>Överläggningen var härmed avslutad.</pre><pre>35 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:L1--L5 till lagutskottet</pre><pre>1993/94:So19--So29 till socialutskottet</pre><pre>1993/94:Bo10--Bo13 till bostadsutskottet</pre><pre>1993/94:Fi14 och Fi15 till finansutskottet</pre><pre>36 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1993/94:KU10</pre><pre>Skatteutskottets betänkanden 1993/94:SkU3 och\r\nSkU5</pre><pre>Justitieutskottets betänkanden 1993/94:JuU5 och\r\nJuU6</pre><pre>Lagutskottets betänkanden 1993/94:LU5, LU6 och\r\nLU10</pre><pre>Utrikesutskottets betänkanden 1993/94:UU3 och\r\nUU6--UU9</pre><pre>Kulturutskottets betänkanden 1993/94:KrU4 och\r\nKrU6--KrU9</pre><pre>Jordbruksutskottets betänkanden 1993/94:JoU4,\r\nJoU7 och JoU8</pre><pre>Arbetsmarknadsutskottets betänkande\r\n1993/94:AU8</pre><pre>37 §  Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1993/94:KU9 Kommunala frågor</pre><pre>Finansutskottets betänkande</pre><pre>1993/94:FiU2 Vissa ekonomiska regleringar år 1994\r\nmellan staten och kommunsektorn</pre><pre>Skatteutskottets betänkande</pre><pre>1993/94:SkU13 Ändringar i beskattningen av vissa\r\noljeprodukter</pre><pre>Socialförsäkringsutskottets betänkanden</pre><pre>1993/94:SfU3 Kommunala bostadstillägg till\r\nfolkpension år 1994</pre><pre>1993/94:SfU4 Vissa socialförsäkringsfrågor</pre><pre>1993/94:SfU5 Vissa utlänningsfrågor</pre><pre>1993/94:SfU8 Vissa pensionsfrågor m.m.</pre><pre>Trafikutskottets betänkanden</pre><pre>1993/94:TU2 Bilprovning</pre><pre>1993/94:TU3 Vissa parkerings- och\r\nyrkestrafikfrågor</pre><pre>1993/94:TU4 Banrätt m.m.</pre><pre>Näringsutskottets betänkande</pre><pre>1993/94:NU5 Ändrad lagstiftning för\r\nförsäkringsverksamhet, m.m.</pre><pre>38 §  Anmälan om interpellation</pre><pre>Anmäldes att följande interpellation framställts</pre><pre>den 22 november</pre><pre>1993/94:63 av Ulla Pettersson (s) till\r\njustitieministern om kriminalisering av innehav av\r\nbarnpornografi:</pre><pre>Frågan om kriminalisering av innehav av\r\nbarnpornografi har vid flera tillfällen diskuterats i\r\nriksdagen. I en departementspromemoria som bl.a.\r\nbehandlar detta föreslås nu att ingen sådan\r\nkriminalisering skall göras. Som skäl anges att en\r\nsådan ändring skulle kräva grundlagsändring med\r\nett ''väsentligt avsteg från sedan länge tillämpade\r\ntryckfrihetsrättsliga principer''. Förslag om\r\ngrundlagsändring skall framläggas för riksdagen nio\r\nmånader före nästkommande val.</pre><pre>Avser justitieministern att i tid till nästa val\r\nframlägga förslag till kriminalisering av innehav av\r\nbarnpornografi?</pre><pre>39 §  Anmälan om frågor</pre><pre>Anmäldes att följande frågor framställts</pre><pre>den 22 november</pre><pre>1993/94:190 av Kristina Svensson (s) till\r\nutrikesministern om fältsjukhuset i Somalia:</pre><pre>I den svåra situationen i Somalia har det svenska\r\nfältsjukhuset spelat en betydelsefull roll. Skadade\r\nhar fått vård, och somalisk personal har utbildats.\r\nMinst lika viktig är den förtroendeskapande effekt\r\nsom sjukhuset har i den spända situationen. Det är\r\nsärskilt viktigt i detta läge när FN-insatsen i Somalia\r\nhåller på att återfå den humanitära karaktär den\r\nbör ha, vilket bl.a. FN:s biträdande\r\ngeneralsekreterare Jan Eliasson starkt\r\nargumenterat för.</pre><pre>FN har nu begärt att Sverige förlänger\r\nfältsjukhusets närvaro i Somalia, eller åtminstone\r\nlämnar kvar utrustningen så att annan personal kan\r\nta vid. Enligt uppgift är regeringen inte beredd att\r\ntillmötesgå FN:s begäran. Regeringen sägs inte\r\nkunna komma överens om hur kostnaderna för\r\ninsatsen skall fördelas. Försvarsministern lär ha\r\nmotsatt sig delad finansiering från anslaget för\r\nfredsbevarande insatser.</pre><pre>Mot denna bakgrund vill jag fråga\r\nutrikesministern:</pre><pre>Avser regeringen att säga nej till FN:s begäran om\r\nfortsatt stöd till fredsprocessen i Somalia genom det\r\nfältsjukhus som Sverige har bidragit med?</pre><pre>1993/94:191 av Hans Gustafsson (s) till statsrådet\r\nBo Lundgren om byggbranschen:</pre><pre>För några dagar sedan redovisade\r\nByggetreprenörerna i sin rapport 2/93 att\r\nproduktionen av bostäder på två år går ner med\r\n75 %, att raset är kraftigt även för ombyggandet\r\noch att byggarbetslösheten går mot 40 %. Vidare\r\nkonstateras i rapporten att nedgången i år\r\nmotsvarar ett BNP-bortfall på 1,5 % och nästa år\r\npå 2 %.</pre><pre>Vilka åtgärder avser regeringen vidta för att\r\nförhindra denna allvarliga situation för\r\nbostadsbyggandet och för byggbranschen?</pre><pre>1993/94:192 av Margareta Viklund (kds) till\r\njustitieministern om förbud mot innehav av\r\nbarnpornografi:</pre><pre>Varje år faller tusentals barn offer för pedofiler och\r\nsexturister till främst asiatiska länder. I länder där\r\nbarn är ekonomiskt och socialt utsatta kan dessa\r\nturister leva ut sin läggning utan större risk för att\r\nbli upptäckta.</pre><pre>Barnsexturism är emellertid inte bara ett problem\r\nför andra länder. Så länge innehav av\r\nbarnpornografi inte är kriminaliserat i Sverige\r\nkommer pedofili och utnyttjande av oskyldiga barn\r\natt fortgå. Övergrepp på tusentals barn kommer\r\näven i framtiden att ske om vi inte klart tar ställning\r\nmot detta.</pre><pre>Genom den snabba utvecklingen inom\r\ndatatekniken finns det risk för att även gränsen\r\nmellan spridning och innehav av barnpornografi\r\nsuddas ut. Det kommer att bli omöjligt att avgöra\r\nskillnaden. Detta innebär en ökad spridning av\r\nbarnpornografi med uppenbara konsekvenser i\r\nform av fler pedofiler.</pre><pre>Avser statsrådet verka för att en lagändring\r\nkommer till stånd så att även innehav av\r\nbarnpornografi blir förbjudet?</pre><pre>40 §  Kammaren åtskildes kl. 19.32.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.51 och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}