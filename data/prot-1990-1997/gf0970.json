{"dokumentstatus":{"dokument":{"hangar_id":"2387732","dok_id":"GF0970","rm":"1991/92","beteckning":"70","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"70","slutnummer":"0","datum":"1992-02-26 00:00:00","systemdatum":"2005-10-27 13:55:32","publicerad":"1992-02-26 00:00:00","titel":"Riksdagens snabbprotokoll 1991/92:70 Onsdagen den 26 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{70472750-E427-4DE7-8FD7-52E72F041485}","dokument_url_text":"http://data.riksdagen.se/dokument/GF0970/text","dokument_url_html":"http://data.riksdagen.se/dokument/GF0970","dokumentstatus_url_xml":"http://data.riksdagen.se/dokumentstatus/GF0970","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:70</div>\r\n<div class=\"sidhuvud_datum\">Onsdagen den 26 februari</div>\r\n<div class=\"sidhuvud_klockslag\">Kl. 9.00--17.48</div>\r\n<hr class=\"sidhuvud_linje\">\r\n<pre>1 § Utökning av antalet suppleanter i\r\nsocialutskottet</pre><pre>Valberedningen hade enligt ett till kammaren\r\ninkommit protokollsutdrag tillstyrkt att antalet\r\nsuppleanter i socialutskottet skulle utökas från 18\r\ntill 19.</pre><pre>Kammaren biföll denna framställning.</pre><pre>2 § Val av suppleant i socialutskottet</pre><pre>Företogs val av en suppleant i socialutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i socialutskottet</pre><pre>Roland Larsson (c)</pre><pre>3 § Justering av protokoll</pre><pre>Justerades protokollet för den 20 februari.</pre><pre>4 §  Utrikespolitisk debatt</pre><pre>Anf. 1  TALMANNEN:</pre><pre>Nu vidtar en utrikespolitisk debatt. Debatten är\r\nindelad i tre avsnitt. I avsnitt I avger\r\nutrikesminister Margareta af Ugglas en\r\nutrikespolitisk deklaration och därefter följer\r\ntalare från de tre oppositionspartierna.</pre><pre>Avsnitt I (allmän utrikespolitik)</pre><pre>Anf. 2  Utrikesminister MARGARETHA AF\r\nUGGLAS (m):</pre><pre>Fru talman! Ärade ledamöter! Sedan riksdagen\r\nförra gången samlades för att debattera vårt lands\r\nutrikespolitik har fundamentala förändringar\r\ninträffat som inte bara påverkar Europas karta,\r\nutan också vårt sätt att betrakta omvärlden.\r\nEfterkrigstiden har gått in i ett nytt skede.</pre><pre>Västeuropa har tagit ytterligare ett viktigt steg\r\nmot en europeisk union genom deklarationen från\r\nEuropeiska rådets möte i Maastricht. Den vision\r\nav europeiskt samarbete som kodifierades i\r\nRomfördraget har visat sin livskraft inte bara\r\ngenom att skapa ekonomisk dynamik hos vår\r\nkontinent, utan också genom att verka som en\r\nmotor för frihet och demokrati i hela Europa.\r\nGenom vår medlemsansökan i Europeiska\r\ngemenskapen, som stöds av en bred majoritet i\r\nriksdagen, har vi gjort klart att vi fullt ut vill delta\r\ni den framväxande Europeiska unionen.</pre><pre>EG och EFTA har avslutat förhandlingarna om att\r\nupprätta ett gemensamt europeiskt ekonomiskt\r\nsamarbetsområde, EES. Inom detta område\r\netableras från nästa år fri rörlighet för varor,\r\ntjänster, kapital och personer inom världens\r\nstörsta enhetliga marknad på 380 miljoner\r\nmänniskor. För svensk del innebär EES ett viktigt\r\nsteg på vägen mot medlemskap i EG.</pre><pre>I Östeuropa har vi bevittnat en revolution.\r\nSovjetunionen har upplösts och de republiker som\r\ndäri ingick har frigjorts med demokrati,\r\nmarknadsekonomi och fredliga förbindelser med\r\nomvärlden som sin målsättning. De nya eller\r\nnyupprättade staterna i öster är på väg att bli\r\nfullvärdiga deltagare i det europeiska samarbetet.\r\nKonturerna till en ny samarbetsoch\r\nsäkerhetsarkitektur avtecknar sig i Europa. Efter\r\natt ha förlamats av det kalla kriget kan Förenta\r\nnationerna äntligen börja fungera som det\r\ninstrument för fred och samarbete som stadgan\r\navser.</pre><pre>Revolutionen i öster innebär att det\r\nsäkerhetspolitiska läget i Europa avsevärt\r\nförbättrats. Risken för en stormaktskonflikt\r\nförefaller i dag avlägsen. Hotet om ett\r\nkärnvapenkrig har kraftigt reducerats.</pre><pre>Detta innebär inte att alla hot eliminerats. Kriget i\r\nPersiska viken har klargjort för envar vad som\r\nkan hända när en hänsynslös ledare förfogar över\r\nmassförstörelsevapen. Inbördeskriget i det\r\nsönderfallande Jugoslavien har givit ett tragiskt\r\nscenario för en konflikt på närmare håll.</pre><pre>Även utanför Europa har vi under senare år\r\nkunnat se en glädjande utveckling mot demokrati\r\noch marknadsekonomi. Jag tänker främst på\r\nLatinamerika, men också på delar av Asien och\r\nAfrika. Den andra världens sammanbrott kan få\r\npositiva följder för den tredje världen genom att\r\nideologiska motsättningar i mindre grad kommer\r\natt hämma den ekonomiska och sociala\r\nutvecklingen.</pre><pre>Även om vi tycks leva i en bättre värld i dag än\r\nbara för ett år sedan, kvarstår en rad problem --\r\nregionala konflikter och globala\r\növerlevnadsfrågor. I sitt slutanförande påpekade\r\nFN:s avgående generalsekreterare Perez de\r\nCuellar att det kalla kriget dolt en rad andra\r\nverkligheter som är djupt rotade i mänsklighetens\r\nvillkor. Det är dessa verkligheter vi nu måste ta oss\r\nan med förnyade ansträngningar.</pre><pre>Trots en ljusare politisk utveckling i världen och\r\nbetydande ekonomiska och sociala framsteg i\r\nmånga utvecklingsländer kvarstår det faktum att\r\növer en miljard människor, var femte individ,\r\nlever i djup fattigdom. Befolkningen i dessa länder\r\nökar snabbt. Ekonomiska och kulturella\r\nskillnader mellan olika regioner kan hota en\r\nfredlig utveckling.</pre><pre>Sverige söker med sitt bistånd i samverkan med\r\nandra länder främja en långsiktig utveckling som\r\nförmår höja de fattiga ländernas levnadsnivå.\r\nSamtidigt som vi står fast vid att en procent av vår\r\nbruttonationalinkomst skall gå till\r\nutvecklingsbistånd lägger vi om biståndspolitiken\r\ni riktning mot ett väsentligt starkare stöd för\r\ndemokrati och marknadsekonomi. Sverige förblir\r\nen aktiv partner i utvecklingsländernas\r\nansträngningar att åstadkomma bättre\r\nlevnadsbetingelser för sin befolkning.</pre><pre>Europapolitiken står inte i motsättning till\r\nSveriges engagemang i andra delar av världen. Vi\r\nkan inte avskärma oss från förhållandena i andra\r\nländer, vare sig de geografiskt befinner sig nära\r\neller långt borta. Världens länder har ett\r\ngemensamt ansvar för att finna former att\r\nstimulera utveckling och minska\r\nvälståndsklyftorna.</pre><pre>Hjälpen till utvecklingsländerna och till länder i\r\nCentral- och Östeuropa har både en materiell och\r\nen icke-materiell sida. Dels handlar det om\r\növerföring av pengar, varor och teknik, dels om\r\nmänskligt engagemang. Dessa två aspekter får inte\r\nfrikopplas från varandra.</pre><pre>Denna vinter har vi öppet konfronterats med svält\r\noch nöd i våra egna grannländer. Genom\r\nkatastrofbistånd har vi försökt lindra den akuta\r\nnöden. På sikt krävs emellertid en annan typ av\r\nåtgärder för att skapa ekonomisk och politisk\r\nstabilitet. Sovjetkommunismen har lämnat ett\r\ntragiskt arv av ekonomiskt kaos, energikris,\r\nmiljöskador och undertryckta etniska konflikter.\r\nSom vi redan bevittnat är övergången från\r\ndiktatur och socialistisk ekonomi till demokrati\r\noch marknadsekonomi både smärtsam och\r\nkomplicerad.</pre><pre>Sverige kan och bör lämna ett väsenligt bidrag till\r\nde nyligen befriade nationerna i Central- och\r\nÖsteuropa i deras omvandlingsprocess.\r\nRegeringen föreslår därför att resurserna för detta\r\nsamarbete tredubblas under den närmaste\r\ntreårsperioden. Inom denna ram avser vi att\r\nprioritera Estland, Lettland, Litauen, S:t\r\nPetersburgsområdet och Polen -- alla grannar vid\r\nÖstersjön.</pre><pre>Vi känner ett särskilt ansvar för de baltiska\r\nstaterna. För att åstadkommma en rimlig\r\nkoncentration av den svenska hjälpen söker vi\r\nlägga tyngdpunkten på valutastöd,\r\nåterupprättande av rättsstaten och demokratin,\r\ninförandet av marknadsekonomin och dess\r\ninstitutioner, uppbyggandet av fungerande\r\nfamiljejordbruk, stärkandet av enskild\r\nföretagsamhet samt förbättrandet av\r\nkärnkraftssäkerheten.</pre><pre>De största resurserna går till kunskapsöverföring.\r\nDenna bygger i hög grad på det mänskliga\r\nengagemang som spelar en avgörande roll för att\r\nbiståndet till Baltikum och Östeuropa skall bli\r\nframgångsrikt.</pre><pre>Under det gångna året har vi bevittnat hur många\r\nenskilda människor, organisationer, kommuner,\r\nföretag och lärdomsinstitutioner tagit initiativ för\r\natt hjälpa de baltiska folken och innevånarna i S:t\r\nPetersburg. Deras engagemang ger inte bara liv\r\noch blod åt samarbetet mellan våra länder. Det\r\nskapar också nära och stabila grannrelationer.</pre><pre>Även om Oberoende Staters Samvälde i sig utgör\r\nen övergång från ett system till ett annat, består\r\ndet till stor del av nationer som har en egen\r\nidentitet. Under december och januari erkände\r\nSverige de självständiga stater som ingår i detta\r\nstatsföbund. Vi hoppas på goda förbindelser med\r\ndessa länder, av vilka några ligger i vårt\r\ngrannskap.</pre><pre>Sovjetunionens sammanbrott skedde i stort sett i\r\nfredliga former, trots de stora latenta spänningar\r\nsom fanns inkapslade i denna konstgjorda\r\nstatsbildning. Att efterträdarstaterna deltar i det\r\ninternationella samarbetet och vinnlägger sig om\r\natt uppfylla ingångna avtal kommer att vara av\r\nstörsta betydelse för den fortsatta stabiliteten i vår\r\nregion.</pre><pre>I kraft av sin stora befolkning, sitt väldiga\r\nterritorium och sina omfattande resurser förblir\r\nRyssland en militär stormakt. En ekonomisk\r\nreformpolitik som misslyckas och leder till ett\r\nåterfall i auktoritära mönster samt spänningar\r\nmellan delar av den f.d. sovjetiska krigsmakten\r\nutgör de största säkerhetspolitiska hoten på kort\r\nsikt. Även om vi verkar för en positiv utveckling\r\nmåste vi ha beredskap för bakslag.</pre><pre>I de baltiska staterna finns fortfarande betydande\r\nf.d. sovjetiska stridskrafter. Eftersom denna\r\nnärvaro inte regleras av bilaterala avtal utgör den\r\nen anomali i dagens Europa. Vi förväntar oss att\r\nden nya ryska regeringen kommer att verka för ett\r\nsnabbt och konkret resultat av de förhandlingar\r\nsom skall reglera tillbakadragandet.</pre><pre>Till skillnad från sovjetimperiets förhållandevis\r\nfredliga avveckling kunde Jugoslavien inte\r\nupplösas utan uppslitande etniska konflikter. För\r\nen månad sedan erkände Sverige Slovenien och\r\nKroatien. Sedan ESK och EG trots intensiva\r\nansträngningar inte förmått vinna alla parter för\r\nen varaktig lösning av konflikten i Kroatien står\r\nnu förhoppningarna till en fredsbevarande FN-\r\nstyrka. Sverige är ett av de länder som bidrar till\r\ndenna.</pre><pre>Medan vi bevittnar en uppsplittring av Östeuropa\r\nfortsätter integrationen i Västeuropa. I Maastricht\r\ni december förra året tog EG-länderna ett viktigt\r\nsteg mot en fortsatt fördjupning av sin gemenskap.\r\nFärdriktningen stakades ut mot målet, ett allt\r\nfastare förbund mellan Europas länder och folk.</pre><pre>Bl.a. utformades ramarna för en gemensam\r\nutrikes- och säkerhetspolitik. Sverige har ett\r\nstarkt intresse av att så snabbt som möjligt kunna\r\nmedverka i Europeiska unionens utveckling. Vi är\r\növertygade om att vi kan ge viktiga politiska och\r\nekonomiska bidrag till Unionens, och därmed hela\r\nEuropas, framtid.</pre><pre>Genom Maastrichtbesluten öppnades också\r\nmöjligheten för snara medlemskapsförhandlingar\r\nmed Gemenskapen. Regeringen kommer att med\r\nkraft verka för att Sverige skall bli fullvärdig\r\nmedlem i januari 1995. Europeiska rådets möte i\r\nLissabon i slutet av juni kan ge viktiga impulser till\r\ndenna tidtabell.</pre><pre>Den snabba utvecklingen i Europa påverkar\r\nnaturligtvis också det nordiska samarbetet.\r\nDanmark deltar sedan två årtionden fullt ut i den\r\neuropeiska integrationen. Sverige och snart även\r\nFinland söker medlemskap, medan man i Norge\r\nintensivt diskuterar medlemskapsfrågan. Hela\r\nNorden utom Island kan således komma att ingå i\r\nEuropeiska unionen i mitten av detta årtionde.</pre><pre>Detta innebär inte att förutsättningarna för ett\r\nnordiskt samarbete försvinner, snarare att det\r\nkommer att bedrivas också inom en europeisk\r\nram. De nordiska statsministrarna har tillsatt en\r\nutredning av det nordiska samarbetet, som under\r\nåret kommer att resultera i förslag till reformer.</pre><pre>Ett vidgat samarbete mellan kuststaterna kring\r\nÖstersjön håller gradvis på att växa fram. Om en\r\nvecka äger ett utrikesministermöte rum i\r\nKöpenhamn som skall ägnas det framtida\r\nÖstersjösamarbetet. Därvid kommer bl.a. ett\r\nsärskilt Östersjöråd att upprättas. Sverige avser\r\natt aktivt bidra till detta första, breda tankeutbyte\r\nmellan marknadsekonomierna och\r\nreformekonomierna bland Östersjöns\r\nstrandstater.</pre><pre>Central- och Östeuropas närmande till väst och de\r\nallt starkare integrationssträvandena i Västeuropa\r\nhar delvis gjutit liv i gamla samarbetsstrukturer,\r\ndelvis skapat nya. Nu avtecknar sig ett dynamiskt\r\nmönster av multilaterala och bilaterala kontakter,\r\nsom utgör det stoff med vilket den framtida\r\neuropeiska samarbets- och säkerhetsstrukturen\r\nkommer att vävas. Arten av dessa kontakter --\r\nekonomiska, säkerhetspolitiska, sociala,\r\nkulturella -- demonstrerar med all tydlighet att det\r\nnya Europa kommer att söka sin trygghet i ett\r\nvidgat säkerhetsbegrepp.</pre><pre>Grundvalen härtill lades vid ESK:s toppmöte i\r\nnovember 1990, då deltagarna undertecknade\r\n''Parisstadgan för ett nytt Europa''. I denna\r\nförband sig alla parter att verka för demokrati,\r\nmänskliga rättigheter och en fri\r\nmarknadsekonomi. Därmed bekände sig alla\r\nEuropas stater för första gången till gemensamma\r\nvärderingar. Därmed blev också ett verkligt\r\nsamarbete möjligt.</pre><pre>Efter Parismötet har ESK för första gången sedan\r\nsin tillkomst utvecklat egna institutioner, av vilka\r\nden viktigaste är ministerrådet. Dess andra möte\r\nägde rum i Prag i slutet av förra månaden och\r\nnästa går av stapeln i Stockholm i december. Detta\r\ninnebär att Sverige blir ordförandeland efter\r\nTjeckoslovakien. Mot denna bakgrund känner vi\r\nett särskilt ansvar för att ytterligare intensifiera\r\nvåra insatser i ESK-processen.</pre><pre>Vid ESK:s uppföljningsmöte i Helsingfors, som\r\ninleds nästa månad, kommer Sverige att aktivt\r\ndelta i ansträngningarna att förbättra\r\norganisationens beslutsförmåga och utöka dess\r\nkonfliktlösande verksamhet. ESK är det enda\r\neuropeiska forum som har ett allomfattande\r\nmedlemskap och en allomfattande dagordning. En\r\nhelt annan sak är att andra organisationer för\r\nnärvarande står bättre rustade att handla\r\noperativt. Samtidigt som ESK håller på att stärka\r\nsina egna mekanismer och beslutsformer\r\nförbättras också samarbetet med dessa\r\norganisationer.</pre><pre>Inom ramen för Europeiska unionen kommer ett\r\nantal länder att bedriva ett försvarspolitiskt\r\nsamarbete i VEU, Västeuropeiska unionen. Ett\r\nutbyggt samarbete med de nya demokratierna i\r\nCentral- och Östeuropa är en viktig del av dess\r\nuppgifter. Också NATO håller på att få en ny roll\r\ngenom det säkerhetspolitiska samarbetet med dess\r\nforna fiender inom det nyetablerade\r\nNordatlantiska samarbetsrådet, NACC. Många av\r\nde central- och östeuropeiska länderna\r\neftersträvar i dag medlemskap i NATO som den\r\nyttersta garantin för sin säkerhet.</pre><pre>EG:s och EFTA:s utvidgade ekonomiska\r\nsamarbetsrelationer med Östeuropa är också av\r\nutomordentlig vikt för den framtida stabiliteten\r\noch säkerheten i regionen. Detsamma gäller\r\nEuroparådets verksamhet för att stärka den\r\ndemokratiska processen, de rättsliga\r\ninstitutionerna och respekten för de mänskliga\r\nrättigheterna. All denna verksamhet står på\r\nParisstadgans grund.</pre><pre>Exakt hur detta övergripande europeiska\r\nsamarbete kommer att forma sig under\r\ninnevarande omställningsperiod efter\r\nblockmotsättningarnas upphörande är svårt att\r\nbestämt uttala sig om i dag. Vad vi i dag kan ange\r\när ett antal utgångspunkter för vår\r\nsäkerhetspolitik. Dess hårda kärna är fortfarande\r\nden militära alliansfriheten med skyldighet att\r\nupprätthålla en betryggande självständig\r\nförsvarsförmåga för att vi skall kunna vara\r\nneutrala i händelse av ett krig i vårt närområde.</pre><pre>Det finns ingenting i dagens europeiska process\r\nsom fritar oss från vårt ansvar att med ett\r\noberoende försvar självständigt skydda vårt stora\r\nluft-, sjö- och landterritorium. Härigenom bidrar\r\nvi också till stabiliteten i Nordeuropa.</pre><pre>Eftersom vi inte vet vad framtiden kan innebära\r\nhar vi ingen anledning att stänga några dörrar.\r\nDet är ett starkt svenskt intresse att fullt ut delta i\r\nutbyggnaden av det utrikes- och säkerhetspolitiska\r\nsamarbetet inom såväl Europeiska unionen som\r\nESK i syfte att bygga upp en fungerande europeisk\r\nsäkerhetsordning. Detta innebär att den\r\neuropeiska identiteten i vår utrikes- och\r\nsäkerhetspolitik gradvis kommer att bli av allt\r\nstörre betydelse.</pre><pre>Som ett utslag av den ökade säkerhetspolitiska\r\nsamsynen i Europa kommer ett europeiskt\r\nsäkerhetsforum att inrättas efter ESK:s\r\nuppföljningsmöte i Helsingfors. Detta blir ett\r\nforum för dialog och förhandlingar om\r\nrustningskontroll och andra säkerhetsfrågor, som\r\ni många fall kommer att avse ett geografiskt\r\nområde som sträcker sig från Vancouver till\r\nVladivostok.</pre><pre>Sannolikt kommer dagordningen för detta forum\r\ninte bara att omfatta traditionella ESK-frågor som\r\nförtroendeskapande åtgärder och nedskärning av\r\nkonventionella stridskrafter. Frågor om icke-\r\nspridning och internationell vapenhandel kommer\r\ntroligen att spela en allt större roll.</pre><pre>Detta är problem som är centrala för svenk\r\nsäkerhetsoch nedrustningspolitik. Regeringen\r\nundersöker för närvarande nya möjligheter att i\r\nsamarbete med andra länder och berörda\r\ninternationella organisationer förhindra\r\nspridningen av kärnvapen, kärnvapenteknologi\r\noch klyvbart material samt andra\r\nmassförstörelsevapen. De mest angelägna\r\nåtgärderna rör utformningen av svenskt stöd till\r\nde f.d. sovjetrepubliker som söker eliminera\r\nkärnvapen och kemiska vapen på sitt territorium\r\noch ökade svenska insatser för att åstadkomma\r\nbättre säkerhet hos kärnkraftsanläggningarna i\r\nBaltikum, Ryssland och Ukraina. Vi kommer\r\nockså att verka för att ett heltäckande avtal om\r\nförbud mot kemiska vapen sluts under 1992 och\r\nför att stärka existerande kontrollregimer för alla\r\nkategorier av massförstörelsevapen.</pre><pre>Inom FN-systemet fortsätter regeringen att driva\r\nen aktiv politik på nedrustnings- och\r\nrustningskontrollområdet. Nu när den bipolära\r\nblockuppdelningen upphört har Förenta\r\nnationerna avsevärt bättre möjligheter att\r\ngenomföra stadgans principer och syften att skapa\r\nen säkrare värld. Säkerhetsrådets ökade intresse\r\nför att förhindra spridningen av\r\nmassförstörelsevapen visar att FN kan spela en\r\nviktig roll i centrala nedrustningsfrågor, även om\r\nstormakternas kärnvapennedskärningar sker i\r\nbilaterala eller unilaterala former.</pre><pre>Som en demonstration av FN:s ökade betydelse\r\nefter det kalla krigets slut samlades medlemmarna\r\nav FN:s säkerhetsråd till ett toppmöte i New York\r\nden sista januari i år. Vid detta möte antog de en\r\ndeklaration som betonade vikten av FN:s\r\nfredsskapande verksamhet och uppdrog åt\r\ngeneralsekreteraren att undersöka hur\r\nvärldsorganisationens kapacitet på detta område\r\nkan stärkas.</pre><pre>Många av deklarationens tankar kring stärkandet\r\nav FN:s konfliktförebyggande förmåga\r\nsammanfaller med vad de nordiska länderna\r\ntidigare rekommenderat, senast i ett gemensamt\r\nuttalande vid det nordiska utrikesministermötet i\r\nReykjavik i januari. Om Sverige får stöd för sin\r\nkandidatur till en plats i säkerhetsrådet 1993--94\r\nkan vi där aktivt verka för att omsätta de nya\r\nåtgärderna i praktiken.</pre><pre>I en enhälligt antagen resolution har 1990-talet\r\nutropats till Förenta nationernas\r\nfolkrättsårtioende. Sverige och de övriga nordiska\r\nländerna har definierat några hörnstenar för\r\narbetsprogrammet, såsom respekt för rättsstatens\r\nprinciper och villighet att lösa internationella\r\ntvister med fredliga medel.</pre><pre>Den svenska utrikespolitiken skall vara en klar\r\nröst för mänskliga rättigheter, frihet och\r\ndemokrati i världens alla delar. Frågan om ett\r\nlands utveckling kan inte skiljas från den om\r\nbefolkningens mänskliga rättigheter. Sverige\r\nverkar för att FN skall spela en växande roll i\r\nfrämjandet av de mänskliga rättigheterna och\r\nvälkomnar en utveckling i denna riktning. Vid\r\nsidan av naturkatastrofer och svält är krig,\r\nmassivt våld och rättslöshet orsaken till de stora\r\nflyktingströmmar vi bevittnat under senare år.</pre><pre>Trots att säkerhetsrådet på senare tid\r\ndemonstrerat en ny anda av samarbete och\r\nhandlingskraft, kvarstår alltjämt ett antal\r\nkonflikter på den internationella dagordningen.\r\nJag tänker bl.a. på Afrikas Horn, Afghanistan,\r\nVästra Sahara och Cypern. Gemensamt för dem\r\nalla är att FN kan spela en betydelsefull roll för\r\nderas lösning. Den avgående generalsekreterarens\r\nintervention i den utdragna konflikten i El\r\nSalvador, liksom de pågående ansträngningarna\r\natt lösa konflikten i Cambodja, utgör exempel på\r\nkreativa, fredsskapande insatser.</pre><pre>Sydafrikas omvandling utgör en dynamisk och i\r\nsina huvuddrag löftesrik process. Den har hittills\r\nlett till att apartheidsystemets grundläggande\r\nrasåtskiljande lagar avskaffats. Å andra sidan är\r\nden konstitution som förvägrar\r\nbefolkningsmajoriteten rösträtt fortfarande i\r\nkraft. En svensk parlamentarisk delegation har\r\njust besökt Sydafrika med uppgift att ge\r\nregeringen ett fördjupat underlag för\r\nutformningen av den svenska Sydafrikapolitiken.\r\nHändelseutvecklingen i landet avgör när Sverige\r\nkan börja upphäva sina sanktioner.</pre><pre>I vissa fall är beklagligtvis FN:s möjligheter till\r\neffektivt handlande av olika skäl begränsade. I\r\nMellanösternkonflikten har världsorganisationen,\r\nsärskilt generalförsamlingen, länge betraktats\r\nmed misstänksamhet av en av konfliktens parter.\r\nFörhoppningsvis kan de nya strömningarna i\r\nvärldsorganisationen bidra till att skingra denna\r\nmisstänksamhet och öka FN:s möjligheter att spela\r\nen konstruktiv roll i sammanhanget. Den drivande\r\nmotorn bakom den regionala fredskonferensen för\r\nMellanöstern har hittills varit Förenta staterna.\r\nSverige stödjer den bräckliga fredsprocess som\r\näntligen har kommit i gång. Varje nytt\r\nförhandlingsmöte innebär ett litet steg i riktning\r\nmot fred och försoning mellan parterna.</pre><pre>Den europeiska säkerhets- och\r\nsamarbetskonferensen är den första riktigt\r\nframgångsrika regionala samarbetsordning av\r\nden typ som FN-stadgan uppmuntrar i sitt åttonde\r\nkapitel. Mellanöstern är ett område som skulle\r\nkunna dra stor nytta av ett liknande regionalt\r\narrangemang. Den svenska regeringen stödjer\r\nsträvandena till multilateralt samarbete inom\r\nramen för fredsprocessen och är uppmärksam på\r\nmöjligheterna att bidra till denna utveckling.</pre><pre>Mellanöstern är granne med Europa, och\r\ninstabilitet i detta område innebär ett hot mot\r\nstabiliteten i vår egen region. Ett starkt och brett\r\nsamarbete mellan regionerna kan bidra till en\r\nfredlig utveckling.</pre><pre>Vad vi kommer att se i framtiden är troligen en\r\nstarkare integration av regionerna och ett\r\nstärkande av länkarna mellan dem. Då\r\nEuropeiska unionen genom integration och\r\nsamverkan tillväxer i kraft kommer den också\r\nmera effektivt att kunna fungera som motor vad\r\ngäller att överbrygga klyftorna till de fattigare\r\ndelarna av världen. Sverige vill verka för ett\r\nEuropa som är öppet mot sin omvärld.</pre><pre>Frihandeln har en avgörande betydelse för tillväxt\r\ni alla länder. Det internationella handelssystemet,\r\nsom bygger på allas fördelar av konkurrens och\r\nhandel, måste därför försvaras och\r\nvidareutvecklas. Sverige deltar aktivt i\r\nansträngningarna att föra de internationella\r\nförhandlingarna i GATT om ett förbättrat och\r\nutvidgat internationellt frihandelssystem till en\r\nlyckosam avslutning.</pre><pre>När det gäller de fattiga ländernas utveckling finns\r\nen växande medvetenhet om den fria marknadens\r\nmöjligheter att maximalt nyttiggöra tillgängliga\r\nresurser. Flera asiatiska länder har demonstrerat\r\natt det går att bryta fattigdomsspiralen genom ett\r\nökat deltagande i världsekonomin. Den tunga\r\nskuldbördan i många u-länder kan emellertid\r\nutgöra ett allvarligt hinder för ekonomisk och\r\nsocial utveckling.</pre><pre>Det förbättrade internationella klimatet har ökat\r\nFN:s möjligheter till insatser också på det\r\nekonomiska och sociala området. Samtidigt krävs\r\nvissa organisatoriska förändringar för att FN skall\r\nkunna spela den ledande utvecklingspolitiska roll\r\nsom ligger i linje med stadgans syften. Sverige\r\ndeltar aktivt i ansträngningarna att förbättra\r\nvärldsorganisationens förmåga i detta avseende.</pre><pre>Fru talman! Allt fler frågor kräver i dag ett\r\neffektivt internationellt samarbete. Vi lever i en\r\nvärld av växande ömsesidigt beroende. På miljöns\r\nområde framstår det ömsesidiga behovet särskilt\r\ntydligt. Regionala och globala miljöproblem måste\r\nlösas i mellanstatligt samarbete. Dessa frågor står\r\nhögt på regeringens dagordning. FN:s konferens\r\nom miljö och utveckling i Rio de Janeiro i sommar\r\nkan få stor betydelse för ansträngningarna att lösa\r\nakuta miljöproblem som växthuseffekten och\r\nuttunningen av ozonlagret. Dessutom skall ett\r\nkonkret handlingsprogram utformas med syfte att\r\nsäkerställa världens ekologiska bas för kommande\r\ngenerationer.</pre><pre>Det blir vår gemensamma förmåga att handskas\r\nmed de långsiktiga problemen inom det globala\r\nsamarbetssystemets ram som avgör om\r\nkommande generationer skall kunna leva i vår\r\nvärld under drägliga förhållanden.</pre><pre>Sverige kommer att axla sitt ansvar. Vi har en\r\nmycket intensiv utrikespolitisk period framför oss,\r\nbåde regionalt och globalt, genom vår\r\nmedlemskapsansökan i EG, genom vårt\r\nkommande ordförandeskap i ESK och genom vår\r\nkandidatur till FN:s säkerhetsråd.</pre><pre>Anf. 3  PIERRE SCHORI (s):</pre><pre>Fru talman! Fru utrikesminister! De senaste årens\r\nrasande snabba förändringar är bara början på en\r\nvärldsomspännande omvandling, vår tids verkliga\r\nrevolution.</pre><pre>En ny världsordning kommmer att ta form.\r\nAntingen låter vi den ordningen bestämmas av\r\nolika makters godtycke eller formar vi den -- vi,\r\nvärldens länder och folk -- gemensamt och\r\nmedvetet så att den svarar mot människans behov.</pre><pre>Tre principer måste styra arbetet för en\r\nmänniskovärdig världsordning.</pre><pre>--Den måste grundas på gemensam säkerhet.</pre><pre>--Den måste genomsyras av en demokratisk\r\nkultur.</pre><pre>--Den måste präglas av en strävan till allas välfärd.</pre><pre>I en värld av allt starkare ömsesidiga beroenden\r\nmåste vi finna sätt att leva -- inom våra länder,\r\nmed andra länder och på global nivå -- som är\r\nsocialt och ekonomiskt hållbara och som står i\r\nharmoni med naturen.</pre><pre>Människan -- i detta begrepps fulla filosofiska\r\nbetydelse -- måste bli den nya världsordningens\r\nmått.</pre><pre>Efter glädjen över det kalla krigets slut, över\r\nfrihetens och demokratins seger i Östeuropa och\r\növer de nya öppningarna inser vi att vi nu bara\r\nstår i början av en världsomspännande\r\nomvandling.</pre><pre>Det gamla har dött, men det nya har ännu inte\r\nfötts.</pre><pre>Detta nya kommer inte av sig självt. Sverige måste\r\nfortsätta att föra en aktiv nedrustnings- och\r\nutrikespolitik. Våra ambitioner måste sträcka sig\r\nlängre än till t.ex. kontroll av kärnvapen. De\r\nmåste gälla förstörelse av dessa domedagsvapen.</pre><pre>Freden återstår att säkras, nedrustningen att\r\nfullföljas och resurserna att frigöras.</pre><pre>Demokratins landvinningar måste säkras, dess\r\ninstitutioner förstärkas och dess räckvidd\r\nutsträckas.</pre><pre>Vi måste möta de gränsöverskridande utmaningar\r\nsom kommer av miljöförstöringen, av\r\nbefolkningsutvecklingen och av de tilltagande\r\nmigrationsströmmarna.</pre><pre>Bakom oss har vi ett årtionde av sjunkande\r\nlevnadsstandard i stora delar av världen. När\r\nWilly Brandt bildade sin Nord/syd-kommission\r\n1980 gick 50 miljarder dollar från i-länderna i\r\nnord till u-länderna i syd. Tio år senare, 1990, var\r\nflödet omvänt: 50 miljarder dollar gick från syd till\r\nnord. För många i tredje världen innebär den\r\nhumanisering som vi i Europa sett inom\r\nvärldspolitiken samtidigt en brutalisering av\r\nvärldsekonomin.</pre><pre>Ur den osäkerhet som tilltar växer också\r\nspänningar. Det finns en växande otålighet med\r\norättvisor och ojämlikhet. Hur mycket fattigdom\r\nkan demokratin bära? Hur mycket orättvisor tål\r\nden globala säkerheten?</pre><pre>Många krafter runt om världen verkar i dag för\r\natt bekämpa fattigdom och förtryck. Men i den\r\nkampen är framgång ännu inte säkrad. De globala\r\nsamarbetsformerna är inte på plats. Våldets och\r\nosäkerhetens tid är ännu inte förbi.</pre><pre>De i den rika världen som hänger sig åt självgodhet\r\noch självtillräcklighet bedrar sig. De i den rika\r\nvärlden som tror att deras intressen kan säkras\r\ngenom fasthållandet vid gamla strukturer, genom\r\ninåtvändhet och utan att skapa möjligheterna till\r\ngenuin global samverkan bedrar sig också.</pre><pre>De för världen bort från, inte fram mot,\r\ngemensam säkerhet. De hindrar, de främjar inte,\r\nframväxten av en demokratisk kultur. De\r\nförsvårar, de underlättar inte, strävan efter allas\r\nvälfärd.</pre><pre>Vi måste lära av misstagen.</pre><pre>När demokratin skulle konsolideras i Europa efter\r\nandra världskriget ställdes Marshallplanen till\r\nförfogande. När t.ex. Latinamerika i dag skall\r\nkonsolidera demokratin efter militärjuntorna,\r\nfinns ingen Marshallplan att tillgå. I stället har\r\nresurser motsvarande 15 Marshallplaner lämnat\r\nLatinamerika under det senaste årtiondet.\r\nUruguays förre president Sanguinetti har med\r\nvisst fog påpekat: Ni i de rika länderna kräver att\r\nvi demokratiserar, men er ekonomiska politik\r\nhjälper demokratins fiender.</pre><pre>När Sydafrikas folk står mitt uppe i\r\nfrihetskampen, då kan inte Sveriges främsta mål\r\nvara sanktionernas upphävande. Vi måste tydligt\r\nstå på den fredliga samhällsomdaningens sida och\r\nstödja ANC och de andra demokratiska krafterna,\r\nvita som svarta.</pre><pre>När palestinier och israeler försöker finna en\r\nlösning bortom terror och ockupation för sina folk\r\noch nationer, går det inte att komma förbi PLO, ej\r\nheller Shamir-regeringens olagliga bosättningar.</pre><pre>Fru talman! När de europeiska länderna samlades\r\ni Paris för ett drygt år sedan inom ramen för ESK\r\nför att underteckna ett gemensamt dokument var\r\ndet kulmen på en lång process som inleddes under\r\ndet kalla krigets dagar. Många av de idéer som nu\r\ngenomförs kan härledas till det arbete som under\r\n1980-talet gjordes av Palmekommissionen.</pre><pre>Parisstadgan binder länderna till en gemensam\r\nuppsättning värderingar och regler som är mer\r\nlångtgående än kanske någon grupp länder\r\ntidigare någonsin har förbundit sig till.</pre><pre>Dessa framsteg har betydelse långt utanför\r\nEuropa, inte bara därför att Parisstadgan\r\nslutgiltigt sätter punkt för det kalla kriget och\r\nöppnar vägen för ett nytt europeiskt och globalt\r\nsamarbete, utan också för att dess principer och\r\nregler kan ha tillämpning på många andra håll i\r\nvärlden.</pre><pre>Inget kommer att visa tydligare om vi menar allvar\r\nmed en ny världsordning än Förenta nationernas\r\nkonferens om miljö och utveckling i Rio de Janeiro\r\nnu i juni. Tjugo år efter miljökonferensen i\r\nStockholm och ett par år efter\r\nBrundtlandkommissionens rapport samlas nu\r\nvärldens länder för att söka nå överenskommelser\r\ni frågor av uppenbart gemensamt intresse.</pre><pre>Om konferensen gör framsteg kommer den att\r\nmed konventioner, deklarationer,\r\nhandlingsprogram m.m. binda världens länder i\r\nlångtgående förpliktelser.</pre><pre>Vad händer då om ett land inte vill eller inte kan\r\nleva upp till förpliktelserna? Sanktioner eller stöd?\r\nHur vi handskas med detta kommer att avslöja om\r\nvi menar allvar med en ny världsordning eller inte.</pre><pre>Det här ställer frågan om globalt ledarskap på sin\r\nspets. Det är uppenbart att sådant ledarskap\r\nmåste vara en gemensam angelägenhet. Ingen\r\ngrupp rika länder i nord kan ersätta globala -- och\r\nregionala -- styresformer. Ingen\r\nstormaktshegemoni, om än aldrig så välvillig, kan\r\nmöta de globala utmaningarna. Det är inte bara\r\nmoraliskt oacceptabelt, det kommer också att visa\r\nsig ineffektivt.</pre><pre>För ett år sedan rasade Gulfkriget och slutade i\r\ndöd och förstörelse, i mänsklig och miljömässig\r\nkatastrof. Saddam Hussein bär det yttersta\r\nansvaret för denna tragedi. Sorgligt nog kunde\r\ninte FN förhindra Iraks invasion av Kuwait, ej\r\nheller bidra till att lösa konflikten på fredlig väg.</pre><pre>För tio år sedan föreslog Palmekommissionen och\r\nandra konkreta åtgärder som skulle ha höjt\r\ntröskeln betydligt och fått en invasionsmakt att\r\ntänka två gånger innan den tog till våld. Det var\r\nefter Gulfkriget som vissa började tala om en ny\r\nvärldsordning. Den världsordningen startade med\r\nen tragedi -- det kurdiska folkets. Ett globalt\r\nförvarningssystem och en krigsförebyggande\r\nmekanism inom FN:s ram var en bland flera\r\nåtgärder som kommissionen föreslog.</pre><pre>Dessa frågor stod i centrum för det s.k.\r\nStockholmsinitiativet för gemensam säkerhet och\r\nglobalt ledarskap från i april förra året. Det\r\ndokument som antogs uppmanade världens ledare\r\ntill visionärt handlande i ''San Francisco-andan'',\r\nalltså i den anda som för snart 50 år sedan skapade\r\nFörenta nationerna.</pre><pre>FN kan nu bli den organisation den var avsedd att\r\nbli. FN-stadgan, mänsklighetens kanske viktigaste\r\ndokument någonsin, ger oss stora möjligheter.</pre><pre>Svensk utrikespolitik har över åren arbetat\r\nkonsekvent med detta mål. Våra bidrag har varit\r\nkonkreta och gällt så gott som alla FN:s områden.</pre><pre>Vi har lojalt ställt upp med svenskars insatser och\r\nmed stora resurser. Vi har också varit kritiska och\r\nständigt sökt förstärka och effektivisera\r\norganisationen.</pre><pre>Vår FN-ambassadör, Jan Eliasson, har utnämnts\r\ntill en av de biträdande generalsekreterarna hos\r\nden nye FN-chefen, Boutros Ghali. Denna\r\nutnämning, liksom utnyttjandet av svensk\r\ndiplomatis tjänster i många olika sammanhang --\r\nsom Rolf Ekéus i Irak-frågan och Anders Kompass\r\ni El Salvador -- är en bekräftelse på värdet av\r\nSveriges konstruktiva engagemang, på\r\ntrovärdigheten i en framsynt utrikespolitik. Denna\r\nfår inte gå till spillo.</pre><pre>Det är viktigt nu att säkerhetsrådet har blivit mer\r\nhandlingskraftigt.</pre><pre>Men det är oroande att så många länder inte lever\r\nupp till sina ekonomiska förpliktelser gentemot\r\nFN. USA, som är skyldigt 141 miljoner US dollar\r\nför de fredsbevarande insatserna, är också vad\r\ngäller den allmänna budgeten\r\nvärldsorganisationens störste gäldenär.</pre><pre>Fru talman! Ett starkare FN och ett\r\nvärldsomfattande engagemang ligger i högsta grad\r\ni Sveriges intresse. Det har därför varit nedslående\r\nunder de gångna månaderna att konstatera att den\r\nmoderatledda utrikespolitiken förefaller sakna\r\nglobal utblick. Moderaternas engagemang tycks\r\ninte sträcka sig bortom Europas och de rika\r\nländernas gränser. Europapolitiken är nu liksom\r\ntidigare av central betydelse för vårt land, men det\r\nhar redan länge varit uppenbart för generation\r\nefter generation svenskar att ingen av oss längre\r\nkan räkna oss bara som svenskar och europeér. Vi\r\nmåste också se oss som medborgare i världen.</pre><pre>Svensk välfärd är beroende av att vi klarar av att\r\nskapa ett effektivt och globalt samarbete. Svenskt\r\nnäringsliv behöver alltmer marknaderna också\r\nutanför Europa. Sveriges miljöproblem kan inte\r\nlösas utan också globala överenskommelser.\r\nSverige kommer inte att stå opåverkat om\r\nfattigdom och förtvivlan tilltar och driver fram en\r\nökad migration. Sverige kommmer inte att stå\r\nopåverkat om intolerans och främlingsfientlighet\r\neldar under nya konflikter.</pre><pre>Nya murar kan inte skydda oss. Det är en illusion\r\natt tro att vi kan bygga vår välfärd under en\r\nglänsande glaskupa, i isolering och inåtvändhet.\r\nVälfärdsenklaven, den må vara svensk eller\r\nvästeuropeisk, är varken moraliskt eller politiskt\r\nhållbar i längden.</pre><pre>Fru talman! För Sverige, omedelbar granne tilll\r\nfem östeuropeiska länder och en världsdel som\r\nnyligen befriats från diktatur, är det nu också av\r\nstörsta betydelse att inte nya murar uppstår i\r\nEuropa. Den fallna järnridån får inte ersättas av\r\nnya välfärdsmurar.</pre><pre>Det är långt ifrån säkert att länderna i öst kommer\r\natt hitta de rätta balanserna och de rätta\r\nkombinationerna av nationell frigörelse,\r\ngemensamt ansvarstagande och ömsesidig respekt\r\noch tolerans och de rätta kombinationerna av\r\nradikal omvandling och stabilitet, av\r\nmarknadsekonomiska reformprogram och\r\npolitiska, sociala, miljömässiga och många andra\r\nambitioner. Det finns inga enkla lösningar, och det\r\nräcker inte med att vi dyrkar Mammon.</pre><pre>Förvisso behövs nu radikala reformer. Men de i\r\nväst som nu utan eftertanke skriver ut\r\nstålbadsrecept och talar om att genomföra\r\n''gigantiska samhällsexperiment'' riskerar att\r\ngöra de ranka samhällena en björntjänst. Det sista\r\nde behöver är nya klassideologier.</pre><pre>Demokratin kan bli det första offret. År av\r\nförtryck och förljugenhet har satt sina spår.</pre><pre>Vi måste ge vårt fulla stöd så att demokratins\r\nkultur får fotfäste i samhällena och deras\r\ninstitutioner.</pre><pre>Samarbetet med övriga Europa kommer att vara\r\navgörande. FN-stadgan och ESK:s Parisstadgar\r\nmåste binda också de nya länderna. Så kan vi\r\nskapa den trygghet i en bredare gemenskap som är\r\ndet bästa försvaret mot odemokratiska och kanske\r\nvåldsamma försök att utnyttja det labila läget.</pre><pre>Men samarbetet måste också ha en materiell sida.\r\nEtt konkret stöd har utlovats från många håll.\r\nMen vad har det blivit av löftena? Enligt uppgift\r\nhar bara ca 20 % av de 45 miljarder dollar som\r\nvästvärlden utlovat sedan 1989 verkligen kommit\r\ntill användning. Risken förefaller stor att alltför\r\nlitet görs. Därför ställer vi socialdemokrater oss\r\nundrande över hur den svenska regeringen\r\nförsinkar stödet till Öst- och Centraleuropa.</pre><pre>I budgetpropositionen presenterades en ram, som\r\nhittills visat sig vara tom.</pre><pre>De rubriker som utrikesministern redovisade i dag\r\nför detta bistånd är inte heller nya. Och de saknar\r\nexekutiv prägel. Det vet alla med inblick i sakernas\r\ntillstånd.</pre><pre>Detta är en fråga av nationellt svenskt intresse.\r\nSocialdemokraterna har i en motion här i\r\nriksdagen lagt fram sina förslag. Det blir nu\r\nutrikesutskottets uppgift att närmare precisera\r\nvad regeringen lämnat ogjort. Vi måste snabbt nå\r\nen överenskommelse om hur stödet skall se ut.</pre><pre>Fru talman! Förutsättningarna finns nu att bygga\r\nen ny alleuropeisk säkerhets- och\r\nsamarbetsordning. Arbetet i ESK och\r\nEuroparådet har varit avgörande. Europeiska\r\nunionen kommer att alltmer stå i centrum för det\r\neuropeiska samarbetet. Sverige kommer som\r\nmedlem i denna union att kunna ge sitt bidrag till\r\nsamarbetet. Socialdemokraterna deltar redan\r\nindirekt i detta arbete genom en aktiv medverkan\r\ni socialistgruppens parlamentariska möten i\r\nBryssel.</pre><pre>Strävan efter gemensam säkerhet har motiverat\r\nSveriges deltagande under snart två årtionden i\r\narbetet med att söka nya säkerhetsstrukturer i\r\nEuropa.</pre><pre>Ingen kan i dag säga vad som blir den slutliga\r\nordning som bäst gagnar Europas folk. EG:s\r\ntoppmöte i Maastricht utvidgade sina ambitioner\r\npå säkerhets- och försvarspolitikens område.</pre><pre>Inget medlemsland kan emellertid tvingas att delta\r\ni Västeuropeiska unionen eller att följa dess beslut.\r\nNågot alternativ till vår militära alliansfrihet\r\nföreligger inte i dag. Men detta skall inte hindra\r\nSverige från att vara en aktiv part i sökandet efter\r\nnya alleuropeiska säkerhetsstrukturer.</pre><pre>När nu regeringen säger sig vilja öka sitt\r\nengagemang i ESK-processen är detta en både\r\nnödvändig och välkommen nyorientering.</pre><pre>ESK är för oss den ideala ramen för en framtida\r\neuropeisk fredsordning. Samtidigt bör vi ha ett\r\nöppet sinne inför de förändringar som nu kan ta\r\nform. De närmare kontakterna mellan NATO och\r\nde central- och östeuropeiska länderna inom det\r\nnordatlantiska samarbetsrådet (NACC) innebär\r\nett paradigmskifte i europeisk säkerhetspolitik. I\r\nförlängningen ser vi konturerna av en alleuropeisk\r\nsäkerhetsorganisation, med kollektiv säkerhet,\r\negna fredsbevarande trupper, möjlighet till\r\nsanktioner mot en fridsstörare och en europeisk\r\nfredszon som mål.</pre><pre>Fru talman! Kammaren återvänder till debatten\r\nom EG:s utveckling senare i dag, men låt mig\r\nunderstryka den betydelse det närmare\r\neuropeiska samarbetet har för\r\nsocialdemokraterna. Vi vill gå in i EG inte i\r\nmotvillig eftergift till ekonomiska realiteter utan\r\nsom en konstruktiv partner.</pre><pre>Vi tror inte att allt samarbete nödvändigtvis blir\r\nlätt eller att framstegen blir automatiska, men vi\r\när övertygade om att ett närmare europeiskt\r\nsamarbete och ett medlemskap i EG är till gagn för\r\nSverige och de värden som socialdemokraterna\r\noch likasinnade står för.</pre><pre>Det nordiska samarbetet bör förnyas. Tvärtemot\r\nde signaler som synes komma från statsministern\r\noch utrikesministern är det hög tid att i det nya\r\nEuropa utveckla Nordens roll.</pre><pre>Det är också givet att Sverige har en särskild roll\r\natt spela i att utveckla samarbetet mellan länderna\r\nkring Östersjön. Därför är det bra att regeringen\r\nnu äntligen tar tag i frågan om ett Östersjöråd.</pre><pre>Fru talman! Det finns förutsättningar för fortsatt\r\nbred enighet om utrikespolitiken.\r\nUtrikesdeklarationens försiktiga och föga\r\nomskakande innehåll är en bekräftelse på att\r\nmoderaterna tagit intryck av kritiken mot deras\r\nextraturer, en kritik som inte bara kommit från\r\noss socialdemokrater.</pre><pre>Vi är inte nöjda med den passivitet, bristande\r\nkonkretion och grunda analys som återspeglas i\r\navsnitten om Östeuropa, Mellanöstern och\r\nSydafrika.</pre><pre>Vi saknar en klar svensk linje i fråga om fred och\r\nnedrustning.</pre><pre>Vi delar inte heller regeringens rosenröda\r\nförtröstan på Mammon och marknadskrafterna\r\nsom alltings undermedicin. Även Pinochet älskade\r\nmarknaden.</pre><pre>På en punkt innehåller regeringsdeklarationen\r\ngrov propaganda. Att hävda att man nu skulle ha\r\nlagt om biståndspolitiken i riktning mot ett\r\nväsentligt starkare stöd för demokrati är rena\r\nfalskdeklarationen.</pre><pre>För den utrikespolitiska enigheten kommer\r\nriksdagens roll nu att vara mycket viktig.\r\nSocialdemokraterna har i fem partimotioner givit\r\nsitt bidrag till att ange riktlinjerna, komma med\r\nlösningar och nå enighet.</pre><pre>Sverige har genom årtionden byggt en tydlig\r\ninternationell identitet. Den är en tillgång när vi\r\nnu skall bidra till den nya ordning som vår tid\r\nkommer att se växa fram i Europa och i världen.\r\nOmvärlden förväntar av Sverige att vi ger det\r\nbidraget till att förverkliga visionen om en värld\r\ngrundad på gemensam säkerhet, genomsyrad av\r\nen demokratisk kultur och präglad av en strävan\r\ntill allas välfärd.</pre><pre>Anf. 4  IAN WACHTMEISTER (nyd):</pre><pre>Fru talman! Sveriges förhållande till främmande\r\nmakt är gott. Ungefär så brukade det heta förr i\r\ntiden, när vårt förhållande till den främmande\r\nmakten Sovjetunionen var nog så kusligt.</pre><pre>I dag vet vi knappt vilka de främmande makterna\r\när -- nya nationer, nya konstellationer, unioner och\r\nsamvälden dyker upp. Oro och nöd i vår\r\nomedelbara omgivning är nya inslag för oss i\r\nSverige, även om samma oro och nöd funnits i vår\r\nomedelbara omgivning under mycket lång tid.</pre><pre>När järnridån försvann kom verkligheten till\r\nSverige. Rullgardinen åkte upp med en smäll.\r\nYrvaket iakttog vi för första gången vår egen\r\nverklighet. Tänk så mycket skönare och enklare\r\nnär problemen var långt bort, och tänk så duktiga\r\nvi var på att lösa dem! Det sista skriket i denna\r\ninvanda verklighetsflykt är i dag att låtsas att\r\nproblemen på andra sidan Fredens hav inte är så\r\nfarliga, att det säkert ordnar sig medan vi blundar\r\noch talar om något annat.</pre><pre>Vad gäller utrikesministerns anförande vill jag\r\ninstämma i att regeringen bör prioritera Estland,\r\nLettland, Litauen, Polen och S:t\r\nPetersburgsområdet i våra insatser i Sveriges\r\nnärområde, att Sverige skall delta i en FN-styrka i\r\nKroatien-konflikten, att det är viktigt att bygga\r\nupp en fungerande europeisk säkerhetsordning,\r\natt vi måste förhindra spridningen av kärnvapen\r\noch andra massförstörelsevapen -- Saddam\r\nHussein lär inte bli världshistoriens siste despot --,\r\natt vi måste höja säkerheten i\r\nkärnkraftsanläggningar i vår omgivning -- nu\r\nbörjar vi äntligen inse hur patetisk den svenska\r\nkärnkraftsdebatten var --, att GATT-\r\nförhandlingarna måste lyckas någon gång och inte\r\nbara hålla på och hålla på och börja om igen, att\r\nde stora miljöproblemen är globala och måste\r\nlösas internationellt -- vårt eget gnölande ter sig så\r\natt säga suboptimalt, om man inte vill använda\r\nandra ord. Vidare håller vi med om att FN måste\r\nbli starkare. Vi behöver en respektingivande\r\nvärldspolis i den grymma värld vi lever i. Vi\r\nönskar regeringen lycka till i förhandlingarna om\r\nEG-medlemskapet, om ordförandeskapet i ESK\r\noch om kandidaturen till FN:s säkerhetsråd.</pre><pre>Världens medelpunkt, var ligger den? Ja, inte\r\nligger den i den här kammaren i alla fall. I så fall\r\nborde det bl.a. finnas mer människor här. Men\r\nSverige ligger i dag i världens tätaste\r\nkoncentration av militära stridsmedel, i ett av\r\nvärldens oroligaste hörn, i kanten av ett\r\nsammanfallande jätteimperium med\r\nmilitärstridskrafter vars ledning syns växla från\r\ndag till dag och vars nyfikenhet på våra\r\nskärgårdar säger en del om var denna ledning\r\nanser att gränserna går. Detta är inget scenario för\r\ndrömmare.</pre><pre>Vi menar att vaksamhet och handlingsberedskap\r\när självklarheter. Detta gäller militärt, civilt och\r\nekonomiskt.</pre><pre>Ekonomiskt tillhör vi västra Europa. Det kanske\r\nlåter överflödigt att påpeka, men med\r\nmeddebattörer som Pierre Schori skadar det nog\r\ninte -- för honom blir väl mitt nästa påpekande\r\nännu mer upphetsande. Ideologiskt tillhör vi den\r\ndemokratiska västvärlden. Militärt kommer vi att\r\nväxa in i den västeuropeiska unionen. Så tror vi\r\ninom Ny Demokrati att man kan sammanfatta\r\nbilden.</pre><pre>Vad är då Europa? Jo, det är det där som ligger\r\nmellan Sverige och Cuba och som aldrig riktigt\r\nförstod varför vi så idogt stödde Schoris vänner\r\nFidel, Manuel och de andra.</pre><pre>Den nya verkligheten kräver nya tag. Försvaret\r\nmåste omorganiseras och moderniseras. Kvalitet\r\noch teknologi måste ges högsta prioritet.\r\nHuvuddragen i sådana planer, regeringens planer,\r\nbörjar i dagarna skönjas. Vapenindustrin måste få\r\nnya, marknadsmässiga riktlinjer och\r\nvapenexportlagen ges nytt innehåll så att den kan\r\npresenteras i andra publikationer än Grönköpings\r\nVeckoblad. Jag hoppas att dessa omställningar är\r\npå gång. Regeringen har ju givit signaler. Förvisso\r\nkan vi inte hänga kvar i den skandalomsusade\r\nluftpastej som hittills försökt dölja vår\r\nskenhelighet på detta område.</pre><pre>Om vapenexportlagen överförs till ett för denna\r\nkammare betydligt mer angeläget och skakande\r\nområde, nämligen alkoholhaltiga drycker, kanske\r\nman bättre kan se vad vapenexportförbudet och\r\ndess lag egentligen handlar om. Tänk er\r\nspritexportförbudslagen, som säger dels att sprit\r\ninte får exporteras, dels att när sprit exporteras\r\nskall den endast exporteras till länder där man inte\r\ndricker sprit, ja helst till länder där det är med\r\ndödsstraff förenat att dricka sprit.\r\nExportansträngningarna kommer därför, liksom\r\nspritmaterialinspektionens verksamhet, att\r\nkoncentreras på marknadsföring i Saudiarabien.\r\nTack och lov kommer då plötsligt en\r\njättebeställning på 50 miljoner flaskor brännvin\r\nfrån en absolutist i Singapore. Förvåningen blir så\r\nsmåningom omfattande och breder ut sig över alla\r\npartigränser när man hittar 500 flaskor Östgöta\r\nSädes i Indien.</pre><pre>En passande lösning vore kanske att göra så dåliga\r\nvapen att ingen vill ha dem. Om detta kan vi starta\r\nen utredning, som lämpligen bör pågå i fem år.\r\nEller varför inte satsa på den självutplånande\r\nroboten Bumerang? Detta om försvarsindustrin.</pre><pre>Ny Demokrati menar att sanktionerna mot\r\nSydafrika måste hävas. Sydafrika är det enda land\r\nvi har sanktioner mot. Är inte detta litet löjligt? Är\r\nvärlden så trevlig och gullig att alla skummisar\r\nsitter nere i Sydafrika och alla goda människor\r\nmed stora, moraliska hjärtan här uppe i närheten\r\nav polcirkeln? Är det detta vi menar med ''global\r\nbalans''? Vi får nog se upp så att vi inte verkar\r\nvara ett ''det världsfrånvarande världssamvetet''.\r\nMen visst är vi bra på att peka finger på andra,\r\noch Sydafrika är precis så där härligt långt borta\r\natt vi kan vara experter, magistrar och\r\nkvacksalvare på en gång och, icke minst, mycket\r\nnöjda med oss själva. Det är tur för Nya Zeeland\r\natt man håller sig i skinnet. Nya Zeeland ligger\r\nnämligen exakt på andra sidan jordklotet och\r\nskulle därför vara nästa mål för vår verksamhet.</pre><pre>Riksdagen kommer att ha en särskild debatt om\r\nbiståndspolitiken, men givetvis kan man inte tala\r\nom utrikespolitik utan att nämna biståndet.\r\nBehoven är omätliga, och vi behöver inte leta i\r\nfjärran länder för att finna dem -- de finns redan\r\npå andra sidan Östersjön. U-hjälpen behöver\r\nläggas om, och områden i vår närhet behöver ges\r\nhög prioritet. Investeringsbehovet i Östeuropa har\r\nuppskattats till mått som räknas i tusen miljarder\r\ndollar. Detta behövs för att bygga upp det som\r\nsocialisterna fördärvade. Det är något för Pierre\r\nSchori att tänka på när han är på väg till Piteå eller\r\nvart han nu skall åka.</pre><pre>Vad gäller den traditionella u-hjälpen borde det vi\r\nnu vet om missbruk, slarv, korruption, hjälp till\r\nterroristorganisationer, stöd av kommunistiska\r\ndiktatorer, osv. ha varit nog för att den nya\r\nregeringen helt skulle ompröva u-hjälpen och\r\nbums lägga ned SIDA. Regeringen tycks i stället ha\r\ngått på en annan linje innebärande antagandet att\r\n''de bättrar sig nog''. Det är en mycket stringent\r\npolitik. Måhända betyder ''de bättrar sig nog'' att\r\nfärre människor slås ihjäl och att färre\r\nmedborgare torteras -- vad vet vi egentligen om\r\nsådana förhållanden?</pre><pre>Om vår u-hjälp skall få trovärdighet kan vi inte\r\nfortsätta att vara vare sig flata, godtrogna,\r\nslarviga eller dumma. Vi kan heller inte låtsas att\r\npengarna kommer från ovan, att SIDA:s anslag är\r\nSIDA:s pengar. Gång på gång måste politiker,\r\nverk och myndigheter bli påminda om att varenda\r\nkrona kommer från skattebetalarna.</pre><pre>Regeringen har alltså inte ändrat på någonting.\r\nDet är samma mottagarländer. Det är högre\r\nbelopp. Det är samma organisationer, plus några\r\nrader i regeringsförklaringen. Pierre Schori borde\r\nvara nöjd. Alla hans gamla polare är kvar på\r\nlistan. Den enda synliga förändringen blir kanske\r\natt en terroristorganisation i Angola inte får\r\npengar direkt i fortsättningen, vilket säkert gör att\r\nman längtar efter den gamla goda tiden.</pre><pre>Vi måste sätta upp hårda villkor vad gäller\r\nmottagarländernas vapeninköp. 13 gånger -- eller\r\n8,5 gånger om mottagarlandet Indien undantas --\r\ndet belopp som vi skänker till mottagarländerna\r\nanvänds till vapeninköp. Detta är en sanning som\r\när så pass obehaglig att den behandlas av\r\nregeringens särskilda ''strutsdepartement''. Man\r\nstoppar ner huvudet i sanden en stund. Sedan tar\r\nman upp det igen och tittar med rödsprängda ögon\r\nut över en ny oskyldig värld.</pre><pre>Den fortsatta hjälpen till traditionella u-länder\r\nmåste riktas mot ett av världens största och mest\r\nexplosiva problemområden: den snabba\r\nbefolkningsökningen. Med nuvarande takt\r\nfördubblas befolkningen i Afrika på 20 år och i\r\nhela världen på 40 år. Utan familjeplanering,\r\nfödelsekontroll m.m. blir u-hjälpen egentligen\r\nenbart destruktiv. U-hjälpen måste styras,\r\norganiseras och dimensioneras på ett annat sätt,\r\nmed andra metoder och med tanke på den\r\nverklighet som vi i dag lever i.</pre><pre>Så till nästa fråga. Tänk vilken härlig utmaning\r\ndet vore att fräscha upp och modernisera hela den\r\nsvenska marknadsföringsapparaten utomlands --\r\ndvs. den som sköter diplomati, export, turism,\r\nbistånd osv. från diverse svenska statliga kontor,\r\norganisationer och ambassader! Vår utrikespolitik\r\nmåste bli ett instrument för att visa hur attraktivt\r\nvårt land är både för utländska turister och för\r\nutländska företag. Ulf Dinkelspiels resa till Japan\r\när ett exempel, även om han hade oturen att få\r\nbära på en stor ryggsäck med svensk dumhet på\r\nden viktiga trippen. Det skall nämligen minsann\r\ninte byggas något i byggarbetslöshetens Sverige.\r\nInvesterar inte vi själva, skall heller inte\r\njapanerna få göra det. Det är säkert en logik som\r\nfår dem att klia sig bakom örat när de hör det här.</pre><pre>Turismen brukar vi tala om. Turismen är en sak\r\nsom vi i denna kammare ständigt behöver bli\r\npåminda om. Den är världens största industri, och\r\ndessutom växer den snabbt. Genom allvarliga\r\nmissgrepp har detta inte avspeglats i Sverige. Men\r\ndet går att ändra på det. En aktiv och professionell\r\nmarknadsföring av vårt underbara land skulle\r\nkunna få turismen att växa snabbt, och då skulle\r\nockså skatteintäkterna och\r\nbruttonationalprodukten växa. Sysselsättningen\r\nskulle öka osv. En förändring av sättet att sälja\r\nSverige skulle parallellt med EG-anslutningen\r\nkunna göra Sverige till ett mycket intressant land\r\nför etablering av utländsk industri.\r\nHansaområdet, som det hette förr i tiden, eller,\r\nmed en modernare term, Östersjöområdet har en\r\nmycket stor del av världshandeln. Det är vårt\r\nområde. Där är vi med. Där ligger vi inte i\r\nutkanten. Ett sådant koncept kan locka många att\r\netablera sig i Sverige.</pre><pre>Alltså: Etablering av utländska företag måste\r\nvälkomnas. Sverige måste aktivt marknadsföras\r\nsom etableringsland i Europa. Se på\r\nmöjligheterna! Försjunk inte i vanlig ordning i\r\nsuckar över svårigheterna! Vi gnäller, kräver och\r\nförsvårar och sedan, när arbetslösheten kommer,\r\ntycker vi att det är så orättvist.</pre><pre>Nu skall jag göra något så olämpligt som att\r\npresentera några nya grepp. Jag vet att det är\r\nvågat, för att inte säga övermaga, i ett\r\nsammanhang där man anser det vara häftigt nog\r\natt upphöja fyra år gamla motioner till\r\nregeringspolitik.</pre><pre>Jag hinner bara med ett förslag i detta inlägg. Det\r\ngäller då förslaget att adoptera ett land -- hoppsan!\r\nDet gäller alltså inte att ockupera eller\r\nkolonialisera, utan det gäller att just adoptera. Det\r\nfinns uppenbara problem med att få i gång\r\nnäringsliv, handel, utveckling, distribution,\r\nindustri, miljöinvesteringar osv. i de baltiska\r\nstaterna. Men om vi adopterade</pre><pre>exempelvis Estland -- jag måste tillägga att jag\r\nt.ex. inte har haft några samtal med estländarna --\r\ngaranterade estländarnas handel och valuta och\r\ntillsammans med dem byggde upp samhälle och\r\nindustri, skulle båda länderna kunna få stor glädje\r\nav varandra. Utvecklingen i Estland skulle kunna\r\ngå mycket snabbt. Sysselsättningen i Sverige skulle\r\nverkligen kunna få en injektion och hela samhället\r\nen ordentlig utmaning.</pre><pre>Kunskapsöverföringen, som utrikesministern ville\r\nprioritera, skulle bli en självklarhet. Estlands\r\nekonomi är med våra mått mätt mycket liten.\r\nEstland och Sverige skulle fortsätta att vara två\r\nolika enheter, stater, med exempelvis helt olika\r\nlönelägen. Vi skulle få ett Hongkong i vår egen\r\nsfär -- vilket drag under galoscherna!</pre><pre>Denna idé har vi i en något modestare form\r\nlanserat som en valutagarantifond i några\r\nmotioner. Landet behöver inte vara Estland. Men\r\ndet skulle med fördel i varje fall kunna vara\r\nSverige.</pre><pre>(Applåder)</pre><pre></pre><pre>Anf. 5  BENGT HURTIG (v):</pre><pre>Fru talman! Jag har aldrig hört någon i den här\r\ntalarstolen ge uttryck för så pass mycket av dryg\r\nstorsvensk självgodhet som Ian Wachtmeister här\r\ngjorde.</pre><pre>Att tala om adoption av ett land visar vilken\r\nhalvkolonialistisk syn på omvärlden som grasserar i\r\nNy Demokrati. Vad vi skall syssla med är\r\nsamarbete med våra grannländer på lika villkor och\r\nmed ömsesidig respekt för våra resp. länders\r\nintegritet.</pre><pre>Vapenexporten skall släppas fri, menar Ian\r\nWachtmeister. Den skall tydligen ersätta våra\r\nrelationer med tredje världens länder.</pre><pre>Är det inte så, Ian Wachtmeister, att\r\nvapenexporten och krigen i tredje världens länder\r\när ett av skälen till den flyktingsituation som råder\r\ni världen och som påverkar också vårt land?</pre><pre>Vilka är det som har bidragit till korruptionen i\r\ntredje världens länder? Ja, naturligtvis de som har\r\nlåtit sig korrumperas men också de som har stått för\r\nkorruptionen -- bl.a. Ian Wachtmeisters vänner i de\r\nsvenska multinationella storföretagen, som har\r\nanvänt sig av sådana här metoder för att kunna\r\nfrämja svensk handel i den här delen av världen.\r\nDetta är också ett problem.</pre><pre>Fru talman! Det är nu drygt 14 månader sedan vi\r\ndebatterade svenskt medlemskap i EG -- en\r\nansökan som måste ses som ett av de viktigaste\r\nbesluten under efterkrigstiden. Det handlar om ett\r\nbeslut som i en förlängning innebär ett hot att\r\nnationen underordnas beslut som fattas i en\r\nsuperstat och som gör slut på en lång epok av\r\nmilitär alliansfrihet och neutralitet.</pre><pre>Besluten för drygt ett år sedan fattades utan att\r\nnågon egentlig debatt hade förts i vårt land. Det var\r\ninte särskilt många som kände sig välinformerade\r\nom konsekvenserna. Dessutom hade inte riksdagen\r\ngjort någon djupare analys. Stora partikongresser\r\nhade också genomförts utan att frågan ägnats\r\nnågon större uppmärksamhet.</pre><pre>Nu efter Maastrichtmötet skall Sverige enligt\r\ngällande portalparagraf vara med om att hävda den\r\neuropeiska identiteten på världsscenen genom att\r\nförverkliga en gemensam utrikes- och\r\nsäkerhetspolitik, som i slutänden skall innefatta\r\nformandet av en gemensam försvarspolitik.</pre><pre>Om Sverige som EG-medlem skall använda sin\r\nvetorätt i försvarsfrågor kommer detta givetvis att\r\nställas mot vår lojalitet gentemot\r\nMaastrichtöverenskommelsen. Såvitt jag förstår\r\nsluter utrikesministern i dag upp bakom denna. Att\r\ni det läget upprätthålla alliansfrihet och neutralitet\r\ntorde inte vara en lätt uppgift.</pre><pre>Det sätt på vilket EG-frågan har handlagts i den\r\nsvenska riksdagen är inte ägnat att stärka\r\nförtroendet för den demokratiska beslutsprocessen\r\ni vårt land. Dessutom är det illavarslande för\r\nframtiden.</pre><pre>Det faktum att den ena supermakten nu upplöses\r\noch försvinner kan inte dölja förhållandet att\r\nklyftorna i världen under lång tid kommer att\r\ninnebära avsevärda konfliktrisker.</pre><pre>Rustningarna i fattiga länder pågår fortfarande.\r\nÄven vår regering hoppas på ökande vapenexport.\r\nMiljöförstörelse i form av jorderosion,\r\nökenutbredning, överavverkning av skog,\r\növerkonsumtion av sötvatten och växthuseffekt kan\r\nleda till nya flyktingvågor. Lägg därtill skuldkrisen\r\ni de fattiga länderna och de synnerligen ojämlika\r\nhandelsvillkor som de rika länderna har påtvingat\r\ndem. Av t.ex. EG-områdets handel är u-ländernas\r\nhandel en minskande del. Betydelsen av\r\nbiståndspolitiken försvagas också.</pre><pre>Som världen ser ut i dag behövs alla krafter som är\r\nberedda att utan alliansbindningar försöka\r\nmedverka till att lösa de konflikter som med all\r\nsannolikhet kommer att uppträda på den\r\ninternationella arenan. Ett medlemskap i EG\r\nkommer givetvis att binda upp den svenska utrikes-\r\noch säkerhetspolitiken. I övriga internationella fora\r\ntalar EG med en röst. Som delstat får Sverige finna\r\nsig i att agera inom EG:s politiska system.</pre><pre>Jag noterar också att Pierre Schori i dag talar sig\r\nvarm för den nya ekonomiska världsordningen. Jag\r\nuppskattar det. Men samtidigt vill EG-länderna att\r\nden skall avföras från FN:s dagordning.</pre><pre>I EG-betänkandet 1990 skrevs: ''Institutioner för\r\nkonfliktlösning håller på att utvecklas så att\r\nmotsättningar mellan alla Europas länder kan lösas\r\ninnan konfrontation uppstår.'' Man tänkte då\r\nnärmast på ESK-processen. Bara ett år senare är nu\r\nbilden delvis annorlunda. Detta speglas också i\r\nregeringens utrikesdeklaration.</pre><pre>Även om situationen i Östersjöområdet på många\r\nsätt ter sig hoppfull, kan ingen dölja att resterna av\r\nStalins imperium skakas av hotfulla konflikter.\r\nVänsterpartiet ser positivt på den ökande\r\nekonomiska ramen för samarbetet med Östeuropa,\r\nmen det är illavarslande att så litet av det\r\nekonomiska samarbetet kommit i gång. Den\r\nkaotiska situationen i OSS-staterna måste vara en\r\nvarning även för oss.</pre><pre>I realiteten är redan två ESK-stater i krig med\r\nvarandra. Jag tänker då närmast på Armenien och\r\nAzerbajdzjan. Den jugoslaviska stat som i hög grad\r\npräglades av Tito har slitits sönder i blodiga\r\nkonflikter. I f.d. Jugoslavien ger sig nu FN in i en\r\nmycket känslig balansgång mellan olika intressen.\r\nOm FN:s uppdrag misslyckas kan konflikten i\r\nBalkanområdet sprida sig. EG:s förslag att erkänna\r\nMakedonien har väckt starka reaktioner i\r\nGrekland. Bulgarien har erkänt och Turkiet har\r\nlovat att erkänna den nya staten.</pre><pre>Här ser vi hur gamla fiendskaper och allianser\r\nåteruppstår. Turkiet och Iran tävlar om inflytandet\r\ni de islamiska republikerna i f.d. Sovjetunionen.\r\nPakistan uppvaktar Kirgisistan och Kazakstan med\r\nlockande erbjudanden, och detta framkallar i sin\r\ntur oro i Kina.</pre><pre>Omvälvningarna i den här delen av världen lockar\r\nockså militanta krafter att slå på trumman för ett\r\nnytt islamiskt block, som skall sträcka sig från\r\nCentralasien till Nordafrika, och som skall kunna ta\r\nkonfrontationer med västvärlden.</pre><pre>Konflikten vid Persiska viken måste väl ändå ha lärt\r\noss att konflikter på litet längre avstånd även kan\r\nhota vår säkerhet. Det går inte att närsynt stirra\r\nbara på vårt allra närmaste område och tro att\r\nSveriges alliansfrihet och neutralitet nu inte längre\r\nbehövs.</pre><pre>Det är vänsterpartiets bedömning att ett\r\nmedlemskap i EG på sikt skulle leda till större\r\nrisker för att Sverige dras in i militära konflikter än\r\nmed bibehålen verklig alliansfrihet och neutralitet.\r\nGudrun Schyman kommer senare i dag att närmare\r\nredovisa våra argument mot ett medlemskap i EG.</pre><pre>Regeringen säger att den hårda kärnan fortfarande\r\när alliansfriheten, med skyldighet att upprätthålla\r\nen betryggande självständig försvarsförmåga, för\r\natt kunna vara neutrala i händelse av ett krig i vårt\r\nnärområde. Men vad händer om vi är oeniga med\r\nden framtida västeuropeiska unionen om hur\r\nhotbilden ser ut i vårt närområde? Kan denna\r\nframtida förbundsstat med gemensam utrikes- och\r\nförsvarspolitik tillåta att vi som delstat sätter\r\nförbundsstatens säkerhet på spel? Jag tvivlar på\r\ndetta. I den försvarspolitiska propositionen, som\r\nkom i går, och i utrikesministerns anförande i dag\r\nmotiveras ökade satsningar på det militära\r\nförsvaret bl.a. med hotbilden i vårt närområde.\r\nTrots statsfinansiell kris och att alla andra\r\nindustriländer minskar sina rustningar, satsar\r\nregeringen på ökade militära rustningar för att nå\r\nökad säkerhet. Man får nästan en känsla av att den\r\ngamla rysskräcken åter håller på att spelas upp.\r\nKonflikter mellan stormakterna kan leda til\r\nangrepp på Sverige, heter det i propositionen.</pre><pre>Vilka stormakter kan det tänkas vara? Om det är\r\nRyssland och en framtida tyskdominerad europeisk\r\nunion är ju likheterna mellan de tidigare\r\nspänningarna mellan Warszawapakten och NATO\r\npåfallande. Varför skulle i så fall inte den gamla\r\nriktiga alliansfriheten i fred, syftande till neutralitet\r\ni krig fortfarande hålla som säkerhetsdoktrin?</pre><pre>Europas säkerhet kan bara skapas gemensamt av\r\nalla Europas stater och folk. Därför skall vårt\r\nsäkerhetspolitiska arbete ha sin tyngd i ESK och\r\ninte i EG. Sverige har ett särskilt ansvar nu när\r\nordförandeskapet i ESK skall förvaltas. Sveriges\r\nroll måste vara att arbeta aktivt för att lösa\r\nkonflikterna med fredliga medel, för avspänning\r\noch nedrustning, för skärpt kontroll av\r\nvapenhandeln och för att stärka ESK så att\r\nuppföljningsmötet i Helsingfors verkligen\r\nproducerar resultat, som också ökar säkerheten i\r\nvår del av världen.</pre><pre>Skrotandet av kärnvapnen måste fortfarande vara\r\nen central strategi. Samtidigt måste arbetet\r\nfortsätta för att stärka FN, så att\r\nvärldsorganisationen äntligen kan fullgöra sina\r\nfredsbevarande och fredsskapande uppgifter. Det\r\ngäller inte minst att skaffa fram pengar till de\r\nmånga fredsbevarande operationer som FN nu har\r\nsatsat sin prestige på.</pre><pre>Det är genom ett stärkt samarbete nationerna\r\nemellan som krig görs omöjligt. Sverige har i snart\r\n180 år kunnat hålla sig utanför militära konflikter,\r\nutan att ingå allianser med stormakter. Den\r\ngeografiska belägenheten har varit en viktig\r\nförutsättning för vår speciella utrikespolitik. Den\r\nhar haft större betydelse än några speciella\r\nmoraliska kvalifikationer hos våra medborgare.\r\nDen geografiska belägenheten är trots\r\nomvälvningarna och kriserna i vår omvärld\r\ndensamma.</pre><pre>Fru talman! Mellanöstern är fortfarande den\r\nhetaste konflikthärden. Israels agerande på\r\nMellanösternkonferensen riskerar att förlama den.\r\nPresident Bush kommer sannolikt inte att ha\r\nmycket tid -- och inrikespolitiskt stöd -- att ägna\r\nMellanösternkonferensen när nu valkampanjen i\r\nUSA börjar. Nu är det ''America first'' som gäller.\r\nDärför anser vi att det var mindre klokt av\r\nstatsministern att inte hörsamma Yassir Arafats\r\nvädjan om initiativ. Statsministern kunde gott ha\r\ntalat med Bush om vad som hotar om Israel får\r\nfortsätta med sina nya bosättningar och med terror\r\nmot palestinierna. Det ligger inte i fredens intresse\r\natt passivt se på hur PLO:s auktoritet försvagas och\r\nhur extremiströrelser -- styrda från Teheran --\r\nvinner ökat stöd bland jagade och desperata\r\npalestinska ungdomar. Nu är det hög tid att\r\nfredsprocessen leder till resultat, om inte en ny\r\nkatastrof skall drabba de plågade folken i denna\r\nregion.</pre><pre>Samtidigt måste frågan om Israels kärnvapen tas\r\nupp, för det är ju hotet från dem som de arabiska\r\nhärskarna utnyttjar för att skaffa sig\r\nkärnvapenkapacitet, för att skaffa sig en ''islamisk\r\nbomb''. Det räcker inte att förstöra anläggningarna\r\ni Irak. Hotet kommer att bestå så länge Israels\r\nkärnvapen finns.</pre><pre>Fru talman! I år firas 500-årsminnet av Amerikas\r\n''upptäckt''. Den 12 oktober 1492 landsteg\r\nColumbus i Västindien. Detta jubileum är bittert\r\nför Amerikas indianer. För dem har det varit 500 år\r\nav folkmord. Amerikas guld- och silverskatter\r\nplundrades, vilket gav kapital till Västeuropas\r\nutveckling. Peruanska ekonomer har räknat ut att\r\nSpanien är skyldigt sina forna kolonier i\r\nSydamerika 647 miljarder dollar. Under\r\nplundringarnas epok hämtades slavar från Afrika\r\nsom sedan såldes till plantageägarna i Amerika.\r\nTriangelhandeln med slavar, socker och bomull\r\nblev motorn i Västeuropas ekonomiska utveckling.\r\nDet var här som klyftan uppstod mellan rika och\r\nfattiga länder.</pre><pre>När 500-årsminnet nu skall firas borde européerna\r\nerkänna att den europeiska identiteten inte bara\r\nbestår av vårt demokratiska och humanistiska arv.\r\nDet är också conquistadorerna och slavhandlarna\r\nsom har präglat Europas historia. Vore det därför\r\ninte lämpligt att regeringen just i år på något sätt\r\nägnar Amerikas indianer en särskild\r\nuppmärksamhet? Erkännandet av kolonialismens\r\nskuld skulle t.o.m. vara ett sätt att förtydliga vad\r\nsom menas med den europeiska identiteten.</pre><pre>Anf. 6  Utrikesminister MARGARETHA AF\r\nUGGLAS (m):</pre><pre>Fru talman! Låt mig först uttrycka min glädje över\r\natt Pierre Schori nu driver på i rätt riktning. Han\r\nvill öka stödet till Central- och Östeuropa. Han vill\r\nskynda på regeringen. Men visst är det en smula\r\nironiskt och kanske t.o.m en smula magstrakt att\r\nhöra Pierre Schori säga det han säger. Pierre Schori\r\nställde sig i det längsta kallsinnig till Baltikums\r\nsjälvständighetssträvanden. Så sent som 1989\r\nförklarade han att det var ofrånkomligt att de\r\nbaltiska staterna var en del av Sovjetunionen. Han\r\när ju också representant för socialdemokratin, som\r\ni regeringställning hade ytterligt svårt att både\r\ntankemässigt och i praktisk handling få i gång ett\r\nsamarbete med Central- och Östeuropa.\r\nSamarbetet med Central- och Östeuropa låg på en\r\nså låg nivå att regeringen nu vill höja nivån så att\r\nomfattningen blir tre gånger större. Regeringen har\r\nlagt fram ett förslag till riksdagen i denna fråga.</pre><pre>De förslag som regeringen har lagt fram i riksdagen\r\nkan med riksdagens benägna bistånd först träda i\r\nkraft vid halvårsskiftet juni-juli innevarande år. För\r\natt se till att vi inte behöver vänta så länge har\r\nutrikesutskottet mycket glädjande hjälpt\r\nregeringen genom att ställa multilaterala medel,\r\navsatta i en särskild EFTA-fond för Jugoslavien, till\r\nregeringens förfogande. Det har möjliggjort att vi\r\nfaktiskt har kunnat göra insatser även nu när vi har\r\nhaft att verka enligt den gamla regeringens\r\nbudgetanslag. Vi har kunnat öka stödet till de\r\nbaltiska staterna. Vi har kunnat lämna en\r\nsuveränitetsgåva före jul till de baltiska staterna på\r\n10 milj.kr. vardera. Vi har kunnat satsa ett ganska\r\navsevärt katastrofbistånd för att hjälpa dem i deras\r\nnödläge.</pre><pre>Det är bra. Det måste innebära, Pierre Schori, att\r\nregeringen kommer att få stöd för sina förslag i\r\nutrikesutskottet. Vi kommer att få en kraftigt ökad\r\nram för Central- och Östeuropaanslaget. Jag vet\r\ndessutom att regeringens samordnare för insatserna\r\ntill Centraloch Östeuropa var i utrikesutskottet i\r\ngår och föredrog de riktlinjer som regeringen har\r\nenats om för biståndet till Baltikum och Central-\r\noch Östeuropa.</pre><pre>Jag ser med tillförsikt fram emot att denna hjälp\r\nkommer i gång -- den har kommit i gång -- och att\r\nvi även får en organisation inom\r\nutrikesdepartementet och utanför UD självfallet\r\nsom kan hantera dessa frågor. Den fanns inte heller\r\nnär ni lämnade Arvfurstens palats.</pre><pre>Det som bekymrar mig mera är Pierre Schoris\r\nmycket klart uttalade oro för att regeringens\r\nEuropaengagemang, satsningen på\r\nEuropapolitiken, skall gå ut över regeringens\r\nglobala engagemang. Jag tycker att det är allvarligt.\r\nDet innebär ju att socialdemokraterna själva inte\r\ntycker och tror att det går att klara av såväl ett\r\nEuropaengagemang, en kraftfull Europapolitik,\r\nsom en kraftfull global politik. Den nuvarande\r\nregeringen är övertygad om att det går. Vi arbetar\r\nefter denna riktlinje. Vi är förvissade om det går att\r\nklara av både en kraftfull Europapolitik och ett\r\nglobalt engagemang. Hur är det med svensk\r\nsocialdemokrati? Klarar man inte båda dessa\r\nsaker? Det vore intressant att få svar på den frågan.</pre><pre>Vi i regeringen ser ingen motsättning mellan vårt\r\ndeltagande i ett Europasamarbete och vårt\r\nengagemang i världen i övrigt. Vi lever i en värld av\r\nömsesidigt beroende. I dag står mänskligheten\r\ninför en serie problem och utmaningar som måste\r\nlösas globalt.</pre><pre>Jag nämnde i utrikesdeklarationen\r\nkärnvapenspridningen, kränkningen av de\r\nmänskliga rättigheterna och miljöproblemen. I\r\nfråga om biståndet står vi fast vid enprocentsmålet.\r\nVi har föreslagit att samarbetstödet till Cenral- och\r\nÖsteuropa skall gå ut över ramen för det vanliga u-\r\nlandsbiståndet. Därigenom är regeringen\r\ngenerösare än den föregående regeringen.</pre><pre>Samtidigt verkar vi för att ge biståndet en bättre\r\ninriktning, så att vi solidariserar oss med enskilda\r\nmänniskor, inte med enskilda regimer. Vi vill ge ett\r\nstarkare stöd åt mänskliga rättigheter, demokrati\r\noch marknadsekonomiska lösningar, så att\r\nbiståndet kommer till bättre användning i\r\nframtiden.</pre><pre>Regeringen har vidare mycket klart uttalat sitt stöd\r\nför FN och strävandena att stärka denna globala\r\nsamarbetsorganisation såväl i FN:s generaldebatt\r\nsom i den svenska riksdagen. Under den gångna\r\nhösten presenterade de nordiska länderna för FN:s\r\ngeneralförsamling konkreta förslag på detta\r\nområde, med tonvikt på den fredsskapande\r\nverksamheten.</pre><pre>Vid det nordiska utrikesministermötet i januari\r\növersände mina kolleger och jag ett särskilt\r\nmemorandum till FN:s säkerhetsråd inför dess\r\ntoppmöte i New York. På det sättet kunde vi ge\r\nimpulser till stärkandet av FN:s\r\nkonfliktförebyggande och fredsbevarande\r\nverksamhet.</pre><pre>Genom vår satsning på EG, ESK och FN har vi\r\ndemonstrerat att vi i det internationella arbetet\r\nsöker lösa viktiga problem i samarbete med andra\r\nländer. Ett starkt stöd för FN har varit en svensk\r\ntradition. Alltför ofta har dock vår utrikespolitik\r\nbestått i att vi på egen hand eller i tvivelaktigt\r\nsällskap kritiserat länder som borde ha varit våra\r\nsamarbetspartner.</pre><pre>Det är denna regerings övertygelse att vi har en\r\nkonstruktiv roll att spela i ett Europa, som är öppet\r\nmot världen och som genom sitt engagemang för\r\ndemokrati och samverkan kan tjäna som ett\r\nexempel på det globala planet. Vi vill vara en aktiv\r\npartner i ansträngningarna att tillsammans med\r\nandra länder bygga upp en bättre världsordning.\r\nJag skulle vilja kalla detta en samverkanslinje, i\r\nstället för Alleingang, för en bättre värld.</pre><pre>Pierre Schori nämnde betydelsen av enighet i\r\nutrikespolitiken, och det var bra. Jag nödgas att i\r\ndetta sammanhang ta upp en aktuell fråga. Står\r\nPierre Schori och svensk socialdemokrati bakom\r\nMona Sahlins krav på att statsbesöket i republiken\r\nIrland skall inställas? Regeringen vill ha ett svar. Vi\r\nanser att det är viktigt att få veta om Pierre Schori\r\noch svensk sociademokrati står bakom detta krav.</pre><pre></pre><pre>Anf. 7  PIERRE SCHORI (s):</pre><pre>Fru talman! Anledningen till att vi i vår\r\ndeklaration, som jag läste upp, har uppehållit oss så\r\npass länge kring Östeuropa och de gamla\r\nsovjetrepublikerna är att de i allra högsta grad har\r\natt göra med vår säkerhet samt med Europas och\r\nvärldens säkerhet. När nu ändå så mycket pengar\r\nsom 45 miljoner dollar avsattes för tre år sedan, är\r\ndet rimligt att fråga sig varför inte mer än 20 % av\r\ndessa betalats ut. Är det verkligen så att det av\r\nvästvärldens hyllningar till frihetens och\r\ndemokratins genombrott bara blir en rännil av\r\nbistånd i avvaktan på att marknaden skall lösa alla\r\nproblem. Så tänkte man faktiskt inte när\r\nMarshallplanen mobiliserades för att hjälpa\r\nVästeuropa på fötter. Det var en blandning av olika\r\nåtgärder som sattes in. Vad som nu behövs är en\r\nbråkdel av det resursflöde som på nolltid gick att\r\nmobilisera för kriget vid Persiska viken.</pre><pre>Sedan vill jag uppmana Margaretha af Ugglas att\r\nstudera dossierna på UD litet mera. Av dem\r\nframgår när det gäller det bistånd som den\r\nsocialdemokratiska regeringen gav till Baltikum\r\noch till Polen att biståndet till Baltikum är det\r\nstörsta av alla bistånd och biståndet till Polen ett av\r\nde största. Vi satte i gång över 300 projekt, stora\r\nsom små, som täcker in alla samhällets sektorer,\r\njust under de rubriker som Margaretha af Ugglas\r\nläste upp här och som hon utgav för att vara nya,\r\nvilket de icke är. Detta bistånd tog i anspråk 3\r\nmiljarder kronor.</pre><pre>Det som vi nu kritiserade var att mycket tid har gått\r\ntill spillo. Vi trodde att ni var färdiga att sätta i\r\ngång. Ni håller på att utreda och jag vet inte vad.\r\nNi är kanske heller inte eniga. Detta har försinkat\r\nframförhållning och annat när det gäller\r\nÖsteuropabistånd. Det behövs insatser på särskilt\r\ntre områden.</pre><pre>För det första behövs det miljöinsatser i\r\nÖstersjöregionen. Ronnebykonferensen bröt\r\nårtionden av låsningar kring Östersjön. Dessa\r\nlåsningar utgjorde ett hinder mot gemensamma\r\nsatsningar för att återställa Östersjöns miljö. Det är\r\nanmärkningsvärt att regeringen inte ens tar upp\r\nÖstersjöns miljö i sitt biståndsförslag. Ordet\r\n''miljö'' nämns knappast över huvud taget i\r\nförslaget.</pre><pre>För det andra behövs det ett samlat program för att\r\nförbättra livsmedelsproduktion och distribution.\r\nMan kan inte bara åka med ett plan till S:t\r\nPetersburg. Det är alltså en kris i\r\nlivsmedelsförsörjningen, som innebär lidande och\r\natt hela reformprocessen kan hotas. Därför borde\r\nregeringen undersöka möjligheterna till ett samlat\r\nprogram, där man mobiliserar svenskt näringsliv,\r\nkooperationen, lanbruksrörelsen, folkrörelserna\r\noch ett strategiskt tekniskt bistånd för att förbättra\r\nlivsmedelsförsörningen i hela regionen,\r\ninkluderande S:t Petersburg och omkringliggande\r\nryska, vitryska och ukrainska områden.</pre><pre>För det tredje behövs det starka ekonomiska\r\nreformprogram för de baltiska republikerna. Den\r\ntidigare regeringen lade en grund för att Sverige\r\nskulle kunna spela en central roll i ett samlat\r\nekonomisk-politiskt stöd för att återupprätta de\r\nbaltiska staternas ekonomiska suveränitet, bl.a.\r\ngenom förberedande studier, kontakt och utbyte\r\nmed svenska myndigheter och internationella\r\norganisationer osv.</pre><pre>Det är en sak som jag finner märklig, men som\r\nMargaretha af Ugglas kanske kan förklara för oss\r\nhär i dag. Det förefaller att vara ett dubbelspel på\r\ngång när det gäller det baltiska guldet. Margaretha\r\naf sade i denna kammare att detta guld skulle\r\nåterbetalas till Baltikum. De baltiska folken skulle\r\nkompenseras. När hon sedan pressades på hur\r\nbetalningen skulle gå till, verkar det som att\r\npengarna skulle tas ur biståndet. Det är varken\r\nåterbetalning eller kompensation. Det var inte\r\nkonstigt att Andres Küng sade att det var skandal,\r\noch att Landsbergis brinnande buske i Vilnius\r\nbrann ännu mer.</pre><pre>Jag menar inte, fru utrikesminister, att Sverige\r\nmåste kompensera för guldet. Gjort är gjort, även\r\nom det var fel, så att säga. Dessutom är vårt\r\nsamarbete i övrigt med de baltiska staterna värt\r\nguld. Men att förespegla en sak och sedan göra en\r\nannan är att föra oss bakom ljuset. Att säga att det\r\när fråga om kompensation, men att ta ur befintliga,\r\nredan avsatta medel, är ett språkbruk som inte\r\nliknar George Marshalls, utan George Orwells.</pre><pre>Anf. 8  IAN WACHTMEISTER (nyd):</pre><pre>Fru talman! Jag vill börja med att ta upp herr\r\nHurtigs anförande och hans kommentarer om\r\nBaltikum. Han sade att vi inte skall adoptera. Han\r\nfick på slutet ihop det till att det var typiskt för\r\nstorföretag att förstöra för andra. Jag talade inte\r\nom att ockupera, vilket är en term som väl är\r\nvanligare inom den sfär som herr Hurtig brukar\r\nröra sig i. Jag talade om hur man skall hjälpa andra\r\noch samarbeta med andra. Jag vet att det är termer\r\nsom är helt främmande för såväl Stalin som Lenin\r\nsom Marx och de andra grabbarna. Men nu för\r\ntiden kan man tala om hjälp och samarbete.</pre><pre>Det är viktigt att få i gång handel, att få dit företag\r\nsom investerar och bygger samt att folk får en ökad\r\nstandard och kan äta sig mätta. I dagens läge måste\r\nman se möjligheterna. Vi är väldigt bra på att hela\r\ntiden se svårigheter. Möjligheterna till\r\nförbättringar måste ju var jättestora i länder som\r\nskövlats av de hänsynslösa kommunister som har\r\nstyrt, dvs. de som inte hann få bort ''pk:t'' och bli\r\nbara vanliga, trevliga och samhällstillvända ''v'', så\r\nsom ni har blivit inom ''v'' här i Sverige.</pre><pre>Det finns formella byråkratiska hinder för att\r\nåstadkomma det där som jag talade om, men det\r\nhandlar inte om det, utan det handlar om idéen att\r\nman skulle kunna göra någonting, att vi i Sverige\r\nskulle kunna anta en utmaning om någonting som\r\när värt namnet och säga att vi nu på fullaste allvar\r\nskall försöka hjälpa ett annat land. Jag tycker ändå\r\natt vi skall titta på detta. Visst vore det väl trevligt\r\nom vi kunde göra någonting sådant, eller hur, fru\r\ntalman?</pre><pre>Jag har en annan briljant idé när det gäller u-\r\nhjälpen. U-hjälpen är ett misslyckande. Låt oss\r\nvara överens om det och inse det. Sedan kan vi ju\r\nskylla på andra. Jag kan skylla på er och ni kan\r\nskylla på mig. Men det har ju inte blivit bättre i\r\nnågot av mottagarländerna, till vilka vi har skickat\r\n100 miljarder kronor av skattebetalarnas pengar\r\nunder de senaste åren.</pre><pre>Sydostasien, däremot, har inte fått något bistånd\r\nalls. Det rör sig om länder som växer med en takt\r\nsom gör att det mörknar för ögonen t.o.m. på oss.\r\nDessa länder växer med i genomsnitt 7 % om året,\r\noch det finns länder med en tillväxttakt på 10 %. I\r\nSydostasien förstod man vad det handlade om och\r\ntog vara på möjligheterna. Man jobbade på. Man\r\nfick lära sig att förstå vad småföretag och\r\ninfrastruktur betyder. Där växer det så att det\r\nknakar. Man talar om att länderna i Sydostasien\r\ntillsammans kanske t.o.m. skulle kunna passera\r\nUSA om 30--40 år.</pre><pre>När det gäller den u-hjälp som vi betalar ut, menar\r\njag att principen om ett mottagarland och ett\r\ngivarland bör vara vägledande. Det bryter givetvis\r\nmot Jantelagen, framför allt mot den paragraf som\r\nsäger att om det hade varit så enkelt, så hade vi\r\nredan gjort det. Men nu bortser vi från detta -- den\r\nhär paragrafen gäller ju för alla goda idéer.</pre><pre>Hjälpen till fjärran länder måste förändras. Den\r\nhar inte varit framgångsrik, och därför måste man\r\ngöra någonting rationellt, t.ex. införa principen om\r\nett givarland och ett mottagarland. Den\r\nsammanlagda byråkratin skulle då minska,\r\nsamtidigt som u-landets kapacitet att tillgodogöra\r\nsig hjälp skulle öka i motsvarande grad. Insikten\r\nom vad man sysslar med skulle antagligen\r\ntiodubblas, om det bara finns en givare till resp.\r\nland. Dessutom skulle ansvaret rent matematiskt\r\nräknat tjugodubblas, eftersom det är fråga om ett\r\nmottagarland i stället för 20.</pre><pre>Vidare skulle mottagarlandet slippa ha problemet\r\natt ha reservdelar för 60 olika sorters pumpar från\r\n30 olika länder, 100 olika sorters svarvar och 50\r\nolika sorters traktorer med 300 olika sorters hjul\r\nosv. Mottagarlandet skulle också undvika att bli\r\npassiva bidragsmottagare. I dag går en stor del av\r\nden kvalificerade arbetskraften åt till att ta emot\r\nalla möjliga u-hjälpsdelegationer som kommer på\r\nbesök. Med de resor som riksdagens olika utskott\r\nplanerar förstår jag precis hur illa de måste ha det i\r\ndessa länder, om det kommer människor åkande i\r\nsamma utsträckning från alla möjliga parlament\r\nrunt jordklotet, och dessutom tillkommer SIDA:s\r\nalla delegationer.</pre><pre>Om man lyssnar till folk som under lång tid har\r\narbetat i u-länder, förstår man att u-hjälpen i dag\r\när en parodi. Det värsta är att denna parodi är en\r\ntragedi. Nu gäller det att få till stånd en rationellt\r\nutformad, välskött hjälp, givetvis med mycket stora\r\ninslag av hjälp till självhjälp.</pre><pre>I dag finns det alltså 20 mottagarländer som är\r\naktuella för svenskt bistånd. Vad som egentligen\r\nhänder i dessa länder kan nog bäst beskrivas med\r\nden gamla politikertermen: det har jag ingen aning\r\nom.</pre><pre>Alltså: Förslaget är att man skall se över -- vilket\r\ninte kan ske på en sekund, men på litet sikt -- om\r\ninte vi skulle göra insatsen i ett land. Det är således\r\nsamma idé som att vi skulle koncentrera våra\r\ninsatser i vår närhet till ett område. Då kan vi också\r\nkoncentrera våra insatser i fjärran på ett land. Det\r\nfinns enorma rationalitetsvinster att hämta. Jag tror\r\natt också mottagarna skulle tjäna väldigt mycket på\r\ndet. Det skulle även vi göra, för då skulle vi\r\nnämligen som omväxling veta vad vi sysslar med.</pre><pre>Anf. 9  BENGT HURTIG (v):</pre><pre>Fru talman! Jag tycker att det var utmärkt att Ian\r\nWachtmeister retirerade från ståndpunkten att vi\r\nskulle adoptera Estland. Det var bra att tonläget\r\nsänktes litet grand i de här frågorna, och jag hoppas\r\natt det fortsätter på det sättet i den här debatten.</pre><pre>Det är klart att biståndet och den s.k. u-hjälpen har\r\nhaft avsevärda problem, men ser vi på de länder\r\nsom inte har fått någon u-hjälp av oss utan där\r\nbiståndet främst har kommit från den USA-\r\ndominerade Världsbanken och Internationella\r\nvalutafonden på rent marknadsmässiga och\r\nkapitalistiska villkor, finner vi att resultatet inte\r\nheller där är så lysande. När Latinamerikas\r\nekonomier på många håll brakar ihop på grund av\r\nden strukturanpassningspolitik som de här\r\ninstitutionerna har bedrivit hotas ju också de\r\ndemokratiska landvinningarna. Blir det kaos i\r\nländerna kan vi snart vara tillbaka i ett läge då\r\nmilitärdiktaturerna åter breder ut sig.</pre><pre>Sydostasien är ett bra exempel. Många u-länder\r\nkan lära sig av Sydostasien. Man fick en massiv\r\nhjälp förstås, man såg till att man hade\r\nsjälvförsörjning, att det blev jordbruksöverskott\r\nsom gjorde att man på egen hand kunde\r\nindustrialisera och tillverka jordbruksmaskiner\r\nm.m. för att så småningom få i gång en export.\r\nDetta är ju egentligen en annan linje än den som\r\nVärldsbanken och Internationella valutafonden i\r\ndag förespråkar. De menar ju att man direkt bör\r\nsatsa på export av grödor och produkter.</pre><pre>Jag noterar också, fru talman, att jag inte fick\r\nnågon reaktion från utrikesministern beträffande\r\nett eventuellt stöd eller initiativ till förmån för\r\nAmerikas indianer med anledning av 500-\r\nårsjubileet av utplundringen av denna del av\r\nvärlden. Men hon har ju som sagt en chans till.</pre><pre>Naturligtvis uppskattar jag också utrikesministerns\r\npositiva skrivning och engagemang för Förenta\r\nnationerna. Men det arma Förenta nationerna har\r\nju utnyttjats av stormakterna -- särskilt av kanske\r\nden nu enda kvarvarande stormakten -- för sina\r\nsyften under åren efter andra världskriget. Det\r\nfinns många exempel på detta. Här har alltså de\r\nsmå alliansfria staterna haft en uppgift att slå vakt\r\nom FN:s höga mål och principer.</pre><pre>Jag skall bara ta ett exempel på ett område där vi\r\nkänner en viss oro. FN:s fredsplan för Västsahara\r\när allvarligt hotad på grund av Marockos sabotage.\r\nFolkomröstningen kunde inte hållas i januari som\r\nplanerat utan är nu uppskjuten på obestämd tid.\r\nVallängderna har inte kunnat färdigställas inför\r\nvalet, därför att Marocko transporterar in\r\nmarockaner i Västsahara och registrerar dessa i\r\nstället för de saharier som avlidit sedan den spanska\r\nfolkräkningen gjordes 1974. En pakistansk FN-\r\ntjänsteman har hjälpt till genom att till Marocko\r\növerlämna disketter som innehåller\r\npersonförteckningarna.</pre><pre>FN-styrkornas försörjning hindras också av\r\nMarocko. Styrkorna utsätts för hot om\r\nbeskjutning. Canada överväger att dra tillbaka sin\r\nkontingent, och FN:s speciella representant har\r\navgått. FN-styrkan är hotad när det gäller\r\nfinansieringen. FN kritiseras nu för att inte ha\r\nreagerat på Marockos brott mot vapenvilan. Man\r\nfrågar sig också om Sverige ställer upp på att FN får\r\nförolämpas på det sätt som skett.</pre><pre>Den västsahariska befrielserörelsen Polisario vill\r\nrädda FN-planen, men då måste FN agera med\r\nbetydligt större auktoritet gentemot Marocko.\r\nFN:s generalsekreterare Butros Ghali skall\r\npresentera en ny rapport om läget i Västsahara före\r\ndenna månads utgång. Vi menar att Sverige måste\r\nagera kraftfullt, så att den sista kolonin i Afrika kan\r\navvecklas. Fredsplanen får inte förfuskas utan\r\nmåste snarast genomföras. Om den misslyckas vore\r\ndet en tragedi för det sahariska folket, och det vore\r\nytterligare en bakläxa för Förenta nationerna.</pre><pre>Ett annat exempel är naturligtvis de röda\r\nkhmerernas folkmord i Cambodja. Efter det att\r\nröde khmer-ledaren Khieu Samphan tvingades fly\r\nför att undgå att lynchas av rasande\r\nmänniskomassor har han nu kommit tillbaka och\r\ninkvarterats i samma hotell som FN:s\r\nsambandsofficerare. Här sitter slaktaren från\r\nPhnom Penh, den röde Son Sen, som hade det\r\nhögsta ansvaret för tortyrcentralen i Tuol Sleng.\r\nDet är en absurd situation att FN har råkat bli\r\nbeskyddare av dessa folkmördare. De utländska\r\nfrivilligorganisationer som arbetar i Cambodja har\r\nvädjat till de västliga demokratierna, och särskilt\r\nnämnt Sverige, för att man skall kunna få till stånd\r\nen Cambodjalösning utan Pol Pot. Det har\r\nföreslagits att Pol Pot och hans närmaste\r\nmedarbetare skall ställas inför någon form av\r\ninternationell tribunal och avkrävas ansvar för sina\r\nbrott. Prins Sihanouk har föreslagit detsamma, och\r\nhan har också uttryckt förväntan om att Sverige\r\nskall ta någon form av initiativ. USA:s\r\nutrikesminister James Baker uttryckte liknande\r\ntankar i höstas. Vi menar att Sverige eventuellt bör\r\nta initiativ till en sådan tribunal, både för att få\r\nfolkrätten respekterad och med tanke på omsorgen\r\nom det cambodjanska folket.</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Fru talman! Pierre Schori svarade mig inte på\r\nfrågan om han och det socialdemokratiska partiet\r\nstår bakom Mona Sahlins krav att statsbesöket i\r\nIrland skall inställas. Det är viktigt för regeringen\r\natt få besked på denna punkt. Han hade inte heller\r\nnågon synpunkt på min fråga om han och\r\nsocialdemokratin inte tycker att det är möjligt att\r\nförena en kraftfull Europapolitik med ett globalt\r\nengagemang. Jag tycker det vore bra att få ett svar\r\nockså på den frågan. Regeringen ser det som en\r\nmycket viktig uppgift för den svenska\r\nutrikespolitiken att just förena båda dessa saker --\r\nen kraftfull Europapolitik och ett globalt\r\nengagemang.</pre><pre>Det finns en kraftig motsägelse i Pierre Schoris\r\nbeskrivning av biståndet till Central- och\r\nÖsteuropa. Om nu allt var så bra som han säger, om\r\nden gamla regeringen hade kommit i gång med så\r\nutmärkta insatser, skulle väl inte otåligheten i dag\r\nvara så stor för att regeringens förslag till riksdagen,\r\nden nya miljarden, skall kunna användas. Då hade\r\ninte behovet varit så stort som det har varit att\r\nutrikesutskottet och riksdagen ger regeringen en\r\nmöjlighet att använda de multilaterala pengarna i\r\nEFTA-fonden. Nu var behovet oerhört stort,\r\neftersom vi hade, och fortfarande har, att röra oss\r\ninom den smala ram som den gamla regeringen\r\nanvisade för biståndet till Central- och Östeuropa.\r\nDet förvånar mig inte att Pierre Schori tycker att\r\ndet inte är så viktigt att lämna tillbaka baltguldet.\r\nRegeringen betraktar detta som en moralisk fråga.\r\nDäremot tycker jag faktiskt inte att det anstår\r\npresident Landsbergis presstjänst att ha synpunkter\r\npå vilket anslag regeringen och riksdagen väljer för\r\natt åstadkomma detta. Svenska folkets urgamla rätt\r\natt sig själv beskatta är förankrad i denna kammare\r\noch inte hos någon presstjänst borta i Litauen.</pre><pre>Fru talman! Jag skulle vilja använda den här tiden\r\nför att säga några ord beträffande temat\r\nnedrustning och säkerhet i en ny tid. Detta har\r\nännu inte berörts så mycket i utrikesdebatten.\r\nRegeringen tycker att dessa frågor är mycket\r\nviktiga, och vi arbetar med dem. Jag lät tillsätta en\r\nexpertgrupp som skall göra en översyn av den\r\nsvenska nedrustningspolitiken i en förändrad\r\ninternationell miljö. När jag presenterade\r\nexpertrapporten i januari gav jag också några\r\nriktlinjer för den fortsatta verksamheten på\r\nområdet. Jag nämnde att en av de viktigaste och\r\nmest akuta frågorna gällde kontrollen av\r\nkärnvapen och kärnteknologi i det sönderfallna\r\nSovjetunionen. Det här är frågor som vi sedan dess\r\nhar arbetat vidare med.</pre><pre>En arbetsgrupp bestående av svenska specialister\r\npå området håller på att se över vad vi kan göra när\r\ndet gäller att stärka säkerheten vid Ignalina och\r\nandra kärnkraftsanläggningar i Baltikum och\r\nRyssland.</pre><pre>Statsministern diskuterade också vid sitt besök i\r\nWashington i förra veckan bl.a. möjligheterna för\r\nett svenskt bidrag till det forskarcentrum som skall\r\nupprättas av Förenta Staterna, Tyskland och\r\nRyssland gemensamt.</pre><pre>Som jag tidigare har sagt är det min bedömning att\r\nicke-spridningsfrågorna måste prioriteras i vår\r\nnedrustningspolitik.</pre><pre>Förutom de aktiviteter som jag just nämnt\r\nbeträffande grannstaterna i öster, söker vi stärka de\r\nviktigaste elementen i den internationella nukleära\r\nicke-spridningsregimen genom att söka förlänga\r\nicke-spridningsavtalet NPT för längsta möjliga tid\r\nnär det skall fattas beslut om avtalets framtid 1995.\r\nÖver 140 stater är parter, och vi verkar för att\r\nytterligare stater skall ansluta sig genom att ge\r\nökade resurser till IAEA:s Safe Guard System som\r\növervakar att klyvbart material i NPT:s icke-\r\nkärnvapenstater icke används för\r\nkärnvapenframställning, bl.a. genom\r\nspecialinspektioner och ökad tillgång till\r\ninformation om ländernas kärntekniska\r\nverksamhet, genom att förstärka internationell\r\nexportkontroll, främst genom Nuclear Supplies\r\nGroup, med för närvarande 27 medlemsländer, och\r\nbl.a. genom att inkludera vissa dual use-produkter\r\ntillverkade för civil användning samt genom att\r\nverka för att fler exportörsländer ansluter sig.</pre><pre>När det gäller kemiska vapen är Sverige en\r\npådrivande kraft i förhandlingarna i Genève om en\r\nheltäckande konvention som vi hoppas skall kunna\r\nantas under året. Jag hade den australiska\r\nambassadören hos mig i går. Han överlämnade det\r\nförslag som Australien har utarbetat till en\r\nheltäckande text.</pre><pre>I höstas anslöt Sverige sig vidare till\r\nexportkontrollregimerna, Australiengruppen för\r\nkemiska och biologiska vapen samt MTCR, Missile\r\nTechnology Control Regime.</pre><pre>Beträffande konventionella vapen var Sverige\r\nmedförslagsställare till Generalförsamlingens\r\nresolution i höstas om upprättandet av ett FN-\r\nregister för handel med konventionella vapen. I ett\r\nförsta skede uppmanas FN:s medlemsländer att\r\nlämna uppgifter om export och import av tyngre\r\nkonventionella vapen fr.o.m. den 1 januari 1992.</pre><pre>Vi anser att det är högst angeläget att\r\nvidareutveckla sådana initiativ för att begränsa\r\ninternationell vapenhandel och spridning av\r\navancerade vapensystem till länder med instabila\r\nförhållanden och odemokratiska regimer.</pre><pre>När det gäller nedrustning och säkerhet vill jag\r\nockså peka på de möjligheter som öppnas inom\r\nESK. Vid uppföljningsmötet i Helsingfors nästa\r\nmånad kommer vi att verka för ett stärkande av\r\norganisationens konfliktlösande och\r\nfredsbevarande förmåga. Tillsammans med de\r\növriga nordiska länderna verkar vi för att ESK skall\r\nkunna upprätta en fredsbevarande styrka. Av stor\r\nbetydelse för Europas framtida säkerhet blir\r\nskapandet av ett nytt säkerhetsforum i ESK:s regi.\r\nDetta kommer att spela en övergripande roll när\r\ndet gäller förtroendeskapande åtgärder och\r\nkonventionell rustningskontroll, men blir viktigt\r\nockså när det gäller icke-spridningsproblematiken.\r\nVi ser ökade möjligheter til samarbete med de\r\nnordiska länderna i detta sammanhang.</pre><pre>Regeringen kommer alltså att aktivt driva\r\nnedrustnings- och rustningskontrollpolitiken, inte\r\nbara i Europa utan också på det globala planet. Det\r\när nu exakt 100 år sedan International Peace\r\nBureau grundades i Genève för att söka främja\r\ninternationellt samarbete och fredliga lösningar på\r\nkonflikter mellan staterna.</pre><pre>Två världskrig och ett kallt krig har utspelats sedan\r\ndess. Först nu har vi en möjlighet att med\r\ngemensamma krafter och i stor utsträckning i\r\nEuropa på gemensamma värderingar skapa ett\r\nhållbart internationellt system för att fullfölja dessa\r\nsyften.</pre><pre>Anf. 11  PIERRE SCHORI (s):</pre><pre>Fru talman! Fru utrikesminister! Det är bra\r\nåtgärder som utrikesministern redovisar. Det är på\r\ndet sättet som svensk expertis och sakkunskap skall\r\nanvändas i de internationella\r\nnedrustningsförhandlingarna och i arbetet där. Det\r\när utmärkt.</pre><pre>Något som vi alla som sitter i denna sal och som\r\nlyssnar lider av när det gäller gångna tiders synder\r\npå upprustningsområdet är provsprängningarna av\r\nkärnvapen. Alla har vi en del av strontium 90 i vår\r\nbenstomme. Ett första steg på väg mot en\r\nkärnvapenfri värld är att man stoppar alla\r\nprovsprängningar av kärnvapen. Kärnvapnen\r\nbehöver inte förbättras, förnyas och utvecklas ännu\r\nmer, när vi inte längre har någon reell fiende. Detta\r\när alltså en oerhört viktig sak.</pre><pre>Sovjetunionen, när den fanns, vidtog ensidiga\r\nåtgärder för att inställa kärnvapensprängningar\r\nunder en lång tid, 18 månader. Och det var\r\nGorbatjov som gjorde detta. USA har ständigt\r\nvägrat att gå med på stopp för provsprängningar.\r\nDärför undrar jag, men jag är inte säker på att\r\nMargaretha af Ugglas kan svara på det, om Carl\r\nBildt utnyttjade tillfället vid sina samtal i\r\nWashington att ta upp denna centrala punkt i\r\nnedrustningsarbetet och redovisa den traditionella\r\nsvenska inställningen och det hot som de fortsatta\r\nprovsprängningarna alltjämt utgör.</pre><pre>Beträffande Mona Sahlin och Irland vill jag säga\r\nföljande. Mona Sahlin är som vi vet en engagerad\r\nperson. Hon känner starkt, som många andra, för\r\nsin medsyster och medmänniska i den irländska 14-\r\nåringen. Jag önskar att utrikesministern skulle bry\r\nsig lika mycket om denna flicka som om Mona\r\nSahlins uttalande. Mona Sahlins uttalande är\r\nnaturligtvis en reaktion på att det officiella Sverige\r\nännu inte har sagt något. Skapa klarhet där och tala\r\nom var regeringen står, så kommer också det hot\r\nsom Margaretha af Ugglas tycks uppleva genom\r\ndenna spontana reaktion från Mona Sahlin att\r\nundanröjas.</pre><pre>Vårt parti är inget centralstyrt Karl XII-parti som\r\nNy Demokrati. I vårt parti tar man spontana\r\ninitiativ när man känner starkt i en fråga. Men\r\nredogör för vad regeringen tycker när det gäller\r\ndetta övergrepp mot en 14-åring, så kommer både\r\nkungen och drottningen och även utrikesministern\r\natt kunna åka till Irland.</pre><pre>Jag skulle vilja ta upp en sak som jag nämnde\r\ninledningsvis i mitt huvudanförande, och det gäller\r\nfalsk deklaration i regeringsförklaringen.\r\nRegeringen talar om demokrati men ställer inte\r\nupp när demokratin är hotad. Jag tänker på\r\nVenezuela. För två veckor sedan gjordes ett försök\r\ntill statskupp av militären. Militären använde ett\r\nspråk som Ny Demokrati använder, dvs. ett\r\npopulistiskt, och ville störta den folkvalda\r\nregeringen. Det gjordes uttalanden i hela världen,\r\nfrån EG, Bush, Mitterand, osv., eftersom man vet\r\natt uttalanden i en sådan situation -- och detta var\r\nett angrepp mot en av Latinamerikas mest stabila\r\ndemokratier -- är viktiga för att visa kuppmakarna\r\natt de är isolerade, för att visa folket i Venezuela\r\nvad omvärlden tycker och för att visa att man ställer\r\nupp för den lagliga och folkvalda regeringen.</pre><pre>Sverige teg. Och jag vet också att det var på\r\nuttrycklig order man inte sade något. Sverige teg\r\nförstås inte helt. Ingvar Carlsson gjorde ett\r\nuttalande. Jag skickade också ett uttalande till min\r\nvän presidenten Carlos Andrés Perez i Venezuela.\r\nMen det officiella Sverige teg.</pre><pre>När demokratin är hotad, även om det är fråga om\r\nett land utanför Europa, då tiger man och sviker.\r\nVad tror utrikesministern att det ger för signaler till\r\nregeringarna i Latinamerika? Även dessa länder\r\nvill vi gärna ha med i vår säkerhetsrådskandidatur.</pre><pre>Margaretha af Ugglas frågade om socialdemokratin\r\nkan ställa upp för ett europeiskt samarbete lika väl\r\nsom för ett globalt och kraftfullt sådant. Svaret\r\nfanns med i mitt huvudanförande. Det är helt\r\nuppenbart. Vad som också är uppenbart är att i\r\nutrikesministerns tal i dag har det skett en\r\nomvandling under galgen. Man har mätt\r\nverkligheten och sett att det finns litet mer än EG\r\nsom gäller och den s.k. europeiska identiteten. Det\r\nfinns ett ESK som får starkare och starkare\r\nkonturer och en viktigare och viktigare position i\r\ndet alleuropeiska säkerhetsmönstret. Och det finns\r\nett Förenta nationerna som blir viktigare och\r\nviktigare och som man inte brydde sig om tidigare i\r\nsina uttalanden, och där Sveriges kanditatur till\r\nsäkerhetsrådet också rycker närmare. Därför gör\r\nregeringen dessa uttalanden, och det är väl bra, och\r\njag är glad för dem. Fortsätt i den stilen!</pre><pre>Till slut vill jag säga att greve Wachtmeister här ofta\r\nangriper min person. Det är jag nöjd med, eftersom\r\njag vet vad det betyder. Det betyder att han har\r\nförstått och lyssnat till vad jag har sagt här och vad\r\njag säger på möten där vi talar om solidaritet och\r\ninlevelseförmåga i andra människors villkor och om\r\natt Ny Demokratis ledning sprider förakt, förtal\r\noch fördomar om människor som inte råkar vara\r\nfödda på den bråkdel av jorden som är svensk. Det\r\när jag glad för att han har noterat.</pre><pre>Jag kommer att fortsätta att driva linjen för\r\nsolidaritet med alla och upplysning om\r\ninvandrarnas betydelse för Sverige och\r\nflyktingskapets helvete, oavsett vad Ian\r\nWachtmeister säger. Det är någonting annat än att\r\n''dänga dojan i Skara''.</pre><pre>(Applåder)</pre><pre>Anf. 12  IAN WACHTMEISTER (nyd):</pre><pre>Herr talman! Jag har inte omnämnt herr Schori\r\ndärför att jag förstår att han är så fantastiskt\r\nsolidarisk eller något liknande. Jag har omnämnt\r\nhonom eftersom han representerar det mest falska\r\nvi har inom svensk politik. Han tar ut svängarna\r\noch skyller allt möjligt på andra. Han är mannen\r\nsom är medansvarig till alla möjliga egendomliga\r\nstöd till diverse regimer och terroriströrelser runt\r\nom i världen.</pre><pre>Jag skall återkomma till herr Schoris vänliga\r\nomnämnande. Jag kan nu bara konstatera att jag\r\nden här gången inte blev direkt sammankopplad\r\nmed mord. Det brukar jag bli när herr Schori är ute\r\noch kör stora veven på sina resor, som numera som\r\nbekant får begränsas till Piteå i stället för att gå till\r\nCuba.</pre><pre>I vänstern är man ju festlig. Det kan man bara\r\nkonstatera. Jag menar nu inte Schoris vänster, utan\r\nden som kallar sig vänster. Baltiska stater livnär sig\r\ni dag på export av Kalashnikovgevär, dessa\r\nautomatvapen som säljs i u-länder för hårdvaluta.\r\nDet är väl fina och trevliga saker, kan jag tro.</pre><pre>Apropå vapen vill jag på nytt fråga: Är det inte\r\nfantastiskt märkvärdigt -- det är i och för sig ingen\r\nsom nu kan svara i debatten, men vad gör det -- att\r\nman tillåter våra mottagarländer att köpa vapen för\r\nåtta gånger vårt bistånd? Tystnaden blir kompakt så\r\nfort man nämner det.</pre><pre>Utrikesministern efterlyste svar på sina frågor. Hav\r\ntröst, fru utrikesminister! Jag har efterlyst svar på\r\nmina frågor sedan jag för första gången klev fram\r\npå den massiva träbarrikaden här framme. Det\r\ningår inte i de här debatterna, har jag förstått.</pre><pre>Jag skulle i förhoppning att det går att göra något\r\nnytt vilja ta ännu ett nytt grepp. Det gäller vad vi\r\nkallar för biståndsbrigaden eller katastrofbrigaden.\r\nSverige måste givetvis ha hög beredskap att bistå\r\nvid katastrofer var och när de än inträffar.</pre><pre>Katastrofer inträffar ofta utan någon som helst\r\nförvarning, därav namnet. Det finns också andra\r\nkatastrofer som är litet mer kända, t. ex.\r\nhungerkatastrofer. Vi i Ny Demokrati har därför i\r\nvår motion om en katastrofbrigad föreslagit ett nytt\r\noch rationellt grepp.</pre><pre>Förslagsställaren Richard Ulfvengren avsåg att\r\nsenare under debatten redogöra för detta mycket\r\nintressanta förslag, men han är sjuk. Inom Ny\r\nDemokrati godtas bara minst 40 graders feber. Vi\r\när nämligen, som Pierre Schori sade, ett mycket\r\nhårtstyrt Karl den XII-parti. Men är man sjuk, så är\r\nman sjuk, och han kan inte komma hit.</pre><pre>Tänk er en brigad som ligger vid en flygflottilj som\r\nhar möjlighet att ta emot mycket tung flygtrafik och\r\nhar närhet till andra transportsystem, helst\r\ntransport med båt. I brigaden är det fullt av\r\nmotiverade grabbar och tjejer, och kanske också\r\npigga gubbar och gummor. De har all tänkbar\r\nutrustning och förråd som kan behövas för de\r\nområden och precis den sorts terräng dit hjälpen\r\nplötsligt skall gå.</pre><pre>Där finns det blågula Herculesplan, helikoptrar,\r\njeepar, bandvagnar, snöskotrar, servicecontainrar,\r\nmobila fältsjukhus och allt vad det kan vara.\r\nHärifrån kan också överskottsmaterial och\r\njordbruksprodukter snabbt skeppas ut och nå\r\nfram -- detta sagt med vänlig hälsning till\r\nbiståndsministern.</pre><pre>Inom katastrofbrigaden är alla specialutbildade,\r\noch alla är motiverade och vill hjälpa till. De vet att\r\nde kan hjälpa, och de kan göra det snabbt.\r\nMarknaden för den brigaden finns dess värre hela\r\ntiden. En sådan brigad är samtidigt det bästa stöd\r\nvi kan ge organisationer som Röda korset, Rädda\r\nbarnen, kyrkorna osv. Visst är det väl en bra idé,\r\nherr talman? Därför måste den givetvis avslås,\r\nförmodar jag. Eller hur, herr talman?</pre><pre>Nu skall jag övergå till de spännande arkiven. Nu\r\nöppnas portarna till arkiven i gamla Sovjetunionen.\r\nVi såg hur man tassade omkring i dessa oändliga\r\nkorridorer och öppnade en massa spännande lådor.\r\nNu finns det en chans att se vad som pågick på\r\nLenins och Stalins och alla dessa trevliga despoters\r\ntid.</pre><pre>Nu kan vi kanske se vilka svenska kontakter de\r\nhade och måhända hur de bedömde Sverige,\r\nsvenska politiker och svensk politik. Nu kan vi\r\nkanske t.o.m. se vilka spioner det fanns eller finns.\r\nMen det vore nog att vänta sig för mycket, eftersom\r\nsannolikt någon ''järnrumpa'' har ätit upp just\r\ndenna file.</pre><pre>Hur som helst: Vore det inte intressant, herr\r\ntalman, om svenska folket fick ta del av de\r\nspännande avslöjanden som finns i\r\nsovjethärskarnas arkiv? Det skall bli mycket\r\nintressant att se om det nya världssamvetet, den\r\nnyligen ack så omvände herr Schori, är beredd att\r\nstödja en sådan forskning. Historien kan ha mycket\r\natt lära oss inför framtiden. Det är också mycket\r\navslöjande om man anser sig ha något skäl att\r\navböja denna möjlighet.</pre><pre>Förste vice talmannen anmälde att Pierre Schori\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 13 BENGT HURTIG (v):</pre><pre>Herr talman! Ian Wachtmeisters bekymmer för de\r\nöppnade registren kommer åtminstone delvis att\r\nskingras när vårt parti publicerar en vitbok över de\r\nrelationer som historiskt har förevarit och som vi nu\r\nkan arbeta med på ett annat sätt.</pre><pre>Jag har inte fått något svar på mina frågor om\r\nAmerikas indianer och initiativ för Västsahara eller\r\nCambodja. Jag tolkar detta som att några initiativ\r\nfrån regeringen i detta avseende inte är att vänta.</pre><pre>Margaretha af Ugglas talade i sitt\r\ninledningsanförande mycket om mänskliga\r\nrättigheter och demokrati, och det är naturligtvis\r\noerhört bra och viktigt. Men det finns här som hos\r\nalla andra länder en dubbelhet i detta budskap. Vi\r\nhar bestämt oss för att Kina är en så viktig\r\nhandelspartner att omsorgen om de mänskliga\r\nrättigheterna fått vika. Vi beviljar numera Kina u-\r\nkrediter trots att regimen massarresterar, håller\r\nrättegångar inför masspublik och omedelbart\r\nverkställer dödsdomar, torterar och\r\ntvångsaborterar. I Kina finns mängder av politiska\r\nfångar. Myndigheterna letar efter otillåtna idéer i\r\nakademiska avhandlingar. Förtrycket har hårdnat i\r\nmuslimska områden och i Tibet.</pre><pre>Likaså väntas vår handel med Iran kraftigt öka.\r\nRegimen i Iran är enligt Amnesty International en\r\nav de regimer som begår de mest omfattande\r\nbrotten mot mänskliga rättigheter.</pre><pre>Herr talman! Om det nu äntligen blir fred i\r\nCentralamerika, och de krig som där pågår\r\nkommer att avvecklas, återstår de ursprungliga\r\nkrigsorsakerna, nämligen fattigdomen,\r\narbetslösheten och orättvisorna i jordfördelningen.\r\nDet är inte samma Centralamerika som för, låt oss\r\nsäga, tio år sedan. Nu finns mängder med vapen,\r\nförmodligen också svenska vapen, i området.</pre><pre>Kombinationen av demobilisering av soldater och\r\nmassfattigdom, delvis framtvingad av\r\nInternationella valutafonden, kan leda till en\r\nutbredd kriminalitet och ''banditism''. Som jag sade\r\nkan hot om militärkupper uppstå igen.</pre><pre>Den stora osäkerheten för Centralamerika utgörs,\r\nenligt min mening, av vilken politik som USA\r\nkommer att föra i regionen. Är det\r\nMonroedoktrinen som också fortsättningsvis\r\nkommer att tillämpas?</pre><pre>En annan oviss faktor är Centralamerikas ställning\r\nmellan handelsblocken. EG:s inre marknad och det\r\nnordamerikanska frihandelsblocket kan komma att\r\ninnebära nya hinder för den centralamerikanska\r\nexporten -- som redan drabbats hårt av\r\nråvaruprisernas fall.</pre><pre>I Nicaragua hotas freden. ''Recontras'' terroriserar\r\nlandsbygden. Sandinistledare skjuts, och lärare,\r\nläkare och andra nyckelpersoner råkar illa ut i\r\nfredsprocessen. Lanthandlare rånas och\r\njordbrukskooperativ beskjuts. Det enda sättet att\r\nåterföra dessa soldater till ett fredligt liv är att ge\r\ndem jord och att äntligen genomföra jordreformen.</pre><pre>Fredsöverenskommelsen i El Salvador är bräcklig.\r\nDet är ovisst om de stora jordägarna kommer att\r\nupplösa sina privatarméer. Tre miljoner flyktingar\r\nskall repatrieras och få jord att odla egna livsmedel\r\npå.</pre><pre>Costa Rica får visserligen miljöbistånd. Men nu\r\nsöker de stora multinationella skogsbolagen rätt att\r\navverka skogarna i Nicaragua och Honduras, till\r\nförtvivlan för stora delar av befolkningen. I\r\nGuatemala fortsätter krigshandlingar och mord. Så\r\nsent som under första halvan av januari i år\r\nmördades 25 människor i Guatemala.\r\nBefrielserörelsen URNG försöker få till stånd\r\nförhandlingar med regeringen. Där finns också\r\nmöjligheter till initiativ från svensk sida, inte minst\r\nmed samtalspartnern i Washington.</pre><pre>De som får betala det högsta priset för skulderna\r\ntill den rika världen, som fortfarande är på ca 1 400\r\nmiljarder dollar, är barnen i tredje världen.</pre><pre>Enligt barnkonventionen från 1989 skall staterna ge\r\nprioritet åt barns intressen och utnyttja sina\r\nresurser till det yttersta för att göra verklighet av\r\nbarnets rättigheter. Vi måste öka det politiska\r\ntrycket på regeringar i länder där barn misshandlas.\r\nRegeringarna har det yttersta ansvaret för den polis\r\noch militär som torterar och dödar barn. Bara i\r\nBrasilien uppges 1 500 gatubarn ha mördats under\r\n1990. Annika Åhnberg kommer längre fram i\r\ndebatten att tala mer om barnen i tredje världen.</pre><pre>Herr talman! Det räcker inte med fördömanden. Vi\r\nmåste också ge ett bättre och aktivt stöd för dem\r\nsom slåss för demokrati och mänskliga rättigheter\r\noch vill leva utan förtryck.</pre><pre>Vi tror inte på den embargopolitik som USA för\r\nmot Cuba. Det är uppenbart att USA:s politik\r\nsnarare leder till att regimen får argument för en\r\nhårdhänt politik när USA vidtar ekonomisk\r\nutpressning och visar militära muskler. Att USA\r\nbestraffar ett helt folk med fattigdom och\r\numbäranden gagnar inte kampen för demokrati.\r\nDet är det kubanska folket som kan ändra\r\npolitiken.</pre><pre>Sveriges solidariska identitet i världen måste vara\r\natt stödja folkens egna ansträngningar att skapa\r\nbättre levnadsförhållanden och mänskliga\r\nrättigheter. I vår nu så Europainriktade debatt får\r\nvi inte glömma att Europa är större än EG och\r\nvärlden är ännu större än Europa.</pre><pre>Avsnitt II (EES/EG-frågor m.m.)</pre><pre>Anf. 14  MATS HELLSTRÖM (s):</pre><pre>Herr talman! För att vi i Sverige skall kunna\r\nutveckla välfärden och i framtiden skapa sociala\r\noch materiella förbättringar, kommer vi att vara\r\nberoende av ett väsentligt ökat europeiskt\r\nsamarbete. De senaste åren har ekonomierna\r\nsammanflätats dramatiskt tätare än någonsin\r\ntidigare.</pre><pre>Vi socialdemokrater menar att vi också har ett\r\nbidrag att ge till Europas utveckling i den\r\nomvälvning och i den omstöpning som nu pågår. Vi\r\nhar något att bidra med när det gäller\r\nsysselsättningspolitik, arbete och välfärd, när det\r\ngäller miljö, fackligt inflytande, att skapa bättre\r\nförhållanden i arbetslivet, i frågan om kampen mot\r\nfrämligsfientlighet och rasism, och det arbete som\r\nalla måste delta i för att underlätta Östeuropas\r\növergång till demokrati och en modern ekonomi.\r\nDetta har vi belyst i vår partimotion om EG.</pre><pre>Med EES-avtalet blir vi helt ekonomiskt\r\ninlemmade i EG:s inre marknad. Det är också\r\navsikten med avtalet. Det vore orimligt om vi då\r\ninte också skulle kunna vara med och delta där de\r\nbeslut fattas som kommer att påverka vår dagliga\r\nekonomiska verklighet. Jag tror att det snarare är\r\nså, att om vi skulle säga nej till medlemskap i EG,\r\nskulle framtida generationer komma att fråga sig\r\nvad det var för politiker som arbetade i Sverige i\r\nbörjan av 1990-talet och som kunde acceptera att\r\nSverige blev ekonomiskt helt beroende av EG:s\r\nmarknad, men som såg till att vi inte fick inflytande\r\noch vara med i de beslutande församlingarna. Jag\r\ntror att man i så fall, med viss rätt, skulle se på oss\r\nmed en blandning av rejält oförstående, ilska och\r\nbesvikelse.</pre><pre>Ett medlemskap i EG är på många sätt viktigt för\r\nSverige. Det är i det sammanhanget oroande att\r\nBildt-regeringen i väsentliga frågor är ur takt med\r\ndet som nu händer i Europa. Här i Sverige vill den\r\nborgerliga regeringen minska det fackliga\r\ninflytandet, minska kollektivavtalens roll,\r\nsamtidigt som kollektivavtal får sitt genombrott i\r\nEG:s regelsystem och samtidigt som man i\r\nMaastricht ger ökad vikt åt arbetslivsfrågor och\r\nfackligt inflytande.</pre><pre>I doktrinärt nyliberalt nit vill nu också regeringen i\r\nSverige avlöva samhället resurser och instrument i\r\nindustripolitik, näringspolitik och forskningsfrågor.\r\nDet är samtidigt som just forskning, infrastruktur\r\noch industripolitik med ett väsentligt samhälleligt\r\nengagemang blir en allt viktigare del av EG:s\r\nutveckling i den fas vi nu kan se framför oss.</pre><pre>Herr talman! Det finns en logik i denna utveckling\r\ninom EG. Det är en logik som uppenbarligen Bildt-\r\nregeringen inte begriper. Att dessa frågor nu får\r\nökad tyngd i EG har att göra med att besluten om\r\nden stora harmoniserade ekonomiska inre\r\nmarknaden skall bli verklighet om bara ett år. Alla\r\nvet att den marknaden, som på många sätt innebär\r\nekonomiska fördelar, också kommer att medföra\r\nen i vissa avseenden häftig strukturomvandling och\r\nstora omställningsproblem för många människor,\r\nföretag och regioner.</pre><pre>Därför kräver just införandet av den\r\nharmoniserade marknaden att man också bygger\r\nupp en industripolitik, regionalpolitik och\r\nforskningspolitik och ger den sociala tryggheten\r\noch arbetslivsfrågorna ökad vikt, för att kunna se\r\ntill att strukturomvandlingen inte kommer att\r\ndrabba människor och företag på ett sätt som\r\nskadar och lämnar svåra ärr i samhällena. Det\r\ngäller också att skapa nya arbetstillfällen genom att\r\nstimulera och hjälpa fram ny teknologi, ny\r\nframtidsinriktad forskning och nya branscher som\r\nkan ta vid i stället för dem som i\r\nstrukturomvandlingen kommer att försvagas eller\r\nförsvinna.</pre><pre>Denna politiska logik, som i hög grad präglar EG:s\r\nnuvarande dagordning, är någonting som tydligen,\r\ntyvärr, den svenska Bildt-regeringen inte har\r\nfantasi att förstå.</pre><pre>Vi socialdemokrater kommer att mycket noga följa\r\nden medlemskapsförhandling som nu tar vid. Vi\r\nkommer att ställa krav på förhandlingen i sådana\r\nfrågor där utfallet kan bli olika beroende på hur\r\nförhandlingarna förs. Det gäller exempelvis\r\nregionalpolitiken, vissa delar av arbetsrätten,\r\nkonsument- och livsmedelspolitiken, och det gäller\r\ninte minst frågor om hälsa och miljö och de\r\növergångsregler som kommer att aktualiseras i\r\nsamband med att EES-avtalet skall ersättas av\r\nmedlemskapsregler.</pre><pre>Det är också viktigt, menar vi, att Sverige tar med\r\nsig in i EG sina goda kontakter med länder i tredje\r\nvärlden och att vi inte gör oss urarva när det gäller\r\nrelationerna med folk, rörelser och länder utanför\r\nEuropa. Det är inte avskalade och inåtvända som vi\r\nskall komma till EG. I så fall är uttrycket europeisk\r\nidentitet bara banalt och torftigt. Det är den andra\r\ntraditionen i Europa som bör vara vår, den\r\nutåtriktade, den generösa.</pre><pre>I vissa viktiga frågor kan och bör Sverige agera\r\nredan innan medlemskapsförhandlingarna börjar.\r\nElva medlemsstater har antagit den sociala stadga\r\nsom länge blockerats av Storbritanniens\r\nkonservativa regering. Det innebär att inom EG nu\r\nöppnas möjligheten att föra framåt frågor om\r\narbetslivets förhållanden, fackligt inflytande på\r\nEuropaplanet etc. Målen för den sociala stadgan\r\nhar också diskuterats mellan EFTA och EG inom\r\nramen för EES-förhandlingarna.</pre><pre>När nu EES-avtalet synes bli verklighet borde den\r\nsvenska regeringen omgående inom EFTA och med\r\nEG lägga förslag om att EFTA-länderna ansluts\r\ninte bara till den ekonomiska marknaden utan\r\nockså till den sociala stadga som ger möjligheter att\r\ni olika avseenden även tygla denna marknad.</pre><pre>Inom EG är nu spörsmålet om hur man skall kunna\r\nstärka den bristfälliga demokratiska strukturen en\r\nhuvudfråga. Den har varit väsentlig inför\r\nMaastricht. De socialdemokratiska partierna har\r\npå olika sätt deklarerat att arbetet med att\r\nytterligare förstärka demokratin inom EG blir en\r\nhuvuduppgift under den period som nu följer fram\r\ntill nästa regeringskonferens 1996.</pre><pre>Det handlar om att stärka Europaparlamentets\r\nställning i förhållande till Ministerråd och\r\nKommission. Men det handlar också om att\r\nförstärka kopplingen mellan Ministerrådet och de\r\nfolkvalda nationella församlingarna.</pre><pre>Det är en viktig fråga också för Sverige. Och vi kan\r\nförbereda oss för EG-medlemskapet i det här\r\navseendet genom att ge den svenska riksdagen en\r\nbetydelsefull roll såväl när det gäller\r\nmedlemskapsförhandlingen som sedermera under\r\nmedlemskap.</pre><pre>Goda och praktiska förebilder för en förankring i\r\nriksdagen av EG-arbetet finns t.ex. i det danska\r\nMarkedsudvalget och motsvarande typer av EG-\r\nutskott som nu har blivit vanliga i EG-riksdagarna.\r\nHär i Sverige föreslår oppositionen en motsvarande\r\nfunktion i den svenska riksdagen.</pre><pre>Regeringspartierna bör tillmötesgå kravet på ett\r\nEG-utskott i riksdagen och inte onödigt begränsa\r\nkontakterna mellan regering och riksdag när det\r\ngäller medlemskapsförhandlingen.</pre><pre>Detta är inte enbart en fråga om hur vi bäst\r\norganisatoriskt förbereder oss här i vår riksdag och\r\nregering. Det handlar också om hur Sverige skall\r\nförbereda sig när det gäller den svåra och väsentliga\r\nfrågan om att förankra beslut som fattas långt bort\r\nfrån folkvalda nationella församlingar. Därför är\r\nden svenska diskussionen om ett EG-utskott i\r\nriksdagen en del av den debatt som nu förs runt om\r\ni Europa om på vilket sätt EG:s institutioner skall\r\nkunna demokratiseras och hur folkvalda\r\nförsamlingar skall få ökat inflytande i alla länder.\r\nDet gäller medlemsländer i EG såväl som Sverige,\r\nsom är kandidatland.</pre><pre>Jag hoppas därför att den här frågan inte skall\r\nfastna i prestige och onödiga konflikter utan att vi\r\nkan räkna med ett tillmötesgående mot\r\noppositionen i Sverige från regeringens sida när det\r\ngäller att tillskapa ett EG-utskott i riksdagen.</pre><pre>Anf. 15  BENGT DALSTRÖM (nyd):</pre><pre>Herr talman! Ärade åhörare! År 1995 blir Sverige\r\nförhoppningsvis medlem i en marknad med 380\r\nmiljoner innevånare, där varor, kapital, tjänster\r\noch personer kommer att röra sig fritt över\r\ngränserna. Till detta kommer ett internationellt\r\nsamarbete om miljö, forskning, arbetslivsfrågor\r\noch konsumentskydd. Här gäller det också ett\r\ngemensamt regelverk för alla berörda länder.</pre><pre>Det är inte att undra på att vi har fått se många turer\r\noch upplevt många intensiva förhandlingar kring\r\ndet EES-avtal som nu står inför sitt slutgiltiga\r\ngodkännande. Det är meningen att det, om\r\ntidtabellen håller, skall träda i kraft den 1 januari\r\n1993. Vilka möjligheter öppnar inte det för oss!</pre><pre>Vi i Ny Demokrati stöder helhjärtat regeringens\r\nlinje när det gäller såväl EES-avtal som Sveriges\r\nanslutning till EG. Självfallet finns det olika\r\nuppfattningar i en rad frågor inom avtalets ram.\r\nBara tolkningen av regelverket, rättsakterna,\r\nomfattar inte mindre än 12 000 s.</pre><pre>Hur ser vi nu i Ny Demokrati på problemen och\r\nmöjligheterna inför EES-avtalet och Sveriges\r\nanslutning till EG? Det är självfallet endast som en\r\ndel av Gemenskapen som Sverige har möjligheter\r\natt påverka utvecklingen. Den svenska industrins\r\nkonkurrensförmåga inom EG-marknaden måste\r\nstimuleras genom sänkta skatter och\r\narbetsgivaravgifter samt en ökad produktivitet\r\ngenom minskad sjukfrånvaro. Där har regeringen\r\nredan startat arbetet genom positiva\r\nskattelättnader för företagen. Karensdagar eller\r\nandra, bättre lösningar när det gäller\r\nsjukförsäkringen kommer förhoppningsvis att få\r\ngynnsam påverkan på produktionskostnaderna.</pre><pre>Vi anser emellertid att ytterligare sänkningar av\r\nkapitalbeskattningen ned till EG-nivån 20 % och\r\nen successiv sänkning av arbetsgivaravgifterna\r\nmåste genomföras. Inte minst viktigt är att\r\nregeringen fortsättningsvis också medverkar till att\r\nfrämja de mindre och medelstora företagens\r\nkonkurrensvillkor inför den gemensamma\r\nmarknaden. Inom EG finns redan många\r\nstödformer just för de mindre företagen. Dessa\r\nstödformer satsar man på och utvecklar deras\r\npotential.</pre><pre>Andra villkor som omgående måste uppfyllas för\r\natt göra elintensiva industrier konkurrenskraftiga\r\nhär hemma är en sänkning och successivt\r\navskaffande av energiskatten på el och borttagande\r\nav kilometerskatten, för att motverka de höga\r\ntransportkostnaderna.</pre><pre>Låt mig fortsätta med våra tankar kring\r\nkonkurrensens betydelse för oss konsumenter. Det\r\nbehövs konkurrens överallt, även inom politiken.\r\nDet har vi redan märkt. Riksdagen har nyligen\r\ngodkänt utformningen av PBL, som öppnar\r\nmöjligheterna för en fri etablering av exempelvis\r\nlågprisbutiker inom livsmedelssektorn. Inte minst\r\nintressant är att detta öppnar vägen för\r\ninternationella butikskedjors etablering och\r\nkonkurrens med ICA och KF, eftersom det nu\r\nockså är fritt fram för utländskt ägande inom\r\nnäringsliv och handel.</pre><pre>Konkurrensutredningens förslag till ny lagstiftning\r\när ju under utarbetande för anpassning till EG:s\r\nregler, där i princip allt som begränsar\r\nkonkurrensen är förbjudet. Förslagen i denna\r\nproposition, som vi ser fram emot, kommer\r\nförhoppningsvis att kunna äga tillämpning fr.o.m.\r\nden 1 januari 1993. Kanske kan vi äntligen få en\r\nrejäl sänkning av priserna på mat, byggmaterial och\r\njeans.</pre><pre>Vårt inträde i EG och den förändrade europeiska\r\nhotbilden kommer naturligtvis också att påverka\r\nSveriges roll som tidigare neutral stat. Vi ser\r\npositivt på Sveriges möjligheter att komma in i ett\r\neuropeiskt säkerhetssystem. Vi kommer tack vare\r\ndet, om allt går väl, även att kunna sänka våra\r\nframtida försvarskostnader. Inte minst är det viktigt\r\natt en sådan här utveckling samtidigt öppnar\r\npositiva utvecklingsmöjligheter för vår\r\nhögteknologiska försvarsindustri i olika\r\nsamarbetssammanhang.</pre><pre>Så några ord om jordbruket. Vi hävdar att fria,\r\noberoende företagare som kan konkurrera på en fri\r\nmarknad ger de bästa förutsättningarna. Härvid\r\nutgör lantbrukarna inget principiellt undantag. Vi\r\när medvetna om att anslutningen till EG kan\r\ninnebära att vissa av principerna inte kan tillämpas\r\nfullt ut. Det blir då en uppgift för Sverige att inom\r\nEG kraftfullt verka för att dessa principer\r\ngenomförs. Först då får vi en kostnadseffektiv\r\nproduktion av livsmedel på sunda och\r\naffärsmässiga grunder.</pre><pre>Som medlem i EG får vårt land också möjligheter\r\natt påverka de globala miljöproblemen beträffande\r\nluft och vatten. Inte minst gäller detta Östersjön\r\noch det förhållandet att kontinentens alla\r\nföroreningar faller ned över skogar och sjöar i vårt\r\nland. Men dessa problem kommer också att öppna\r\nmöjligheter för vår teknologi och industri att\r\nexportera know-how och utrustning till EG-\r\nmarknaden, även om detta kanske är allra mest\r\naktuellt när det gäller Östeuropa.</pre><pre>För att spinna vidare på Östeuropa vill jag säga att\r\nvi är övertygade om att vårt land som medlem i EG\r\nhar goda möjligheter att medverka till ett\r\nintensifierat Östeuropasamarbete med delaktighet\r\ni denna stora potentiella marknad.</pre><pre>Ett av de mer intressanta områdena där EG-\r\nmarknaden verkligen kommer att påverka och\r\nförändra vårt samhälle är väl utbildningen och\r\nforskningen. Tiden medger kanske inte att jag går\r\nin på vissa tankegångar som jag hade tänkt\r\nutveckla.</pre><pre>Jag går i stället över till att prata litet grand om att\r\nvårt inträde i EG-marknaden ställer många krav på\r\nanpassning av utbildningen. Tänk bara på kravet\r\nom fri upphandling, som finns med i bilden!\r\nDessutom kommer vi att ha ett utomordentligt stort\r\nbehov av kunniga jurister. Vi kommer att behöva\r\n500 à 1 000 språkkunniga jurister som skall tränga\r\nin i EG-problematiken och lotsa företagen genom\r\nden paragrafdjungel på 12 000 sidor som man har\r\natt arbeta med.</pre><pre>Med vårt inträde i EG skapas förutsättningar att\r\npositivt påverka den sociala samvaron i Sverige och\r\nminska den svenska sjukan, dvs. ensamheten. Med\r\nden öppnare alkoholpolitik som vi pläderar för\r\nkommer det att bli möjligt att köpa öl och vin i\r\nlivsmedelsaffärerna, antingen en del politiker vill\r\ndet eller inte. Vi kommer att kunna gå ut och träffas\r\npå restauranger och pubar utan att ruinera oss. Vi\r\nser ingen fara i detta öppnare, roligare samhälle.</pre><pre>Visst måste de här förändringarna kombineras med\r\nen vettig information kring alkoholen just till våra\r\nyngre medborgare, barn och ungdomar. Men vi\r\nbehöver inte måla fan på väggen när det gäller våra\r\nmöjligheter att anpassa oss till mer positiva och nya\r\nalkoholvanor.</pre><pre>På tal om information efterlyser jag ett samlat\r\ngrepp från regeringen kring EES-avtalets och EG:s\r\nbetydelse för olika intressegrupper här i landet.\r\nSom det nu är, har det varit upp till massmedia att\r\nspekulera och tolka vad den gemensamma\r\nmarknaden egentligen betyder för individen och\r\nmedborgarna.</pre><pre>Vad vi behöver, snarast, är t.ex. en vettig och enkel\r\ninformation hem i brevlådan, kombinerad med\r\nlättsamma pedagogiska förståeliga program i radio\r\noch TV om EG:s betydelse för mig och min familj.\r\nDetta gäller den enskilda konsumenten, självklart.\r\nAndra intressegrupper måste man tala vid och\r\narbeta mot med andra medel. Näringslivets\r\nföretagare och ansvariga inom den offentliga\r\nsektorn behöver verkligen en anpassad information\r\ninför vårt inträde i den gemensamma marknaden.</pre><pre>Naturligtivs har branschorganisationerna tagit tag i\r\ndet här själva och har en hel del på gång. Men vad\r\njag saknar är det samlade greppet, den samlade\r\nstyrningen. Det här är ju en\r\ninformationsverksamhet som måste pågå under en\r\nlängre tid och som redan borde ha varit i gång på\r\nett annat sätt än det vi har mött i massmedia.</pre><pre>Just okunskapen om EG kan skapa rädsla och\r\nosäkerhet hos väldigt många vanliga människor i\r\nverkligheten, och det skulle naturligtvis få\r\nödesdigra konsekvenser, som i sin tur skulle få\r\nsvåra konsekvenser i den folkomröstning som\r\nkommer.</pre><pre>Vi efterlyser därför någon form av speciell\r\ninformationsenhet som snarast får regeringens\r\nuppdrag att svara för ett snabbt genomförande av\r\nen heltäckande information kring EG.</pre><pre>Herr talman! Till sist: Inte minst vi i riksdagen,\r\nriksdagens alla ledamöter, behöver mycket mer av\r\nförenklad information kring den här svåra\r\nproblematiken.</pre><pre>(Applåder)</pre><pre>Anf. 16  GUDRUN SCHYMAN (v):</pre><pre>Herr talman! Det senaste inlägget visar väl på\r\nnödvändigheten av en saklig information i EG-\r\nfrågan. Jag tror att det är förödande för debatten\r\natt det råder sådan okunskap om vilka frågor som\r\negentligen hör till medlemskapsfrågan och vilka\r\nsom inte gör det.</pre><pre>Om det vore så i Sverige att vi hade en politisk\r\nmajoritet för att slopa monopolen för alkohol,\r\nskulle vi göra det helt av egen kraft. Om vi hade en\r\nmajoritet i Sverige för att vilja sänka priserna på\r\nrestauranger vad gäller öl och vin -- mat också för\r\nden delen -- står det oss fullt fritt att göra det. Detta\r\nhar ingenting att göra med medlemskapet, och det\r\nvisade väl också den drive som restaurangerna\r\ngjorde för ett tag sedan när de hade ''EG-priser''\r\noch många gick ut och både åt och drack och säkert\r\nhade väldigt trevligt.</pre><pre>Det visade i själva verket på att detta har ingenting\r\nmed medlemskapsfrågan att göra. Detta står oss\r\nfullt fritt att göra om vi själva vill. Så mer\r\ninformation behövs säkert.</pre><pre>När jag gick upp i talarstolen, fick jag en\r\nmedkännande kommentar från en kollega som\r\nsade: Känner du inte grupptrycket? Jag antar att\r\nhan menade: Skall du nu gå upp och säga nej igen,\r\nnär alla andra är så entusiastiska?</pre><pre>Det känner jag ju, men jag känner också att jag är\r\nrepresentant för en mycket stor och bred och\r\nväxande opinion utanför denna sal och utanför\r\ndetta hus. Det finns många människor som känner\r\nstor tveksamhet inför EG-medlemskapet, som\r\nbörjar formera sig i stora skaror och som faktiskt\r\nsäger nej.</pre><pre>Jag får väl också känna mig som representant för\r\nde riksdagsledamöter i andra partier som jag vet är\r\nmycket kritiska och också direkt uttalade\r\nmotståndare men som inte får lov att uppträda, i\r\nden här församlingen åtminstone, och uttala\r\navvikande meningar. Det är heller inte bra för\r\ndebatten.</pre><pre>Jag vill också säga att i vänsterpartiet är vi för ett\r\nökat europeiskt samarbete -- med den del av\r\nEuropa som betecknar sig som EG, med\r\nCentraleuropa och med Östeuropa. Vi är för ett\r\nökat internationellt samarbete och globala\r\nperspektiv över huvud taget. Vi är övertygade om\r\natt Sverige som land har något att bidra med i den\r\ninternationella diskussionen, för att flytta fram\r\npositionerna vad gäller mänskliga rättigheter, fred,\r\nsolidaritet, miljöfrågor och miljöhänsyn.</pre><pre>I alla de frågorna har Sverige mycket att bidra med\r\ni den internationella debatten, och vi vill att Sverige\r\nskall kunna fortsätta att vara ett aktivt och offensivt\r\nland i de här avseendena. Det är bl.a. därför vi\r\nsäger nej till ett medlemskap i EG, eftersom det\r\ninnebär att vi inte längre kan tala med en egen röst.</pre><pre>Vi är för ett internationellt samarbete, men vi anser\r\natt det måste bygga på varje lands\r\nsjälvbestämmanderätt, och det måste bygga på\r\ninternationella organisationer som är organiserade\r\nenligt demokratiska metoder, med insyn och\r\nkontroll över makten. Det här stämmer då inte\r\növerens med den bild som vi i dag kan se av det\r\nframväxande EG.</pre><pre>Jag har diskuterat frågan om information många\r\ngånger tidigare och ställt krav på information från\r\nregeringen. Den har uteblivit. I dag är trycket\r\nstarkt från en allmänhet och en opinion som vill\r\nveta, som vill få en allsidig belysning av den här\r\nfrågan, som vill höra för och emot, som vill få en\r\nproblematiserad bild och inte bara en\r\npropagandabild.</pre><pre>T.o.m. skolorna har slagit larm. 90 % av utbudet i\r\nskolinformationen är framställt av\r\nArbetsgivareföreningen. Det har inte bekymrat vår\r\nskolminister, tyvärr, men det bekymrar Lärarnas\r\nriksförbunds ordförande som tycker att regeringen\r\ni detta avseende har ett ansvar. Jag anser det också.\r\nRegeringen har ett ansvar för att olika\r\norganisationer -- bildningsförbund, politiska\r\npartier, ja- och nej-organisationer -- får pengar till\r\nsitt förfogande för att gå ut och informera och\r\nbedriva den kampanj som måste föregå en\r\nfolkomröstning.</pre><pre>Så jag vill i dag igen be om svar på frågan: När\r\nkommer beskedet från regeringen om hur den här\r\nprocessen skall gå till inför folkomröstningen?\r\nHur -- och framför allt när -- tänker regeringen ta\r\nansvaret och säkerställa att det blir en alternativ\r\ninformation, dvs. så att organisationer kan ansöka\r\nom bidrag för att genomföra sina\r\ninformationsprojekt?</pre><pre>Så till frågan om EES-avtalet, som nu för andra\r\ngången har blivit färdigt. Vi får väl se om det blivit\r\nriktigt färdigt den här gången. Det är ju inte helt\r\nklart ännu. Men kritiken mot EES-avtalet har ju\r\nvarit förödande. LO-Tidningen skriver:</pre><pre>''Turerna kring EES-avtalet har i praktiken artat sig\r\ntill att bli förödmjukande, rent av löjeväckande, för\r\nalla inblandade parter. -- -- --</pre><pre>Under alla omständigheter blir EES-avtalet en\r\nhalvmesyr jämfört med de stolta planer som\r\nframförallt EFTA-länderna, inkl. Sverige, hyste\r\nom ett gemensamt inflytande i EG/EFTA-\r\nsamarbetet som EES skulle skapa. Så blir det inte.\r\nEFTA-ländernas inflytande inom ramen för EES är\r\ni praktiken reducerat till ett knappt skönjbart\r\nminimum.''</pre><pre>Två personer som utnämnts, åtminstone av\r\nGöteborgs-Posten, till våra främsta representanter\r\npå EG-rätt, professor Ulf Bernitz och docent\r\nGöran Lysén, ''är överens om att\r\nförhandlingsresultatet är en bra bit från de mål som\r\nEfta satte upp''. De säger: ''Avtalet är mera av en\r\növergångslösning, än vad som var Eftas avsikt''.</pre><pre>Det har tecknats en mycket samstämmig bild av att\r\nresultatet är undermåligt, och jag instämmer i den\r\nkritiken. Det är fjärran från de stolta deklarationer\r\nsom dåvarande handelsministern Anita Gradin\r\ngjorde från den här talarstolen -- att vi vill ha en\r\nintegration, en harmonisering på alla områden,\r\nunder förutsättning att vi får behålla våra strängare\r\nregler vad gäller miljö, hälsa och säkerhet, och\r\nunder förutsättning att vi får ett rejält inflytande i\r\nbeslutsprocessen.</pre><pre>Ingen av dessa förutsättningar har uppfyllts. Därför\r\nsäger vi i vänsterpartiet med all säkerhet nej till den\r\nproposition som skall komma om ett godkännande\r\nav EES-avtalet -- just för att det inte ger oss det som\r\nvar förutsatt.</pre><pre>Jag vill fråga Ulf Dinkelspiel: Är det regeringens\r\nuppfattning att detta avtal över huvud taget står på\r\negna ben? Om man vill ha ett närmande till EG i\r\nform av ett EES-avtal och vill få tillgång till den inre\r\nmarknaden, kan man då använda sig av detta avtal\r\nseparat, så att säga? Det görs ju i dag många\r\nuttalanden om att eftersom avtalet blev så dåligt\r\nkan det inte stå på egna ben, utan det är bara ett\r\növergångsarrangemang till dess att Sverige blir\r\nmedlem. Alla som vill att Sverige skall bli medlem\r\nanvänder EES-avtalets brister för att propagera för\r\nett medlemskap.</pre><pre>Om detta är det faktiska läget, tycker jag att det\r\nvore ärligare av regeringen att säga så -- säga det\r\nsom Sveriges EG-ambassadör sade till mig vid en\r\nvideokonferens från Bryssel i går, nämligen att\r\nEES-avtalet är ett hängavtal; det ger ingen\r\nsuveränitet. Han menade att om man säger nej till\r\nEES-avtalet, så säger man också nej till ett\r\nmedlemskap. Man kan inte se EES-avtalet som ett\r\nsjälvständigt avtal, som i sig innebär tillräckliga\r\nfördelar, utan man måste se till helheten. Då borde\r\ndet ju egentligen vara ärligare att ordna en\r\nfolkomröstning om EES-avtalet -- om det är så\r\nintimt förknippat med EG-medlemskapet att det\r\ninte kan stå på egna ben. Jag vill höra om det är\r\nregeringens uppfattning.</pre><pre>Jag tror nämligen att det är mycket viktigt att vi här\r\ngör en skillnad. Enligt min uppfattning är EG-\r\nmedlemskapet någonting betydligt större och\r\nvidare, eftersom det också, efter mötena i\r\nMaastricht, innebär ett medlemskap i Europeiska\r\nunionen. Jag tror också att det är viktigt att man\r\nfrån regeringens sida klargör att den\r\nmedlemsansökan som en majoritet av den svenska\r\nregeringen valde att ställa sig bakom, nämligen en\r\nansökan om medlemskap i EG, den Europeiska\r\ngemenskapen, har spelat ut sin roll. I dag ansöker\r\nman om medlemskap i Europeiska unionen, dvs.\r\nmedlemskap i den inre marknaden, medlemskap i\r\nden ekonomiska monitära unionen, och\r\nmedlemskap i det utrikes- och säkerhetspolitiska\r\nsamarbete som på sikt har som mål att forma en\r\ngemensam armé. Det innebär att man söker\r\nmedlemskap i en västeuropeisk union, en stormakt\r\nmed alla dess beståndsdelar, inkl. bristen på\r\ndemokrati i dess eget regelverk.</pre><pre>Det innebär att den röst som blir Sveriges, och som\r\nsocialdemokraterna av någon anledning tror skall\r\nkunna ljuda så högt i EG, kommer att formas i\r\nEG:s ministerråd. Där sitter företrädarna för EG:s\r\nmedlemsländers regeringar, inga andra. De som\r\nkommer från befolkningstäta länder har många\r\nröster, de ministrar som kommer från litet glesare\r\nbefolkade länder, som Sverige, har få röster. Allt\r\nfler beslut fattas med majoritet. Besluten blir\r\ngällande i samtliga länder, oavsett om man har en\r\nannan åsikt.</pre><pre>Detta får ju stora konsekvenser för alla de frågor\r\nsom berördes i den föregående debatten, som\r\nhandlade om utrikespolitiken i stort. Det får\r\nkonsekvenser för biståndspolitiken, för\r\nflyktingpolitiken, för sanktionspolitiken, för\r\nnedrustningspolitiken och för den internationella\r\nhandelspolitiken -- för Sveriges möjligheter att\r\nteckna egna avtal med andra handelsmarknader\r\nutom EG. Sverige skulle inte kunna teckna egna\r\navtal med USA-marknaden, med\r\nJapanmarknaden, med tredje världens länder, med\r\nde framväxande samarbetsorganisationerna i\r\nCentral- och Östeuropa. Vi blir då en del av EG:s\r\nhandelsmarknad, och skall förhålla oss med en röst\r\ni alla internationella sammanhang. Och den rösten\r\nformas i EG:s ministerråd, där vi dessutom inte har\r\nnågon insyn över huvud taget.</pre><pre>Det folkvalda parlamentet, som för oss kan föra\r\ntanken till något demokratiskt, är politiskt tandlöst\r\noch har ingen beslutanderätt -- kan inte avsätta\r\ndetta ministerråd. Även om EG-parlamentet skulle\r\nfå mer att säga till om, har Sverige en mycket\r\nblygsam del också där. Jag tror att Sverige bland de\r\nca 540 delegater som finns där skulle få 16, som då\r\när uppdelade på samtliga politiska partier.</pre><pre>Kontentan av den analys som vi gör av vad ett\r\nmedlemskap innebär är att svenska folkets röst i\r\nEG kommer att reduceras till den sittande\r\nregeringens röst, och att Sveriges röst i världen\r\nreduceras till EG:s röst. Det kan man kalla för brist\r\npå demokrati.</pre><pre>Anf. 17  BENGT DALSTRÖM (nyd):</pre><pre>Herr talman! Ja, Gudrun Schyman, vi kan ha EG-\r\npriser utan EG. Vi kan ha allt vi vill, bara vi säger\r\nnej, anser Gudrun Schyman. Den stora, breda,\r\nväxande opinionen talar Gudrun Schyman om. Det\r\när det gamla vanliga nej tack-gänget som talar.\r\nKärnkraft -- nej tack. Europa -- nej tack.\r\nUtveckling -- nej tack. Framtid -- nej tack.</pre><pre>Vår inställning är att vi skall se och ta vara på\r\nmöjligheterna, tro på utvecklingen, jobba för\r\nframtiden. Sverige är konkurrenskraftigt inom EG.\r\nVi kan mycket, om vi bara vill -- var så säker.\r\nUtanför EG tappar vi chansen att vara med och\r\npåverka direkt.</pre><pre>Anf. 18  GUDRUN SCHYMAN (v) replik:</pre><pre>Herr talman! Jag tror faktiskt att Bengt Dalström\r\nhar missuppfattat det här. Jag tycker inte att man\r\nkan säga att ett uttryck för demokrati skall\r\nrubriceras som kommande från det gamla vanliga\r\nnej tack-gänget; det är att göra sig en otjänst. Bengt\r\nDalström säger detta -- och det hoppas jag att han\r\när medveten om -- när det gäller kärnkraften till\r\nhela centerpartiet, och också till stora delar av alla\r\nandra partier. Bengt Dalström säger det i det här\r\nsammanhanget till en ganska stor opinion inom\r\nsamtliga politiska partier som känner sig tveksam.</pre><pre>Den fråga som vi ställer oss är: Vilken framtid skall\r\nvi ha? Det gäller inte om vi skall ha någon framtid\r\neller ej -- det tror jag inte vi behöver fatta några\r\npolitiska beslut om över huvud taget, för framtiden\r\nramlar nog på ändå. Det som politiken handlar om\r\när: Vilket liv vill vi leva? Vilket samhälle vill vi ha?\r\nVem skall vara med och bestämma? Och på vilka\r\npremisser skall vi fortsätta in i framtiden?</pre><pre>Jag tror nog att jag till Ny Demokratis syn på detta\r\nsäger just nej tack.</pre><pre>Anf. 19  BENGT DALSTRÖM (nyd) replik:</pre><pre>Herr talman! Det är ju tydligt -- och förlåtligt -- att\r\nGudrun Schyman inte har hunnit läsa alla\r\nmotioner. Men det är alldeles riktigt att jag vet att\r\njag talar till olika grupper av människor, såväl inom\r\nGudrun Schymans parti som inom andra partier,\r\nnär jag framhåller att vi säger ja tack till kärnkraft.\r\nI en av våra motioner skriver vi att vi är för en\r\nutbyggnad av kärnkraften -- och att vi tack vare den\r\nvill göra elenergin till en svensk exportvara.</pre><pre>Anf. 20  GUDRUN SCHYMAN (v) replik:</pre><pre>Herr talman! Det var intressant att höra vad Bengt\r\nDalström sade. Jag tror inte att vi skall göra denna\r\ndiskussion till en energipolitisk diskussion, även om\r\nman kan anlägga internationella aspekter på\r\nenergipolitiken. Det görs också här. Då handlar det\r\nom att säkra den kärnkraft som finns under den tid\r\nden måste överleva. För vår del handlar det om ett\r\ninternationellt arbete för att avveckla kärnkraften,\r\neftersom den medför så stora faror och risker.</pre><pre>De ståndpunkter ni för fram i denna debatt visar på\r\nnödvändigheten av att sortera ut vad som har att\r\ngöra med medlemskapsfrågan och vad som inte har\r\ndet. Det är ganska poänglöst att i EG-debatten\r\nhänga på en mängd svulstiga formuleringar som:\r\nBlir vi medlemmar i EG bryter vi ensamheten. Då\r\nfår människor gå ut på krogen och ha trevligt i\r\nstället. Om vi säger ja till ett EG-medlemskap får vi\r\nen framtid.</pre><pre>Det är fullständigt poänglöst att lägga in sådana\r\nformuleringar. De har inte med medlemskapet att\r\ngöra. Medlemskapsfrågan i koncentrat är: Skall vi\r\nbestämma själva över vår framtid, eller skall vi\r\nlämna över en stor del av de politiska beslut som vi\r\ni dag fattar i Sveriges riksdag till ett odemokratiskt\r\noch överstatligt organ i Bryssel som heter\r\nMinisterrådet?</pre><pre>Jag förstår att man kan vilja det. Det finns politiska\r\npartier här som genom detta beslut får sina\r\npartiprogram uppfyllda. De har propagerat för\r\ndetta länge. De propagerade för att Sverige skulle\r\ngå med i EEC, som det hette då. De tyckte att\r\nSverige skulle gå med i NATO. De vill att Sverige\r\nskulle vara med i en västeuropeisk försvarsallians,\r\nosv. Jag har full respekt för att man kan ha den\r\nåsikten, men jag delar den inte. Jag blir arg när\r\nmänniskor går ut och säger att detta inte är vad det\r\nhandlar om. De försöker lägga ut dimridåer och\r\nsäga att det handlar om någonting annat. De säger:\r\nOm det är vad medlemskapet innebär, då vill vi\r\ninte, men vi skall gå med och se till att det inte blir\r\nså.</pre><pre>Det är en fullständigt befängd diskussion. Vi har\r\nfakta, inte minst från mötet i Maastricht, om vad\r\nEG är och har ambitionen att bli. Det kan vi hålla\r\noss till. Det vore bra för debatten om vi höll oss till\r\ndet och lade de stora fluffigheterna åt sidan. De\r\ndrivs ändå i SAF:s kampanjer på alla affischpelare.\r\nVi behöver inte ägna tid i kammaren åt det.</pre><pre>Anf. 21  NIC GRÖNVALL (m):</pre><pre>Herr talman! Den sista debattrundan föranleder\r\nmig att börja detta inlägg med en historielektion\r\nriktad speciellt till Gudrun Schyman.</pre><pre>Gudrun Schyman tycks föreställa sig att det som\r\nsker i Sverige är världsunikt. Jag vill gärna göra\r\nGudrun Schyman uppmärksam på att hela den\r\nmoderna tidens historia visar att en fortlöpande och\r\nfördjupad internationell integration har\r\nförekommit i världen. Många av de nuvarande\r\nnationalstaterna vilar på en fortgående integration,\r\nsom i sin tur kan vila på etnisk gemenskap, språklig\r\ngemenskap, kulturell gemenskap och ekonomisk\r\ngemenskap -- men alltid på begreppet gemenskap.</pre><pre>Den hållning som Gudrun Schyman redovisar, som\r\när klassisk för hennes parti, vilar inte på\r\ngemenskap. Den vilar på isolering för tanken.\r\nGudrun Schyman förnekar värdet av det\r\nställningstagande som har gjorts i 12 europeiska\r\nnationer, av 320 miljoner människor, som har ställt\r\nsig bakom den europeiska integrationen. Hon\r\nunderkänner deras ställningstagande. Hon anser\r\natt dessa människor tog ställning till nackdel för sin\r\negen nation. Därmed har Gudrun Schymans\r\nargument förlorat mycket i trovärdighet. Jag vill\r\nändå göra historielektionen något djupare.</pre><pre>När andra världskriget var slut ville man finna en\r\nny ordning för världens utveckling som byggde på\r\ngemenskap och integration. Man ville skydda de\r\nskadade nationerna och medverka till utveckling i\r\nde underutvecklade länderna. I Bretton Woods\r\nformulerades ett koncept för världens fortsatta\r\nutveckling och framtid. Man slog där fast att\r\nhandeln skulle vara gemenskapens blodflöde, som\r\nknöt nationer tillsammans i gemensamma\r\nintressen. För att handeln skulle utvecklas\r\nbehövdes att de rika länderna tillhandahöll ett\r\nekonomiskt stöd i både makro- och\r\nmikroekonomiska sammanhang. Världsbanken\r\noch Valutafonden skulle tillhandahålla de\r\ninstrument handeln behövde.</pre><pre>Hundratalet nationer -- ungefär 120 -- har nu ställt\r\nsig bakom GATT-tanken, en tanke som bygger på\r\natt man skall integrera handelssystemen i världen\r\ntill en gemenskap, förenkla handeln och göra den\r\ngemensam för alla folk. Det är omkring 120\r\nnationer som ställer upp på den tanken. Och\r\nGudrun Schymans vänsterparti förnekar tankens\r\nvärde. Det är uppseendeväckande. Det är\r\nnaturligtvis därför detta parti står så isolerat i denna\r\nfråga. De mängder av motståndare som Gudrun\r\nSchyman tyckte sig skönja vid horisonten har ännu\r\ninte förmått avteckna sig över horisonten.</pre><pre>Denna historiska återblick kan också få tjäna som\r\nillustration av att den europeiska unionen bara är\r\nen fullbordan av den tanke som föddes på 50-talet,\r\ni andra världskrigets Europa. Det är tanken att med\r\ngemensam handel följer också behovet av\r\ngemensam handelspolitik. Och precis som tanken\r\nvar i Bretton Woods, kräver en integrerad och\r\nutvecklad handel också tillgång till en stabil valuta\r\noch till ekonomiskt stöd för handelsutvecklingen.\r\nDen europeiska unionen är egentligen ingenting\r\nannat än ett fullföljande av en tanke som har\r\nexisterat i alla dessa år, som fått sin bekräftelse i\r\nandra sammanhang.</pre><pre>Så till EES-avtalet. Jag skall först rikta en\r\ngratulation, en hyllning till regeringen och\r\nstatsrådet Dinkelspiel och framför allt hans\r\nförhandlare för att detta nära nog olösliga problem\r\nkunde lösas, med bl.a. Sveriges medverkan. Man\r\nkan säga att en lösning alltid representerar en\r\nkompromiss. Men denna kompromiss, noga\r\nanalyserad, vågar jag säga, utifrån de kunskaper\r\njag har fått här i riksdagen av politiska\r\nsammanhang, är en kompromiss som står på egna\r\nben. Den innehåller lösningar för att tillfredsställa\r\nde krav som ställs på homogenitet mellan EFTA:s\r\noch EG:s rättssystem. EES-avtalet finns och står\r\ndär.</pre><pre>Vi måste nu fråga oss: Är EES-avtalet någonting\r\nunikt som uppkommit ur en människas idé? På nytt\r\nvill jag rikta mig till framför allt Gudrun Schyman\r\noch göra henna medveten om att den utveckling\r\nsom har förekommit av förhållandet mellan\r\nnationerna i EFTA och EG har följt en självklar\r\nhuvudfåra. Det började med försöken att bli\r\nmedlem i början av 70-talet. Det fortsatte med\r\nLuxemburgdeklarationen, där man förklarade sig\r\nvilja arbeta tillsammans för att skapa EES, the\r\nEuropean Economic Sphere. Man skulle arbeta\r\ntillsammans för att underlätta inom områden av\r\ngemensamma intressen.</pre><pre>1989 lade Jacques Delors korten på bordet och\r\nsade: Ni skall få chansen att göra detta snabbare.\r\nMen det var samma sak som vi skulle göra. Vi\r\nskulle till marknaden, tillsammans med de övriga\r\neuropéerna. Nu har vi kommit dit. Det är en stor\r\noch mycket glädjande händelse i Sveriges politiska\r\nhistoria att detta avgörande framsteg kunnat nås.</pre><pre>Jag måste hålla med Bengt Dalström: Nu kommer\r\ndet an på oss som arbetar i politikens värld, att\r\ntillhandahålla information som förklarar detta\r\nskeende på det sätt som det skall ses, nämligen som\r\nett naturligt steg i en sedan länge pågående\r\nutveckling. Det är därför utomordentligt värdefullt\r\natt vi får tala i TV i dag, så att de som vill lyssna\r\noch lära sig mer om dessa frågor kan höra hur olika\r\npartier värderar dem.</pre><pre>Jag måste också i detta inlägg övergå till att granska\r\nsocialdemokratins här presenterade\r\nEuropapolitiska hållning. Det är alldeles uppenbart\r\natt Mats Hellström och hans parti avser att bryta\r\nden gemenskap som fanns under den tid som Anita\r\nGradin ledde arbetet med Europaintegrationen.</pre><pre></pre><pre>Från hela riksdagen, och framför allt från moderata\r\nsamlingspartiet och de övriga partier från riksdagen\r\nsom nu ingår i regeringen, upprätthöll man hela\r\ntiden en ansträngning till verklig gemenskap i\r\nförhandlingsarbetet. Man skulle hålla en\r\ngemensam fast attityd som gav Europa klart besked\r\nom att Sveriges folk står enigt bakom arbetet för att\r\nbli européer.</pre><pre>Nu har Mats Hellström i sitt anförande med olika\r\ntyper av antydningar och osanningar försökt\r\nbeskriva regeringen Bildts Europapolitik som dels\r\nur takt med Europa, dels i konflikt med Europas\r\nfolk och Sveriges intressen. Han gav en del exempel\r\npå detta som jag måste försöka gendriva genast, så\r\natt inte någon sitter här och har känslan kvar av att\r\ndet kan ligga något i det han sade.</pre><pre>Från dessa spridda noteringar av vad han sade vill\r\njag först ta fasta på påståendet om att den\r\nregeringspolitik som bedrivs i Sverige nu skulle\r\nvara i fiendskap med den\r\nstrukturomvandlingspolitik som bedrivs inom EG.\r\nDenna politik inom EG syftar till att anpassa EG:s\r\nindustristruktur till den moderna marknadens krav.</pre><pre>Jag vill att Mats Hellström endera medger att han\r\ninte har läst vad som lades fram i propositionsväg\r\ni höstas eller också att han förtrycker det. I dessa\r\npropositioner och i hela regeringens arbete finns ett\r\ngrunddrag. Det är att stärka och utveckla små och\r\nmedelstora företag. Det är den självklara vägen\r\nmot den strukturomvandling som måste komma.\r\nDet skall växa fram en ny struktur ur\r\nentreprenörers, framstående vetenskapsmäns och\r\ningenjörers engagemang. Det är detta som\r\nregeringen satsar på. Mats Hellström har chansen\r\natt ännu en gång förklara hur man kan beskriva den\r\npolitiken som fientlig mot EG:s\r\nstrukturomvandlingspolitik.</pre><pre>Han tog en del andra exempel på att regeringen\r\nskulle bedriva en politik som står i strid med den\r\nutveckling som finns uttalad i The social charter,\r\nDen sociala stadgan, eller i annan politisk\r\nutveckling i EG inom arbetsrättens område. Låt\r\nmig säga till Mats Hellström att det inte skall råda\r\nnågot tvivel om att vi svenskar skall ta med oss våra\r\nsvenska värderingar ut i Europa när vi skall delta i\r\ndet europeiska arbetet.</pre><pre>I våra svenska värderingar ingår en stark känsla för\r\nvälfärdsstatens motivering och en stark känsla för\r\nde rätta relationerna mellan krafterna på\r\narbetsmarknaden. Vi sätter verkligen samverkan\r\nmellan kapital och arbete högt. Det är fel, ogrundat\r\noch närmast falskt att påstå att regeringen skulle\r\nrepresentera en annan hållning i denna fråga.</pre><pre>Låt mig ta upp en speciell fråga som jag själv\r\nengagerat mig mycket i. Vi står bakom tanken på\r\nett koncernfackligt samarbete också när den\r\nekonomiska integrationen går vidare och när vi\r\nöppnar våra marknader för internationella\r\ninvesteringar. Men vi vill inte lagstifta om formen.\r\nLåt parterna finna den! Men Mats Hellström och\r\nandra socialdemokrater kan lita på att denna\r\nregering och vi moderater politiskt står bakom det\r\nangelägna i att fortsätta att behålla ett gott\r\nsamarbete mellan arbete och kapital också i\r\ninternationellt integrerade företag.</pre><pre>Så några ord till slut -- det får bli fler i nästa\r\nanförande -- om den demokratibrist som man så\r\ngärna hävdar finns i Europa. Låt oss aldrig glömma\r\nbort att medlemsnationernas parlament är\r\nmedlemsländernas institutioner. Det är i dessa\r\nparlament som Europapolitiken skall utformas. Jag\r\ntvivlar personligen på att en förstärkning av\r\nEuropaparlamentets makt är lösningen på de\r\ndemokratiska underskott som beskrivs då och då.\r\nDen demokratin står trots allt i konflikt med de\r\nnationella parlamentens suveränitet. Det är vår\r\nuppfattning att det är utomordentligt viktigt att\r\nbehålla de nationella parlamentens suveränitet som\r\ndebattforum och beslutsforum även i\r\nEuropafrågorna.</pre><pre>Anf. 22  GUDRUN SCHYMAN (v) replik:</pre><pre>Herr talman! Jag skall gärna tacka Nic Grönvall för\r\ndenna historiebeskrivning, som han personligt och\r\ntrevligt riktade till mig. Det var inga nya ord, men\r\ndet kan alltid vara bra med en repetition.</pre><pre>Det är riktigt när vi säger att den internationella\r\nutvecklingen präglas av en fortgående integration\r\noch gemenskap. Jag tycker också att det kan vara\r\nbra i många avseenden, men frågan är på vilka\r\nvillkor det sker, eller på vems villkor. Det är ju inte\r\nså att integration och gemenskap i sig är bra. Det\r\nberor ju på vilket innehåll integrationen och\r\ngemenskapen har.</pre><pre>Jag underkänner inte miljoner människors\r\nställningstaganden. Många som i dag är med i EG\r\nvisste inte att det skulle bli som det blev. Man gick\r\ninte med i den europeiska gemenskapen när den var\r\nfärdig, utan man gick med i något som blev som det\r\nblev. Man är med i någonting som kommer att bli\r\nen europeisk union, vilket det inte var då.</pre><pre>En parlamentskollega till Nic Grönvall, Uffe\r\nEllemann-Jensen -- jag tror att han tillhör samma\r\nparti som Nic Grönvall i Danmark -- är mycket\r\nkritisk till att EG-domstolen skall fatta politiska\r\nbeslut. Man är över huvud taget mycket kritisk till\r\nunionstanken i Danmark, som ju är medlem i EG.\r\nMan kommer därför att ha en ny folkomröstning\r\nom unionstanken. Opinionsundersökningar i\r\nDanmark i dag visar att 60--70 % av den danska\r\nbefolkningen, som draperar sig från höger till\r\nvänster, är mycket kritiska till detta, eftersom det\r\ninnebär att man ger upp den nationella\r\nsuveräniteten. Man ser inte att man får några större\r\nvinster på det.</pre><pre>Nic Grönvall talar också om frihandel och att det är\r\nbra. Det tycker jag också. Problemet med EG är att\r\ndet till sin karaktär är en mycket protektionistisk\r\norganisation i den internationella handeln. EG har\r\nfått mycket kritik från t.ex. GATT för att man\r\nupprätthåller så höga tullmurar i förhållande till\r\nandra marknader.</pre><pre>Detta får konsekvenser för Sverige vid ett\r\nmedlemskap, eftersom vi då hamnar innanför dessa\r\ntullmurar och det förhållningssätt som EG har\r\nutformat. Det kommer att innebära att svenska\r\nvaror kommer att bli dyrare på en mängd områden\r\ndär vi avvecklat våra tullhinder och tullmurar, t.ex.\r\ninom tekoområdet. Sverige har avvecklat\r\nmultifiberavtalet, men det har man inte gjort inom\r\nEG. Det innebär att den typen av varor kommer att\r\nbli dyrare för svenska konsumenter. Det finns fler\r\nexempel som jag inte hinner räkna upp. Det är ett\r\nstort problem att EG är en så protektionistisk\r\norganisation. Det förhindrar en ökad frihandel i\r\nvärlden, inte minst när det gäller förhållandet till\r\ntredje världen.</pre><pre>Anf. 23  NIC GRÖNVALL (m) replik:</pre><pre>Herr talman!Det är bra när eleverna lär sig av\r\nlärarens föreläsningar. Det är däremot inte bra när\r\nde inte förstår vad läraren har sagt. Gudrun\r\nSchyman säger att hon håller med mig, men hon\r\ndrar inte konsekvenserna av det, och det måste bli\r\nunderbetyg till den eleven.</pre><pre>Jag vill påpeka ett par omständigheter som gör att\r\nGudrun Schyman blottlägger sin okunskap om vad\r\nEG är. Hon talar om att man skall gå in i ett EG\r\nsom man inte visste vad det blev. Säg någon sak i\r\nlivet, Gudrun Schyman, som man vet vad det blir.\r\nAllting är utveckling och dynamik. EG har\r\nverkligen genom sin utveckling åskådliggjort sin\r\nberedvillighet att vara utvecklande och dynamiskt.</pre><pre>Dessa begrepp, utveckling och dynamik, sätter jag\r\noch mitt parti som en hedersetikett på den\r\ninternationella utveckling som EG representerar.\r\nMan har viljan att pröva framtidens möjligheter\r\noch önskan att utveckla den egna organisationen så\r\natt den anpassas till framtidens villkor. Det är\r\ndynamik det, Gudrun Schyman. Det är något fint.</pre><pre>Folkomröstningar har förekommit i EG-länder vid\r\nväsentliga förändringar. Jag kan inte precisera mer\r\nän att när enhetsakten antogs 1985 föranledde den\r\nfolkomröstning i Danmark. Danmarks folk ställde\r\nsig bakom den utveckling som regeringen hade\r\nmedverkat i. Det danska folket, som är ett litet folk\r\noch som sannerligen inte stämmer in på\r\nbeskrivningen av de jättelika och förtryckande\r\neuropéerna, ställde sig alltså bakom ett EG-beslut\r\nsom innebar att man inför majoritetsbeslut i EG-\r\nprocessen. Det var ett djärvt folk, Gudrun\r\nSchyman, ett folk som trodde på dynamiken och\r\nutvecklingen.</pre><pre>Till sist: Gudrun Schyman har åskådliggjort sin\r\nmotvilja mot EG genom att hävda att EG skulle\r\nvara protektionistisk. Låt mig bara än en gång\r\nbedriva litet undervisning. EG har agerat mycket\r\naktivt i den Uruguayrunda som pågår. Man arbetar\r\nmed många arbetsgrupper -- jag tror att det är\r\nnärmare bestämt 15 grupper -- och arbetsresultatet\r\nföreligger i de flesta av grupperna, kanske i alla\r\nutom en. Det betyder att den internationellt\r\naccepterade handelspolitik som mer än 100\r\nnationer därmed ansluter sig till har också EG\r\nanslutit sig till. Det tragiska är ju att man inte har\r\nfunnit en lösning tillsammans med USA på de\r\njordbrukspolitiska problemen. Men med hänsyn till\r\nEG:s engagemang i GATT-rundan menar jag att\r\nGudrun Schymans påstående har förlorat i\r\nsanningsenlighet.</pre><pre>Anf. 24  GUDRUN SCHYMAN (v) replik:</pre><pre>Herr talman! Jag tror att all pedagogik för att bli\r\nverksam skall bygga på en dialog och ett ömsesidigt\r\nlyssnande. Jag kan läsa högt ur en rapport av den\r\n16 april 1991 från frihandelsorganisationen GATT,\r\ndär det heter att EG blockerar import för att\r\nskydda sina egna producenter, och det framhålls att\r\nEG kan bli ett allvarligt hot mot rättvis\r\ninternationell handel. I rapporten nämns ett\r\nfemtiotal bilaterala handelsavtal inom EG som\r\nbegränsar importen av textilier, bilar, stål,\r\nelektronik och skor. Rapporten kritiserar också\r\nEG:s jordbrukspolitik. Det heter att denna\r\nförsämrar konkurrensen. GATT-rapporten hävdar\r\natt EG:s protektionism inom många områden har\r\nslagit hårt mot de skuldsatta u-länderna och\r\nmotarbetar länderna i östra och centrala Europa. --\r\nDetta står alltså i GATT:s egen rapport.</pre><pre>Dynamik i all ära, Nic Grönvall, men man måste\r\nnog definiera innehållet. Det är inte så att de här\r\nvackra orden har ett självändamål och lever i sig\r\nsjälva. Dynamik och processer och framsteg och\r\nframtid -- allt detta är mycket lovvärt. Men man\r\nmåste väl definiera det sakpolitiska innehållet;\r\nannars är det fullständigt meningslöst att vi står här\r\noch diskuterar.</pre><pre>Det är faktiskt så, att den opinion som finns i\r\nDanmark i dag och som inkluderar Nic Grönvalls\r\npartibröder och -systrar, vänder sig emot\r\nutvecklingen av EG till en politisk union -- med\r\nbeståndsdelar av ekonomisk och monetär union --\r\nsamt utrikes- och säkerhetspolitiskt samarbete\r\nliksom gemensamt försvar, en försvarsallians.\r\nDetta vill man inte vara med om i Danmark.</pre><pre>En kraftig opinion i Danmark säger i dag att det här\r\nsteget med den inre marknaden räcker. Det skulle,\r\nom man vid den danska folkomröstningen i juni\r\nkommer fram till att en majoritet anser att detta är\r\nriktigt, göra att Danmark hamnar någonstans på\r\nEES-nivån eller får associera sig på något annat sätt\r\nmed EG. Det här är ju ett ställningstagande som\r\nhar vuxit fram ur en erfarenhet när Danmark\r\ndeltagit i EG:s inre arbete under 20 år och har suttit\r\nmed vid alla de konferenser som format besluten,\r\nmen då Danmark naturligtvis har fått böja sig för\r\nvad majoriteten ansett.</pre><pre>Jag tycker att det handlar om att man på något sätt\r\nvill underkänna den politiska medvetenheten hos\r\nen stor del av den danska befolkningen och dess\r\nrättighet att i denna fråga få forma en egen åsikt.</pre><pre>Anf. 25  NIC GRÖNVALL (m) replik:</pre><pre>Herr talman! Till sist en avslutande replik, som\r\ntyvärr även den kommer att uppehålla sig vid den\r\npolitiska hållningen hos riksdagens minsta parti.\r\nMen det är väl nödvändigt att man i\r\ninformationssyfte och i pedagogiskt syfte ägnar den\r\nopinionsbildning, som bl.a. Gudrun Schyman står\r\nför, en viss uppmärksamhet -- även om det är\r\nbeklagligt att man måste göra det.</pre><pre>Jag vill gärna säga, att låt oss göra parallellerna till\r\nDanmark korrekta. Det har förekommit en\r\nfolkomröstning och den har givit ett positivt\r\nresultat till stöd för en utveckling inom EG,\r\nnämligen den inre enhetsakten och målsättningen\r\natt skapa den inre marknaden. Gudrun Schymans\r\npåståenden att det skulle finnas ett visst\r\nopinionsläge i Danmark skall jag ta på allvar dagen\r\nefter nästa folkomröstning. Opinionsbildningen är\r\nfärdig när folkomröstningen är hållen, och jag\r\ntillåter mig att vara övertygad om att danskarna är\r\nså mycket av européer att det för dem kommer att\r\nframstå just som naturligt, just som självklart att\r\nförstärka marknadsgemenskapen till en politisk\r\nunion. För i marknadsgemenskapen -- låt oss inte\r\nglömma det -- ligger en politisk union redan,\r\nnämligen inom handelspolitiken.</pre><pre>Jag tycker att Gudrun Schyman skall komma fram\r\ntill talarstolen och medge att det är omöjligt eller i\r\nvarje fall mycket svårt att skilja mellan\r\nhandelspolitik och annan utrikespolitik. Det är\r\nalltså, som sagt, bara naturligt att den europeiska\r\nunionen nu strävar efter att komplettera bilden så\r\nsom jag förut beskrev.</pre><pre>Gudrun Schymans synsätt när det gäller dynamik\r\nvisar egentligen att Gudrun Schyman inte vet vad\r\ndetta är. Hon säger att man kan inte tala om\r\ndynamik, processer och framtid utan att känna till\r\ninnehållet. Men det är ju just detta som är det\r\nfantastiska, det lockande, det spännande, det\r\nutmanande med begreppen framtid och dynamik,\r\natt man inte vet vad de innehåller. Genom att\r\nutveckla en dynamisk verksamhet i en process med\r\nen huvudinriktning formar man på ett fascinerande\r\noch spännande sätt framtiden och betraktar den\r\ninte som ett slags lösgods som någon har glömt vid\r\nvägen.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 26  MATS HELLSTRÖM (s) replik:</pre><pre>Herr talman! Nic Grönvalls försvar för den svenska\r\nborgerliga regeringens politik här hemma var\r\nutomordentligt dåligt. Eftersom Nic Grönvall\r\nnormalt är en klok person föreställer jag mig att det\r\nvar därför att hans argument var så svaga som han\r\nhöjde rösten kraftigt och i diskussionen använde\r\nhelt onödiga invektiv som falskhet, ogrundade\r\npåståenden och annat.</pre><pre>Nej, Nic Grönvall, det är inte på det sättet att\r\nsådant förekommer. Det pågår en debatt som inte\r\nbara den borgerliga regeringen utan också kloka\r\nriksdagsmän som Nic Grönvall är omedevetna om.\r\nMånga är oroade av att den svenska regeringen nu\r\nvill försvaga de fackliga organisationernas\r\ninflytande här i landet. Regeringen går ut med\r\ndirektiv enligt vilka man faktiskt vill minska fackets\r\ninflytande och roll -- det gäller kollektivavtalens\r\nställning osv. Det är inget påhitt, Nic Grönvall, av\r\nmig i denna kammare att sådant förekommer. Det\r\nfinns en upprördhet och en oro i den svenska\r\nfackföreningsrörelsen för vad sådana nyliberala\r\ninitiativ som tas inom den nuvarande regeringen\r\nkan leda till.</pre><pre>Jag tycker det finns goda skäl att påpeka att den\r\nutveckling som man vill åstadkomma i Sverige går\r\npå tvärs mot den utveckling som nu sker i EG, där\r\nman inom allt större politiska grupperingar förstår\r\nvärdet av fackligt inflytande och även värdet av det\r\nsom är den svenska modellen, nämligen\r\nkollektivavtalens ställning. Därför tycker jag det är\r\nbekymmersamt när man här hemma för en politik\r\nsom den jag har omnämnt.</pre><pre>Men det är också perspektivlöst, och detta är den\r\nandra delen av den kritik jag framfört. När man i\r\nde propositioner som lades i höstas om\r\nnäringspolitiken och annat minskar, dogmatiskt\r\noch ideologiskt, den svenska statens inflytande och\r\nvill överlämna sådant åt marknaden som\r\ntraditionellt hos oss har varit viktiga samhälleliga\r\ninsatser just för att kunna tygla marknaden, då\r\nmenar jag att regeringen gör Sverige svagt på två\r\nsätt. Först och främst sker det genom att man\r\nminskar våra egna resurser och våra möjligheter att\r\nmöta den strukturomvandling som, enligt vad alla\r\nvet, blir en del av EES-avtalet.</pre><pre>Att det genom avtalet blir en kraftig\r\nstrukturomvandling har, som jag har sagt, varit en\r\ngiven förutsättning. Det gäller också att kunna\r\nmöta den harmoniserade marknaden och den\r\nstrukturomvandlingen med samhälleliga insatser. --\r\nDet är den ena aspekten.</pre><pre>Den andra är följande. Vi som vill bli medlemmar i\r\nEG är beredda att lämna över suveränitet -- inte\r\nminst i en ekonomisk-monetär union kommer vi att\r\nfå lämna över suveränitet från vårt land. Det är vi\r\nberedda att acceptera. Då är det oklokt att nu\r\navlöva den svenska staten och beröva den andra\r\ninstrument som det kan vara värdefullt för en\r\nnation att ha i en situation när en ekonomisk-\r\nmonetär union har införts. Det hoppas jag att Nic\r\nGrönvall trots allt förstår.</pre><pre>Anf. 27  NIC GRÖNVALL (m) replik:</pre><pre>Herr talman! Man kan ju säga att riksdagsdebatter\r\ninte vinner på kraftfulla ord och liknande. Jag skall\r\ngärna medge att jag inte heller tycker om det, och\r\när det så att jag har använt onödigt kraftfulla\r\nuttryck skall jag ta tillbaka dem. Men när jag hörde\r\nMats Hellström beskriva den sittande regeringens\r\npolitik som vore den fientlig mot\r\nfackföreningsrörelsen tyckte jag att det var falskt.\r\nJag står inte för en sådan politik, och jag tror inte\r\nnågon moderat står för en politik som är\r\nantagonistisk mot ett fackligt inflytande över vårt\r\ngemensamma ekonomiska liv. Men det skall\r\nnaturligtvis vara ett fackligt inflytande som avser de\r\nområden där facket skall vara verksamt.</pre><pre>Den inriktning av politiken som Mats Hellström nu\r\nskildrar som en politik som är ur tiden i jämförelse\r\nmed den i Europa förstår jag är de tankar som har\r\nframförts om att den svenska arbetsrätten i vissa\r\nhänseenden är negativ för en hel del företag. Vad\r\nman nu säger är att man inte vill acceptera en\r\narbetsrätt som är negativ för arbetsmarknad och\r\nutveckling av framför allt små och medelstora\r\nföretag. Hur man i den hållningen kan tolka in en\r\nfackligt fientlig hållning och dessutom en hållning\r\nsom skulle vara ur tiden med Europas är jag inte\r\nförmögen att begripa.</pre><pre>Jag har följt Europaarbetet länge, och jag kan\r\nerinra Mats Hellström om det som på sin tid\r\nkallades för Vredelingrapporten och som innehöll\r\nett slags försök av en rapportör till EG att inom EG\r\nåstadkomma en arbetsrätt som liknade den som vi\r\nhade i Sverige. Vid den tidpunkten avvisades den\r\nrapporten. Men EG är, som jag har sagt så många\r\ngånger i denna debatt, fortsatt dynamiskt. EG har i\r\ndessa frågor ändrat hållning på ett sätt som är\r\nförmånligt och som för EG:s hållning i\r\növerensstämmelse med svensk hållning i dessa\r\nfrågor. Jag kan inte se annat än att däri ligger en\r\nförstärkning av harmoniseringen och en\r\nförstärkning av den gemenskap som vi nu söker.</pre><pre>Anf. 28  MATS HELLSTRÖM (s) replik:</pre><pre>Herr talman! Det är bra att Nic Grönvall är beredd\r\natt ta tillbaka överdrivna ord. Jag kan be honom att\r\nta tillbaka ett till: Ordet fientlig har över huvud\r\ntaget inte använts i den här debatten, även om det\r\nförvisso förekommer i den allmänna debatten inom\r\nfackföreningsrörelsen om regeringens politik. Jag\r\nhar inte använt ordet här, men Nic Grönvall\r\nanvänder det oavbrutet som ett citat av mig.</pre><pre>Däremot har jag talat om perspektivlöshet, om att\r\nBildtregeringen inte förstår den politiska logik som\r\nnu finns ute i Europa, och det hade jag kanske ändå\r\nhoppats att Nic Grönvall skulle göra.</pre><pre>Den renodling av marknaden som 1980-talets\r\nbeslut innebar och som var nödvändig -- jag tänker\r\npå de fyra friheterna, osv. -- föder naturligtvis när\r\ndenna renodlade marknad skall börja verka krav på\r\npolitiska insatser för att tygla marknaden.</pre><pre>Nic Grönvall höll, tyckte jag, ett utomordentligt\r\nanförande om världens handelspolitiska historia.\r\nDet fanns väl en del att tillägga, men det var i stort\r\nsett pedagogiskt och intressant. Men nog borde Nic\r\nGrönvall till nästa debatt också kunna ta med ett\r\npolitisk-historiskt perspektiv som hans anförande\r\nhär saknade.</pre><pre>1990-talets dagordning i Europa kommer\r\nnaturligtvis att handla om hur den marknad som,\r\nenligt vad vi är överens om skall finnas, skall kunna\r\ntyglas med politiska insatser. Då är det inte bra om\r\nSverige har en regering som går på tvärs mot den\r\nutvecklingen.</pre><pre>Vi hoppas ju att den svenska riksdagen skall vara\r\nklok nog att -- mot bakgrund av det opinionstryck\r\nsom finns -- förstå att det inte var särskilt klokt av\r\nregeringen att starta med den nyliberala rusch som\r\nförekom under hösten, när man i många\r\nsammanhang hävdade att det var fråga om ett totalt\r\nskifte, osv. Jag hoppas att de partier i regeringen\r\nsom hittills alltför mycket har fått böja sig under\r\nden nyliberala ideologin mer och mer kommer att\r\ngå tillbaka till den strömfåra där man anser att\r\nsociala insatser är viktiga, såväl i Sverige som i EG.</pre><pre>Anf. 29  NIC GRÖNVALL (m) replik:</pre><pre>Herr talman! Till Mats Hellströms tal om\r\nperspektivlöshet tycker jag att det finns ett tillägg\r\natt göra som saknas i Mats Hellströms skildring av\r\nden politiska verkligheten, nämligen att politiskt\r\ninnehåll inte är någonting som växer fram ur tomma\r\nintet -- politiskt innehåll växer fram ur varje enskilt\r\nsamhälles förhållanden och ur politikers strävan att\r\nförbättra det samhället. Man kan, tycker jag, inte\r\ntala om perspektivlöshet när det gäller\r\nvardagspolitik. Strävan i vardagspolitiken är ju att\r\ngöra det nuvarande samhället bättre, att vara\r\ndynamiskt förutseende när det gäller vad framtiden\r\ninnehåller och erbjuder.</pre><pre>När det sedan gäller det politiska kravet på insatser\r\nmot marknadens krafter skulle jag egentligen\r\nönska att Mats Hellström hade rätt till ytterligare\r\nen replik, så att han kunde säga att han ändå inte\r\nmenar en återgång till kontrollekonomi eller\r\nplanhushållning. Om han däremot med det menar\r\nen bättre konsumentpolitik, om han med det menar\r\nen stark känsla för miljökravens inflytande över\r\nhandelsfrågor och producentfrågor har vi samma\r\nvärdering, ja, då har regeringen och Mats\r\nHellström samma värdering. Vi skall inte tillåta att\r\nhandelns explicita krav på att få tillgodogöra sig alla\r\nvinster som marknaden kan ge går ut över\r\nkonsument och allmänhet. Det finns nog i dag inte\r\nnågon politiker som står för ett sådant budskap.</pre><pre>Jag skulle vilja säga -- det kanske får bli en\r\navslutning av mer allmänt innehåll och inte riktat\r\ntill Mats Hellström -- att det är konkurrens som är\r\nEG:s främsta mål -- 85 och 86 §§ i Romtraktakten\r\när skapade för att säkerställa konkurrens på fria och\r\nlika villkor. Låt oss aldrig glömma att den\r\nkonkurrensens främsta vinnare är samhällenas\r\nkonsumenter. Genom konkurrensen gynnas\r\nkonsumenten. Konkurrensen är till för\r\nkonsumenten. Det är ett av de starkaste skälen för\r\natt vi här i Sverige snarast skall tillämpa den\r\nkonkurrensrätt som tillämpas i EG.</pre><pre>Anf. 30  DANIEL TARSCHYS (fp):</pre><pre>Herr talman! Utrikesdebatten ger tillfälle att ta upp\r\nbåde globala och regionala frågor. Jag skall börja\r\nlångt borta.</pre><pre>Det sägs ofta att demokratin inte har någon chans i\r\nAfrika, att det behövs starka ledare och att\r\npartierna där bara blir täckorganisationer för olika\r\nfolk och stammar. Det sägs också att pluralism och\r\nåsiktsfrihet är en lyx som fattiga stater inte kan\r\nunna sig.</pre><pre>Mot den bakgrunden var det både viktigt och\r\nhoppingivande när ett val i höstas ägde rum i\r\nZambia. Efter 27 års enpartistyre genomfördes ett\r\nflerpartival i god demokratisk ordning, och ett nytt\r\nparti, Rörelsen för flerpartidemokrati, besegrade\r\nden gamla regeringen under Kenneth Kaunda.</pre><pre>Den nya regeringen segrade på ett klart liberalt\r\nprogram. Den vill avveckla subventioner, röja upp\r\nbland statliga monopol och satsa på en aktiv\r\nmarknadsekonomi. b &gt; Det är i dag rätt allmänt\r\nvedertaget att de mest katastrofala inrikespolitiska\r\nmisstagen under Kaunda var den omfattande\r\nnationaliseringen i slutet av 60-talet och låsningen\r\nav växelkursen. Sådana felsteg gjorde det extra\r\nsvårt att hantera de externa problemen som\r\ndrabbat landet, särskilt i form av sjunkande\r\nkopparpriser.</pre><pre>Att korrigera Kaunda-epokens missgrepp kommer\r\natt ta mycket lång tid. Zambia är inte bara ett\r\nlåginkomstland utan också ett av världens tio mest\r\nskuldtyngda länder mätt i förhållande till\r\nbruttonationalprodukten. I fjol motsvarade\r\nskuldtjänstbetalningarna ungefär två tredjedelar av\r\ndet bistånd som flöt in i landet. Även med de\r\nstrukturanpassningsprogram som nu genomförs\r\nkommer det därför att krävas omfattande\r\nskuldlättnader -- här liksom i många andra\r\nafrikanska och latinamerikanska länder.</pre><pre>Herr talman! Det här området är ett fält där den\r\nrika världen har stora uppgifter framför sig. För tio\r\når sedan uppgick nettoströmmen av resurser från i-\r\nländer till u-länder till närmare 60 miljarder dollar.\r\nNu finns ingen sådan ström alls. Bistånd och nya\r\nkrediter äts upp helt av de räntor och avbetalningar\r\nsom u-länderna har att överföra till sina långivare.</pre><pre>Vi måste aktivt engagera oss i de internationella\r\nansträngningarna att häva skuldkrisen, som i dag är\r\ndet viktigaste och allvarligaste utvecklingshindret\r\nför många länder i den fattiga världen. Vi bör inom\r\nden närmaste framtiden formulera en svensk\r\nstrategi för dessa insatser.</pre><pre>Herr talman! Vi folkpartister är mycket stolta över\r\natt stödja en regering som menar allvar med\r\nenprocentsmålet. Årets utrikesbudget visar att man\r\nmycket väl kan förena en europeisk identitet med\r\nen global solidaritet och ett globalt ansvarstagande.\r\nDet Europa som vi sluter upp kring och identifierar\r\noss med är en kontinent som är öppen mot\r\nomvärlden. Det är en kontinent som både genom\r\nfrihandel och aktiv samverkan i olika former stöder\r\nde fattiga ländernas utvecklingsansträngningar.\r\nDet är också ett Europa som tar de globala\r\nmiljöhoten på allvar och inser att de inte kan mötas\r\nannat än genom gemensamma handlingsstrategier.\r\nDet första eldprovet för den europeiska\r\nansvarskänslan blir FN:s stora miljökonferens i\r\nRio.</pre><pre>Det Europa som vi liberaler sluter upp kring är\r\nöppet också gentemot Östeuropa. Att stödja\r\nutvecklingen mot demokrati och välfärd i\r\nsamhällen som under huvuddelen av detta\r\nårhundrade har levt under kommunistiskt förtryck,\r\nblir en av de allra största utmaningarna under de\r\nkommande åren.</pre><pre>Vi står också inför mera akuta och näraliggande\r\nuppgifter -- att ge katastrofhjälp och humanitärt\r\nbistånd till länder också i Europa, länder som det\r\nutfattiga Albanien och det krigshärjade\r\nJugoslavien.</pre><pre>De här utmaningarna måste vi möta på flera plan,\r\ninte minst på den europeiska nivån. Många insatser\r\nsom nu planeras blir kraftfulla enbart om de\r\norganiseras gemensamt av många starka\r\nindustristater. Det gäller t.ex. ansträngningarna att\r\nstabilisera de östeuropeiska valutorna och åtgärder\r\nför att sanera miljön och förbättra säkerheten kring\r\nde östeuropeiska kärnkraftverken. Det senare är\r\nen stor, brådskande och viktig uppgift som vi måste\r\nta oss an även utifrån våra egna vitala\r\nmiljöintressen.</pre><pre>Vi måste möta den här utmaningen även på den\r\nsvenska, nationella nivån. I årets budget finns en\r\nmiljard avsatt för östsamarbete, vilket är en\r\ntredubbling i jämförelse med den förra regeringens\r\nplaner. Det var för övrigt planer som inte till någon\r\nstörre del hann sättas i verket. Vi har hört i den här\r\ndebatten och vi har läst i socialdemokraternas\r\npartimotion om vilka storverk man lyckades klara\r\nav under den föregående regimen. Men det hör till\r\nsaken att de pengar som utlovades inte i någon\r\nstörre utsträckning kom Östeuropa till del under\r\nden socialdemokratiska regeringen. I december\r\n1989 lovade man 900 miljoner via UD under tre år.\r\nAv dessa 900 miljoner hade endast 170 utbetalats\r\nnär den socialdemokratiska regeringen avgick i\r\nhöstas.</pre><pre>Min tro är att den miljard per år som nu har utlovats\r\nmycket snart kommer att visa sig otillräcklig och att\r\nvi måste se oss om efter avsevärt större resurser för\r\nsamarbetet med Östeuropa och då inte minst våra\r\nnärmaste grannar i Polen, Baltikum och västra\r\nRyssland.</pre><pre>Till det mest uppmuntrande i östsamarbetet är att\r\ndet mycket snabbt har fått fäste även på\r\ngräsrotsnivån. Kontakter med Baltikum har börjat\r\nutvecklas på alla möjliga områden, inom företag,\r\nkommuner och statliga ämbetsverk. Mängder av\r\nföreningar och enskilda individer har också\r\nengagerat sig. Jag tänker t.ex. på det fina\r\nsamarbete som många lantbrukare har etablerat\r\noch på överföringen av utrangerade men fullt\r\nfungerande redskap och maskiner. Den här nya\r\nfolkrörelsen går i stor utsträckning på egen kraft\r\noch bygger på enskild och samfälld generositet.\r\nMen det är också angeläget att ge en viss\r\nuppmuntran till den genom anslag från SIDA.</pre><pre>Herr talman! De återuppståndna baltiska staterna\r\noch de andra tolv stater som har uppstått ur\r\nruinerna av den havererade sovjetstaten står inför\r\ngigantiska uppgifter, uppgifter som inte kommer att\r\nkunna lösas annat än stegvis och med oändliga\r\nmödor. Det kommunistiska systemet har brutit\r\nsönder många av förutsättningarna för både\r\nvälstånd och välfärd. Om det är någonting som står\r\nklart efter både Gorbatjov-årens och Jeltsin-\r\nregimens försök att hejda nedgången, är det att\r\nsystemskiften inte är något som kan frammanas\r\nplötsligt och ur det blå.</pre><pre>För Sveriges vidkommande innebär\r\nSovjetunionens sönderfall också förändrade\r\nsäkerhetspolitiska förutsättningar. Behovet att\r\nvärna vårt territorium består. I det syftet behöver vi\r\näven framöver ett nationellt försvar som kan\r\nhantera de risker vi utsätts för. Samtidigt står det\r\nklart att riskpanoramat förändrats, att gamla\r\nhotbilder har förbleknat och att nya trätt i deras\r\nställe.</pre><pre>Under en epok av konkurrerande allianser i\r\nEuropa har den svenska alliansfriheten bidragit\r\nbåde till vår egen säkerhet och till stabiliteten i vår\r\nregion. Men vi har också sedan länge eftersträvat\r\nen fredsordning byggd på gemensam säkerhet. Med\r\nWarszawapaktens fall har den visionen kommit\r\navsevärt närmare sitt förverkligande. Vi bör nu\r\naktivt deltaga i de samtal som förs både på\r\neuropeisk nivå och inom FN om hur den\r\ngemensamma säkerheten skall kunna tryggas. I den\r\nprocessen måste vi vara beredda att delta i\r\ngemensamt beslutsfattande och åta oss\r\ngemensamma förpliktelser.</pre><pre>Herr talman! EES-avtalet och Sveriges ansökan om\r\nmedlemskap i EG och möjligheterna till deltagande\r\ni den europeiska unionen kommer att stå i centrum\r\nför den politiska debatten under de kommande\r\nåren. Folkpartiet liberalerna intar en klar\r\nståndpunkt i den frågan. Vi kommer med stor kraft\r\natt agitera och agera för ett svenskt medlemskap.\r\nVi vill se Sverige som en aktiv deltagare i det\r\neuropeiska enhetsverket. Det gör vi inte bara\r\nutifrån ekonomiska utan också från politiska och\r\nkulturella utgångspunkter.</pre><pre>De ekonomiska motiven är i och för sig starka nog.\r\nSverige är en liten öppen ekonomi där ungefär en\r\ntredjedel av bruttonationalprodukten och ungefär\r\nhälften av industriproduktionen går på export. När\r\nde länder som utgör våra utan jämförelse viktigaste\r\nhandelspartner tar itu med en genomgripande\r\nharmonisering av sina regelsystem vore det för vår\r\ndel ödesdigert att stå utanför. Redan i dag har vi\r\nstora problem att anpassa vårt näringsliv till en\r\nalltmer dynamisk världsmarknad. De problemen\r\nskulle med stor sannolikhet accelerera och\r\nförvärras om vi inte fick tillträde på jämbördiga\r\nvillkor till den inre marknad som nu håller på att\r\nväxa fram i Europa.</pre><pre>Men till dessa ekonomiska motiv kommer också\r\npolitiska och kulturella bevekelsegrunder. Vi\r\nkänner oss hemma i det Europa som i dag håller på\r\natt enas, och vi delar de liberala, sociala och\r\nhumanistiska värderingar som dominerar i denna\r\ngemenskap. Det är inte bara så att vi är en del av\r\nEuropa, vi vill också ta del i det europeiska\r\nenhetsverket.</pre><pre>Innebär detta att all makt skall förskjutas till\r\nBryssel? Nej, självfallet inte. Som liberaler vill vi i\r\nförsta hand att individerna själva skall vara\r\nmäktiga, att största möjliga inflytande över den\r\negna livssituationen skall stanna hos den enskilda\r\nmänniskan. I andra hand slår vi vakt om\r\nnärdemokratin och därnäst om den nationella\r\nfolkstyrelsen. Den närhetsprincip som bör vägleda\r\nden europeiska integrationen måste innebära en\r\nstark restriktivitet i överlåtelsen av makt och\r\nbefogenheter till de övernationella organen.</pre><pre>Men, frågar många, riskerar vi ändå inte ett ökat\r\nberoende och en inskränkt suveränitet? Jo, jag tror\r\natt den farhågan är välgrundad. Men beroendet\r\nhänger samman med den faktiska ekonomiska\r\nintegrationen, med vårt ökade handelsutbyte,\r\nmedan däremot medlemskapet i EG är ett sätt att\r\nkomplettera detta beroende med ett visst mått av\r\nmedinflytande. Även EES-avtalet ger någon grad\r\nav medinflytande men enligt vår bedömning\r\nalldeles för litet. Därför måste EES-avtalet ses som\r\nett steg på vägen mot ett fullt medlemskap i den\r\neuropeiska gemenskapen.</pre><pre>Herr talman! Lampan blinkar här i talarstolen. Jag\r\nfick tio minuter från början, men jag skulle ha haft\r\ntolv. Jag ber att få två minuter till.</pre><pre>Anf. 31  FÖRSTE VICE TALMANNEN:</pre><pre>Daniel Tarschys har 18 sekunder kvar på sina tolv\r\nminuter. När vi var nere på fyra minuter lade vi på\r\nytterligare sex minuter. Vi kan nämligen inte ställa\r\nin klockan på tolv minuter från början.</pre><pre>Anf. 32  DANIEL TARSCHYS (fp):</pre><pre>Herr talman! Med elektroniken sker det underverk\r\nsom inte är så lätta att följa i denna talarstol.</pre><pre>Mina märgfulla angrepp mot olika talare kommer\r\natt få avfyras i en senare replik. För att åtminstone\r\nlocka upp mina meddebattörer på scenen ber jag att\r\nfå avsluta med följande. Mats Hellström hade\r\nfullkomligt fel när han beskylde regeringen för att\r\nfjärma sig från EG. Det är tvärtom så att\r\nregeringen genom sin politik underlättar ett\r\nmedlemskap i EG.</pre><pre>Gudrun Schyman hade fullkomligt fel när hon sade\r\natt vi kommer att få minskat inflytande.</pre><pre>Nic Grönvall hade också fel, eftersom han\r\nblandade ihop två frågor. Han går emot ett ökat\r\ninflytande från EG-parlamentet med hänvisning till\r\natt de nationella parlamenten får mindre\r\ninflytande. Det är fullkomligt fel, Nic Grönvall.\r\nVarför skall jag tala om i min nästa replik.</pre><pre>Anf. 33  MATS HELLSTRÖM (s) replik:</pre><pre>Herr talman! Jag kan först glädja Daniel Tarschys\r\nmed att vi alla är lika ställda när det gäller\r\ntidmätningsapparaten. När jag höll mitt\r\nhuvudanförande blev jag lika förvirrad över vilken\r\ntid jag egentligen hade kvar. Därför föredrar jag att\r\nstå vid en talarstol där man över huvud taget inte\r\nhar några konstiga apparater som visar siffror.</pre><pre>De siffror som Daniel Tarschys fann skäl att ta upp\r\ni en debatt om EG och EES gällde den svenska\r\nsocialdemokratiska regeringens bilaterala\r\nÖsteuropaprogram. Det förvånade mig något. Den\r\nfrågan har debatterats i ett tidigare avsnitt.\r\nEftersom Daniel Tarschys fann skäl att polemisera\r\nvill jag ändå ta upp frågan.</pre><pre>I går fick vi i utrikesutskottet en föredragning om\r\nutvecklingen av det biståndet som visade att trots\r\nde mycket svåra omständigheter som råder -- man\r\nger bistånd till länder där det från början inte finns\r\nambassader och man inte har möjlighet att verka på\r\nvanligt sätt -- har utbetalningarna väl motsvarat de\r\nanslag som har givits. Det är i själva verket en\r\npionjärgärning. Det behöver vi inte brösta oss för\r\nhär. Jag tycker att människorna ute på fältet -- de\r\nsom har jobbat i Estland, Lettland och Litauen --\r\nhar utfört ett utomordentligt arbete. De har byggt\r\nupp svenska ambassader och samtidigt kunnat\r\nmedverka till att bistånd ges. Vi har också hört att\r\nman i Polen har ändrat inriktning. Tidigare har man\r\ntagit emot bistånd spritt litet över allt. Nu\r\ncentraliseras detta kring regeringen.</pre><pre>Alla dessa problem har redovisats, men de har inget\r\natt göra med den svenska socialdemokratiska\r\nregeringens Östeuropaprogram som har varit en\r\npionjärinsats, som jag tror att Pierre Schori\r\nuttryckte det. Det här är problem som vi skall\r\nåterkomma till i utrikesutskottet och inte ta upp\r\nkammarens tid med i dag. Frågan gäller om det är\r\nrealistiskt att utforma ett program så som det nu\r\npresenteras från den nya regeringens sida med ett\r\nkraftigt decentraliserat bistånd. Risken är att man\r\nhamnar i ett moras där man inte vet vad som händer\r\nmed pengarna. Det är emellertid en fråga som vi\r\nskall ta upp i utskottet. Då kan vi i de olika\r\npartierna se om vi kan komma fram till något\r\nkonstruktivt. Jag tror att vi alla önskar att det\r\nfortsatta svenska bilaterala Östeuropaprogrammet\r\nskall bli bra.</pre><pre>Tarschys tog upp detta i samband med frågan om\r\nEG, EFTA och EES. Det har samband så till vida\r\natt vi menar -- jag tror att vi är överens -- att Sverige\r\ni EG och EFTA-länderna på kortare sikt har en\r\nviktig uppgift när det gäller att påverka och driva\r\npå för att de rika länderna i Västeuropa skall kunna\r\ndelta i arbetet med att integrera Östeuropas folk i\r\nen modern ekonomi, men också att ge\r\ndemokratiska förebilder. Det är inte alltid lätt i\r\nsamhällen, där man påtalar de problem som våra\r\nsystem medför, att få demokratin att fungera väl i\r\nförhållande till medborgarna. Där sker den\r\ndiskussion som Tarschys var inne på och som skulle\r\nkunna utvecklas längre om demokratiunderskottet\r\ni EG.</pre><pre>Anf. 34  DANIEL TARSCHYS (fp) replik:</pre><pre>Herr talman! Att ordna ett Östeuropabistånd är\r\nsvårt, och man får ha respekt för att det tar en viss\r\ntid innan insatser kommer i gång. Pierre Schori har\r\nhär tidigare i dag gjort ett stort nummer av att det\r\nunder den tid socialdemokraterna regerade var full\r\nfart på det här biståndet men att det sedan har\r\nbörjat trassla till sig. Jag vill hävda att detta är en\r\nfullkomligt felaktig historieskrivning.</pre><pre>I december 1989 sade socialdemokraterna att man\r\nunder de närmaste tre åren via UD skulle\r\nkanalisera 900 miljoner till Östeuropa och\r\nBaltikum. När socialdemokraterna lämnade in 22\r\nmånader senare hade 170 miljoner av de 900\r\nmiljonerna utbetalats. Väldigt mycket hade alltså\r\nvid det laget stannat på papperet. Jag moraliserar\r\ninte över detta. Jag tror att det finns skäl att förstå\r\natt det var igångsättningssvårigheter. Problemen\r\nlåg inte bara på svensk sida, utan också på baltisk\r\noch östeuropeisk. Men jag tycker att det är\r\nanmärkningsvärt och orimligt att man, samtidigt\r\nsom man faktiskt har detta byråkratiska moras i\r\nbagaget, försöker göra ett stort nummer av att man\r\nsjälv var så oerhört effektiv och att biståndet sedan\r\nhar rasat ihop när den nya regeringen har kommit\r\ntill.</pre><pre>Mats Hellström tog i sitt inlägg upp den svenska\r\nregeringens politik och hävdade att den går på tvärs\r\nmot EG, att vi fjärmar oss från EG genom den\r\ninrikespolitik som den svenska regeringen för på\r\nolika områden. Jag tror inte heller att den analysen\r\nhåller. Det grundläggande i den nya regeringens\r\npolitik är att få fart på den svenska ekonomin, att\r\nfå i gång investeringar och att få sysselsättningen att\r\nfungera så att vi kan bekämpa arbetslösheten.\r\nSyftet är att göra vissa avregleringar i vår inhemska\r\npolitik, att försöka anpassa skattetrycket nedåt, så\r\natt vi inte ligger väldigt långt från EG-ländernas\r\nskattetryck.</pre><pre>Är det verkligen, Mats Hellström, en klok politik\r\natt föra en radikal högskattepolitik, att försöka\r\nhöja de svenska skatterna? Är det en klok politik\r\natt försöka reglera mera så att företagen har större\r\nsvårigheter att investera och anställa flera och den\r\nvägen bekämpa arbetslösheten? Är det en klok\r\npolitik att bedriva en selektiv näringspolitik? Jag\r\ntror faktiskt inte alls att vi kommer närmare EG\r\ngenom att föra en högskattepolitik och en\r\nregleringspolitik. Jag tror att det är viktigt att satsa\r\npå en ekonomi som gör det möjligt för oss att ta del\r\ni det europeiska samarbetet. Den monetära\r\nunionen ställer krav på svensk ekonomisk politik:\r\natt vi inte har för högt budgetunderskott, att vi inte\r\nhar för hög ränta, att vi inte har för hög inflation.\r\nAllt detta kommer vi närmare genom att föra en\r\nekonomisk politik som syftar till återhämtning,\r\nutveckling och expansion.</pre><pre>Anf. 35  MATS HELLSTRÖM (s) replik:</pre><pre>Herr talman! Det förvånar mig faktiskt att\r\nutrikesutskottets ordförande använder uttryck som\r\n''byråkratiskt moras'' om det Östeuropabistånd\r\nsom har givits, särskilt med tanke på de\r\nredovisningar som gavs från BITS i utskottet i går\r\noch som då inte gav upphov till några invändningar.\r\nVi får återkomma till detta och till den ytterligt\r\nonödiga polemik som riktas mot den verksamhet\r\nsom har bedrivits av tjänstemän, vilka enligt Daniel\r\nTarschys uppenbarligen har utgjort ett moras.\r\nSäkerligen riktar sig kritiken också mot politikerna.\r\nJag hoppas att Daniel Tarschys tar tillbaka en del av\r\ndetta, så att vi i utskottet kan föra debatten på ett\r\nmer konstruktivt sätt inför det\r\nÖsteuropabetänkande som den här kammaren\r\nförhoppningsvis också skall debattera senare.</pre><pre>Daniel Tarschys inskränker frågan om det svenska\r\nsamhällets möjligheter att hävda sig väl i EG till om\r\nvi nu lyckas sätta fart på den ekonomiska\r\nutvecklingen. Jag tror att han då ordentligt\r\nunderskattar vad EES-avtalet faktiskt innebär. Det\r\nhandlar inte enbart om den viktiga frågan på vilket\r\nsätt vi bäst får i gång den ekonomiska utvecklingen\r\ni Sverige. Det är en självklarhet att ju starkare\r\nSverige är ekonomiskt, desto större möjligheter\r\nkommer vi att ha också inom EG.</pre><pre>Jag tycker att den här debatten liksom den som\r\nfördes tidigare visar att man inte riktigt vill förstå\r\natt den gemensamma inre marknaden faktiskt\r\nbetyder någonting. Den betyder just vad man har\r\nsagt, att de fyra friheterna skall innebära en\r\nstrukturomvandling. Detta har man varit medveten\r\nom i den svenska debatten under 80-talet, både från\r\nvår sida i regeringsställning och från oppositionen.</pre><pre>Men det kommer också att krävas sociala\r\nmotkrafter. Jag är övertygad om att det som Daniel\r\nTarschys negativt kallar selektiv näringspolitik kan\r\nbli ett mycket viktigt inslag för att vi på ett bra sätt\r\ni Sverige skall kunna möta den\r\nstrukturomvandlingen och se till att den får drägliga\r\nkonsekvenser hos oss. Det handlar också om att ta\r\ndel i den uppbyggnad som sker inom EG av olika\r\ninstrument för att t.ex. stärka infrastrukturen. Det\r\när här faktiskt fråga om ett ökat samhälleligt\r\nengagemang på många av de områden där den\r\nborgerliga regeringen i Sverige nu vill avlöva\r\nsamhället resurser.</pre><pre>Anf. 36  DANIEL TARSCHYS (fp) replik:</pre><pre>Herr talman! När jag påpekade att det efter 22\r\nmånader bara var 170 miljoner utbetalade av de 900\r\nmiljoner som socialdemokraterna i december 1989\r\nlovade att kanalisera via UD, var det självfallet inte\r\nnågon kritik mot tjänstemännen. Det är självfallet\r\nen kritik mot den gamla regeringen, och även den\r\nkritiken är egentligen mycket mild. Jag är nämligen\r\nden förste att vidgå, som jag gjorde i ett tidigare\r\ninlägg, att det fanns stora\r\nigångsättningssvårigheter. Men jag tycker att det är\r\nkonstigt att man med den historien i bagaget vill\r\ngöra ett stort nummer av att det förut var så bra och\r\nnu har blivit så dåligt. Detta är vad\r\nsocialdemokraterna har gjort i sin partimotion, vad\r\nPierre Schori har gjort i en artikel i dagens tidning\r\noch vad han också gjorde här i kammaren. Jag\r\nmenar att man på den punkten inte skulle ta\r\nmunnen så full, eftersom man vet att man också\r\nsjälv har haft en hel del problem. Som Mats\r\nHellström vet bestod de problemen i mycket stor\r\nutsträckning av slitningar mellan olika\r\nsocialdemokratiska statsråd, som hade svårt att\r\nenas om vad man skulle göra med de här pengarna.</pre><pre>Det fanns faktiskt ett skäl till att jag tog upp den\r\nselektiva näringspolitiken. Under den tid då\r\nsocialdemokraterna senast var i opposition, mellan\r\n1976 och 1982, hemföll man i mycket stor\r\nutsträckning åt att begära en mer långtgående\r\nselektiv näringspolitik. Man ville ha fonder, man\r\nville ha planer, man ville ha specialinriktade\r\nåtgärder för en väldig mängd olika branscher. Detta\r\nvar en mycket olycklig politik, och\r\nsocialdemokraterna var -- det tycker jag själv --\r\nmogna nog att omedelbart ta avstånd från den när\r\nde kom i regeringsställning. Man sopade bort alla\r\ndessa idéer om fonder, planer och speciella\r\nbranschinsatser av olika slag och stängde igen\r\nakutmottagningen. Den näringspolitik som drevs i\r\nSverige när socialdemokraterna var i regering var i\r\nmånga stycken en bra näringspolitik, som undvek\r\nden här typen av fallgropar.</pre><pre>Jag blir därför litet orolig när socialdemokraterna\r\nnu åter är i opposition och jag åter hör att det skall\r\nbedrivas en selektiv näringspolitik, att man skall\r\nskicka ut ambulanser och räddningsstyrkor och\r\nsatsa på branschplaner, fonder och liknande. Jag\r\nhoppas verkligen, Mats Hellström, att det är den\r\nsocialdemokratiska regeringspolitiken som blir\r\nbestående och att den gamla oppositionspolitiken,\r\nsom drevs mellan 1976 och 1982, är död och\r\nbegraven.</pre><pre>Anf. 37  GUDRUN SCHYMAN (v) replik:</pre><pre>Herr talman! Jag hörde inte riktigt vad Daniel\r\nTarschys sade att jag hade fel i, men jag utgår från\r\natt han tycker att jag har fel i det mesta. Jag skall\r\ndärför göra en kommentar till det inlägg han\r\ngjorde. Det var, framför allt i början, mycket\r\nvackra ord om global rättvisa och allt annat som vi\r\nalla vill ha. Han talade också om att det Europa\r\nsom han vill ansluta sig till eller vara en del i skall\r\nverka för att stödja fattiga länder och ta de globala\r\nmiljöhoten på allvar. Jag undrar då hur detta går\r\nihop med ett kommande EG-medlemskap. EG är\r\nnämligen inte en sammanslutning som på ett seriöst\r\nsätt tar dessa frågor på allvar.</pre><pre>När det gäller t.ex. miljöfrågorna visar EG-\r\nkommissionens egna beräkningar att upprättandet\r\nav den dynamiska inre marknaden innebär att den\r\ngränsöverskridande lastbilstrafiken väntas öka med\r\n42 %. Miljörörelsen i Europa anser att det i stället\r\när nödvändigt att biltrafiken minskar med 50 % om\r\nvi skall klara en hållbar ekologisk nivå. Enligt\r\nsamma EG-rapport kommer koldioxidutsläppen\r\natt öka med 40 %. En miljömedveten och ansvarig\r\npolitik borde i stället se till att dessa utsläpp\r\nminskade med 70 %. En annan effekt blir en\r\nökning av svaveldioxid- och kvävedioxidutsläppen\r\nmed 8--14 %. Det finns en rad sådana här\r\nberäkningar, och jag antar att Daniel Tarschys\r\nkänner till den här rapporten.</pre><pre>Man frågar sig naturligtvis nu i EG vad man skall\r\ngöra åt detta, men man har inte kommit på något\r\nsärskilt bra. Jag vet att kommissionen arbetar\r\nmycket med miljöfrågor, men medlemsländerna\r\nverkställer inte direktiven. Detta är ett mycket stort\r\nproblem, visade det sig vid en utfrågning så sent\r\nsom i fredags. Man är också inom EG ganska\r\ntandlös.</pre><pre>Vad gäller miljökonferensen kan jag ta ett mycket\r\nkonkret exempel. Danmark, som ligger nära och\r\nbra till, ville inför konferensen i Rio ta upp frågan\r\nom internationella konventioner mot handel med\r\noch dumpning av miljöfarligt avfall. I svenska EG-\r\nambassadörens rapport hem till vårt kära UD står\r\natt Danmark på grund av sitt medlemskap i EG var\r\nförhindrat att ta upp denna fråga vid ett\r\nförberedande möte inför konferensen i Rio,\r\neftersom man inte hade fått gehör i EG-kretsen.\r\nDetta visar enligt min uppfattning på att ett enskilt\r\nmedlemsland, om man inte får gehör för sin egen\r\nståndpunkt, sedan är förhindrat att driva den vidare\r\ni internationella sammanhang. Danmark fick alltså\r\nlov att knacka Norge och Sverige på ryggen och\r\nfråga om inte vi kunde ta upp frågan, vilket vi också\r\ngjorde.</pre><pre>Detta visar på den hämmande effekt som EG:s\r\nkonstruktion har på de medlemsländer som vill\r\ndriva en mer aktiv och ambitiös politik, och detta\r\ngäller för politikens olika sakområden, inte minst\r\nekonomin, eftersom den ekonomiska och monetära\r\nunionen lägger en liknande hämsko på de enskilda\r\nmedlemsländerna, som inte tillåts ha vissa\r\nbudgetunderskott, vissa inflationsprocentsatser,\r\nosv. Detta hämmar därför en aktiv och ambitiös\r\npolitik.</pre><pre>Anf. 38  DANIEL TARSCHYS (fp) replik:</pre><pre>Herr talman! Vänsterpartiets grundläggande\r\ninvändning mot EG handlar om beroende; Sverige\r\nråkar i ett större beroende genom medlemskap\r\nförst i EES och senare i EG. Jag menar att det i och\r\nför sig är riktigt att tala om ett ökat beroende. Vi är\r\ninne i en fas av vår utveckling då vi är utsatta för ett\r\nökat beroende av omvärlden. Detta kommer sig av\r\nmånga faktorer. Det kommer sig av att\r\nmiljöföroreningarna i stor utsträckning är\r\ninternationella. Det kommer sig av det förhållandet\r\natt vi är en öppen ekonomi, som är beroende av\r\nhandel med utlandet. Om det inträffar förändringar\r\ni konjunkturerna i andra länder påverkar det\r\nomedelbart Sverige. Inträffar andra händelser i\r\nvärlden, t.ex. katastrofer, får detta också ett\r\ninflytande över Sverige.</pre><pre>Jag menar att den naturliga slutsatsen är att säga:\r\nSkall vi möta detta beroende, skall vi försöka få\r\ninflytande över faktorer som ändå påverkar oss,\r\nmåste vi acceptera ett större mått av internationellt,\r\növerstatligt beslutsfattande. Det räcker inte att sitta\r\nhemma i vårt parlament och säga att detta skall vi\r\nförsöka få gehör för i omvärlden, och detta skall vi\r\nförsöka lösa själva, utan vi måste delta i\r\nbeslutsfattandet där besluten fattas. Det är det som\r\när grunden för vår uppfattning att vår suveränitet\r\növer vårt öde i själva verket ökar om vi får vara med\r\noch fatta besluten i de organ och på de nivåer där\r\ndet är möjligt att vidta effektiva politiska\r\nmotåtgärder. Vi avskärmar oss i stället från\r\ninflytande om vi bedriver bypolitik, om vi stannar\r\nhemma och så att säga försöker påverka allt från\r\nvår egen förstutrapp.</pre><pre>Det går här en skiljelinje i politiken mellan\r\nvänsterpartiets analys och vår analys, men jag\r\nskulle vilja påstå att svagheten med vänsterpartiets\r\nanalys är att den är grundlös.</pre><pre></pre><pre>Anf. 39 GUDRUN SCHYMAN (v) replik:</pre><pre>Herr talman! Jag håller inte med om det sista, men\r\njag håller med om att det här går en skiljelinje, och\r\njag menar att detta handlar om synen på demokrati.\r\nDaniel Tarschys säger att vi skall vara med för att\r\nkunna delta i beslutsprocessen, men det handlar ju\r\nhär om den mycket begränsade del av världen som\r\när EG. Jag menar att det finns internationella\r\nsammanhang och fora som är större och som med\r\nnödvändighet måste samarbeta om stora politiska\r\nutmaningar -- skuldkrisen, de globala\r\növerlevnadshoten, osv. Det ligger ett värde i att\r\nSverige kan uppträda i dessa internationella fora\r\nmed egen röst och med en självständig hållning i\r\nfrågor som rör förhållandet till tredje världen,\r\nsynen på hur man skall lösa skuldkrisen och synen\r\npå de globala miljöproblemen.</pre><pre>I de fall där vi har en mer medveten och ambitiös\r\npolitik, och det menar jag att Sverige har i många\r\nsammanhang, är det av vikt och värde för samtliga\r\nländer att vi deltar med en egen röst. Det är den\r\nmöjligheten som fråntas oss vid ett medlemskap. Vi\r\nmåste ju forma vår röst tillsammans med EG:s\r\nmedlemsländer i ministerrådet, där vi har ett\r\nmycket begränsat inflytande. Sveriges möjligheter\r\natt aktivt delta i det internationella samarbetet i\r\nstörre fora hämmas alltså. Det är inte att sitta\r\nhemma att konstatera detta -- tvärtom! Sveriges\r\nröst behövs i de internationella sammanhangen.\r\nDen behövs som en självständig röst, formad\r\nutifrån de politiska värderingar som vi kommer\r\növerens om här.</pre><pre>Jag menar att vår röst drunknar i formandet av\r\nEG:s röst, som i sin tur formas utifrån de politiska\r\nvärderingar som är i majoritet i ministerrådet. Jag\r\nförstår att inte alla instämmer i det. Det finns ju\r\nflera partier här som har samma ideologiska grund\r\noch värderingar som de ministrar har som i dag\r\nsitter med i ministerrådet.</pre><pre>Jag menar att det finns en politisk dimension i EG-\r\nprojektet. Det är ett politiskt projekt, inte\r\nnågonting neutralt. Man får se till var man bäst kan\r\narbeta för förverkligandet av sina politiska ideal,\r\nvar man bäst kan arbeta för de intressen som man\r\nföreträder.</pre><pre>Jag säger att jag arbetar för fred, solidaritet,\r\nrättvisa och alla människors lika värde i ett\r\ninternationellt samarbete, som skall vara grundat\r\npå varje lands självbestämmanderätt. Det får gärna\r\nvara överstatlighet i en del frågor, men då skall\r\ndenna vara baserad på en demokratisk process.\r\nOch så är det inte i EG.</pre><pre>Anf. 40  DANIEL TARSCHYS (fp) replik:</pre><pre>Herr talman! Jag tror att Carl Bildt och Margaretha\r\naf Ugglas blir mycket rörda när Gudrun Schyman\r\nsäger att hon i olika internationella sammanhang\r\nvill höra en blågul röst. Det är i och för sig viktigt\r\natt Sverige kan göra sin stämma hörd. Men jag tror,\r\nGudrun Schyman, att man kan göra sin stämma\r\nhörd på många olika sätt. Titta på länderna i EG!\r\nInte har ju Frankrikes stämma i världen tystnat.\r\nInte uppfattas Tyskland som helt utslätat och\r\nförsvunnet i det stora kollektivet. Inte har England\r\neller Holland försvunnit i den här gemenskapen.\r\nTvärtom! De här ländernas stämma hörs\r\nfortfarande ute i världen. De uppträder fortfarande\r\nsom självständiga nationer, vars stämma, som sagt,\r\nhörs ute i världen.</pre><pre>Det viktiga med det europeiska samarbetet är att vi\r\nhörs inte bara som nation utan också utifrån politisk\r\növertygelse. Den socialistgrupp som Mats\r\nHellström deltar i, den liberala grupp som vi\r\nfolkpartister deltar i och den moderata,\r\nkonservativa, grupp eller den kristdemokratiska\r\ngrupp som andra partier här i riksdagen deltar i\r\nformar också en europeisk politik och utvecklar en\r\neuropeisk vision. Också genom dessa stämmor kan\r\nvi höras ute i världen.</pre><pre>Jag är övertygad om att Gudrun Schyman och\r\nvänsterpartiet faktiskt kan få ett mycket större\r\ninflytande utifrån sina värderingar genom att också\r\narbeta genom de övernationella ideologiska\r\npartigrupper som finns i Europa och som kan\r\nartikulera de bestämda synpunkter på utvecklingen\r\nsom just vänsterpartiet har. Det skall inte vara så,\r\natt vi ute i världen företräds bara av våra blågula\r\nministrar. Vi skall kunna tala också med våra\r\nideologiska partivänner för att den vägen kunna\r\nklargöra hur vi vill att vårt eget samhälle, Europa\r\noch världen skall utvecklas. Det är det som är den\r\nstora chansen i det europeiska samarbetet. Vi kan\r\nalltså både tala som nation och samverka med\r\nideologiskt likasinnade för att utveckla vår\r\nvärldsdel och för att påverka världens utveckling.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 41  NIC GRÖNVALL (m) replik:</pre><pre>Herr talman! Daniel Tarschys hjälpte mig att\r\nåstadkomma en sak som jag inte kunde klara av\r\negen kraft. Med hans hjälp fick jag nämligen rätt till\r\nreplik. Det är jag tacksam för.</pre><pre>Det är viktigt för min del att få bemöta den\r\nanmärkning som Daniel Tarschys hade mot mitt\r\ninlägg, vilken vittnar om att inlägget möjligen var\r\nnågot otydligt. Det här är en viktig fråga. Därför tar\r\njag tillfället i akt att förtydliga min uppfattning.</pre><pre>Europaparlamentet är alltså ett parlament som\r\ndirektväljs av väljarna i medlemsländerna. Val sker\r\npå en fastlagd valdag som så gott som undantagslöst\r\nicke sammanfaller med allmänna valdagar i de\r\naktuella länderna. Det innebär att\r\nEuropaparlamentet nästan säkert kommer att så att\r\nsäga innehålla en annan majoritetssituation än den\r\nsom de sammanlagda nationella parlamenten\r\ninnehåller.</pre><pre>Europaparlamentet väljs än så länge av runt 40 %\r\nav väljarna, medan de direktvalda parlamenten\r\nväljs av omkring 90 % av väljarna. Därigenom får\r\nman ett genomslag i Europaparlamentets\r\nsammansättning som alienerar, främmandegör,\r\nEuropaparlamentet i förhållande till de politiska\r\nströmningarna i medlemsländerna. Således menar\r\njag att Europaparlamentets ställning inte\r\nnödvändigtvis är sådan att den underbygger tanken\r\natt det är i det parlamentet som man skall hitta\r\nlösningen beträffande det s.k. demokratiska\r\nunderskottet.</pre><pre>Man skall i varje fall förändra maktbalansen inom\r\nEG så, att Europaparlamentet upphör att strida för\r\nsin ställning i maktstrukturen med utnyttjande av\r\nandra nationers intressen. Det är just detta som nu\r\nsker, och det tycker jag är litet förnedrande för\r\nEuropaparlamentet. Detta ger mig underlag för\r\nden förringande syn på dess ställning som jag än så\r\nlänge har. Jag menar alltså att den demokratiska\r\nkontrollen av EG-samarbetet ännu i första hand\r\nvilar på de nationella parlamenten. Fram till dess\r\natt det finns en bättre lösning vill jag att det skall\r\nfortsätta att vara på det sättet.</pre><pre>Anf. 42  DANIEL TARSCHYS (fp) replik:</pre><pre>Herr talman! Vad man måste skilja på är två frågor.</pre><pre>Den första frågan är: Hur stor makt, hur mycket\r\ninflytande, skall de enskilda staterna, de nationella\r\nparlamenten, ge de övernationella, europeiska,\r\ninstitutionerna? Den frågan kan besvaras på olika\r\nsätt. I många sammanhang kan det finnas skäl att\r\nförsvara de nationella parlamentens rätt att behålla\r\nen hel del makt hos sig.</pre><pre>Den andra frågan är: Hur skall besluten fattas inom\r\nden europeiska gemenskapen -- skall de fattas av\r\nkommissionen, ministerrådet eller parlamentet?</pre><pre>I den debatten, som för närvarande är en het debatt\r\ni Europa, är det de liberala partiernas uppfattning\r\natt parlamentet skall stärkas, så att det valda\r\nparlamentet har ett starkt inflytande över de icke\r\nvalda organen.</pre><pre>Nic Grönvall säger att man väljer på dagar som inte\r\nsammanfaller med de nationella valen. Ja, tacka för\r\ndet! Man vill ju ha en gemensam valdag för hela\r\nEuropa, så att det går att föra en alleuropeisk\r\nvalkampanj, där europeiska partier kan ställa sina\r\nprogram mot varandra och där väljarna kan ta\r\nställning till de europeiska programmen. Det är så\r\nman arbetar. Det är mycket viktigt att den här\r\nutvecklingen fortsätter, att vi aktivt stöder\r\nansträngningarna att stärka Europaparlamentet\r\noch att ge det en demokratisk legitimitet och ett\r\ndemokratiskt innehåll.</pre><pre>Anf. 43  NIC GRÖNVALL (m) replik:</pre><pre>Herr talman! Om stärkandet av\r\nEuropaparlamentet skall innebära att man ger det\r\ndemokratisk legitimitet är jag Daniel Tarschys\r\ntrogne vapenbärare. Men det parlament som vi nu\r\nhar och den sammansättning som detta har får mig\r\natt tvivla. Kanske kan den nya ordning som nu\r\nskapas genom samarbetet mellan EFTA, EG och\r\nden lilla parlamentariska kropp som där skall till,\r\nEEAPC, visa vägen.</pre><pre>Det handlar alltså kanske om ett\r\ntvåkammarsystem, där de nationella parlamenten\r\nfår en del av inflytandet när det gäller valet till\r\nEuropaparlamentet, medan direktvalet behåller en\r\ndel. Direktvalet är viktigt. Det grundlägger\r\nengagemanget i Europafrågor i de olika\r\nmedlemsländerna. Det skall vi inte gå förlustigt.</pre><pre>Vad jag vill ha sagt är egentligen bara att nuvarande\r\nordning icke övertygar mig om att ett ensidigt\r\nförstärkande av Europaparlamentet också innebär\r\nett förstärkande av den demokratiska kontrollen.</pre><pre>Anf. 44  DANIEL TARSCHYS (fp) replik:</pre><pre>Herr talman! Det klagas ofta över att det finns för\r\nmånga institutioner i Europa, och det kan ligga\r\nnågot i det. Jag tror inte att det vore rätt väg, om\r\nman vill förenkla beslutsprocessen, att införa\r\nytterligare en kammare i Europaparlamentet --\r\nalltså ett tvåkammarsystem.</pre><pre>Jag tolkar Nic Grönvalls senaste inlägg så, att han\r\nändå ser vissa poänger i ett stärkt\r\nEuropaparlament. Jag hoppas att vi kan bli trogna\r\nvapenbröder.</pre><pre>Jag tror att en oerhört viktig offensiv inom det\r\neuropeiska samarbetet under de kommande åren\r\nmåste bli att ge detta samarbete en starkare\r\ndemokratisk grundval och en större demokratisk\r\nlegitimitet. Det sker bäst genom att vi har ett\r\nEuropaparlament med stora befogenheter inom\r\nGemenskapen, valt vid ett och samma tillfälle och\r\nbestående av partier som har en alleuropeisk\r\nutbredning.</pre><pre>Anf. 45  PÄR GRANSTEDT (c):</pre><pre>Herr talman! Vi lever i en för vår världsdel Europa\r\nmycket spännande och dramatisk period. Under\r\nhela min tillvaro -- och jag är född samma år som\r\nandra världskriget tog slut -- har just Europa\r\npräglats av fasta former, förutsebarhet och politiska\r\nlåsningar. Europa har på något sätt varit den mest\r\nlåsta av världens världsdelar.</pre><pre>I dag är Europa den kanske mest dynamiska och\r\nmest föränderliga av alla jordens världsdelar. Det\r\nglädjande är att förändringarna, med några sorgliga\r\nundantag, går i positiv riktning. Det allra mest\r\nbetydelsefulla för vår världsdels framtid, kanske\r\näven för hela världens framtid, är\r\ndemokratiseringsprocessen i Central- och\r\nÖsteuropa. Den gör att vi för första gången\r\nnågonsin kan se fram emot ett i sin helhet\r\ndemokratiskt Europa. Det skapar också helt nya\r\nförutsättningar för ett alleuropeiskt samarbete, en\r\nalleuropeisk gemenskap. Kanske den delning av\r\nEuropa i öst och väst som genomfördes på 400-talet\r\näntligen kan närma sig sitt slut och tiden vara inne\r\nför ett slags återförening.</pre><pre>Det som sker i Öst- och Centraleuropa skapar\r\nockså nya förutsättningar för den utveckling som\r\nhar pågått i Västeuropa, med EG som främsta\r\npådrivande kraft, nämligen den västeuropeiska\r\nintegrationsprocessen. Nu har vi förutsättningar\r\nigen för att det också skall bli en alleuropeisk\r\nintegrationsprocess. Detta är någonting som är\r\nmycket betydelsefullt också för Sveriges inställning\r\ntill den processen.</pre><pre>Det är viktigt med det allt intimare samarbetet\r\nmellan Europas folk, som vi kan iaktta. Det är\r\nviktigt, menar jag, därför att det finns så många\r\nproblem som kräver internationella lösningar. Vi\r\nhar redan ett internationaliserat näringsliv. Skall vi\r\nkunna skapa fungerande samhälleliga spelregler för\r\ndet näringslivet måste de i stor utsträckning vara\r\ninternationella.</pre><pre>Vi är ekonomiskt mycket beroende av varandra och\r\nbehöver därför också ett samarbete på det\r\nekonomisk-politiska området. Vi behöver\r\ngemensamma lösningar på det sociala området.\r\nInte minst behöver vi det på miljöområdet.\r\nMiljöföroreningarna känner inte nationsgränser.\r\nSkall vi rädda vår luft, skall vi rädda Östersjön och\r\nandra vatten, kräver det också internationella\r\nlösningar, europeiska lösningar, och det kräver\r\neffektiva beslutsformer. Det är därför som vi har\r\nstor anledning att bejaka den integrationsprocess\r\nsom pågår i Europa.</pre><pre>Ett viktigt steg för Sverige tar vi naturligtvis i och\r\nmed EES-avtalet, som vi nu hoppas kommer att bli\r\nverklighet. EES-avtalet innebär att Sverige blir\r\ndelaktigt i den inre marknad som håller på att\r\nutvecklas i Europa. Det innebär att vårt näringsliv\r\nåterigen får möjlighet att konkurrera på lika villkor\r\nmed näringslivet i andra europeiska länder. Det\r\ninnebär att våra medborgare kan vara aktiva på ett\r\neuropeiskt plan, på lika villkor med medborgare i\r\nandra europeiska länder. Väldigt många av de\r\nmateriella fördelarna med den europeiska\r\nintegrationen får vi i och med EES-avtalet. Vi blir\r\ndelaktiga i viktiga samarbetsprojekt som gäller\r\nutbildning, forskning, miljö osv.</pre><pre>Samtidigt har EES-avtalet, trots imponerande\r\nförhandlingsinsatser av dem som har haft det\r\nansvaret, allvarliga brister. Den största bristen\r\nligger naturligtvis i det ensidiga beroendeförhållade\r\ngentemot EG som vi hamnar i. Vi blir i hög\r\nutsträckning beroende av de beslut som fattas i\r\nEG:s organ och av den utveckling som sker i EG.\r\nVåra påverkansmöjligheter finns där, men de är\r\nbegränsade och osymmetriska. Den lösning som\r\nman tvingades till när det gäller tvistlösning, och\r\nsom gör att EG-domstolen har avgörandet på\r\nviktiga områden, innebär naturligtvis också en\r\nobalans. Vi får acceptera det som ändå är en\r\nfrämmande domstols jurisdiktion över viktiga\r\nförhållanden i Sverige. Man kan naturligtvis säga\r\natt vi i praktiken redan är där, eftersom svenska\r\nföretag kan bli fällda av EG-domstolen om de\r\nagerar på ett sätt som anses påverka EG:s\r\nmarknad. Men nu blir detta förhållande kodifierat.</pre><pre>Detta kan vi naturligtvis godta som en\r\növergångslösning. Det är en acceptabel ordning om\r\nsiktet är att vi inom inte alltför många år blir\r\nmedlemmar i EG. Skulle vi välja att ställa oss\r\nutanför EG-medlemskap, eller inte släppas in i\r\nEG -- det är fortfarande en öppen fråga -- tror jag\r\natt vi måste ta upp EES-avtalet och dess\r\nkonstruktion när det gäller inflytandefrågor och\r\ntvistlösningsfrågor till en ny prövning. Jag kan inte\r\nse att detta är en lösning som vi skulle kunna leva\r\nmed långsiktigt.</pre><pre>De starkaste skälen för att ta steget från ett\r\nfrihandels- och samarbetsområde, som EES utgör,\r\ntill fullt medlemskap i EG är just\r\ninflytandefrågorna. Det är i vårt intresse att få vara\r\nmed i beslutsprocessen i frågor som ändå får en\r\nganska avgörande betydelse för vår egen\r\nutveckling. Det är naturligtvis inte minst i vårt\r\nintresse att få vara med och forma framtidens\r\nEuropa. Vi är inte bara intresserade av att kunna\r\npåverka förhållandena i vårt eget land. Vi har också\r\nett intresse av att få vara med och forma\r\ngemensamma lösningar tillsammans med andra\r\nländer. Det är inte på det sättet, som en del\r\nmotståndare till ett svenskt EG-medlemskap vill\r\ngöra gällande, att Sverige inte skulle få något\r\ninflytande alls. Vi kommer naturligtvis inte att\r\nkunna bestämma över EG, lika litet som ett enskilt\r\npolitiskt parti kan bestämma över Sverige. Men\r\ngenom att vi finns representerade i alla\r\nbeslutsorgan får vi naturligtvis ett medinflytande,\r\noch vi har möjlighet att alliera oss med dem som\r\ntycker lika.</pre><pre>Vi har ett intresse av att verka för ett Europa, som\r\ntar miljömässigt ansvar och ett socialt ansvar för\r\nsina medborgare, i synnerhet för grupper som är\r\nutsatta på olika sätt, ett Europa som är öppet mot\r\nomvärlden och som har en positiv samverkan med\r\nandra delar av världen, inte minst med tredje\r\nvärlden. Sverige har ett ansvar för att försöka bidra\r\ntill den utvecklingen.</pre><pre>Det är naturligtvis inte så att ett deltagande i den\r\neuropeiska integrationen bara har fördelar. Det för\r\nockså problem med sig som vi noga måste pröva,\r\ninnan vi tar det definitiva steget. Det innebär att vi\r\navstår en hel del av vår egen självbestämmanderätt.\r\nDet innebär att vi inte i samma usträckning som\r\ntidigare kan skapa egna svenska nationella\r\nlösningar på problem som vi upplever. Vi vet ännu\r\ninte hur mycket genomslag vi kan få i en\r\nförhandlingsuppgörelse med EG för specifika\r\nsvenska problem, som har att göra med vår glesa\r\nbebyggelse, klimatfaktorer osv.</pre><pre>Det finns alltså fortfarande frågetecken som\r\nbehöver rätas ut och problem som behöver\r\ndiskuteras. Därför är det viktig att slå fast att det\r\nslutgiltiga avgörande skall träffas av alla svenska\r\nmedborgare i en folkomröstning. Vi måste utnyttja\r\nden tid som vi har kvar till folkomröstningen till en\r\nverkligt grundläggande debatt, där vi lyfter fram\r\ninte bara de positiva aspekterna utan också\r\nproblemen, så att medborgarna verkligen har ett\r\nordentligt beslutsunderlag.</pre><pre>Det är viktig att debatten verkligen är saklig och\r\nnyanserad. Det är viktigt att vi känner ett ansvar för\r\natt presentera fakta som de är. Tyvärr förekommer\r\ndet väldigt mycket missinformation. Jag måste med\r\nbeklagande konstatera att Gudrun Schyman gjorde\r\nsig skyldig till en del sådant i sitt inlägg, t.ex. när\r\nhon påstod att Maastrichtbeslutet innebar att EG-\r\nländerna hade bestämt sig för att skapa en\r\ngemensam armé eller att EG-parlamenet inte hade\r\nnågon beslutanderätt. Den typen av sakliga\r\nfelaktigheter är naturligtvis olycklig med tanke på\r\ndet informationsansvar som vi har gentemot\r\nmedborgarna.</pre><pre>Det är beklagligt att man försöker utnyttja EG-\r\ndebatten för att driva inrikespolitiska frågor. Ny\r\nDemokrati och ibland moderata samlingspartiet\r\nförsöker t.ex. utnyttja EG som ett motiv för de\r\nstora skattesänkningar som man vill få till stånd av\r\ninrikespolitiksa skäl. Socialdemokraterna vill, som\r\nvi har hört här i dag, utnyttja EG som ett motiv för\r\natt upprätthålla en facklig byråkrati gentemot\r\nsmåföretag och för att återinföra en ''dirigistisk''\r\nnäringspolitik. Den typen av debatter skadar våra\r\nansträngningar att ge medborgarna ett sakligt\r\nbeslutsunderlag och försvårar det viktiga beslut\r\nsom de har att träffa om ett par år i en\r\nfolkomröstning.</pre><pre>Anf. 46  GUDRUN SCHYMAN (v) replik:</pre><pre>Herr talman! Jag delar Pär Granstedts uppfattning\r\nom nödvändigheten av att föra en saklig debatt. Jag\r\ndelar också den uppfattningen att det finns väldigt\r\nmånga frågor i luften som inte alls har med\r\nmedlemskapet att göra, bl.a. den s.k.\r\ninrikespolitiska debatten. Socialdemokraterna vill\r\ngå in i EG för att socialdemokratisera EG och\r\nbygga upp det folkhem som de har misslyckats med\r\nhär hemma. De borgerliga partierna använder EG-\r\nfrågan som täckmantel för att driva igenom\r\npolitiska systemförändringar som man vill\r\ngenomföra här hemma men inte vågar stå för, t.ex.\r\nskattesänkningar, privatisering av vård och omsorg,\r\nfrågor som faktiskt inte har med medlemskapet att\r\ngöra, i alla fall inte i den omfattning som görs\r\ngällande.</pre><pre>Jag tror inte att jag var osaklig när jag sade att vi\r\nefter Maastrichtbeslutet har papper på att EG-\r\nstaterna vill ha en gemensam armé. Jag vet hur det\r\när uttryckt i formuleringen, och det vet Pär\r\nGranstedt också. Man talar om ett utrikes- och\r\nsäkerhetspolitiskt samarbete som syftar till ett\r\nförsvarpolitisk samarbete och på sikt också en\r\ngemensam armé. När man säger så, tror jag att man\r\nmenar vad man vill. Allt tyder på det. Man menar\r\nvad man säger. Man kommer att förverkliga detta,\r\näven om man har skjutit avgörandet på framtiden,\r\nfram till 1996 då frågan åter skall diskuteras. Men\r\nden politiska majoriteten inom EG är för en sådan\r\nlösning. Jag är alldeles övertygad om att den\r\nkommer att bli förverkligad.</pre><pre>Beträffande EG-parlamentet gör jag den\r\nbedömningen, och många med mig, att det\r\nparlamentet har mycket begränsad makt och\r\nsaknar politisk handlingskraft. Det finns frågor --\r\ndet är jag medveten om -- där parlamentet har\r\nnågot att säga till om, t.ex. när EG skall träffa avtal\r\nmed tredje part, precis som man nu står i begrepp\r\natt göra i fråga om EES-avtalet. Då måste\r\nparlamentet godkänna. Men det är ytterst få sådana\r\nfrågor. Jag tror att vi kan vara överens om det.</pre><pre>Jag tycker att det är bra att och om diskussionen\r\nkan koncentreras kring det den egentligen handlar\r\nom, nänligen demokratifrågan, Sveriges möjlighet\r\ntill inflytande i denna process. Jag tycker att EES-\r\navtalet är att föredra, just därför att den begränsar\r\nvårt deltagande så att vi kan stå utanför den\r\nekonomiska och monetära unionen, att vi inte\r\nbehöver införa budgetbestämmelser om storleken\r\npå underskottet, inflationen osv. Jag tycker att det\r\när bra att vi genom EES-avtalet kan stå utanför det\r\nutrikes- och säkerhetspolitiska arbetet. Jag tycker\r\natt det är bra att vi genom EES-avtalet inte behöver\r\ngå innanför EG:s tullunion utan kan förhålla oss\r\nsom ett självständigt land i den internationella\r\nhandeln. Allt detta tycker jag är att föredra. Om vi\r\ngår in i EG har vi ändå som ett land med liten\r\nbefolkning mycket litet att säga till om.</pre><pre>Anf. 47  PÄR GRANSTEDT (c) replik:</pre><pre>Herr talman! Det är roligt att vi har den\r\ngemensamma uppfattningen att man inte skall\r\nanvända EG-debatten för att främja\r\ninrikespolitiska syften. Jag måste dock säga att\r\näven vänstern gör sig skyldig till att ge en bild av\r\natt EG skulle vara en politik, när det faktiskt är en\r\nstruktur. Gudrun Schyman sade i talarstolen att EG\r\när ett politiskt projekt. Hon hävdade att EG har ett\r\nslags ideologi, men i själva verket är det en politisk\r\nstruktur, precis som den svenska politiska\r\nstrukturen, där det finns en mängd olika\r\nuppfattningar -- socialistiska, konservativa,\r\nkristdemokratiska osv. -- som bryts mot varandra.\r\nDet är detta demokratiska politiska spel som avgör\r\nvar man slutligen hamnar, beroende på vilka\r\nströmningar som blir de starkaste. I dag är det\r\nväldigt svårt att säga om det blir de som vill ha EG\r\nsom en nattväktarstat eller de som vill skapa starka\r\nsociala system inom EG som kommer att vinna.</pre><pre>Beträffande armén var det nog inte riktigt citerat\r\nens när Gudrun Schyman preciserade sig\r\nytterligare. Vad som sägs i Maastrichtbeslutet är att\r\nman på sikt strävar mot ett försvarspolitiskt\r\nsamarbete som kan leda till ett gemensamt försvar.\r\nDet finns alltså inget uttalande om att syftet är ett\r\ngemensamt försvar. Syftet är ett samarbete som kan\r\nleda till ett gemensamt försvar.Men det förutsätter\r\natt alla medlemstater är ense om varje steg dit. Vi\r\nkan spekulera om huruvida detta kommer att\r\ninträffa. Det föurtsätter naturligtvis att man har\r\nskapat den europeiska gemesamma säkerhet som\r\njag tror att vi alla ytterst syftar till men som kanske\r\nkan vara något utopiskt.</pre><pre>Det var i alla fall en bra precisering att Gudrun\r\nSchyman nu erkände att EG-parlamentet har en\r\nbeslutanderätt, även om den fortfarande är\r\nbegränsad. Enligt Maastrichtbeslutet kommer den\r\natt utökas ganska väsentligt genom att man öppnar\r\nför s.k. gemensamt beslutande, co-decision, mellan\r\nEG-parlamentet och ministerrådet.</pre><pre>Anf. 48  GUDRUN SCHYMAN (v) replik:</pre><pre>Herr talman! Jag tycker inte att jag använder\r\ndebatten för inrikespolitiska syften när jag påpekar\r\natt EG är ett politiskt projekt. Det är inte så att\r\nEG:s utformning och beslut är ett resultat av en\r\nmängd politiska grupperingars diskussioner,\r\neftersom det är ministerrådet som fattar besluten.\r\nMinisterrådet är regeringarnas organ. Där sitter\r\nmedlemsländernas regeringsföreträdare.</pre><pre>Det innebär att om Sverige i dag vore medlem,\r\nskulle den borgerliga regeringens ministrar vara\r\nrepresentanter i ministerrådet; Olof Johansson vid\r\nhandläggningen av miljöfrågor och Ulf Dinkelspiel\r\nvid handläggningen av allmänna frågor. Regeringi\r\na företräder ju en politisk åsikt. Jag anser att den\r\npolitiska pluralismen försvinner i EG, eftersom den\r\nbara finns representerad i parlamentet, som har ett\r\nmycket begränsat inflytande. De parlamentariker\r\nsom är ledamöter av EG-parlamentet betecknar sig\r\nsjälva som en påtryckargrupp, men den har inte alls\r\nlika mycket att sätta bakom som t.ex. lobbyisterna\r\nhar, vilka utgör den andra påtryckargruppen med\r\nbetydligt större stöd i ryggen av kapital och\r\nliknande. Detta är en avgörande skillnad. Man\r\nmåste beakta att de beslut som fattas i ministerrådet\r\nutformas utifrån politiska värderingar och\r\nriktlinjer. Ministerrådet är inte någonting som är\r\nneutralt.</pre><pre>När det gäller frågan huruvida det skall bli en\r\ngemensan armé eller inte, tror jag att också Pär\r\nGranstedt är medveten om att det kommer att bli\r\nen gemensam armé. Efter alla diskussioner som har\r\nförts om att det inte var någon samordning under\r\nkonflikten vid Persiska viken, att samhörigheten nu\r\nmåste stärkas och att man måste uppträda på ett\r\nsamlat sätt, vill man naturligtvis ha en gemensam\r\narmé. De länder som i dag skall bli nya medlemmar\r\nförbinder sig genom traktatens utformning att\r\nverka för de långsiktiga politiska mål som\r\nGemenskapen har formulerat. Det innebär att\r\nSverige ansluter sig till den målsättning som ''kan\r\nleda till ett gemensamt försvar''. Sverige kan därför\r\ninte ansöka om medlemskap och samtidigt säga att\r\nvi tänker motarbeta möjligheten att samarbetet kan\r\nleda till ett gemensamt försvar. Så går det inte till.\r\nOm vi vill gå med i EG, ansluter vi oss också till\r\ndenna uttalade målsättning.</pre><pre>Anf. 49  PÄR GRANSTEDT (c) replik:</pre><pre>Herr talman! Jag vet inte om Gudrun Schyman har\r\nlagt märke till att regeringarna i Europa har olika\r\npolitisk färg. Det faktum att det är regeringarna\r\nsom är företrädda i ministerrådet gör inte att\r\nministerrådet är något slags enhetlig politisk\r\nförsamling, där alla har samma värderingar. Där\r\nfinns ju också den politiska pluralismen:\r\nkonservativa regeringar, socialistiska regeringar,\r\nregeringar som har en mittenbas osv. Även där är\r\ndet fråga om ett spel mellan dels olika nationella\r\nintressen, som kan vara ganska skiljaktiga, dels\r\nolika politiska intressen, som också skapar en\r\nspännvidd. Det finns alltså inte någon EG-ideologi,\r\nutan det finns samma politiska ideologier inom\r\nEG:s beslutssystem som det finns t.ex. inom\r\nSveriges riksdag.</pre><pre>Det finns inte någon uttalad målsättning om en\r\ngemensam armé. Målsättningen är att kunna nå\r\nfram till ett försvarspolitiskt samarbete, vilket kan\r\nleda till en gemensam armé, eller rättare sagt: ett\r\ngemensamt försvar. Men detta är inte\r\nmålsättningen, utan man pekar på att det är en\r\nmöjlighet. Det försvarspolitiska samarbetet kan\r\nnaturligtvis också leda fram till att det inte blir\r\nnågon gemensam armé.</pre><pre>Vi förbinder oss till att försöka sträva mot ett vidgat\r\noch fördjupat säkerhetspolitiskt samarbete, som\r\nnaturligtvis skall omfatta hela Europa. Det är alltså\r\nfråga om den gamla strävan efter ett gemensamt\r\neuropeiskt säkerhetssystem, som jag för min del\r\ntror -- eller åtminstone trodde -- att även vänstern\r\nstod bakom. Jag är litet förvånad om vänstern nu\r\ninte är anhängare av denna strävan.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 50  BENGT DALSTRÖM (nyd) replik:</pre><pre>Herr talman! Pär Granstedt nämnde inom parentes\r\natt Ny Demokrati sprider en viss desinformation\r\nnär vi kopplar samman resonemanget om\r\nskattelättnader med vårt engagemang beträffande\r\nEG-marknaden. Det finner jag rätt\r\nanmärkningsvärt.</pre><pre>Ett medlemskap i EG innebär väl ändå att Sverige\r\nmåste se till att det i Sverige skapas\r\nkonkurrensförutsättningar likvärdiga med de\r\nkonkurrensförutsättningar som man har i alla\r\növriga länder inom EG-markanden. I det\r\nsammanhanget utgör skattelättnader en del. Det\r\ngäller framför allt småföretagsamheten och de\r\nlättnader som vi i Ny demokrati har föreslagit och\r\nsom regeringen så småningom kommer att lägga\r\nfram förslag om när det gäller EKH-villkorslån. Vi\r\när ändå beroende av 390 000 småföretagare när vi\r\ngör vår entré på EG-marknaden. Vad har Pär\r\nGranstedt för kommentarer till resonemanget om\r\natt detta inte skulle vara intressant i diskussionen?</pre><pre>Anf. 51  PÄR GRANSTEDT (c) replik:</pre><pre>Herr talman! Det är naturligtvis bra att ta bort en\r\ndel speciellt belastande skatter för småföretag. Som\r\nbekant har ju regeringen också tagit sådana\r\ninitiativ, alldeles oavsett de synpunkter som Ny\r\nDemokrati kan ha på den punkten. Detta är ett\r\ngammalt krav, som centern sedan länge har drivit\r\nhär i riksdagen, helt oberoende av vår inställning\r\ntill EG. Även om vi ställer oss utanför EG är det\r\nlika angelaget att se till att småföretagen har en\r\nrimlig skattesituation. Detta har inte ett dugg med\r\nfrågan om medlemskap eller inte att göra.</pre><pre>Om vi väljer att bli medlemmar i EG, bestämmer vi\r\nsjälva om vår skattenivå. Den är beroende av hur\r\nhöga ambitioner vi har när det gäller den offentliga\r\nverksamheten och av vilken skattebelastning som vi\r\nmedborgare anser vara acceptabel. Det är alltså\r\nhelt legalt om Ny Demokrati vill ha väldigt stora\r\nskattesänkningar, vilket jag har förstått att ni vill,\r\noch efterföljande mycket kraftiga nedskärningar av\r\nden offentliga servicen. Det knepiga är att ni skyller\r\npå EG. Ni nöjer er inte med att säga att det är vad\r\nni står för, utan ni försöker skjuta EG framför er\r\nför att åstadkomma nedskärningar i den offentliga\r\nsektorn, nedskärningar som ni själva tydligen inte\r\nvill ta ansvar för. Det är litet dåligt, och det skadar\r\nEG-debatten.</pre><pre>Anf. 52  JAN ERIK ÅGREN (kds):</pre><pre>Herr talman! Sverige är på väg in i den europeiska\r\ngemenskapen. Det tycks nu som om sista fasen har\r\ninletts för att EES-avtalet mellan EFTA och EG\r\nskall kunna föras i hamn. Det är en lång process\r\nsom nu börjar närma sig slutet. Men det är\r\negentligen bara slutet på den första fasen i den\r\nhistoriska processen att åter föra in Sverige i\r\nEuropas mitt. EES-avtalet är det första steget mot\r\nsvenskt medlemskap i EG.</pre><pre>Diskussionen om den europeiska gemenskapen har\r\nblivit alltför ensidig i Sverige. Det handlar alldeles\r\nför mycket om den ekonomiska sidan av\r\nintegrationsprocessen. Men EG är i grunden\r\nnågonting mycket större. Det är egentligen ett\r\nfredsprojekt med en fascinerande ideologisk grund\r\nför samhällsbyggande.</pre><pre>Efter andra världskriget formulerade några av de\r\nledande kristdemokraterna i det sönderslagna\r\nEuropa en vision om en europeisk gemenskap. De\r\ntidigare krigförande nationerna skulle inte bara\r\nknytas närmare varandra, utan de skulle successivt\r\nintegreras, inte minst ekonomiskt, så att framtida\r\nkrig på den europeiska kontinenten skulle framstå\r\nsom allt omöjligare.</pre><pre>Första steget blev kol- och stålunionen. Därefter\r\nhar integrationsprocessen språngvis gått framåt. I\r\ndag tycks den ursprungliga visionen om ett\r\nekonomiskt och politiskt integrerat Europa möjlig\r\natt nå.</pre><pre>Kristdemokraterna är i dag den ledande politiska\r\nkraften i Europa för att förverkliga de ursprungliga\r\nidéerna om ett enat Europa. Kds finns sedan lång tid\r\nmed i det arbetet. Sedan i höstas är kds associerad\r\nmedlem i EEP, European Peoples Party, som är\r\nden kristdemokratiska partigruppen i EG-\r\nparlamentet. I de sammanhangen deltar nu kds för\r\natt forma det framtida Europa.</pre><pre>Visionen om ett enat Europa bygger inte på en idé\r\nom den stora allt övergripande superstaten. Den\r\nideologiska grunden är en annan.</pre><pre>Den kan uttryckas i ett enda begrepp: principen om\r\nsubsidiaritet. Det innebär att beslut skall fattas på\r\nlägsta möjliga effektiva nivå.</pre><pre>Om problemen är av den arten att de enbart berör\r\nnationen skall besluten fattas på nationell nivå. Om\r\nproblemen däremot är av övernationell karaktär\r\nskall besluten fattas på högre nivå.</pre><pre>Flera av dagens problem är av den karaktären, t.ex.\r\nmiljöproblemen. De är av gränsöverskridande\r\nnatur. En effektiv lösning av dem innebär att en\r\növernationell beslutsnivå skapas. EG kan i\r\nframtiden komma att spela den rollen.</pre><pre>Herr talman! EG står i en klass för sig när det gäller\r\ninternationellt samarbete, eftersom samarbetet\r\nbedrivs inom ramen för en rättsgemenskap och med\r\ninstitutioner som har överstatliga och självständiga\r\nbefogenheter. Det finns mycket kvar att göra och\r\nEG är fortfarande bara början på en vision.</pre><pre>Arbetet inom Gemenskapen strävar efter att uppnå\r\nallsidighet och en helhet, där samhällets alla\r\nbeståndsdelar har sin givna plats.</pre><pre>En fråga som ofta förs fram är om Sverige skall säga\r\nja till EG eller till Europa. För varje dag som går\r\nter sig den frågan mindre och mindre aktuell,\r\neftersom de flesta europeiska länderna vill in i EG.\r\nDessutom finns en vilja inom EG att hjälpa de\r\nforna öststaterna.</pre><pre>Ibland ställs också frågan om Sverige skall välja att\r\narbeta med EG eller resten av världen. Men EG är\r\ningen sluten organisation utan kontakt med\r\nomvärlden. Tvärtom har EG goda relationer med\r\nvarje kontinent. Det är snarare så att Sveriges\r\nmöjligheter att delta i den internationella politiska\r\nprocessen är större inom EG än utanför.</pre><pre>För oss kristdemokrater är det viktigt att\r\nutvecklingsländerna får en kontinuerlig och positiv\r\nuppmärksamhet. Ett EG-medlemsskap skulle\r\ninnebära ökade möjligheter att få vara med att\r\nbidra till utveckling av och samarbete med tredje\r\nvärlden.</pre><pre>Såsom varande världens största bidragsgivare till\r\nutvecklingsländerna erbjuder EG omfattande\r\nkanaler, kontakter och samarbetsprogram. Detta\r\nrimmar illa med de anklagelser om rikemansklubb\r\nsom tidvis framförs av somliga opinionsbildare.\r\nStorleken på EG:s bidrag i proportion till dess BNP\r\nnår inte upp till Sveriges andel av BNP. Men inget\r\nhindrar Sverige som medlem i EG att upprätthålla\r\nsina ambitioner. Däremot kan fördelar uppnås\r\ngenom samordning och tillgång till nya kanaler och\r\nkontakter. En ännu större insats skulle Sverige\r\nkunna göra genom att försöka påverka EG till att\r\nhöja bidragets storlek, gärna till svenska\r\nproportioner av BNP.</pre><pre>Samarbetet mellan EG och utvecklingsländerna, de\r\ns.k. ACP-länderna, började tidigt. De viktigaste\r\ninslagen består av de olika Lomékonventionerna. I\r\ndag består den sista Lomékonventionen av ett brett\r\nutbud av samarbetsformer, bistånd i form av gåvor\r\noch förmånliga lån, riskvilligt kapital från en\r\nspeciell utvecklingsbank, katastrofhjälp och\r\nhandelsavtal. Den senaste konventionen är\r\ningången mellan EG och 69 utvecklingsländer,\r\nbland dem världens fattigaste länder.</pre><pre>Utöver Lomékonventionen finns dessutom en rad\r\nandra avtal med de flesta andra länder.</pre><pre>Lomékonventionen innebär bl.a. att 99 % av\r\nutvecklingsländernas export till EG är tullfri. 25\r\nACP-länder har ingen annan finansieringskälla än\r\nbidrag, och där spelar Lomébiståndet en central\r\nroll. Lomékonventionen har gradvis utvecklats så\r\natt biståndet består av gåvoelement till hela 90 %.</pre><pre>Den bild som EG-motståndare ibland försöker\r\nmåla går ut på att framställa Sverige framför ett\r\nvägskäl. Två vägar finns: antingen håller vi oss\r\nutanför EG och öppna för omvärlden eller också\r\ngår vi in och isolerar oss inom ''fortress Europe''.\r\nVerkligheten är snarare den att Sverige står inför\r\nmöjligheten att via EG få utveckla nya och vidare\r\nutomeuropeiska kontakter.</pre><pre>Herr talman! Ett starkt EG är inte synonymt med\r\nen introvert supermakt. Tvärtom finns det all\r\nanledning att tro på att Gemenskapens\r\ninternationella kontakter kommer att bibehållas\r\noavsett om det rör sig om ieller u-länder. Ett starkt\r\nEG är snarare en förutsättning för att påtagligt\r\nbidra till tredje världens utveckling. Vi skall inte\r\nödsla kraft på att hålla oss utanför det europeiska\r\nsamarbetet utan i stället som medlem se till att den\r\neuropeiska gemenskapen upprätthåller och\r\nfördjupar sina internationella insatser.</pre><pre>Svensk ekonomi har alltid byggt på en framgångsrik\r\nutrikeshandel, allt ifrån industrialismens dagar\r\nintill i dag. Under efterkrigstiden har det svenska\r\nnäringslivet blivit alltmer internationaliserat. EG\r\nutgör i dag Sveriges största handelspartner. Mer än\r\nhälften av den svenska utrikeshandeln äger rum\r\nmed EG-länderna. Det är således av allra största\r\nvikt att svenskt näringsliv framgångsrikt kan\r\nkonkurrera på Europamarknaden. Utvecklingen\r\nmot en gemensam marknad är av största betydelse\r\nför svensk ekonomi. När den genomförs kommer\r\nden att bidra till en ökad tillväxt inom EG. Det är\r\nmycket viktigt att svenska företag på samma villkor\r\nsom andra europeiska företag kan verka på denna\r\ngigantiska marknad utan att diskrimineras.</pre><pre>Under en följd av år har svenskt näringsliv\r\ninvesterat betydande belopp utomlands, inte minst\r\ninom EG. Motsvarande investeringar i Sverige har\r\nvarit marginella. En viktig förklaring till detta har\r\nvarit osäkerheten om det svenska förhållandet till\r\nEG. Så länge det har funnits en osäkerhet om den\r\nsvenska relationen till EG har det varit angeläget\r\nför många svenska företag att få in en ''fot'' genom\r\natt etablera dotterbolag inom EG. Man har därför\r\ni många fall hellre investerat inom EG än i Sverige.\r\nDen under många år otydliga och tveksamma, för\r\natt inte säga negativa, EG-politik som den\r\nsocialdemokratiska regeringen förde har kostat\r\nSverige betydande investeringsbelopp och många\r\narbetstillfällen.</pre><pre>Osäkerheten har nu minskat och är i det närmaste\r\nhelt undanröjd. EES-avtalet gör att Sverige uppnår\r\nfullt deltagande i den inre marknaden. Svenska\r\nföretag blir därmed inte diskriminerade på den\r\nstora EG-marknaden. För svenskt näringsliv är det\r\nsynnerligen angeläget att EES-avtalet kan börja\r\ngälla från årsskiftet.</pre><pre>Herr talman! EES-avtalet är dock inte tillräckligt.\r\nSverige behöver bli fullvärdig medlem av EG. Ett\r\nav skälen är att den ekonomiska\r\nintegrationsprocessen inom EG inte är avslutad\r\nutan den kommer att forsätta. Utvecklingen går\r\nmot en ekonomisk och monetär union. Den\r\nprocessen är i grunden positiv. Men det är viktigt\r\natt Sverige deltar aktivt i den fortsatta processen.\r\nEndast genom ett medlemsskap kan den svenska\r\nrösten göras tillräckligt stark.</pre><pre>För svenskt näringsliv är det viktigt att Sverige finns\r\nmed i de innersta kretsarna när nya regler skall\r\nutformas och den ekonomiska integrationen\r\nytterligare fördjupas. Ett medlemsskap i EG ser vi\r\nkristdemokrater som något mycket värdefullt för\r\nsvenskt näringsliv och för den svenska ekonomins\r\nfortsatta utveckling.</pre><pre>Anf. 53  Statsrådet ULF DINKELSPIEL\r\n(m):</pre><pre>Herr talman! Fyra stora uppgifter kommer att\r\ndominera regeringens arbete under denna\r\nmandatperiod. Den första är att fullt ut föra in\r\nSverige i Europeiska Gemenskapens arbete genom\r\nförhandlingar om medlemskap i Europeiska\r\nGemenskapen.</pre><pre>Det citatet är hämtat ur regeringsdeklarationen den\r\n4 oktober och är ett uttryck för den avgörande vikt\r\nsom regeringen fäster vid ett svenskt medlemsskap\r\ni EG. Det speglar regeringens fasta föresats att göra\r\nallt vad den kan för att kunna förverkliga detta mål\r\nså snart som möjligt.</pre><pre>Redan i dag är nio av tio västeuropéer medlemmar\r\ni EG. Flera bereder sig på att ta steget in.</pre><pre>I Central- och Östeuropa riktar allt fler sina blickar\r\nmot EG och vill knyta fasta band. Allt tyder på att\r\nEG kommer att spela den centrala rollen i det nya\r\nEuropa som avtecknar sig -- ett EG för fred och\r\nfrihet, ett EG för samarbete på en rad olika\r\nområden, ett EG öppet för omvärlden. I detta EG\r\nhör också Sverige hemma.</pre><pre>Ett svenskt medlemskap i EG ger oss möjligheter\r\natt fullt ut medverka i EG:s fortsatta utveckling mot\r\nen europeisk union, att med kraft delta i\r\nutformningen av det framtida Europa och att föra\r\nen ekonomisk politik som syftar till att förnya och\r\nförstärka Sveriges ekonomi. Ytterst är det\r\nnämligen vi själva och endast vi själva som genom\r\nvårt handlande formar den roll som Sverige skall\r\nspela i det nya Europa. För vårt välstånd är det till\r\nsyvende och sist en kraftfull ekonomisk politik som\r\nstärker Sveriges konkurrenskraft och förmåga att\r\nverka på den inre marknaden. Det är detta som blir\r\navgörande. Det är en sådan ekonomisk politik som\r\nligger till grund för regeringens arbete. Den står,\r\nMats Hellström, i full samklang med en ambition\r\natt Sverige skall spela en kraftfull roll som medlem\r\ni Europeiska Gemenskapen. Att Mats Hellström\r\nsedan inte tycker om den politiken får vi ta med\r\njämnmod. Vi har inte fått mandatet att ha\r\nregeringsmakten för att föra en socialdemokratisk\r\npolitik.</pre><pre>Herr talman! EES-avtalet, avtalet om ett\r\neuropeiskt ekonomiskt samarbetsområde, är ett\r\nviktigt steg på vägen mot ett medlemskap i EG. Det\r\nger oss i praktiken praktiskt taget fullt tillträde till\r\nEG:s inre marknad. Det öppnar också möjligheter\r\nför samarbete på en rad olika områden, t.ex. när\r\ndet gäller forskning och utveckling, utbildning,\r\nmiljö, sociala frågor, turism och konsumentfrågor,\r\nför att nämna några av dem.</pre><pre>Förhandlingarna är nu avslutade. Och avtalet\r\nkommer att undertecknas så snart EG-domstolen\r\nhar avslutat sin granskning av de omförhandlade\r\navsnitten i det nu färdiga avtalet.</pre><pre>Den överenskommelse som vi nu har enats om\r\ninnebär att formerna för de rättsliga avgörandena\r\nförändras i vissa avseenden jämfört med de\r\növerenskommelser som vi kom fram till i oktober\r\nförra året. Däremot påverkas inte själva\r\nsakinnehållet i avtalet. Det är exakt detsamma som\r\ntidigare. Inte heller påverkas den institutionella\r\nlösningen i andra delar. Medinflytandet är precis\r\nlika stort i denna lösning som i den tidigare.</pre><pre>Jag har tidigare här i kammaren redogjort för EES-\r\navtalets innehåll. Jag nöjer mig därför med att nu\r\nhänvisa till de två grönböcker som vi kommer att ge\r\nut inom de allra närmaste dagarna och som kommer\r\natt innehålla en fullständig redovisning för\r\ninnehållet i avtalet liksom avtalstexterna i deras\r\nhelhet.</pre><pre>Det går i dagsläget inte att säga exakt när avtalet\r\nkommer att undertecknas. Givetvis innebär\r\nåterremitteringen av avtalet till EG-domstolen att\r\nen viss försening uppstår. Kanske får vi vänta till\r\nmånadsskiftet april-maj innan EG är färdigt att\r\nunderteckna för sin del. Detta innebär likväl att\r\nregeringen bör kunna lägga fram en proposition till\r\nriksdagen i maj, vilket är planerat.</pre><pre>Jag vill understryka att det finns risker för att den\r\ntänkta tidsplanen kan rubbas. 19 nationella\r\nparlament liksom EG-parlamentet skall godkänna\r\navtalet. I Schweiz tillkommer dessutom en\r\nfolkomröstning. Vi utgår dock från att avtalet som\r\nplanerat skall träda i kraft den 1 januari 1993.</pre><pre>Herr talman! Frågan ställs ibland om vi behöver ett\r\nEES-avtal nu när vi skall gå vidare mot\r\nmedlemskap. Svaret är ett obetingat ja.</pre><pre>För det första: Det ger oss tillträde till EG:s\r\nmarknad fr.o.m. den 1 januari 1993. Ett\r\nmedlemskap kan i allra bästa fall träda i kraft den 1\r\njanuari 1995.</pre><pre>För det andra: Det skapar en högre nivå av\r\nsamverkan mellan alla EFTA- och EG-länder.\r\nDärigenom skapas också förutsättningar för ett\r\nfördjupat nordiskt samarbete.</pre><pre>För det tredje: Genom ett EES-avtal har vi klarat\r\nav mellan hälften och två tredjedelar av all den\r\nförhandlingsmateria som aktualiseras vid ett\r\nmedlemskap.</pre><pre>För det fjärde: Ett EES-avtal skapar ett politiskt\r\noch ekonomiskt momentum för en fortsatt\r\neuropeisk integration.</pre><pre>Avtalet står, herr talman, på egna ben. Men vi har\r\nbetalt ett pris för att vi står utanför EG, och det\r\npriset är att vi inte får delta i EG:s institutioner,\r\nalltså att vi inte kan få fullt inflytande i besluten.\r\nDet är ett av de skäl som gör att vi nu vill gå vidare.</pre><pre>Herr talman! Med EES-förhandlingarna i hamn\r\nkan vi nu ägna all kraft åt ansträngningarna att\r\nsnarast uppnå ett svenskt medlemskap i EG.\r\nMålsättningen är att Sverige skall inträda i\r\nEuropeiska Gemenskapen 1995. Tidsplanen är\r\nambitiös.</pre><pre>Före sommaruppehållet hoppas och tror vi att EG-\r\nkommissionen skall avge ett yttrande över den\r\nsvenska ansökan. Samtidigt kommer EG att göra\r\nen studie internt av konsekvenserna av en\r\nutvidgning.</pre><pre>Under andra halvåret 1992 hoppas vi att EG:s\r\nmedlemsråd skall ge klartecken till förhandlingar\r\noch att förhandlingar skall kunna föras under\r\nloppet av 1993 och avslutas vid årsskiftet 1993-1994,\r\nså att vi skall kunna lägga fram en proposition till\r\nriksdagen både om ett godkännande av avtalet och\r\nom en grundlagsändring för behandling under\r\nvåren 1994.</pre><pre>Därefter följer en folkomröstning före eller i\r\nanslutning till valet 1994. Formerna för denna\r\nfolkomröstning kommer sedermera att fastställas\r\nav riksdagen.</pre><pre>Regeringen har gjort en första inventering av\r\nregelverkets omfattning och konsekvenserna för\r\nSverige av en utvidgning. Resultatet av denna\r\ninventering har redovisats i olika grönböcker. Nu\r\nfortsätter analysarbetet. Och efter hand som\r\nresultaten föreligger kommer de att redovisas för\r\nriksdagen och för allmänheten.</pre><pre>Vi skall ha klart för oss att förhandlingen innebär\r\natt vi utgår från att vi skall överta EG:s regler. Vi\r\ningår i en klubb som medlem med fasta regler, och\r\nvad som kan aktualiseras är övergångslösningar när\r\nvi förhandlar fram villkoren för en svensk\r\nanslutning.</pre><pre>Tidtabellen är ambitiös -- medlemskap 1995 -- och\r\ndet finns naturligtvis en hel del osäkerhetsfaktorer\r\ni bilden.</pre><pre>För det första är dessa osäkerhetsfaktorer knutna\r\ntill våra egna förhandlingar. Vi förutser relativt få\r\nproblem i våra egna förhandlingar, men det kan\r\nnaturligtvis redan där uppstå en del svårigheter.</pre><pre>För det andra är vi inte ensamma. Också andra\r\nEFTA-länder har anmält intresse eller redan ansökt\r\nom medlemskap. Det kan påverka tidtabellen.</pre><pre>För det tredje kan EG:s egen dagordning och yttre\r\nfaktorer komma att påverka tidtabellen.</pre><pre>Vi siktar alltså bestämt på att Sverige skall bli\r\nmedlem i EG 1995. Detta är vår ambition, och\r\narbetet läggs upp därefter.</pre><pre>Herr talman! I förhandlingarna kommer vi att möta\r\nen motpart som är väl skickad att ta sig an\r\nutvidgningsfrågorna. I och med överenskommelsen\r\ni Maastricht om en europeisk union har en fast\r\ngrund lagts för en fortsatt fördjupning av\r\nsamarbetet inom EG. Avsikten är att en ekonomisk\r\noch monetär union skall upprättas i slutet av 90-\r\ntalet. Den kommer att leda till en fortsättning av\r\nden dynamik och framtidstro som den inre\r\nmarknaden har skapat.</pre><pre>Den gemensamma utrikes- och säkerhetspolitiken\r\nförstärker möjligheten för EG:s medlemsländer att\r\ngemensamt verka för fred och stabilitet i Europa\r\noch i omvärlden.</pre><pre>Fördjupningen av samarbetet inom områden som\r\nmiljö, konsumentskydd och utbildning ökar EG:s\r\nmöjligheter att möta 90-talets utmaningar. Den\r\nförstärkning av möjligheterna till gemensamma\r\nåtgärder inom det sociala området som elva av de\r\ntolv medlemsländerna ställde sig bakom ligger väl i\r\nlinje med våra egna ambitioner. Det är regeringens\r\nuppfattning att en verklig gemensam marknad\r\nkräver en ambitiös politik också på det sociala\r\nområdet, och det kommer vi att arbeta för, Mats\r\nHellström.</pre><pre>För Sveriges del utgör mötets resultat att en\r\nbetydelsefull milstolpe har passerats på vår väg mot\r\nfullt medlemskap i EG.</pre><pre>Ett misslyckande i Maastricht skulle ha medfört\r\nosäkerhet om EG:s fortsatta arbete, och det\r\nskulle också ha kunnat påverka förutsättningarna\r\nför våra egna medlemskapsförhandlingar.</pre><pre>Herr talman! Man hör ibland en oro för att den\r\nförstärkta västeuropeiska integrationen skall leda\r\ntill en slutenhet mot omvärlden. Bakom murarna\r\ni ett Festung Europa skulle välmående\r\nvästeuropéer isolera sig från världen i övrigt. I\r\nstället för att medverka till ökad fred och stabilitet\r\nskulle integrationen med detta synsätt öka\r\nkonfliktriskerna.</pre><pre>Jag är övertygad om att en sådan oro är helt\r\nogrundad. Utvecklingen inom EG går i motsatt\r\nriktning. Allt eftersom integrationen i Europa\r\nfördjupas ökar tvärtom kontakterna med de\r\nomgivande länderna. Det är viktigt att detta\r\nverkligen utnyttjas inte minst i relationerna till de\r\ncentraloch östeuropeiska länderna.</pre><pre>Herr talman! Ett framtida medlemskap i EG\r\nkommer att påverka snart sagt alla delar av det\r\nsvenska samhället. Behovet av allsidig\r\ninformation om innebörden av ett svenskt\r\nmedlemskap är stort, och många talare har i dag\r\npekat på just detta. Från regeringens sida har vi\r\nredan givit ut en hel del information om olika\r\naspekter av EG-samarbetet. Men det räcker inte.\r\nInformationsinsatserna måste ytterligare breddas\r\noch fördjupas.</pre><pre>Regeringen kommer därför att föreslå en kraftig\r\nförstärkning av anslaget till information. För att\r\nbidra till allsidigheten överväger vi att avsätta\r\nsärskilda medel för att stödja\r\ninformationsinsatser av exempelvis\r\nintresseorganisationer och studieförbund. Därtill\r\nkommer särskilda insatser som kan krävas i\r\nsamband med folkomröstningen. Jag avser att\r\nlängre fram i vår återkomma i denna fråga,\r\nGudrun Schyman.</pre><pre>Minst lika viktigt som att det finns ett allsidigt\r\ninformationsmatrial är att informationen\r\nverkligen når ut. Det gäller att på olika sätt väcka\r\nden enskildes intresse för de olika EG-frågorna\r\nför att man skall få klart för sig vad ett\r\nmedlemskap i EG innebär. Därför är en öppen\r\noch allsidig debatt där många intressen kommer\r\ntill tals och bryts mot varandra av stor betydelse.\r\nVi har alla ett ansvar för att stimulera en sådan\r\ndebatt.</pre><pre>Herr talman! De närmaste åren blir avgörande för\r\nSveriges framtida roll i Europa. Vägen mot ett\r\nsvenskt medlemskap i EG ligger öppen. Vi har\r\ndärmed slagit in på den sista etappen mot att fullt\r\nut delta i det fördjupade europeiska samarbete\r\ndär Sverige historiskt, politiskt, ekonomiskt och\r\nkulturellt hör hemma. Förhandlingarna kommer\r\natt bli krävande. Vi står dock väl rustade. Den\r\nbreda enigheten i riksdagen -- Gudrun Schyman\r\noch vänsterpartiet är snarast undantaget som\r\nbekräftar regeln -- om Sveriges\r\nmedlemskapsansökan är av särskild betydelse.</pre><pre>Från regeringens sida kommer vi att göra allt vi\r\nkan för att slå vakt om den breda enigheten. EG\r\nskall inte behöva tvivla på Sveriges bestämda\r\nföresats när det gäller inriktningen av vårt arbete.\r\nRegeringen kommer också att göra allt vad på den\r\nankommer för att förhandlingarna snarast skall\r\nkunna inledas och snabbt föras till ett lyckligt slut.\r\nTack, herr talman.</pre><pre>Anf. 54  ATS HELLSTRÖM (s):</pre><pre>Herr talman! Ulf Dinkelspiel var ganska försiktig\r\ni sina kommentarer till EG-samarbetet och likaså\r\nnär det gällde tidtabellen för vår EG-förhandling.\r\nJag tror det är klokt. Ulf Dinkelspiel har också\r\nredovisat en rad omständigheter som gör det\r\nrimligt att vara försiktig. Statsministern har varit\r\nbetydligt mer kategorisk i sina uttalanden i de här\r\nfrågorna. Jag har i och för sig en viss förståelse för\r\natt man kan vilja ha en hög svansföring i en\r\nförhandlingssituation. Men jag tror att vi bör ta\r\nfasta på vad Ulf Dinkelspiel här har presenterat\r\nsom en verklighetsbild när det gäller vår tidtabell.</pre><pre>Detta gör det desto viktigare att vi kan dra nytta\r\nav EES-avtalet under den tid som det kan komma\r\natt verka för vår del och att vi ser till att det blir så\r\nbra som möjligt. Jag tog tidigare i debatten upp\r\nett förslag om att Sverige borde ta ett initiativ\r\ninom EFTA och med EG för att se om det är\r\nmöjligt att vi kan ansluta oss även till den sociala\r\nstadgan. EFTA och EG har ju tidigare varit\r\növerens om målen när detta har diskuterats i\r\nförhandlingarna.</pre><pre>Som jag tolkade det gav statsrådet Ulf\r\nDinkelspiel ett positivt svar. Han uttryckte sig\r\nungefär så, att detta är regeringens ambition och\r\nsträvan. Jag tolkar det som att Sverige kommer\r\natt ta initiativ. Jag tror nämligen att det krävs att\r\nett medlemsland aktivt engagerar sig i denna\r\nfråga.</pre><pre>EFTA:s sammanslutning av fackliga\r\norganisationer har uppmärksammat detta och bl.\r\na. tillskrivit EFTA-sekretariatet och frågat om\r\nmöjligheterna, och man har fått ett avvaktande\r\nsvar. Det kan vara begripligt att EFTA-\r\nsekretariatet inte anser sig kunna ta initiativ. Det\r\nkrävs alltså att ett medlemsland går in. Jag hoppas\r\natt jag kan tolka Ulf Dinkelspiel så, att Sverige\r\nkommer att göra detta så snart som möjligt.</pre><pre>Ulf Dinkelspiel uttalade ett antal förhoppningar\r\nom ett framtida EG som jag tror vi alla kan dela.\r\nHan sade att i ett EG öppet mot omvärlden hör\r\nockså Sverige hemma. Självfallet är det så. Men\r\ndet är inte så enkelt. Det krävs också att länder\r\nsom Sverige, där många partier har en vilja att\r\narbeta utåtriktat, med en generös inställning till\r\nandra länder tillsammans med likasinnade inom\r\nEG, och utan att överdriva vår egen betydelse,\r\nkan driva på i denna riktning.</pre><pre>EG kommer inte nödvändigtvis att var öppet mot\r\nomvärlden, om vi inte tillsammans med andra\r\ndriver på. EG är en plattform där olika politiska\r\nmotsättningar kommer till uttryck. Det är då bra\r\nnär vi blir medlemmar om så många partier som\r\nmöjligt i Sverige och regeringen kan driva på för\r\natt EG skall bli öppet mot omvärlden. Det finns\r\nnu inom EG, inte minst inom handelspolitiken,\r\nklara motsättningar mellan olika länder och\r\ngrupperingar,</pre><pre>Anf. 55   tatsrådet ULF DINKELSPIEL\r\n(m):</pre><pre>Herr talman! Jag vill först och främst bekräfta att\r\nEES-avtalet öppnar möjlighet för ett brett\r\nsamarbete på det sociala området inkl. ett\r\nsamarbete rörande de nya frågor som har\r\naktualiserats inom ramen för Maastrichtarbetet\r\noch att vi från svensk sida med kraft kommer att\r\nverka för att EFTA-länderna tar en aktiv del\r\nockså i detta arbete.</pre><pre>När det gäller öppenheten mot omvärlden delar\r\njag helt Mats Hellströms uppfattning att den dag\r\nvi är medlemmar i EG skall vi naturligtvis fortsatt\r\ndriva en politik för frihandel och öppenhet mot\r\nomvärlden. Jag menar att vi redan nu har\r\nförutsättningar för detta och att EG för en politik\r\nsom visar en öppenhet mot omvärlden i många\r\nviktiga avseenden. Jag tänker då inte minst på\r\nsamarbetet med länderna i Central- och\r\nÖsteuropa, den kanske viktigaste frågan när det\r\ngäller EG:s relationer till den närmaste\r\nomvärlden.</pre><pre>EFTA-länderna förhandlar här parallellt med EG\r\nom utbyggnad av frihandeln. EFTA-länderna\r\nsamarbetar med EG i G 24-gruppen och i den nya\r\neuropeiska utvecklingsbanken, i syfte att bistå de\r\ncentral- och östeuropeiska länderna i deras\r\nutveckling. Detta är en mycket angelägen uppgift.</pre><pre>Jag kommer senast från UNCTAD-mötet i\r\nCartagena. Jag kunde där notera att Sverige har\r\nen med alla EG-länder sammanfallande politik i\r\nvår strävan att reformera UNCTAD för att göra\r\ndet till ett nyttigare instrument för samarbete\r\nmellan rika och fattiga länder.</pre><pre>Också i GATT-förhandlingarna, även om där\r\nfinns skillnader, strävar både Sverige och EG\r\nefter att åstadkomma en lösning så att\r\nUruguayrundan kan föras i hamn. Detta är ett\r\nviktigt arbete. Vi måste undvika att det bara blir\r\nfråga om regionala arrangemang för samarbete.\r\nVi måste också få till stånd ett globalt samarbete\r\nför att frigöra handeln och åstadkomma ett vidgat\r\nsamarbete på andra områden. Annars riskerar vi\r\nen fragmentering av världsekonomin, som ytterst\r\nockså kan få politiska återverkningar. Jag delar\r\ndärför uppfattningen att det är viktigt med\r\nöppenhet också gentemot omvärlden.</pre><pre>Anf. 56  GUDRUN SCHYMAN (v)\r\nreplik:</pre><pre>Herr talman! Många partier talar om den breda\r\nenigheten, och jag är medveten om att den\r\nexisterar här i riksdagen och i kammaren. Men jag\r\när också mycket medveten om att den inte\r\nexisterar alls med den bredden utanför det här\r\nhuset. Jag tror att även Ulf Dinkelspiel och de\r\nandra partiföreträdarna vet.</pre><pre>Jag tror också att regeringen är medveten om\r\nkritiken mot att det inte nu finns, och t.o.m. för\r\nett halvår sedan fanns, pengar att söka för att få\r\ndenna allsidiga information. Den kritiken växer\r\nsig allt starkare utanför detta hus. Jag har varnat\r\nom detta tidigare. Det blir ett demokratiskt\r\nbakslag. Folk blir så arga när de inte får reda på\r\nvad det här handlar om, att de till slut säger att de\r\naldrig kan bli positivt inställda. Det här är ett tips\r\nsom ni borde tänka på.</pre><pre>De organisationer och grupper som i dag är\r\nkritiska och vill ställa kritiska frågor är små och\r\nfattiga. De kan inte tävla med arbetsgivarnas och\r\nnäringslivets organisationer. De har inte den\r\nuppbackning de skulle behöva. Då vore det\r\ntrevligt om de kunde förlita sig på en regering som\r\nhade ambitionen att se till att informationen blir\r\nallsidig. Alltså: det behövs mycket pengar nu.</pre><pre>Så har vi frågan om vi skall stå utanför eller\r\ninnanför. Jag tycker att det är bra att Ulf\r\nDinkelspiel anser att EES-avtalet kan stå på egna\r\nben. Då kanske man kan slippa höra det\r\npropagandistiska talet om att eftersom avtalet är\r\nså dåligt, måste Sverige gå med i EG. Så är alltså\r\ninte fallet, och det är bra. Jag tror att det är viktigt\r\natt det kommer fram att avtalet kan fungera på\r\negna ben.</pre><pre>Jag tycker att avtalet innehåller tillräckligt många\r\nbrister för att säga nej till det. Men avtalet är\r\nabsolut att föredra framför ett EG-medlemskap --\r\njust av det skälet att Sverige genom EES-avtalet\r\nstår utanför EG:s institutioner. Vi behöver inte\r\ntränga in oss i den ekonomiska och monetära\r\nunionen med de krav på små budgetunderskott,\r\nlåg inflation och storlek på utlandsskulden osv.\r\nsom ett medlemskap faktiskt innebär. Vi behöver\r\ninte lämna ifrån oss beslutanderätten om de stora\r\ndragen i den ekonomiska politiken till ett\r\nekonomiskt ministerråd i Bryssel. Vi behöver inte\r\nheller här fatta beslut om att den svenska\r\nriksbanken skall stå fri från den svenska\r\nriksdagen, vilket också föreskrivs i den\r\nekonomiska och monetära unionen.</pre><pre>Vi kan säga nej till att vara med i en\r\nförsvarsallians. Vi kan uppträda mer som ett\r\nsjälvständigt land i den internationella politiken i\r\nalla internationella fora, inkl. försvarspolitiken.\r\nVi behöver inte gå in i en försvarsallians där\r\neventuellt franska kärnvapen är tänkta som\r\nbeskyddare.</pre><pre>anf. 57  Statsrådet ULF DINKELSPIEL\r\n(m):</pre><pre>Herr talman! Gudrun Schyman och jag har\r\ndebatterat frågan om information flera gånger i\r\nkammaren. Varje gång har jag svarat att vi skall\r\nåterkomma till den frågan under våren med sikte\r\npå att få fram ytterligare medel till nästa budgetår.\r\nSå kommer att ske, Gudrun Schyman.</pre><pre>Samtidigt har jag pekat på att vi har redan gjort\r\nen hel del från regeringens sida när det gäller att\r\nsprida information. Låt mig ge några exempel.</pre><pre>Det finns ett månatligt nyhetsbrev som heter\r\nEuropautsikt. Det går ut i en stor upplaga och är\r\ntillgängligt för den som önskar.</pre><pre>Vi har gett ut redogörelser för olika områden som\r\nberörs av EG-samarbetet i serien Fakta Europa.\r\nTotalt har ett tiotal skrifter utkommit, nu senast\r\nom regionalpolitiken.</pre><pre>Det finns en årsbok om Sverige och EFTA/EG-\r\nsamarbetet. Det finns en lathund, Vem\r\ninformerar om vad?, som hjälper den som har\r\nfrågor på specifika områden att hitta rätt. Vidare\r\nhar en del grönböcker utgivits som mera ingående\r\nredovisar konsekvenserna av EG-samarbete.</pre><pre>Vi kommer att gå vidare på det här området. Det\r\nkommer nya pengar. Jag delar uppfattningen att\r\nfrågan om information är viktig och att\r\ninformationen bör förstärkas inför\r\nfolkomröstningen.</pre><pre>Så till synen på EG. Gudrun Schyman sade\r\ntidigare att synen på EG hänger samman med\r\nsynen på demokratin. Det är kanske så. EG är\r\nsprungen ur en västeuropeisk syn på demokrati,\r\nrättvisa och marknadsekonomi och är en i\r\ngrunden demokratisk institution. I denna\r\nvästeuropeiska tradition har de partier som står\r\nbakom ett svenskt medlemskap i EG hämtat sin\r\ninspiration. Möjligen kan motståndet mot EG\r\nbero på att den uppfattning som Gudrun Schyman\r\nföreträder inte har samma rötter.</pre><pre>anf. 58  GUDRUN SCHYMAN (v) replik:</pre><pre>Herr talman! Den uppfattning som jag företräder\r\nsätter demokratin i högsätet. Det är en avgörande\r\nfråga, och den överskuggar alla andra politiska\r\ndelfrågor i hela detta komplex som har att göra\r\nmed medlemskap i den Europeiska unionen.</pre><pre>En levande demokrati måste bygga på en reell\r\nmöjlighet att delta och delaktighet i\r\nbeslutsprocesser. Det måste finnas en\r\nrepresentativitet och politisk pluralism. Jag\r\ntycker att vi har lyckats ganska bra med detta i\r\nSverige.</pre><pre>Vi kan jämföra denna församling med\r\nMinisterrådet. Jag uppfattar den organisation\r\nsom odemokratisk beroende på dess slutenhet, att\r\ndet inte finns möjlighet till politisk kontroll och\r\natt olika ministrar har olika tyngd -- vilket kan\r\ntyckas vara rimligt, eftersom de representerar\r\nolika människor. Men om detta skulle omsättas\r\ntill svenska riksdagen, skulle vi som sitter i\r\nstorstadsregioner när vi går till omröstning få\r\nbetydligt fler röster än vad som finns på\r\nNorrlandsbänken, som representerar glest\r\nbefolkade områden.</pre><pre>Det här demokratibegreppet stämmer inte. Den\r\nsvenska befolkningens åsikter kommer i\r\nMinisterrådet att representeras av den sittande\r\nregeringen. Eller hur? Mötena kommer att föras i\r\nslutna rum. Man vet inte vem som säger vad. Man\r\nsitter med mandat att fatta beslut i helhetens\r\nintressen.</pre><pre>De folkvalda som sitter i parlamentet har en\r\nytterst liten beslutanderätt. I en sådan\r\nkonstruktion är det svårt för små länder att få ett\r\nrejält inflytande och kunna vara delaktiga i\r\nbeslutsprocessen. För små länder kan det vara att\r\nföredra att stå utanför organisationen och kunna\r\nförhålla sig flexibla i utrikespolitiken, i den\r\ninternationella handelspolitiken och\r\nmiljöpolitiken. EG:s röst formas till en röst, där\r\nSverige med nödvändighet kommer att ha litet att\r\nsäga till om. Det finns en reell motsättning mellan\r\nstorleken på en sådan konstruktion och\r\nmöjligheten och närheten till ett rejält inflytande\r\noch en rejäl demokratisk process. Det går inte att\r\nkomma förbi detta faktum, vare sig det gäller\r\nsammansättningen och tyngden i Minsterrådet\r\neller i EG-parlamentet. Ett litet land är ett litet\r\nland. Det kan också finnas ekonomiska fördelar\r\nför Sverige att kunna förhålla sig som ett enskilt\r\nland till andra marknader i världen -- USA,\r\nJapan, tredje världens länder och till central- och\r\nösteuropeiska samarbetspartners. Alla länder är\r\ninte lika och kan inte utnyttja processen på lika\r\nsätt.</pre><pre>Anf. 59  BENGT DALSTRÖM (nyd)\r\nreplik:</pre><pre>Herr talman! Med risk för viss tjatighet\r\nåterkommer jag, herr statsråd, till ämnet\r\ninformation. Jag har själv aktivt sysslat med sådan\r\nverksamhet 25--30 år och har med intresse lyssnat\r\npå redogörelsen för åtgärder som regeringen\r\ntvivelsutan har vidtagit. Men det räcker inte med\r\ndenna typ av kvalificerad, fördjupad information\r\ntill smärre intressegrupper, kanske främst inom\r\nnäringslivet. Vad som behövs långt före\r\nfolkomröstningen är en lättfattlig information\r\nsom kommer till familjen och konsumenten via\r\nbrevlådan.</pre><pre>Man kan i detta sammanhang inte förlita sig\r\nenbart till att EG-anslutningen skall diskuteras i\r\nen fri och öppen debatt. Varje människa behöver\r\nfå möjlighet att på ett enkelt sätt ta till sig vad\r\nbudskapet kan betyda för honom eller henne och\r\natt låta det sjunka in.</pre><pre>Därför ställer jag till statsrådet frågan vilken syn\r\nhan har på denna förenklade information till\r\nhushållen. För min del anser jag att det är alldeles\r\nför sent att vänta med den till inför omröstningen.\r\nDenna information behöver få sjunka in, så att\r\nmänniskor skall kunna ta ställning och följa upp\r\nden fortsatta debatten.</pre><pre>Anf. 60  Statsrådet ULF DINKELSPIEL\r\n(m):</pre><pre>Herr talman! Låt mig säga till Bengt Dalström att\r\njag delar uppfattningen att vi behöver\r\ninformation av olika karaktär, inte bara\r\ndjuplodande information av den typ som finns i\r\ngrönböckerna, utan också mera lättillgänglig\r\ninformation. Jag menar att Europautsikt och\r\nfaktaskrifterna relativt lättillgängligt presenterar\r\nmaterialet, men det kan finnas anledning att\r\npröva också andra former för informationen.</pre><pre>Vi gjorde ett experiment vid jultiden, då vi gick\r\nut via TV:s Anslagstavlan och redovisade vilken\r\ninformation som finns. Responsen blev mycket\r\npositiv. Vår växel och även Allmänna Förlagets\r\nväxel blev formligen nedringda. Det här\r\nuppmuntrar till nya insatser.</pre><pre>Vi funderar i denna anda på att ge ut faktablad på\r\nde olika områdena, lättfattlig information på ett\r\npar sidor som täcker de olika områdena och som\r\nockså skall kunna göras lätt tillgänglig för\r\nallmänheten. Vi mottar också gärna andra\r\nuppslag. Det kommer, som jag redan tidigare\r\nsagt, ytterligare pengar för information under\r\nnästkommande budgetår, och det kan också\r\nfinnas anledning att pröva former för\r\nmassdistribution.</pre><pre>Jag vill i sammanhanget också peka på all den\r\ninformation som ges ut av\r\nintresseorganisationerna. Vi kan ge ut och bistå\r\nmed objektivt faktamaterial, men för en\r\nstimulerande debatt behövs också vad vi kan kalla\r\npartsinlagor, som belyser frågor från resp.\r\nintresseorganisations speciella utgångspunkter.</pre><pre>Jag tror att denna informationsgivning, som redan\r\när ganska intensiv, ytterligare kan stimuleras. Det\r\när av det skälet som vi, parallellt med egna\r\ninsatser för att sprida ökad information till\r\nallmänheten om vad ett EG-medlemskap\r\ninnebär, också överväger olika former av stöd till\r\nintresseorganisationer, studieförbund och\r\nliknande organ för att bredda debatten kring EG-\r\nfrågorna.</pre><pre>Anf. 61  BENGT DALSTRÖM (nyd)\r\nreplik:</pre><pre>Herr talman! Jag tackar statsrådet för svaret. Jag\r\nhoppas att ni kan omprioritera i ekonomin så att\r\nden här massdistributionen hem till vanliga\r\nmänniskor genom deras brevlådor kommer till\r\nstånd inte före omröstningen utan redan under\r\ninnevarande år.</pre><pre>Avsnitt III (övrigt)</pre><pre>Anf. 62  ANITA GRADIN (s):</pre><pre>Herr talman! Man behöver inte vistas länge i\r\nSydafrika för att inse hur effektivt\r\napartheidsystemet fungerar. Man kan åka mil\r\nefter mil utan att se ett township och all den misär\r\nsom förekommer. Det som man ser är ett vackert\r\nlandskap, vackra hus och välansade trädgårdar.\r\nDe svartas bostadsområden är strategiskt\r\nutplacerade, så att de vita kan leva ett helt liv utan\r\natt behöva uppleva den svarta befolkningens\r\nsituation. Och så var det ju menat, nämligen att\r\nde svarta skulle hållas i speciella områden för att\r\nunder dagtid komma in till staden och tjäna, eller\r\ntill gruvan eller fabriken för att vara arbetskraft.</pre><pre>På detta sätt är Sydafrika unikt. Inget annat land\r\nhar i sin grundlag skrivit in rasåtskillnad.\r\nSydafrika har också blivit ett av världens mest\r\nojämlika samhällen. En vit befolkning på ca 5\r\nmiljoner lever på en, även med internationella\r\nmått mätt, hög standard -- denna grupp om 5 %\r\nav befolkningen tar hem 88 % av alla inkomster.\r\nDetta betyder att majoriteten, som ju utgörs av de\r\nsvarta, får hålla till godo med de smulor som blir\r\növer. 30 % är analfabeter, och ytterligare 30 %\r\nhar ytterst svårt att läsa och skriva. 70 % av\r\nhushållen saknar el, trots att man har överskott på\r\nelektricitet. Man skulle inte behöva bygga ett\r\nenda nytt kraftverk för att förse alla hushåll med\r\nelektricitet. Detta är bara några exempel.</pre><pre>Efter Sharpville-massakern 1961 blev många av\r\noss engagerade mot apartheid. Vi lärde känna\r\nANC och började instämma i dess krav på\r\nsanktioner. Sverige blev också ett av de första\r\nländer som hörsammade ANC:s vädjan. Vi har\r\nvidare drivit frågan om att isolera Sydafrika\r\ninternationellt, bl.a. i Förenta nationerna.</pre><pre>Sydafrika har fått betala dyrt för sin apartheid.\r\nEkonomin är stagnerande, samtidigt som man har\r\nen befolkningstillväxt på 2,6 %. Allt fler inom\r\nSydafrika har också insett att\r\nrasåtskillnadspolitiken inte håller i längden. En\r\nvändpunkt kom den 2 februari 1990, då president\r\nde Klerk öppnade parlamentet och meddelade att\r\nförbudet mot ANC skulle upphävas och Nelson\r\nMandela och andra politiska fångar skulle friges.\r\nDärmed inleddes en politisk process vars syfte ju\r\när att upphäva apartheid och införa demokrati --\r\nmed andra ord: en människa, en röst.</pre><pre>Den svenska parlamentarikerdelegationen mötte\r\nmycken optimism, men också pessimism över\r\nprocessen. Man såg många mörka moln. Det\r\nmycket omfattande våldet skrämmer många.\r\nBland de vita sprids en oro, och många överger\r\npresident de Klerk och sluter upp bakom de\r\nkonservativa krafterna.</pre><pre>Bland ANC- och fackföreningsanhängare grusas\r\nförhoppningarna. Det senaste fyllnadsvalet blev\r\ndroppen som kom bägaren att rinna över.\r\nPresident de Klerk har också bestämt sig för att\r\ngöra upp en gång för alla genom att utlysa en\r\nfolkomröstning bland de vita, vilken skall\r\ngenomföras den 17 mars. Då vill han ha svar på\r\nfrågan om han har stöd för den reformprocess\r\nsom han inledde den 2 februari 1990 och som\r\nsyftar till att skapa en ny författning genom att\r\nförhandlingar skall få fortsätta.</pre><pre>Alla inser vi hur viktig folkomröstningen blir. Mot\r\nden bakgrunden anser jag att ställningstaganden\r\ntill de svenska sanktionerna och\r\nSydafrikapolitiken får anstå till efter den 17 mars.\r\nJag tycker att det är viktigt att framhålla detta och\r\ninte bara som i regeringsdeklarationen tala om att\r\ndet är händelseutvecklingen som man skall följa.\r\nVi har både från den svenska riksdagen och från\r\nSverige i övrigt all anledning att ställa upp för de\r\nprogressiva krafterna i Sydafrika så att äntligen\r\nockså de svarta tillerkänns mänskliga rättigheter.</pre><pre>Anf. 63  KARIN FALKMER (m):</pre><pre>Herr talman! Sydafrika är kontrasternas land.\r\nMan möts av två olika världar. Fem miljoner vita\r\nhar europeisk levnadsstandard. 30 miljoner\r\nsvarta, varav sju miljoner bor i de fyra TBVC-\r\nstaterna, har afrikansk levnadsnivå. Dessutom\r\nfinns det ca tre miljoner färgade och en miljon\r\nindier i Sydafrika.</pre><pre>Skillnaderna i levnadsvillkor är enormt stora.\r\nDen värsta fattigdomen finns på landsbygden och\r\ni de stora slumområdena för svarta i städernas\r\nutkanter. Apartheidsystemets segregationspolitik\r\nhar uppenbarligen varit mycket effektiv.\r\nSamtidigt har Sydafrikas ekonomiska\r\ntillbakagång drabbat svarta värre än andra\r\ngrupper.</pre><pre>Utvecklingen i Sydafrika bort från apartheid är\r\nsedan februari 1990 mycket löftesrik, även om det\r\nockså finns många hot. De Klerk och\r\nnationalistpartiet har avskaffat\r\napartheidsystemets grundläggande\r\nrasåtskiljningslagar. Det som återstår innan\r\nSydafrika blir en demokrati är en ny konstitution\r\nsom ger alla sydafrikaner rösträtt. Utarbetandet\r\nav en ny konstitution är föremål för förhandlingar\r\nmellan ett tjugotal olika partier, grupper och\r\norganisationer i CODESA.</pre><pre>I våra samtal med ledande företrädare för det\r\nstyrande nationalistpartiet mötte vi en ärlig vilja\r\noch fast inriktning att driva förhandlingarna i\r\nCODESA i hamn så snart som möjligt. De Klerk\r\nhar uppenbarligen satsat allt på att förändra\r\nSydafrika till en demokrati.</pre><pre>Den senaste händelseutvecklingen är, som jag ser\r\ndet, ytterligare bevis på de Klerks\r\nmålmedvetenhet. Efter att ha förlorat ett viktigt\r\nfyllnadsval den 19 februari utlyste de Klerk dagen\r\ndärpå en folkomröstning för att få fortsatt mandat\r\natt driva förhandlingsprocessen i CODESA\r\nvidare. Denna folkomröstning kommer, som\r\nAnita Gradin sade, att ske den 17 mars. Vinner\r\nde Klerk, kommer processen för ett nytt\r\nSydafrika att föras framåt. Förlorar han, kommer\r\nregeringen att avgå, och det blir nyval. Riskerna\r\när då mycket stora för att det blir kaotiskt i landet.</pre><pre>Som jag ser det, är processen bort från apartheid\r\noåterkallelig. En tillbakagång till\r\napartheidsystemet är otänkbar, eftersom det med\r\nstor säkerhet skulle resultera i inbördeskrig och\r\nkaos. Säkerligen skulle ett sådant scenario också\r\ninnebära en kraftig internationell reaktion.</pre><pre>När det gäller sanktionspolitiken och de olika\r\nsanktionerna är det de finansiella sanktionerna,\r\nvilka Sverige inte haft, som varit de mest\r\neffektiva. När de amerikanska bankerna drog sig\r\nur Sydafrika och krävde återbetalning av lånen,\r\nblev det ett grundskott mot Sydafrikas ekonomi.</pre><pre>Handelssanktionerna, som Sverige deltar i, har\r\ninte inneburit någon som helst varubrist i\r\nSydafrika. Varor av alla de slag finns att få. I\r\nSydafrika finns t.ex. sju eller åtta bilfabriker som\r\ntillverkar tyska och japanska bilmärken på licens.\r\nMen det finns inga Volvoeller Saabbilar.</pre><pre>Investeringssanktionerna har tvingat Sydafrika\r\natt klara sig självt. Stora dyra investeringar, t.ex.\r\nanläggningar för att konvertera kol till olja och\r\nomfattande försvarsindustrisatsningar, har gjorts\r\npå grund av isoleringen från omvärlden. Detta\r\nhar dränerat ekonomin ytterligare. Pengar som\r\ngått till dessa investeringar hade i stället kunnat\r\ngå till sociala insatser för befolkningen.</pre><pre>Tillbakagången i ekonomin i Sydafrika har\r\nnaturligtvis också påverkats av den\r\ninternationella ekonomiska recessionen. Men\r\notvivelaktigt har omvärldens sanktionspolitik\r\nbidragit till nedgången i ekonomin och då även\r\nstarkt bidragit till de försämrade levnadsvillkoren\r\nför den svarta majoriteten.</pre><pre>Det är ett faktum att de flesta länder i dag har hävt\r\nsina sanktioner. Sydafrika har öppnats för\r\ninternationellt handelsutbyte. De svenska\r\nsanktionerna har ingen ekonomisk betydelse för\r\nSydafrika, utan de har bara en symbolisk\r\nfunktion.</pre><pre>De svenska företagen som försökt övervintra i\r\nSydafrika är i realiteten de som främst har\r\ndrabbats av den svenska sanktionspolitiken. De\r\nhar tvingats att bedriva verksamheten på lågvarv.\r\nDe har inte kunnat modernisera sina maskiner,\r\noch vissa komponenter från Sverige har de fått\r\nklara sig utan. Många av dem har förlorat\r\nmarknadsandelar till konkurrenter som kunnat\r\nverka mera fritt i landet. Flera av de svenska\r\nföretagen har tvingats minska antalet anställda,\r\noch svarta arbetare har mist sina jobb.</pre><pre>När nu omvärlden öppnat för utbyte med\r\nSydafrika, är det risk för att de svenska företagen\r\nkommer på efterkälken ännu mera. Det som de\r\nsnabbt behöver är möjlighet att modernisera sina\r\nfabriker, få tillgång till modern teknologi och få\r\nkomponenter från Sverige. Detta betyder också\r\nen möjlighet till nya arbetstillfällen även i\r\nSverige.</pre><pre>Arbetslösheten i Sydafrika är ungefär 40 %. 50 %\r\nav befolkningen kan inte läsa och skriva. 70 %\r\nsaknar elektricitet. För att komma till rätta med\r\nalla dessa brister behöver Sydafrika mest av allt\r\ntillväxt och uppgång i ekonomin. Landet behöver\r\nresurser för att kunna förbättra levnadsvillkoren\r\nför de svarta.</pre><pre>Frågan om de svenska sanktionerna kommer\r\nregeringen att ta ställning till. Avgörande för\r\nutvecklingen i Sydafrika blir\r\nfolkomröstningsresultatet den 17 mars. Vi kan\r\nalla bara hoppas att de Klerk får mandat för att\r\nfortsätta förhandlingarna i CODESA för ett\r\ndemokratiskt Sydafrika.</pre><pre>Anf. 64  HADAR CARS (fp):</pre><pre>Herr talman! Om man reser i fattiga länder i\r\nAfrika, Asien och Latinamerika, märker man att\r\nfattigdomen är synlig. Från tåg- och bilfönster ser\r\nman gyttret av skjul, enkla stånd, myllret av barn\r\noch tiggare. I Sydafrika ser man knappast något\r\nav detta.</pre><pre>Apartheidsystemet har varit mycket effektivt.\r\nDet går att som besökare resa -- ja, t.o.m. som\r\nresident leva år efter år -- i Sydafrika utan att\r\nbehöva se och besväras av eländet, trängseln,\r\nbristen på el, vatten, sanitet, mat, skolor och\r\narbete som präglar de svartas kåkstäder,\r\nutkastade långt från vägar och de vitas vackra\r\nvillor.</pre><pre>För en besökare är det lätt att notera att\r\napartheidstrukturen står kvar. Det är därför också\r\nvärt att notera att byggnadsställningarna har\r\nrivits, att hela bråten av skymfliga apartheidlagar\r\nfaktiskt har skrotats.</pre><pre>Men författningen, dvs. den vita minoritetens rätt\r\natt ensam styra landet, liksom hela frågan om de\r\ns.k. hemländerna finns alltjämt kvar. Det är om\r\nförfattningen, om de svartas politiska\r\nlikaberättigande, om den demokratiska principen\r\n''en man, en röst'', som det politiska slaget nu står.</pre><pre>I centrum för detta slag finner vi The Convention\r\nfor a Democratic South Africa, CODESA. Det är\r\ndär arbetet pågår för att finna fram till en\r\ndemokratisk författning som skall ge folkflertalet\r\ndess rätt att leda och minoriteterna deras\r\nmöjlighet att positivt medverka i utformningen av\r\nSydafrikas framtid.</pre><pre>För framgången i denna process finns två\r\nhuvudrollsinnehavare, president Nelson Mandela\r\noch president F.W. de Klerk. På deras förmåga\r\natt, med bibehållet stöd inom sina stödgrupper,\r\nfinna vägen fram till ett nytt demokratiskt\r\nSydafrika ställs stora krav och knyts många\r\nförhoppningar. Misslyckas de, växer hotet om\r\npolitiskt våld, ekonomisk katastrof och större\r\nmänskligt elände. Mandela och de Klerk är\r\nmotspelare, men de behöver också varandra, och\r\nden demokratiska processen behöver dem båda.</pre><pre>En av de saker Sydafrikadelegationen fick fullt\r\nklart under besöket i Sydafrika var att arbetet i\r\nCODESA gjort stora framsteg. Ett beslut om en\r\ninterimsregering förutsågs kunna tas inom någon\r\neller några månader, och möjligheterna ansågs\r\ngoda att en interimsregering kunde vara på plats\r\nredan under sommaren.</pre><pre>Nu vet vi inte längre hur det blir med det.\r\nFyllnadsvalet i Potchefstroom ledde till att\r\nregeringen de Klerk beslöt att låta de vita väljarna\r\ni en folkomröstning ta ställning till frågan om\r\nförhandlingarna om en ny demokratisk\r\nkonstitution skall fullföljas eller avbrytas.</pre><pre>Skulle den 17 mars en majoritet av de vita gå emot\r\nförslaget att ge folkflertalet, dvs. de svarta,\r\ndemokratiska rättigheter, då kan allt vad vi\r\nfruktar komma att besannas. Men inte ens om det\r\nvärsta skulle inträffa kan jag för egen del tänka\r\nmig någon återgång till det apartheidsystem som\r\nalltför länge rått i Sydafrika. Reaktionen inom\r\noch utom Sydafrika mot en vit politik med en\r\nsådan inriktning torde bli så mäktig att försöken\r\nskulle stupa i farstun. I den meningen anser jag\r\natt den process bort från apartheid som inletts i\r\nSydafrika är oåterkallelig.</pre><pre>Grunden för en bättre framtid för Sydafrika är\r\ndärför en ny demokratisk konstitution och en\r\nregering som återspeglar folkviljan.</pre><pre>Men det behövs långt mer än detta. Det behövs\r\nockså att Sydafrikas mångåriga ekonomiska\r\ntillbakagång bryts och att landet -- i stället för\r\nminskande -- får ökande resurser att tackla sina\r\nsvåra sociala och psykologiska problem och\r\nminska de djupa klyftor som finns mellan olika\r\nbefolkningsgrupper. Den fördelningspolitik som\r\nförts i Sydafrika har drivits med omvända\r\nförtecken i förhållande till fördelningspolitiken i\r\nvårt land.</pre><pre>Herr talman! Min övertygelse är att Sydafrika\r\nbehöver ett aktivt inhemskt näringsliv och en\r\nutländsk medverkan med teknik,\r\nföretagskunnande och kapital. Jag har uppfattat\r\ndet så, att den insikten finns hos Nelson Mandela\r\noch hos andra ledande personer i ANC. Min bild\r\när att de också -- så snart de fått ordning på det\r\npolitiska huset -- vill se en konstruktiv medverkan\r\nfrån svenska staten och det svenska näringslivet i\r\nSydafrikas framtid.</pre><pre>Anf. 65  BIRGITTA HAMBRAEUS (c):</pre><pre>Herr talman! Sverige är ett rikt land. Mätt i BNP\r\nper person är vi rikare än något land i EG, också\r\nrikare än Tyskland -- om man inte enbart räknar\r\nmed det forna Västtyskland. I jämförelse med\r\nvärldens majoritet är Europa en rik världsdel.</pre><pre>De skriande orättvisorna i världen skapar\r\notrygghet också för rika länder. I sveriges\r\nsäkerhetspolitik har global rättvisa länge spelat en\r\navgörande roll.</pre><pre>Svenska förslag går ofta igenom i FN:s\r\ngeneralförsamling. Underlaget är vederhäftigt,\r\neftersom vi lägger ned större resurser än vad som\r\när brukligt; det är en av förklaringarna. Men lika\r\nviktigt är det att våra förslag upplevs som justa av\r\n80 % av världens befolkning, dvs. av u-länderna.\r\nSverige vill arbeta för en ekonomisk\r\nvärldsordning som ger dem som är i underläge en\r\nchans att hävda sig. De länder som röstar emot\r\nsådana förslag är ofta USA, England och\r\nFrankrike. Genom Sveriges alliansfrihet, och\r\ngenom att vi står fria gentemot stormakter och\r\ngamla kolonialherrar, har u-länderna förtroende\r\nför oss. Därför kan vi spela en roll som\r\nbrobyggare mellan Nord och Syd.</pre><pre>Det är väsentligt att vi fortsätter detta arbete för\r\nen rättvisare värld. Att vi har en europeisk\r\nidentitet behöver vi inte påminna om. Men det\r\nvore tragiskt om vi skulle förlora vår självständiga\r\nstämma i världen och underordna oss de stora\r\neuropeiska ländernas utrikespolitik.</pre><pre>Sedan 80-talet växer klyftan mellan rika och\r\nfattiga länder. Denna förändring i utvecklingen\r\nhänger samman med de fattigas skuldkris. SIDA\r\nhar senast i boken ''En väg ut ur skuldfällan''\r\nanalyserat orsakerna och föreslagit en ny strategi\r\nför Sveriges agerande i de internationella\r\nfinansinstitutionerna.</pre><pre>Vid de stora oljeprishöjningarna på 70-talet blev\r\növerlikviditeten i världens banksystem ett akut\r\nproblem för bankerna. Inlåningen är ju faktiskt\r\nen kostnad för en bank, medan man lever på\r\nutlåningen. Nu prackade man på u-länderna lån\r\npå mycket förmånliga villkor, ofta utan att banken\r\nkontrollerade om projekten var realistiska eller\r\ngagnade landets befolkning. Internationella\r\nekonomer börjar nu tala om att många lån varit\r\n''odious'', dvs. helt orimliga, omöjliga, fientliga,\r\neller hur man skall översätta den här engelska\r\ntermen. De bör alltså inte återbetalas. U-\r\nländerna hade inte heller beredskap att ta emot så\r\nmycket pengar.</pre><pre>Därefter har villkoren för lånen ändrats drastiskt,\r\nmed höga räntor och minskad inflation i i-\r\nländerna, varvid alltså lånen har blivit allt svårare\r\natt betala tillbaka. Situationen för de fattiga\r\nländerna har blivit helt ohållbar, och SIDA menar\r\natt deras utveckling stoppas av den orimligt stora\r\nandel av deras resurser som tas i anspråk av\r\nskuldtjänsten till den rika världen.</pre><pre>Enligt sina stadgar får Världsbanken och\r\nInternationella valutafonden inte skriva av\r\nskulder. SIDA lägger fram en rad förslag till\r\nändring i dessa regler. Utrikesutskottet skall den\r\n16 mars ha ett seminarium om Världsbanken,\r\nvilket kan komma att avsätta spår i vårt\r\nbetänkande om Sveriges biståndspolitik.</pre><pre>När man söker orsakerna till u-ländernas\r\nproblem, nämns allt oftare återigen\r\nbefolkningsexplosionen. Det ger mig en\r\nobehaglig känsla. Snart kanske man har\r\nfärdigutvecklat ''preventiv-vaccinet'', som gör\r\nkvinnor ofruktsamma i tre år. Kommer det att bli\r\n''den slutgiltiga lösningen'' på överbefolkningen?</pre><pre>Det kan vara nyttigt att tänka på att alla\r\nmänniskor på jorden skulle rymmas på Gotland\r\nom vi stod tätt; fler är vi faktiskt inte. Och några\r\nav de mest tättbefolkade länderna ligger i\r\nEuropa. När baby-boomen var som häftigast i\r\nSverige för något år sedan, hörde jag inga\r\nbekymrade anmärkningar om\r\nbefolkningsexplosion.</pre><pre>Frågan är om inte orsaken till alla problem i u-\r\nländerna är att kvinnans ställning där är så svag.\r\nDet är inte kvinnorna som tagit de stora lånen.\r\nDet är sällan kvinnorna som fått mutor och feta\r\nbankkonton i Schweiz, och det är inte de som\r\nlånat pengar till de enorma miljöförstörande\r\nanläggningarna som i-ländernas företag byggt och\r\nsom de fattiga nu får betala.</pre><pre>I u-länder där kvinnan alltid stått för försörjning,\r\ngenom sitt arbete i jordbruk och handel, har\r\nutvecklingsprojekt dirigerats till männen utan att\r\nfamiljens välstånd höjts. Kvinnorna har fått det\r\nännu arbetsammare att försörja familjen.</pre><pre>Det är väsentligt att bankerna inte genom att\r\ntvinga på u-länder ekonomiska reformprogram\r\nförsvårar flickornas utbildning och hälsovården.\r\nDet är viktigt att bistånd stimulerar småskalig och\r\ninformell försörjning, som kan ge kvinnorna en\r\ngod start. När kvinnan får självförtroende genom\r\natt hon kan organisera sig så som hon själv känner\r\när riktigt och effektivt, när hon får lämpliga\r\nhjälpmedel och ekonomiska resurser, då höjs hela\r\nfamiljens standard, och då vill hon inte föda fler\r\nbarn än hon kan dra försorg om. Hon kommer\r\nockså att skaffa sig de preventivmedel hon vill ha,\r\nutan särskild propaganda från i-ländernas sida.</pre><pre>Så blir den enda hållbara lösningen på problemen\r\nmed befolkningsexplosionen att stärka kvinnans\r\nställning.</pre><pre>Anf. 66  LARS MOQUIST (nyd):</pre><pre>Herr talman! Det svenska utvecklingsbiståndet\r\nfyller 30 år i år. Idéerna om att bistå fattiga länder\r\noch lotsa dem in på en väg mot socialistisk\r\ndemokrati diskuterades under senare delen av 50-\r\ntalet, och under Tage Erlanders regering inleddes\r\nbiståndet i början på 60-talet. En av dem som\r\nhade stor del i och stort ansvar för utformningen\r\nav vår biståndspolitik var dåvarande byråchefen\r\nOlof Palme. Till grund för u-landspropositionen\r\når 1962 låg en rapport som utarbetats under\r\nPalmes ordförandeskap. Biståndet har sedermera\r\nsuccessivt utökats, så att det i dag uppgår till 13,6\r\nmiljarder kronor. Med regeringens budgetteknik,\r\ndär man bl.a. inräknar asylkostnader, uppgår\r\nutvecklingsbiståndet till 14,46 miljarder kronor.\r\nTill detta kommer bistånd till Öst- och\r\nCentraleuropa på omkring en miljard.</pre><pre>En av de största bristerna med den\r\nsocialdemokratiska politiken -- ja, de borgerliga\r\nhar inte varit mycket bättre när de fått chansen att\r\ndriva regeringspolitik -- har varit det missriktade\r\nbiståndet. Genom fagra löften från socialistiska\r\nrevolutionärer i tredje världen har det delats ut\r\nmiljarder i bistånd till rena diktaturer.\r\nBakgrunden var att kolonierna höll på att skaka\r\nav sig sina europeiska herrar, och då ställde\r\nSverige beredvilligt upp med stöd till de nya\r\nregimerna. Olof Palme reste runt och skakade\r\nhand med de kommunistiska ledarna och ville\r\nskapa bilden av socialdemokratin som ett bålverk\r\nmot imperialismen. Nu äntligen börjar det gå upp\r\nför oss vilken enfald detta var. Hur många\r\nskattemiljarder har till ingen nytta försvunnit i\r\nalla dessa diktaturer? Hur många sovjetiska\r\nstridsvagnar och stridsflygplan har vi svenskar\r\nbekostat i u-länderna?</pre><pre>Vad gör nu den nya borgerliga regeringen? Gör\r\nman upp räkningen med diktaturerna i den tredje\r\nvärlden? Nej, man fortsätter i stort sett som om\r\ningenting hänt. Man plockar bort merparten av\r\nbiståndet till Cuba, och man gör några små\r\nmarkeringar mot bl.a. Tanzania, Moçambique\r\noch Vietnam.</pre><pre>Man kan undra om den borgerliga regeringen\r\nhåller sig med i stort sett samma rådgivare som\r\nden socialdemokratiska regeringen. SIDA:s idéer\r\nom biståndets mål, utformning och inriktning bärs\r\nvidare av den borgerliga regeringen. Tycker man\r\natt biståndet har fungerat så bra att ingen ändring\r\nbehövs? Man uttalar sig i regeringsförklaringen\r\nom demokratiinriktning och marknadsekonomi,\r\nmen i praktiken har ju nästan ingenting hänt.\r\nDrar man aldrig lärdom av alla misstag som\r\nbegåtts? Drar man ingen lärdom av de skandaler\r\nsom uppdagats i Moçambique och nu senast i\r\nNicaragua?</pre><pre>Man märker hela tiden en ängslan inför att våga\r\nförändra biståndet till tredje världens länder, en\r\nängslan att inte vara tillräckligt generös mot\r\nfattiga länder, ja ibland t.o.m. en ängslan att ha\r\nrasistiska motiv ifall delar av biståndet läggs om\r\nfrån diktaturer utanför Europa till demokratier i\r\nEuropa. Många kanske anser det vara en cynisk\r\ntanke och ett cyniskt betraktelsesätt att vilja ge\r\nmer till länder där vi tror att pengarna gör störst\r\nnytta. Men behoven är enorma överallt i världen.\r\nVi kan inte hjälpa alla. Låt oss diskutera en\r\nförändring av biståndet. Men observera: vi tar\r\ninte från de fattiga u-länderna och ger till våra\r\ngrannar på andra sidan Östersjön.\r\nSkattebetalarna ger ju ständigt nya pengar i u-\r\nhjälp. Vårt förslag är att ge litet mindre till\r\nutvecklingsländerna än vad de vant sig vid att få.</pre><pre>Herr talman! Vi i Ny Demokrati har i ett antal\r\nmotioner pekat på olika möjligheter att utforma\r\nett effektivt bistånd. En idé är att vi mer eller\r\nmindre skulle adoptera ett mottagarland och sörja\r\nför att all hjälp till just detta land kanaliseras\r\ngenom oss. Något annat i-land gör motsvarande\r\nadoption av ett annat land osv. Detta skulle\r\ninnebära att vi tog ansvaret för landets monetära\r\nsystem, dess uppbyggnad av institutioner och en\r\nfungerande byråkrati, dess behov av utbildning,\r\nav infrastruktur och teknik. På detta sätt undviker\r\nman att olika länder ger parallellt bistånd till\r\nlikartade projekt eller ger bistånd av en sådan\r\nomfattning och art att mottagarlandet har svårt\r\natt administrera det. Om i-länderna kunde enas\r\nom att helhjärtat satsa på det som är bäst för de\r\nfattigste länderna och inte ständigt bara vilja göra\r\ndet som är bäst för givarlandet, så skulle man\r\narbeta för att nå en internationell\r\növerenskommelse om att införa ett sådant system.</pre><pre>Vi i Ny Demokrati föreslår en omläggning av\r\nbiståndet, inte minst på grund av de nuvarande\r\nmottagarländernas korruption och höga militära\r\nutgifter. Vi föreslår att biståndet till nuvarande\r\nprogramländer minskas med 2 miljarder kronor.\r\nVi pekar också på det faktum att ett litet land som\r\nSverige påtagit sig ett oproportionerligt stort\r\nmultilateralt bistånd. Vi är i faktiska krontal t.ex.\r\nnäst största givare till FN:s utvecklingsprogram\r\n(UNDP) och störst givare av alla länder till FN:s\r\nkapitalutvecklingsfond (UNCDF). Det är ju alltid\r\ntrevligt att vara generös, men här är vi generösa\r\nmed lånade pengar. Är det så säkert att\r\nkommande generationer -- dvs. våra barn --\r\naccepterar de höga skatter vi ger dem i arv genom\r\nstora underskott i vår ekonomi? I år plussar vi på\r\nmed ytterligare 70 miljarder, varav drygt 15\r\nmiljarder i bistånd.</pre><pre>Vi i Ny Demokrati vill öka samarbetet med våra\r\ngrannar. Vi föreslår att Sverige blir ekonomisk\r\ngarant för en valutagarantifond i Estland. Detta\r\nskulle kosta oss drygt 600 milj.kr. kommande\r\nbudgetår. Men det skulle gagna Estland och ge ett\r\ninvesteringsklimat som inger förtroende och\r\nsamtidigt motverka den galopperande inflation\r\nsom många mottagarländer lider av. Idén har\r\nframförts av de kända ekonomerna Ingemar\r\nStåhl, Lars Jonung och Nils Lundgren. Eftersom\r\nLars Jonung numera lär ha visst inflytande i\r\nregeringskansliet kan man kanske hoppas att han\r\npositivt verkar för sin egen idé. Vi vill också plussa\r\npå med ytterligare miljösatsningar på andra sidan\r\nÖstersjön och vill att riksdagen anvisar ytterligare\r\n350 milj.kr. för detta ändamål.</pre><pre>Herr talman! Vi i Ny Demokrati föreslår en\r\nreducering av det multilaterala biståndet med\r\n716 milj.kr. och av det bilaterala biståndet genom\r\nSIDA med 2 miljarder kronor samt en reducering\r\nav bidraget till u-landsforskning och\r\nskuldlättnadsåtgärder med 608 mij.kr. Birgitta\r\nHambraeus har belyst problematiken med\r\nskuldlättnadsåtgärderna. Jag delar hennes\r\nuppfattning i denna fråga, dvs. att i-länderna inte\r\nskulle återkräva sina fordringar.</pre><pre>Vi vill lägga ned Nordiska Afrikainstitutet. Vi vill\r\nreducera SIDA:s anslag med 89 milj.kr. Men vi\r\nvill samtidigt höja anslaget till våra grannar i öst\r\nmed 1 miljard kronor. Genom dessa förslag når vi\r\nvisserligen inte längre upp till enprocentsmålet,\r\nmen tillsammans med Norge, Danmark och\r\nHolland är vi de enda länder som lämnar mer i\r\nbistånd i förhållande till vår\r\nbruttonationalinkomst än FN:s rekommendation\r\nom 0,7 % av BNI.</pre><pre>Regeringen går motsatt väg. Man skiljer på nära\r\noch långväga bistånd. Man väljer vänsterns väg.\r\nMan siktar mot tvåprocentsmålet.</pre><pre>Anf. 67  Statsrådet ALF SVENSSON\r\n(kds):</pre><pre>Herr talman! Det kommer en biståndspolitisk\r\ndebatt framöver. Vi får resonera mer grundligt\r\ndå. Det är dystert att höra ett anförande som Lars\r\nMoquists, med en mängd svepande\r\nformuleringar. Den ena meningen lyder:\r\nBehoven är enorma. I nästa mening sägs att vi\r\nskall göra dem ännu större, att vi skall sänka\r\nbiståndet.</pre><pre>Jag skulle vilja ställa en enda fråga till Lars\r\nMoquist: Vad var det som gick så snett i\r\nNicaragua helt nyligen? Kan vi få det\r\nexemplifierat?</pre><pre>Anf. 68  LARS MOQUIST (nyd) replik:</pre><pre>Herr talman! Det har stått i dagspressen vad som\r\nhar hänt i Nicaragua. Man har helt enkelt lämnat\r\nfortsatt bistånd. Man har bistått den tidigare\r\nregimen med bilar i samband med en valturné osv.\r\nDet är en tjänsteman på SIDA som har uttalat\r\ndetta i kvällspressen. Så mycket mer om\r\nNicaragua vet jag inte, annat än det som stått i\r\npressen. Det har stått att biståndet har utnyttjats\r\nav en regim som inte för utvecklingen i Nicaragua\r\nframåt.</pre><pre>Anf. 69  Statsrådet ALF SVENSSON\r\n(kds):</pre><pre>Herr talman! Det var det jag trodde. Det är alltså\r\nen artikel i Expressen som ger upphov till en\r\nsådan bitande kritik här i kammaren. Jag skulle i\r\nall vänlighet vilja uppmana Lars Moquist att\r\nskaffa sig litet mer på fötterna innan han sopar\r\ntill.</pre><pre>Så sent som i går hade jag besök av\r\nbiståndsministern i Nicaragua. Som bekant tillhör\r\nhan inte sandinistpartiet. Han var utomordentligt\r\ntill freds med biståndet och tillbakavisade många\r\nav de anklagelser som funnits.</pre><pre>Herr talman! Därmed inte sagt att det inte begås\r\nmisstag eller att vi inte kommer till korta. Det\r\ninträffar t.o.m. i kungariket Sverige att vi\r\nkommer till korta.</pre><pre>Anf. 70  LARS MOQUIST (nyd) replik:</pre><pre>Herr talman! Jag skulle vilja kontra med att säga\r\natt det här var en SIDA-tjänsteman som upplyst\r\nom förhållandena. Jag har inte sett någon\r\ndementi i Expressen eller någon annanstans, att\r\ndet skulle vara felciterat. Jag tycker att jag har\r\nvarit i god tro när jag har fört vidare den uppgift\r\nsom stått i Expressen.</pre><pre>Anf. 71  Statsrådet ALF SVENSSON\r\n(kds):</pre><pre>Herr talman! Erbjudanden om dementier har\r\nförvisso funnits men för den skull inte publicerats.</pre><pre>Anf. 72  GÖRAN HÄGGLUND (kds):</pre><pre>Herr talman! Jag kommer att belasta kammarens\r\nledmöter med några få minuter om Sydafrika.</pre><pre>Genom den apartheidpolitik som präglat\r\nSydafrika har landet intagit en unik ställning i\r\nvärldssamfundet. Inget annat land har på samma\r\nsätt gjort skillnad mellan människor av olika\r\nfolkslag. Apartheid har lyckats att effektivt\r\nsegregera grupper genom orättfärdiga lagar och\r\nekonomiska system.</pre><pre>Omvärlden har reagerat och markerat bl.a.\r\ngenom att vidta den unika åtgärden att upprätta\r\nsanktioner mot landet. Syftet har varit att sätta\r\npress på landet för att åstadkomma demokrati.</pre><pre>Tisdagen den 17 mars kommer att bli något av en\r\nödesdag för Sydafrika och dess befolkning. Då\r\nskall den vita delen av landets innevånare i en\r\nfolkomröstning ta ställning till en ännu inte\r\noffentliggjord fråga. Folkomröstningens resultat\r\nkommer antingen att innebära ett klartecken för\r\nen fortsatt process bort från det avskyvärda\r\napartheidsystemet eller en väg till kaos och\r\naccelerande våld. Risken för att de sydafrikanska\r\nrasisterna skall vinna valet och att utvecklingen\r\nskall föras tillbaka till ruta ett måste motivera\r\nvarje demokrat att agera.</pre><pre>Sedan president de Klerk den 2 februari 1990 höll\r\nsitt anförande i parlamentet där han meddelade\r\natt ANC skulle tillåtas och att Nelson Mandela\r\nm.fl. skulle friges, har en långsam men positiv\r\nutveckling skett i Sydafrika. I dag pågår inom\r\nramen för Codesa ett gemensamt arbete för att ge\r\nde svarta ett inflytande över Sydafrikas framtid.\r\nDet är glädjande att svarta och vita i dag sitter\r\ntillsammans för att arbeta fram en demokratisk\r\nkonstitution med rösträtt för alla. I den\r\navsiktsförklaring som ligger till grund för Codesa\r\nslås fast att Sydafrika skall bli en enhetlig,\r\ndemokratisk, icke-rasistisk och icke-\r\nkönsdiskriminerande stat. Nästa steg kommer,\r\nom inte folkomröstningen bland de vita lägger\r\nhinder i vägen, att innebära att Sydafrika får en\r\nmultirasial interimsregering och en vald\r\nförsamling för att utarbeta en ny konstitution.\r\nDen pågående processen får inte avstanna.</pre><pre></pre><pre>När, jag säger inte om, vi når den situation när den\r\nsvarta majoriteten får ett verkligt inflytande över\r\nden politiska processen finns det tyvärr risk för\r\nbakslag, detta genom att de under lång tid\r\nförtryckta grupperna kommer att ställa många\r\nstora förhoppningar till en snabb och påtaglig\r\nekonomisk förbättring. Men Sydafrika är i dag ett\r\nland i en djupgående ekonomisk kris. Denna kris är\r\ndelvis ett resultat av det internationella samfundets\r\nsanktionsåtgärder. I så måtto har\r\nsanktionspolitiken varit framgångsrik.</pre><pre>Enligt chefen för Sydafrikas riksbank är 42 % av\r\nsydafrikanerna inte verksamma inom den formella\r\nekonomiska sektorn. Detta innebär inte att alla är\r\nverkligt arbetslösa, men arbetslösheten ligger på en\r\nnivå som efter våra förhållanden är fullständigt\r\nofattbar. Den ekonomiska tillväxten är mycket\r\nliten, eller negativ vissa år, medan\r\nbefolkningstillväxten ligger på 2,6 %. Detta\r\ninnebär självfallet att sydafrikanerna fått en\r\nkraftigt sjunkade ekonomisk standard. Som vanligt\r\nslår det hårdast mot dem som finns längst ner i\r\nsamhällsbygget. För Sydafrikas del handlar det om\r\nden svarta befolkningen.</pre><pre>Under Sydafrikadelegationens rundresa i landet\r\noch i de diskussioner vi hade med företrädare för\r\nolika samhällsgrupper har det stått fullständigt\r\nklart att sanktionerna har spelat en mycket viktig\r\npådrivande roll.</pre><pre>Den fråga som Sydafrikadelegationen ställde vid\r\nmöte efter möte, till företrädare efter företrädare,\r\nvar: Är den pågående processen mot demokrati\r\ndjupgående, och kan den betecknas som\r\noåterkallelig? Något svar på den frågan kan vi inte\r\nge i dag. Den tidigare nämnda folkomröstningen är\r\nav största betydelse på denna punkt. Den är helt\r\navgörande.</pre><pre>När den politiska processen når därhän att de svarta\r\nfår ett rejält inflytande, finns det anledning för oss\r\natt överväga vilka åtgärder vi, även om vi är ett litet\r\nland långt borta, kan vidta för att understödja den\r\nekonomiska utvecklingen i Sydafrika.</pre><pre>Herr talman! Sydafrika har under de senaste två\r\nåren genomgått en glädjande process som lett till\r\natt huvuddelen av de gamla apartheidlagarna har\r\navlägsnats. Fortfarande återstår avgörande frågor\r\nsom rösträtten för den svarta majoriteten och, inte\r\nminst, sannolikt decenniers arbete med att avlägsna\r\napartheid ur människors hjärnor och hjärtan.</pre><pre>Anf. 73  ANNIKA ÅHNBERG (v):</pre><pre>Herr talman! Limpieza social är spanska och\r\nbetyder ungefär social rengöring. Det är ett\r\ncolombianskt begrepp uppfunnet av en\r\ncolombiansk terrorgrupp. Den betecknar något\r\nsom är verklighet inte bara i Colombia, utan i\r\nmånga andra länder. Det är ett planerat mördande\r\nav dem vi kallar gatubarn.</pre><pre>Morden på barn och ungdomar är ofta\r\nbeställningsarbeten. Affärsinnehavare,\r\nnarkotikahandlare och andra köper tjänsten, och\r\nden tycks inte vara oöverstigligt dyr, 40 dollar enligt\r\nuppgifter jag har sett. I april 1990 rapporterade\r\npolisen i Rio de Janeiro att hälften av\r\nmedlemmarna i de dödsskvadroner man hade\r\nidentifierat var poliser. I Rio dödas minst ett barn\r\nvarje dag. I Sao Paolo dödades 1 880 barn under\r\n1988. Det är de kända offren. Hur många döda\r\nhittar man aldrig? Det vet vi inte.</pre><pre>Barnen skjuts för det mesta, men de mördas också\r\npå andra sätt. De torteras och lemlästas.\r\nVittnesbörden och bevisen är många. Vi får inte\r\nlängre tiga.</pre><pre>Det finns kanske 100 miljoner gatubarn i världen.\r\nIngen kan säga med bestämdhet, men det är\r\nUNICEF:s bedömning. Man tror att ungefär\r\nhälften av dem finns i Latinamerika, och hälften av\r\nde latinamerikanska gatubarnen finns i Brasilien.\r\nVi vet inte med säkerhet. Men vi vet från de få\r\nundersökningar som har gjorts att gatubarnen blir\r\nfler. I de länder där fattigdomen är störst och där\r\nskuldbördan till i-länderna är störst ökar antalet\r\ngatubarn mest.</pre><pre>För många av de här barnen är gatan arbetsplats.\r\nDe putsar skor, säljer plastpåsar, tvättar bilfönster\r\nsjunger på bussar eller tigger. Journalisten och\r\nförfattaren Maj-Gull Axelsson säger i sin bok, Dom\r\ndödar oss, att vi egentligen skulle kalla dessa barn\r\nför barnarbetare. För en mycket stor minoritet,\r\nkanske upp till 30 % av dessa 100 miljoner är gatan\r\ninte bara arbetsplats, utan också hem. 30 miljoner\r\nbarn är lika många som hela Sveriges befolkning\r\nmånga gånger om.</pre><pre>En del av barnen blev övergivna, andra kom helt\r\nenkelt bort och hittade inte hem, men de allra flesta\r\nflydde undan sexuellt våld och annan misshandel i\r\nhemmet. Många gick aldrig i skolan, andra bara en\r\nkort tid. Att leva på gatan är att aldrig få sova, att\r\nständigt bli bortföst, att ofta vara hungrig, att\r\nutsättas för många sjukdomar och att hamna i\r\nmissbruk. Men eftersom barn är barn med fantasi,\r\nstyrka och intelligens finns det också ljuspunkter,\r\nstolthet och glädjeämnen i detta liv.</pre><pre>Det växer också fram rörelser där gatubarn\r\norganiserar sig för att hävda sina mänskliga\r\nrättigheter, för att få en mer dräglig tillvaro, för att\r\nbekämpa missbruk och för att ge elementär\r\nutbildning. De behöver allt vårt stöd, vår\r\nuppmärksamhet och vår vaksamhet, så att deras\r\nförsök inte omintetgörs av starka motkrafter.</pre><pre>Denna tillvaro som vi håller ifrån oss, deras tillvaro\r\noch deras liv, som vi förnekar därför att den är\r\nalltför fruktansvärd, är också vårt ansvar. Vår\r\ntillvaro är förbunden med deras, och det som\r\nhänder i andra länder långt borta, och kanske också\r\nnärmare än vi tror, är också vårt ansvar. Det första\r\nvi måste göra är kanske att hålla kvar insikten om\r\natt detta faktiskt händer.</pre><pre>Sverige var ett av de länder som först ratificerade\r\nFN:s barnkonvention. Det förpliktigar till att skapa\r\nbättre förhållanden för barn i vårt land, men också\r\ntill att arbeta för barnen i världen. Vi vet att\r\ngatubarnens livsvillkor i grund och botten formas\r\nav de globala orättvisorna. Det behövs naturligtvis\r\nett ökat engagemang från Sverige för att i olika\r\ninternationella sammanhang verka för att de\r\norättvisorna upphävs. Men gatubarnen kan inte\r\nlämnas därhän i avvaktan på en ny\r\nvärldsekonomisk ordning. Det faktum att vi inte\r\nomedelbart kan förändra villkoren för alla världens\r\ngatubarn får ju inte hindra oss från att protestera\r\nmot de fruktansvärda övergreppen.</pre><pre>Vi kan och måste protestera mot morden på\r\ngatubarn. Vi kan som enskilda t.ex. stödja det\r\nupprop som Rädda barnen nu går ut med. De\r\nskriver i uppropet:</pre><pre>Vi protesterar mot den grymma behandlingen av\r\nfattiga barn i Brasilien.</pre><pre>Vi kräver att dödsskvadronernas jakt, tortyr,\r\nmisshandel och dödande av gatubarn stoppas\r\nomedelbart.</pre><pre>Vi kräver att de skyldiga straffas.</pre><pre>Jag vill uppmana alla att stödja detta upprop. Men\r\nav oss ledamöter i riksdagen och av vår regering\r\nmåste vi också kräva mer. Jag vill gärna fråga\r\nregeringen vad den tänker göra för att bidra till att\r\nde här problemen löses.</pre><pre>Den internationella opinionen är oerhört viktig.\r\nTill sommaren håller FN sin stora konferens om\r\nmiljö och utveckling i Rio de Janeiro. De\r\nfruktansvärda problemen med våldet mot\r\ngatubarnen får inte sopas under mattan. Vi måste\r\nkräva åtgärder och vi måste se till att de följs upp.\r\nVi måste det för världens barns skull och för vår\r\negen skull, för att vi skall orka se varandra i ögonen\r\noch för att vi är människor.</pre><pre>I detta anförande instämde Hadar Cars (fp).</pre><pre>Anf. 74  HANS GÖRAN FRANCK (s):</pre><pre>Herr talman! I regeringens deklaration upprepas\r\nsambandet och knytningen mellan demokrati och\r\nmarknadsekonomi. Den kopplingen har också\r\ngjorts i annat sammanhang mellan mänskliga\r\nrättigheter och marknadsekonomi. Det är ingen\r\nnaturlag att marknadsekonomi medför mänskliga\r\nrättigheter eller respekt för dem.</pre><pre>Det finns många exempel på länder med\r\nmarknadsekonomi där det förekommer mycket\r\nallvarliga kränkningar av de mänskliga\r\nrättigheterna. Det gäller t.ex. Turkiet,\r\nVästbanken, Gaza och Sydafrika, som nu\r\ndiskuterats. Där dödades förra året 2 500 svarta,\r\nfrämst tillhörande antiapartheidrörelsen. Många av\r\ndem dödades med stöd av den regeringsstödda\r\nInkatha-rörelsen. Ett tjugotal raslagar finns kvar i\r\nSydafrika, och alla politiska fångar är ju ännu inte\r\nfrigivna.</pre><pre>Ett annat slående exempel var Chile, som efter\r\nmilitärkuppen 1973 genomförde en mycket\r\nytterlighetsgående marknadsekonomi efter recept\r\nfrån den nyliberale ekonomen Milton Friedman.</pre><pre>Marknadsekonomin behövs som medel för att\r\nuppnå en mer balanserad och utvecklingsbar\r\nekonomi. Men det måste finnas sociala\r\nbegränsningar då det gäller marknadskrafternas\r\nfria spel. Utan en viss ekonomisk styrning kan inte\r\nheller ekonomin fungera. Detta gäller i särskilt hög\r\ngrad de fattiga länderna.</pre><pre>Då vi talar om de mänskliga rättigheterna glöms\r\nalltför ofta bort att de inte endast avser de\r\ngrundläggande politiska fri- och rättigheterna, utan\r\nockså de ekonomiska, sociala och kulturella\r\nmänskliga rättigheterna. Dessa rättigheter är också\r\ninskrivna i de internationella konventionerna. Det\r\när uppenbart att det är oerhört svårt för de fattiga\r\nländerna att realisera de krav som konventionerna\r\nställer om det inte finns en ekonomisk utveckling\r\noch styrka. Århundradens exploatering och\r\nutsugning av dessa länder har lett till denna\r\nsituation. Den har dess värre under senare\r\nårtionden lett till att klyftorna ökat än mer.</pre><pre>En förutsättning för att mänskliga rättigheter i vid\r\nbemärkelse skall kunna bli en realitet är att en\r\nkraftig global nedrustning och en ny ekonomisk\r\nvärldsordning genomförs.</pre><pre>De politiska, ekonomiska, sociala och kulturella\r\nrättigheterna kompletterar inte bara varandra, utan\r\nförutsätter i själva verket varandras existens. Det är\r\ndärför nödvändigt att skapa förutsättningar för en\r\nutveckling av samtliga mänskliga fri- och\r\nrättigheter.</pre><pre>Jag undrar hur Alf Svensson ställer sig till dessa\r\nfrågor och om han är angelägen att beakta detta i\r\ndet fortsatta arbetet för mänskliga rättigheter.</pre><pre>Det förekommer mycket allvarliga kränkningar av\r\nmänskliga rättigheter i länder där det alltjämt\r\nförekommer ockupation. Det finns åtskilliga\r\nexempel på ockupationer som inte sällan övergår i\r\nren annektering, t.ex Västbanken, Gaza, Östtimor,\r\nVästpapua, Kurdistan, Västsahara, Tibet, Cypern\r\noch delar av Cuba.</pre><pre>Å andra sidan har en rad länder befriats från\r\nockupation, bl.a. Baltikum och Namibia. Det har i\r\nsin tur lett till en ny utveckling för demokrati och\r\nmänskliga rättigheter.</pre><pre>I regeringsförklaringen talas det mycket litet om de\r\nockupationer och annekteringar som jag berört här.\r\nGör regeringen en skillnad i sitt agerande beroende\r\npå vem som ockuperar och var? Vad är regeringen\r\nberedd att göra för att medverka till att undanröja\r\nde ockupationer och annekteringar som jag berört?\r\nJag anser att denna kamp mot ockupationer och\r\nannekteringar är lika viktig som kampen mot\r\nkolonialismen. En fråga som har särskild betydelse\r\ni kampen för mänskliga rättigheter är att det behövs\r\nen konvention som förbjuder dödsstraff både i\r\nfreds- och i krigstid. Framgångar på det området\r\nhar den allra största betydelse, särskilt om det\r\nskulle innebära framgångar i de stora länderna,\r\nt.ex. USA och Ryssland. I slutdokumentet från\r\nKöpenhamnsmötet om den mänskliga dimensionen\r\nfrån 1990, talas endast om att utbyta information\r\noch att den publiceras. Det rör sig också här om\r\ninsatser på ett bilateralt plan. Vad gör regeringen\r\nför att förmå exempelvis Turkiet, som är medlem i\r\nEuroparådet, att uppfylla sin\r\nkonventionsförpliktelse? Turkiet hör till de länder\r\nsom avkunnat de allra flesta dödsdomarna.</pre><pre>Anf. 75  INGER KOCH (m):</pre><pre>Herr talman! Med de stora och genomgripande\r\nförändringar som under det senaste året skett i vårt\r\nnärområde och som totalt förändrat den europeiska\r\nkartan är det naturligt att vårt intresse och vår hjälp\r\nfokuseras på de nya självständiga staterna, som\r\nbildats efter Sovjetunionens och Jugoslaviens\r\nsönderfall, och på att bygga upp fungerande\r\ndemokratiska och marknadsekonomiska\r\ninstitutioner.</pre><pre>Men, herr talman, även i Afrika har under det\r\nsenaste året skett stora och dramatiska\r\nförändringar. Detta gäller inte minst för länderna\r\npå Afrikas Horn. Det över 30 år långa\r\ninbördeskriget i Etiopien -- Afrikas längsta och\r\nblodigaste krig -- är slut. I juni förra året flydde\r\ndiktatorn Mengistu ur landet, och gerillatruppernas\r\ndramatiska övertagande av Addis Abeba blev\r\nslutpunkten för inbördeskriget. Ungefär samtidigt\r\ngick även den eritreanska befrielsearmén in i\r\nAsmara och tog makten i Eritrea. I början av juli\r\nhölls i Etiopien en nationell konferens med\r\nrepresentanter för ett stort antal etniska och\r\npolitiska grupperingar. Konferensen antog en\r\nstadga, i vilken traditionella demokratiska\r\nrättigheter är inskrivna, och den tillsatte också ett\r\nnationellt råd som är landets högsta beslutande\r\norgan och lagstiftande församling. Konferensen\r\nbeslöt även att det eritreanska folket har rätt att i\r\nen folkomröstning självt besluta om sin framtid.</pre><pre>I stadgan finns också inskrivet att det nationella\r\nrådet skall utarbeta förslag till en konstitution och\r\natt val till en nationalförsamling skall hållas senast\r\ntvå år efter det att övergångsregeringen tillsatts.\r\nMakten skall därefter överlämnas till det parti eller\r\nde partier som får majoritet i nationalförsamlingen.\r\nVad som nu sker i Etiopien är ett första steg mot\r\nden demokrati, folkförsoning och respekt för de\r\nmänskliga rättigheterna som vi så länge efterlyst.\r\nDet är viktigt att Sverige noga följer den politiska\r\nutvecklingen i landet och är berett att stödja den\r\ndemokratiska utvecklingen.</pre><pre>I Eritrea har EPLF övertagit makten och bildat en\r\nprovisorisk regering. Alla ansträngningar\r\nkoncentreras nu på att återuppbygga det av kriget\r\ntotalt ödelagda landet. Landet är i stort behov av\r\nnödhjälp men behöver också hjälp med att få i gång\r\nindustriproduktionen igen och att bygga upp\r\ndemokratiska institutioner. Även här har Sverige\r\nen stor uppgift att fylla.</pre><pre>Tyvärr kan vi inte se samma glädjande utveckling\r\nmot fred och demokrati i de övriga länderna på\r\nAfrikas Horn.</pre><pre>I Somalia pågår fortfarande, trots att det gått ett år\r\nsedan diktatorn Siad Barre störtades, ett blodigt\r\ninbördeskrig. Stora ansträngningar har från FN:s\r\nsida gjorts för att få de två huvudmotståndarna i\r\nkriget att gå med på en vapenvila. Efter\r\nförhandlingar i New York enades man för tio dagar\r\nsedan om att skriva under ett eld-upphör-avtal\r\nsenare i februari. Men trots detta rasar striderna\r\nvidare i huvudstaden Mogadishu. Under tiden\r\nsvälter halva Somalias befolkning till följd av kriget\r\noch svårigheterna att få in hjälpsändningarna i\r\nlandet. Röda korset har enligt uppgift betecknat\r\nläget som en mänsklig katastrof av värsta möjliga\r\nomfattning. Alla ansträngningar måste nu göras för\r\natt de avbrutna hjälpsändningarna åter skall\r\nkomma i gång.</pre><pre>Även i Sudan är situationen för befolkningen\r\nmycket svår. Trots att miljontals sudaneser under\r\nåret varit svältdrabbade har militärregimen inte\r\ngjort mycket för att underlätta internationella\r\nhjälpinsatser utan snarare försökt motarbeta dessa.\r\nOch inbördeskriget i södra Sudan fortsätter. Även\r\nhär måste ökade ansträngningar göras från det\r\ninternationella samfundet för att hjälpa den\r\nsvältdrabbade befolkningen.</pre><pre>Till slut, herr talman, konstaterar även jag att vi i\r\nSydafrika däremot har kunnat glädja oss åt en\r\nfortsatt utveckling i riktning mot ett demokratiskt\r\nsamhälle som inte grundar sig på rasåtskillnad. Den\r\n20 december förra året öppnades ju konferensen\r\nom ett demokratiskt Sydafrika, CODESA, med\r\ndeltagare från de viktigaste politiska\r\norganisationerna i landet. Parterna i konferensen\r\nhar bl.a. förpliktigat sig att skapa ett Sydafrika utan\r\nrasdiskriminering, att arbeta för upprättande av ett\r\nfritt öppet samhälle grundat på demokratiska\r\nvärderingar och respekt för de mänskliga\r\nrättigheterna samt att införa en flerpartidemokrati\r\nmed avhållande av regelbundna val på grundval av\r\nallmän och lika rösträtt.</pre><pre>De nordiska utrikesministrarna deklarerade vid ett\r\nmöte i Reykjavik i januari i år sin avsikt att fortsätta\r\natt aktivt stödja den reformprocess som president\r\nde Klerk och ANC:s ordförande Nelson Mandela\r\nutformat och som nu också förankrats i CODESA.</pre><pre>I den nu beslutade folkomröstningen skall väljarna\r\nta ställning till om man stödjer regeringens fortsatta\r\nansträngningar att genom förhandlingar nå en\r\növerenskommelse om en ny författning. Resultatet\r\nav denna folkomröstning blir ju, som så många\r\nredan tidigare påpekat, avgörande för den fortsatta\r\ndemokratiska utvecklingen i Sydafrika.</pre><pre>Apartheidsystemet har skapat enorma sociala\r\nskillnader i Sydafrika. Enligt min mening bör\r\nSverige stödja en stark ekonomisk tillväxt som kan\r\nkomma de eftersatta grupperna till del. En sådan\r\ntillväxt är nödvändig för att den demokratiska\r\nomvandlingen skall kunna ske under fredliga\r\nformer.</pre><pre>Anf. 76  HÅKAN HOLMBERG (fp):</pre><pre>Herr talman! Under mellankrigstiden skrev\r\nHerbert Tingsten en alltjämt berömd bok med\r\ntiteln Demokratins seger och kris. Demokratin\r\nhade till synes segrat efter första världskriget,\r\nmen -- konstaterade Tingsten -- det var just i en\r\nsituation då demokratin till synes hade segrat som\r\nden var sårbarast. När demokratin står, som det\r\nförefaller, utan fiender är det kanske farligare än\r\nvid andra tillfällen. Priset för att bevara\r\ndemokratiska landvinningar är ständig vaksamhet\r\nnär det gäller nya hot mot demokratin. Dessa kan\r\ndock dyka upp från håll som vi minst av allt väntat\r\noss att det skulle komma några hot ifrån.</pre><pre>I dag upplever vi den tredje vågen av\r\ndemokratisering i Europa under detta århundrade.\r\nDen första kom efter första världskriget. Den\r\nomintetgjordes ganska snart genom fascismens och\r\nnazismens uppkomst. Ingen hade kunnat förutse\r\ndetta tio år tidigare.</pre><pre>Den andra vågen kom i samband med andra\r\nvärldskrigets slut. Också den omintetgjordes\r\nmycket snabbt, i och med att länderna i halva\r\nEuropa förvandlades till satellitstater till\r\nSovjetunionen och stalinistiska kommunistiska\r\ndiktaturer. I dag har vi upplevt den tredje vågen,\r\noch det finns länder där den alltjämt gör sig\r\ngällande, men där vi tror att demokratin skall göra\r\nframsteg.</pre><pre>I denna situation är det oerhört farligt att låta sig\r\ninvaggas i den falska föreställningen att vi bevittnar\r\nhistioriens slut, som en amerikansk professor\r\nfaktiskt uttryckte saken i en naiv artikel för något\r\når sedan. Denna föreställning, att historien tar slut\r\nnär ett visst stadium har uppnåtts, är ett slags\r\nbakvänd marxistisk ödestro, som är precis lika\r\nfarlig och kan leda till samma farliga konsekvenser\r\nsom marxismen i originaltappning.</pre><pre>Jag tror tyvärr att även om kommunismen i den\r\nform vi hittills har känt den i Europa numera är\r\navskriven, så skall vi inte räkna med att\r\nkommunistiska idéer eller andra totalitära idéer är\r\navskrivna för all framtid. De kan dyka upp igen,\r\noch den utopism som var den kommunistiska\r\nideologins särdrag kan dyka upp i nya\r\nkombinationer, kanske mycket snart.</pre><pre>På samma sätt måste vi vara uppmärksamma på de\r\ntotalitära hot som kommer från höger. Vi har --\r\nåtminstone i Sverige, tror jag -- länge levt i\r\nföreställningen att nazister är personer i uniform\r\nsom skriker på tyska. Riktigt så enkelt är det inte,\r\noch i dag ser vi i det f.d. kommunistiska Östeuropa\r\nallsköns kombinationer av gammal stalinism och ny\r\neller nygammal nazism, fascism och antisemitism.\r\nVi ser det i Rumänien, vi ser det i olika rörelser som\r\nfigurerar i Ryssland, vi ser det också i andra delar\r\nav just det demokratiserade Europa.</pre><pre>Mot den bakgrunden känner jag mig ärligt sagt\r\nbekymrad över en del av de uttalanden som man\r\nibland hör från svenskt officiellt håll, där man till\r\nsynes utan varje problematisering talar om\r\nRyssland som en demokrati -- så enkelt är det inte,\r\nännu -- eller där man framställer det som om\r\ndemokratin en gång för alla hade segrat och inte\r\nsärskilt mycket mer behövde göras.</pre><pre>Det är en utomordentligt farlig föreställning. Den\r\nbygger på illusioner och på en bakvänd ödestro av\r\nsamma slag som den som bar upp de regimer som\r\nhar fallit.</pre><pre>Nationalism, protektionism, populism, slutna\r\ntankesystem kan alltid dyka upp i nya\r\nkombinationer. Därför är det en alltför glättad bild\r\nsom ges när man tror att marknadsekonomi\r\nautomatiskt löser de problem som vi står inför i\r\nEuropa.</pre><pre>Marknadsekonomi är nödvändigt -- det är enda\r\nutvägen ur den återvändsgränd som kommunismen\r\nförde in halva vår världsdel i. Men det räcker inte.\r\nDe som läste Staffan Hedlunds artikel i Svenska\r\nDagbladet häromdagen kanske också kan fundera\r\növer de problem som kan ligga i att det\r\nkommunistiska systemet kanske har slagit sönder\r\nsjälva förutsättningarna för att bygga upp ett nytt\r\nsamhälle under överskådlig tid, ens med aldrig så\r\nradikala marknadsekonomiska reformer.</pre><pre>Detta, herr talman, är en brist, tycker jag, också i\r\nden utrikesdeklaration som vi har tagit del av. Den\r\när förträfflig på många sätt, men den ger i vissa\r\navseenden en litet för oproblematisk bild av den\r\nvärld som vi nu lever i.</pre><pre>Detsamma gäller den starka koncentration på den\r\nglädjande utvecklingen i Europa som man ser i\r\nsamma utrikesdeklaration. Den tredje världen\r\nnämns här och där men lyser på många sätt med sin\r\nfrånvaro.</pre><pre>Allra mest anmärkningsvärt är detta, tycker jag,\r\nnär det gäller den andra stora händelse som\r\ngastkramade oss alla för ungefär ett år sedan vid\r\nsidan av det som hände i Baltikum, nämligen\r\nGulfkriget. Ett år efteråt får man av\r\nutrikesdeklarationen intrycket att detta krig nästan\r\ninte har ägt rum. Inga länder eller regimer alls i\r\nMellanöstern nämns ens vid namn. Inget sägs om\r\nkurdernas situation, om Iraks kärnvapenplaner, om\r\nSaddam Husseins hot om gasanfall mot Israel förra\r\nåret, om de mänskliga rättigheterna i Iran eller om\r\ndet hot som extrema grupper i Israel eller på den\r\narabiska sidan innebär mot fredsprocessen.</pre><pre>Detta är kanske inte bara tillfälligheter.\r\nHäromdagen såg jag att utrikesministern hade\r\nkommenterat mordet på en Hizbollah-ledare i\r\nLibanon enbart som om det vore fråga om mordet\r\npå en religiös ledare och hans familj. Det var det\r\nnaturligtvis, men det var också en terroristledare\r\noch Irans ombud i området som var föremål för den\r\naktionen. Det kanske finns skäl att vara tydligare\r\noch mer precis också när man talar om\r\nMellanöstern. Nu talas det nästan bara om\r\nEuropa -- det får inte bli någon vana.</pre><pre>Anf. 77  Statsrådet ALF SVENSSON (kds):</pre><pre>Herr talman! Jag skulle gärna ha sett att debatten\r\nhär i dag hade varit så strukturerad att ett avsnitt\r\nhade rubricerats Mänskliga rättigheter.</pre><pre>I regeringsförklaringen understryks den stora vikt\r\nsom regeringen lägger vid de mänskliga\r\nrättigheterna. Där betonas att kampen för\r\nmänskliga rättigheter, frihet och demokrati är en\r\nuppgift för Sveriges utrikespolitik och därmed\r\nockså för dess biståndspolitik i världens alla delar.\r\nJa, jag skulle faktiskt vilja påstå att\r\nbiståndspolitiken i sig -- att hjälpa och bry sig om\r\nmedmänniskor var dessa än bor -- tillhör\r\nuppfyllandet av eller respekten för mänskliga\r\nrättigheter.</pre><pre>Till grund för denna politiska inriktning ligger en\r\növertygelse om alla människors lika värde\r\noberoende av ras, hudfärg, kön eller social och\r\nekonomisk ställning. Det är också denna syn på\r\nmänniskovärdet som är grundläggande för FN:s\r\nnormer för mänskliga rättigheter. Det kan vara\r\nberättigat i dagens situation, då människovärdet\r\noch de mänskliga rättigheterna fortsättningsvis\r\nhotas både i andra länder och här hemma, att ägna\r\nuppmärksamhet åt innehållet i FN:s uttalanden och\r\nkonventioner i detta ämne.</pre><pre>FN:s Allmänna förklaring om de mänskliga\r\nrättigheterna, som antogs 1948, inleds med att\r\nkonstatera ''det inneboende värdet hos alla\r\nmedlemmar av människosläktet'' som en grundval\r\nför ''frihet, rättvisa och fred i världen''.</pre><pre>Detta erkännande återkommer i 1966 års\r\nkonventioner om mänskliga rättigheter. I\r\nkonventionen om politiska och medborgerliga\r\nrättigheter såväl som i konventionen om\r\nekonomiska, sociala och kulturella rättigheter sägs\r\ni den första inledande paragrafen:</pre><pre>''Konventionsstaterna, anser att, i\r\növerensstämmelse med de i Förenta nationernas\r\nstadga uppställda principerna, erkännandet av det\r\ninneboende värdet hos alla medlemmar av\r\nmänniskosläktet och av deras lika och oförytterliga\r\nrättigheter utgör grundvalen för frihet, rättvisa och\r\nfred i världen''.</pre><pre>FN-stadgan åberopar också människovärdet i sin\r\nförsta inledande sats:</pre><pre>''Vi, de förenade nationernas folk, beslutar --- att\r\nånyo betyga vår tro på de grundläggande mänskliga\r\nrättigheterna, på den enskilda människans\r\nvärdighet och värde, på lika rättigheter för män och\r\nkvinnor samt för stora och små nationer.''</pre><pre>Människovärdet framhålls och åberopas således\r\ngenomgående i grundläggande FN-dokument, som\r\nett fundament i synen på mänskliga rättigheter.</pre><pre>Denna tonvikt på människovärdet skall naturligtvis\r\nses i ljuset av historiska erfarenheter. FN:s stadga\r\noch FN:s Allmänna förklaring om de mänskliga\r\nrättigheterna skrevs mot bakgrund av de nazistiska\r\nförbrytelserna, vilkas kärna var just förnekandet av\r\nmänniskors värde.</pre><pre>När det gäller fjärran liggande länder sägs det\r\nganska ofta i tal att olika kulturer, olika religioner,\r\nolika traditioner är förklaringen till olika\r\nbehandling av människovärdet. Vi kan aldrig\r\nacceptera den typen av resonemang. Vi har här\r\nFN:s stadgor att ty oss till.</pre><pre>Att människovärdet och de mänskliga rättigheterna\r\nständigt är utsatta för grova kränkningar känner vi\r\nalla till. Varje dag, ja, faktiskt varje dag, kan vi i\r\nvåra medier ta del av rapporter och reportage,\r\nnyheter och uppgifter som visar att människovärdet\r\nkränks och förtrampas. Det kan gälla\r\ncivilbefolkningen i Uganda, Burma eller Kina. Det\r\nkan gälla gatubarn i Rio eller flickor som stympas\r\ngenom omskärelse i Somalia. Människovärdet\r\nkränks självfallet också när vanvettiga\r\nverklighetsförfalskare tar sig för att göra gällande\r\natt historiens värsta brott -- förintelsen -- inte ägt\r\nrum.</pre><pre>Jag fick detta nedslående faktum, att\r\nmänniskovärdet avhånas, aktualiserat för mig\r\nunder den resa till Indien och Nepal som jag gjorde\r\ni förra veckan. Där blev jag påmind om hur\r\nminderåriga barn utnyttjas som billig och\r\nhårdexploaterad arbetskraft. Barn tvingas slita och\r\nsläpa under långa arbetsdagar mot obetydlig\r\nersättning. De arbetar under de mest primitiva\r\nförhållanden, t.ex. i så usel belysning att de mer\r\neller mindre förlorar synen. De lever förslavade i\r\nså ohälsosamma miljöer att de aldrig ens når upp i\r\nungdomsåldern.</pre><pre>Denna form av övergrepp mot barn förekommer\r\nförvisso inte enbart i dessa länder utan i många\r\nandra som exempelvis Pakistan och Thailand.\r\nDärför är det inte bara naturligt, det är en plikt för\r\noss, att ställa oss på barnens sida och kräva att FN:s\r\nbarnkonvention blir inte bara ratificerad utan också\r\ntillämpad. Som minister för internationellt\r\nutvecklingssamarbete och mänskliga rättigheter ser\r\njag det som en av mina viktigaste uppgifter att i\r\ndialogen med våra samarbetsländer ständigt betona\r\ndenna inställning.</pre><pre>Ingenstans har människovärdet förtrampats så\r\nsystematiskt som i Sydafrika. Sanktionerna mot\r\nSydafrika har med all tydlighet givit resultat. Den\r\n17 mars hålls den av de Kleerk nyligen utlysta\r\nfolkomröstningen. Måtte valresultatet bli en seger\r\nför fortsatt arbete till förmån för de mänskliga\r\nrättigheterna!</pre><pre>Herr talman! Jag vet att åtskilliga politiker och\r\nmyndigheter i u-länder ser och inser att mänskliga\r\nrättigheter kränks i deras länder. Och man vill inte\r\nsällan vidta åtgärder. Men fattigdomen sitter så\r\ndjupt i dessa samhällen att den korrumperar själva\r\nrespekten för människans värde och värdighet. Det\r\när synnerligen enkelt att från i-ländernas materiellt\r\nupphöjda tribuner tala om för de fattiga folken och\r\nländerna hur det borde vara, hur man borde\r\nupprätthålla respekten för FN:s stadgar och\r\nkonventioner.</pre><pre>Jag menar att en regering aldrig med bibehållen\r\nrespekt och värdighet kan tala om mänskliga\r\nrättigheter om man inte samtidigt ser till att rent\r\nkonkret medverka till att den förnedrande\r\nfattigdomen trängs tillbaka. Bistånd är, som sagt,\r\nen förutsättning för att talet om mänskliga\r\nrättigheter inte enbart skall bli en ljudande cymbal.</pre><pre>Herr talman! Det är min avsikt att så mycket som\r\nmöjligt knyta samman de biståndsrelationer som vi\r\nhar med de värden och värderingar som FN-\r\nkonventionerna understryker. Jag hoppas att\r\nuttrycket tolkas rätt när jag säger: Vi har för avsikt\r\natt använda de konventionerna som ett slags\r\nrevisionsinstrument när det gäller just vår\r\nbiståndspolitik.</pre><pre>Jag vill verkligen också stryka under att vi i Sverige\r\ninte har någon anledning att förhäva oss när vi talar\r\nom mänskliga rättigheter. Det är viktigt, tror jag,\r\natt påpeka det för trovärdighetens skull. Det begås\r\ni vårt land skändliga övergrepp på både barn och\r\nkvinnor. För bara några dagar sedan kunde man\r\nläsa följande i Svenska Dagbladet:</pre><pre>Fackeltåg för glömda våldsoffer</pre><pre>Var tionde dag misshandlas en kvinna till döds i\r\nSverige.</pre><pre>-- Var femte kvinna utsätts för våld eller hot i\r\nhemmet. Men anmälningsbenägenheten är låg.</pre><pre>Varje år får Bris ca 4 000 telefonsamtal från utsatta\r\nbarn och tonåringar.</pre><pre>Det är således icke enbart i u-länder som barn har\r\ndet svårt. Det är icke enbart brist på materiella\r\ntillgångar som kan leda till att barns rättigheter\r\nkränks.</pre><pre>Herr talman! Låt mig till sist stryka under\r\nytterligare en viktig aspekt av de mänskliga\r\nrättigheternas betydelse för en positiv\r\nsamhällsutveckling. Vi har under årtionden upplevt\r\nhur kampen på världsarenan har stått mellan\r\nkommunism och kapitalism. Nu har plötsligt\r\nkommunismen upphört att vara en maktfaktor och\r\nett alternativ i den internationella debatten. I detta\r\nläge, då de marknadsekonomiska krafterna har fått\r\nett friare spelrum, är det viktigt att de fortfarande\r\nhar ett korrektiv. Detta korrektiv, denna\r\nbalanserande faktor, är enligt min mening just\r\nbetoningen av de mänskliga rättigheterna i alla\r\nsammanhang, utomlands såväl som här i Sverige.\r\nDe är i själva verket så viktiga att all politik, alla\r\nställningstaganden måste stämmas av mot dem.</pre><pre>Vad hjälper det en människa, en familj, en grupp\r\natt landets ekonomi blomstrar, att institutioner\r\nbyggs upp, att handeln skjuter fart, om man\r\nsamtidigt får uppleva att ens mänskliga rättigheter\r\nkränks?</pre><pre>Anf. 78  HANS GÖRAN FRANCK (s)\r\nreplik:</pre><pre>Herr talman! Statsrådet Alf Svensson utnyttjade\r\nsin tid till att föredra ett anförande som han hade\r\nskrivit före debatten. Han undvek helt och hållet att\r\nsvara på de frågor som ställdes. Jag hoppas att han\r\ni ett kommande anförande verkligen kommer igen\r\noch berör frågeställningarna.</pre><pre>Jag vill erinra om att det med hänsyn till innehållet i\r\nregeringens politik finns all anledning att verkligen\r\ntänka över frågan, om marknadsekonomin\r\nautomatiskt leder till demokrati och mänskliga\r\nrättigheter. Jag gav exempel på länder där det inte\r\nalls har varit så. Det fordras en mycket mer intensiv\r\nkamp för att kunna uppnå målsättningarna.</pre><pre>Det som är huvudfrågan i dag är: Hur skall man\r\nbära sig åt för att omsätta de här konventionerna,\r\nsom Alf Svensson talar så mycket om, i den\r\npraktiska verkligheten? Där är det nödvändigt att\r\nvara konkret. Vad är det konkret som regeringen\r\nvill göra? Jag nämnde en del exempel på det som\r\njag tycker är viktigt.</pre><pre>Det som jag särskilt ville understryka med mitt\r\nanförande är hur allvarligt det är att vi lägger ned\r\nett stort arbete på att beivra vissa ockupationer\r\nmedan det finns en rad ockupationer runt om i\r\nvärlden som vi ägnar litet tid åt. Särskilt allvarligt\r\ntycker jag att det är att det finns en\r\nEuroparådsmedlem, nämligen Turkiet, som\r\nockuperar en annan Europarådsmedlem, nämligen\r\nCypern och har gjort det i 17 år! Det får inte alls det\r\nutrymme som vårt intresse för de baltiska länderna\r\nfår.</pre><pre>I övrigt ligger det, tycker jag, mycket i vad\r\nHolmberg sade i sitt anförande om överbetoningen\r\nav Europa i regeringsförklaringen. Det leder\r\nregeringen fel. Det skall väl föreställa att man i\r\npraktiken omsätter den s.k. europeiska identiteten.\r\nMen det här är mycket betänkligt sett ur de\r\nmänskliga rättigheternas synpunkt. De mänskliga\r\nrättigheterna är en global fråga.</pre><pre>Anf. 79  Statsrådet ALF SVENSSON (kds):</pre><pre>Herr talman! Något svarade jag på herr Francks\r\nfrågor i mitt anförande. Jag har flera gånger\r\ntidigare klart och entydigt från riksdagens talarstol\r\nsagt att det inte är någon naturlag att man i en\r\nmarknadsekonomi står för de mänskliga\r\nrättigheterna. Jag håller helt och hållet med Hans\r\nGöran Franck om att det finns gott om exempel på\r\natt så inte är eller inte har varit fallet. Jag sade\r\ndärför också att nu när kommunismen inte längre\r\när ett korrektiv är det angeläget att vi håller fram\r\nkonventionerna som korrektiv.</pre><pre>Jag uppfattade mycket väl frågorna i Hans Göran\r\nFrancks första anförande, och jag skall svara mera\r\nkonkret på dem. I den europeiska konventionen\r\nom mänskliga rättigheter ingår protokoll nr 6 som\r\nförbjuder dödsstraff. I FN har Sverige sedan 30 år\r\ntillbaka verkat för avskaffande av dödsstraff. År\r\n1989 antog FN:s generalförsamling ett protokoll\r\nom dödsstraffets avskaffande. Vi verkar nu från\r\nsvensk sida för att så många länder som möjligt\r\nskall ansluta sig till det protokollet.</pre><pre>Jag håller helt med Hans Göran Franck om att det\r\ni Turkiet verkligen inte råder den situation som man\r\nskulle önska. Men även individer i Turkiet kan trots\r\nallt vända sig till Strasbourg. Dessa hänvändelser\r\nkan leda fram till bindande domar mot Turkiet.\r\nFlera fall som anmälts av turkar är under\r\nbehandling.</pre><pre>Europarådet har upprättat en kommitté mot tortyr.\r\nDet första land kommittén besökte för att bl.a.\r\nstudera situationen i fängelserna var Turkiet.</pre><pre>För ockuperade länder gäller så vitt jag förstår\r\nreglerna i Genèvekonventionen om krigets lagar.\r\nDe måste följas. Om dessa lagar kränks genom att\r\nen ockupation äger rum reagerar förstås vi i Sverige\r\nför att ockupationen skall upphöra. Jag är den\r\nförste att tillstå att man kan reagera mer. Hans\r\nGöran Franck och jag torde kunna vara överens om\r\natt opinionsbildningen är en viktig faktor. Det\r\ndebatterande vi har sysslat med här i dag har\r\nkanske rent av något ytterligare kunnat belysa och\r\nunderstryka nödvändigheten av att talet om de\r\nmänskliga rättigheterna inte bara blir ett tal.</pre><pre>Anf. 80  HANS GÖRAN FRANCK (s)\r\nreplik:</pre><pre>Herr talman! Det är bra att Alf Svensson säger att\r\nhan delar min uppfattning om marknadsekonomi.\r\nMen jag tycker det är dåligt att detta inte kommer\r\ntill uttryck i regeringsdeklarationen. Där sägs\r\ningenting om det här som är så viktigt. Det som Alf\r\nSvensson och jag nu har talat om när det gäller att\r\nmarknadsekonomi inte automatiskt leder till\r\niakttagande av mänskliga rättigheter och demokrati\r\när en viktig signal. Det samband som man talar om\r\nmed en sådan övertro finns inte. Det Alf Svensson\r\nhar sagt är bra, men regeringen måste få kritik.</pre><pre>Det Alf Svensson sade om dödsstraffet är i och för\r\nsig riktigt. Men det hela står och stampar för\r\nmycket i praktiken. Nu gäller det att agera på det\r\nbilaterala planet och verka för att länderna ändrar\r\nuppfattning. Opinionen har självfallet stor\r\nbetydelse. Jag uppfattade Alf Svensson så att det är\r\nvår skyldighet att bidra till opinionen.</pre><pre>Det är emellertid de stora länderna som är\r\nviktigast. Det är viktigast att försöka nå framgång i\r\nkampen mot dödsstraffet i USA och i Ryssland och\r\ndärmed sammankopplade länder.</pre><pre>Det nya i mitt anförande -- som jag i alla fall vill\r\nframhålla själv -- gällde ockupationer. Jag vill än en\r\ngång understryka att ockupation som ofta övergår i\r\nannektering är lika allvarlig som kolonialism.\r\nDärför anser jag att man borde ta upp frågan inom\r\ndetta område. Man bör även diskutera att stärka\r\nkonventionerna på det området. Under folkrättens\r\nårtionde -- 1990-talet -- måste man se till att det förs\r\nen intensiv kamp för att alla ockupationer skall\r\nupphöra.</pre><pre>Anf. 81  Statsrådet ALF SVENSSON (kds):</pre><pre>Herr talman! Vi är nog helt överens om att även om\r\nkonventioner ratificeras är det dess värre inte\r\nliktydigt med att de följs. Jag ansluter mig gärna till\r\npåståendet att detta står och stampar. Jag kan\r\ndäremot inte hålla med om att regeringen skulle\r\nvara passiv -- om nu någon vill göra det gällande.</pre><pre>I regeringsförklaringen vill jag lyfta fram\r\nformuleringar som klart och entydigt gör gällande\r\natt varje individ har ett okränkbart värde. Det finns\r\nuttryckt i regeringsförklaringen på ett\r\nutomordentligt klart och entydigt sätt. Det är i sig --\r\nvilket jag sade avslutningsvis i mitt anförande --\r\nkorrektivet till råa marknadskrafter.</pre><pre>Tredje vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 82  MAJ BRITT THEORIN (s):</pre><pre>Herr talman! Också jag har frågor till Alf Svensson.\r\nJag återkommer till dem.</pre><pre>Vid flera tillfällen har socialdemokraterna efterlyst\r\nom regeringen har någon freds- och\r\nnedrustningspolitik. Varken i\r\nregeringsdeklarationen eller budgeten har en sådan\r\npresenterats. Inte heller i utrikesdeklarationen\r\nfinns regeringens politik presenterad.\r\nUtrikesministern säger i dag att regeringen inom\r\nFN-systemet fortsätter att driva en aktiv politik på\r\nnedrustnings- och rustningskontrollområdet. Men\r\nvad innehåller denna politik?</pre><pre>En begränsad tjänstemannautredning, som lett till\r\nmånga frågor, presenterades i januari. Om den\r\nutredningen är hela regeringens politik eller ej har\r\nvi fortfarande inte fått svar på. Men\r\nutrikesministern lutar sig betänkligt mot den.</pre><pre>Socialdemokratin har naturligtvis ingenting att\r\ninvända mot att regeringen fortsätter vår politik på\r\nområdet kemiska vapen, icke-spridningsfördraget,\r\nstopp för missilteknologi, kraftig begränsning av\r\nvanpenhandeln och ESK-processen. Men var finns\r\nden aktiva svenska politiken för att avskaffa\r\nkärnvapen? Var finns den globala aspekten i\r\nregeringens politik? Var finns politiken för att\r\nanvända militära resurser för miljön?</pre><pre>Den ''europeiska identiteten'', den av moderaterna\r\nlanserade nya utrikesdoktrinen, betyder\r\nuppenbarligen:</pre><pre>1. att Sveriges nedrustningspolitik ersätts av det\r\nkalla krigets rustningskontroll, dvs. kontroll av\r\nupprustningen,</pre><pre>2. att i stället för arbete mot SDI, Stjärnornas krig,\r\nskall Sverige försöka komma med i denna USA:s\r\nkapprustning av strategiska kärnvapen,</pre><pre>3. att samarbete med och solidaritet med tredje\r\nvärlden upphör,</pre><pre>4. att fullständig kärnvapennedrustning ersätts av\r\nstöd för ''balanserad minskning av kärnvapen'',</pre><pre>5. att kravet om omedelbart stopp för alla\r\nkärnvapenprov ersätts av ''på sikt'', dvs. det som\r\nUSA länge krävt, samt</pre><pre>6. att aktiv svensk politik för avskaffande av\r\nkärnvapen ersätts med en arbetsgrupp för kontroll\r\nav kärnvapen och förstärkande av säkerheten i\r\nkärnkraftverken.</pre><pre>Hur den parlamentariska förankringen av\r\nnedrustningsfrågorna skall se ut har vi fortfarande\r\ningen information om. Oppositionen göre sig\r\ntydligen inte besvär.</pre><pre>Socialdemokraterna har i en särskild motion\r\npresenterat en helhetspolitik på\r\nnedrustningsområdet med särskild tonvikt på en\r\npolitik för en kärnvapenfri värld.</pre><pre>I korthet slår den fast målet en kärnvapenfri värld\r\noch presenterar medlen för att komma dit: ett\r\nsnabbt och fullständigt stopp för alla\r\nkärnvapenprov, icke-spridningsfördraget, icke-\r\nanvändning och olaglighet av kärnvapen, marin\r\nkärnvapennedrustning, kärnvapen under FN-\r\nkontroll, skrotning av kärnvapen och en\r\nkärnvapenfri zon i Norden.</pre><pre>Ett snabbt stopp för alla kärnvapenprov har det\r\nhittills rått enighet om i riksdagen. Det är\r\nfortfarande FN:s prioriterade nedrustningsåtgärd.\r\nKärnvapenstaterna USA, Frankrike och England\r\nhar tills nu varit ensamma om att se ett provstopp\r\n''på sikt''. Utrikesministern sa här tidigare i dag att\r\nhon i går fått Australiens förslag till kemiavtal och\r\nnoga granskar det. Kommer regeringen att lika\r\ngeneröst granska det avtal om ett provstopp, som\r\nredan ligger på nedrustningskonferensens bord,\r\näven om det är svenskt och framlagt av den förra\r\nregeringen? Vilka skäl har regeringen annars att\r\nändra en enig svensk politik på\r\nprovstoppsområdet?</pre><pre>I söndags kunde vi läsa en skrämmande rapport om\r\nde medicinska effekterna av kärnvapenproven i\r\nSovjet. Det var skrämmande bilder av tre\r\ngenerationer som blivit tillintetgjorda. Alf\r\nSvensson sade här tidigare att all politik borde\r\nstämmas av mot mänskliga rättigheter. Det fanns\r\ningen osäkerhet i Dagens Nyheters ledare.\r\nBudskapet i den var klart och otvetydigt: Stoppa\r\nsnabbt alla kärnvapenprov! Men hur stämmer\r\nregeringens ändrade inställning till provstoppet på\r\nsikt med att man skall låta de mänskliga\r\nrättigheterna vara ledande i arbetet?</pre><pre>Ställ alla kärnvapen under FN:s kontroll, och\r\nupprätta som ett första steg ett FN-register, kräver\r\nvi socialdemokrater. Skrota kärnvapen på ett säkert\r\nsätt, och återställ förstörd miljö. Detta är tekniskt\r\nkomplicerat och kostsamt. USA, som har intresse\r\nav att de ryska kärnvapnen förstörs, kunde erbjuda\r\nsig att finansiera detta och samtidigt skrota de egna\r\nvapensystemen i motsvarande grad. Att återställa\r\nden skadade miljön i USA beräknas kosta 300\r\nmiljarder dollar.</pre><pre>Sovjetiska kärnvapentekniker som nu är arbetslösa\r\nkan användas för att rensa upp den miljöskada som\r\nmer än 40 års kärnvapenproduktion åstadkommit.\r\nDe har erfarenhet av Tjernobyl- och Kyshtem-\r\nolyckorna. USA borde investera i idéer och\r\nmetoder för detta i Ryssland genom att använda en\r\nbråkdel av redan beslutade medel för detta. Kan vi\r\nräkna med den borgerliga regeringens stöd för en\r\nsådan aktiv och konstruktiv kärnvapenpolitik?</pre><pre>Slutligen: Det kalla kriget är över, och något\r\nmilitärt hot kan inte visas mot Sverige. Men andra\r\nhot mot mänskligheten växer dramatiskt, inte minst\r\ndet globala miljöhotet. Att ta till vara och utnyttja\r\nmilitära resurser för att rädda eller återställa miljön\r\nser vi som logiskt.</pre><pre>I vår motion kräver vi att regeringen ställer sig\r\nbakom kraven i den särskilda FN-studien om\r\nmilitären och miljön, t.ex. FN:s gröna baskrar för\r\nmiljön. Dessa krav kommer nu enligt ett enigt\r\nbeslut i FN att föras fram till FN:s särskilda\r\nkonferens om miljö och utveckling i Brasilien i juni\r\ni år. Kommer den borgerliga regeringen att aktivt\r\narbeta för att dessa konkreta förslag skall\r\ngenomföras eller nöja sig med en läpparnas\r\nbekännelse till miljöinsatser? Skall de mänskliga\r\nrättigheterna också prägla den här politiken?</pre><pre>Anf. 83  Statsrådet ALF SVENSSON (kds):</pre><pre>Herr talman! När man hör Maj Britt Theorin får\r\nman en känsla av att det bara är hon och\r\nsocialdemokraterna som intresserar sig för\r\nnedrustning, för att vi skall bli av med kärnvapnen\r\noch alla de fasor som dessa har fört med sig och kan\r\nföra med sig. Men så är det naturligtvis inte.</pre><pre>Det nämndes att regeringen skulle vara intresserad\r\nav att på något sätt dra in Sverige i Stjärnornas krig.\r\nSå är heller inte fallet. Det var i själva verket så att\r\nman från rysk och amerikansk sida började tala om\r\nnågot slags samfälld idé om att ordna det s.k.\r\nskyddsparaplyet. Det var i det sammanhanget det\r\nfanns anledning för små nationer, också för\r\nSverige, att reagera, och det var den reaktionen\r\nsom måhända kunde misstolkas.</pre><pre>Jag tror att det i det här sammanhanget är viktigt\r\natt säga att mänskliga rättigheter inte får röras ihop\r\nmed kollektiva rättigheter hur som helst. Då\r\nriskerar vi nämligen med all säkerhet att försvaga\r\nskyddet av de mänskliga rättigheterna för den\r\nenskilda individen. Var övertygad om, Maj Britt\r\nTheorin, att det ligger i Sveriges intresse --\r\nnågonting annat vore ju horribelt -- att minska\r\nkärnvapnens antal och kärnvapenhotet. Det ligger\r\nnaturligtvis också i varje regerings intresse att\r\nminska militärkostnaderna, så att de resurser som\r\nnu går dit i stället kan användas för att skapa en\r\ntryggare och bättre tillvaro för oss alla.</pre><pre>Anf. 84  MAJ BRITT THEORIN (s) replik: Herr\r\ntalman! Nej då, Alf Svensson, jag tror inte alls att\r\njag är den enda som intresserar mig för dessa\r\nfrågor, tvärtom är jag övertygad om att hela\r\nsvenska folket intresserar sig. Det är inte heller\r\nbara jag som visar någon aktivitet på området. Jag\r\ngav faktiskt i mitt lilla anförande en eloge till\r\nregeringen för att man vill fortsätta den aktiva\r\npolitiken på en serie områden.</pre><pre>Däremot saknade jag en presentation från\r\nregeringens sida av vad man vill göra åt\r\nkärnvapnen. Det har kommit ett par signaler från\r\nregeringen när det gäller kärnvapen. Bl.a. har man\r\nsagt att man inte omedelbart skall begära ett stopp\r\nför kärnvapenproven, utan att det skall ske på sikt.\r\nDetta är USA:s politik, och det är tre\r\nkärnvapenmakter som står bakom det kravet.\r\nVärlden i övrigt kräver ett omedelbart stopp för\r\nkärnvapenproven.</pre><pre>Jag trodde att Dagens Nyheters artikel också nådde\r\nfram till regeringen, så att man hade fått klart för\r\nsig att det faktiskt är en mänsklig rättighet att flera\r\ngenerationer människor skall få överleva i\r\nSemipalatinsk-området och att det är en mänsklig\r\nrättighet att kräva att man inte får spela med\r\nmänniskors liv, så som man har gjort där och på\r\nandra håll i världen. Jag frågade nu om det är\r\nregeringens avsikt att, som Alf Svensson sade, låta\r\nde mänskliga rättigheterna gälla även på detta\r\nområde.</pre><pre>I fråga om Stjärnornas krig var det faktiskt\r\nstatsministern som gick ut och sade att vi skulle\r\nställa oss under detta paraply tillsammans med\r\nUSA och Ryssland. Eftersom det gäller strategiska\r\nkärnvapen till skydd mot anfall är min fråga ganska\r\nrimlig: Vem skall Sverige tillsammans med\r\nRyssland och USA skydda sig mot? Är det de\r\nengelska kärnvapnen, är det de franska\r\nkärnvapnen, eller är det de kinesiska kärnvapnen?\r\nÄr det inte en klokare åtgärd, Alf Svensson, att se\r\ntill att kärnvapnen försvinner? Är det inte så att\r\nmålet måste vara inte en balanserad nedrustning\r\nsteg för steg, utan ett totalt avskaffande av alla\r\nkärnvapen?</pre><pre>För att detta skall bli möjligt är det nödvändigt att\r\nman har en politik. Det är inte så underligt att man\r\nundrar vad som händer i den borgerliga regeringen,\r\neftersom vi inte har fått redovisat någon\r\nsammanhållen politik på nedrustningsområdet.\r\nKristdemokraterna, centern och folkpartiet har\r\nalltid stått bakom samma politik som\r\nsocialdemokraterna har fört fram, men nu är det\r\nmoderaterna som har ansvaret för utrikes- och\r\nnedrustningspolitiken, och vi har inte hört er\r\nprotestera mot de tongångar som kommer därifrån.\r\nÄr det så att ni står kvar vid den politik ni tidigare\r\nhar redovisat är jag mycket glad över att få höra det\r\ni den här kammaren.</pre><pre>Vi skall inte röra ihop mänskliga rättigheter, sade\r\nAlf Svensson. Nej, det var inte jag som sade att all\r\npolitik måste stämmas av mot mänskliga\r\nrättigheter, det var Alf Svensson.</pre><pre>Anf. 85  Statsrådet ALF SVENSSON (kds):</pre><pre>Herr talman! Vi känner till försöken att ställa\r\nregeringspartierna mot varandra. Maj Britt\r\nTheorin gör här ett tappert försök. Jag kan å alla\r\nregeringspartiernas vägnar försäkra om att\r\nönskemålen är att befria världen från kärnvapen.</pre><pre>Anf. 86  MAJ BRITT THEORIN (s) replik:</pre><pre>Herr talman! Jag är tacksam för det, men jag\r\nhoppas att det inte bara för Alf Svenssons del blir\r\nfråga om önskemål utan också ett konkret, aktivt\r\nagerande. Då gäller det för kds, för centern och för\r\nfolkpartiet att i regering se till att den politik som\r\nformas också har den karaktär som ni står bakom,\r\nmoraliskt och politiskt. Politik, Alf Svensson, är\r\nnämligen inte bara fråga om ord, utan det är också\r\nfråga om handling, och det är i mångt och mycket\r\nfråga om moral.</pre><pre>Anf. 87  Statsrådet ALF SVENSSON (kds):</pre><pre>Herr talman! Jag håller med Maj Britt Theorin om\r\natt det är fråga om moral, men det är väl kanske\r\nockså rent av en fråga om att Sverige inser sin\r\nbetydenhet, och det är väl ändå inte så att den\r\nsvenska regeringen skulle klara av att fatta ett\r\nbeslut som innebar att kärnvapnen försvann från\r\njordklotet. I så fall hade det beslutet varit fattat för\r\nlänge sedan, såvitt jag förstår rent av av en\r\nsocialdemokratisk regering.</pre><pre>Tredje vice talmannen anmälde att Maj Britt\r\nTheorin anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 88  BERTIL PERSSON (m):</pre><pre>Sveriges står inför snabba och spännande\r\nförändringar. EES och EG-ansökan innebär att vi\r\nbejakar vår europeiska identitet och blir en del av\r\nett större europeiskt sammanhang. Detta innebär\r\nspännande möjligheter och utmaningar, men det är\r\nockså omtumlande.</pre><pre>Det handlar inte bara om förändringar av regler och\r\nhandelspolitik. Det innebär också efter Maastricht,\r\ndå subsidiariteten skrevs in i grundlagen, att vi går\r\nin i en gemenskap där just subsidiaritets- och\r\nnärhetsprinciperna blir förhärskande. Beslut skall\r\ninte tas på högre nivå än nödvändigt. Det innebär\r\natt nationalstaternas roll kommer att förändras och\r\nreduceras. Vissa beslut kommer att fattas på\r\ninternationell nivå. Många beslut kommer att föras\r\nner från nationell till regional nivå. Kommunernas\r\nställning stärks.</pre><pre>Nationsgränserna förlorar i betydelse. Redan nu\r\nser vi nya starka regioner växa fram utan de\r\nbegränsningar som nationsgränserna ger.\r\nBarcelona--Rivieran--Milano och Oxford--\r\nLondon--Paris är exempel på framgångsrika\r\nsådana. Regionernas styrka växer alltmer i Europa.</pre><pre>Regionernas uppgifter blir bl.a. övergripande\r\nfysisk planering för exempelvis kreativitetspooler,\r\nindustricentra, rekreationsområden, infrastruktur\r\nmen också utveckling och kunskapsuppbyggande\r\nför tillväxt.</pre><pre>Vi har en viktig roll i Europas framtida utveckling.\r\nMen vi hämmas av vår nästan medeltida regionala\r\nlänsindelning.</pre><pre>De framgångsrika regionerna i Europa präglas av\r\natt de har möjlighet att hantera tillväxtfaktorerna.\r\nDe viktigaste är utbildning och forskning av hög\r\nkvalitet, goda kommunikationer, främst flyg, samt\r\ngoda livsbetingelser i form av bostäder, skolor,\r\nfritidsutbud och kultur. De skall dessutom upplevas\r\nsom naturliga och svara mot samhörighetskänslan,\r\nmot den befintliga infrastrukturen och mot\r\nbefintliga infrastrukturen och mot\r\nkommunikationsmönstren.</pre><pre>Vad innebär det för Sverige? Det innebär att våra\r\nregioner skall fungera i en ny miljö. Det är för vår\r\ndel inte bara fråga om att av praktiska skäl lösa\r\nplaneringseländet i våra storstadsregioner -- i\r\nStockholm, Göteborg och Skåne. Det är fråga om\r\natt få fram konkurrenskraftiga och\r\nbeslutskompetenta regioner i den europeiska\r\nmiljön.</pre><pre>När Skåne ville samverka med Schleswig-Holstein\r\noch Toscana blixtbelystes problemet. Vem skulle\r\nförhandla för Skånes del? Var det två\r\nlandshövdingar, tre landsting, fem\r\nkommunalförbund, två\r\nkommunförbundsavdelningar eller 24 kommuner?\r\nVi har kommit snett med det här problemet om vi\r\ntror att länsdemokrati är en lösning på några\r\nväsentliga problem. Problemen är i realiteten\r\nfrämst att fastslå vad regionerna i det kommande\r\nEuropa skall syssla med och vad detta innebär för\r\natt få fram en regionalstruktur som kan både skapa\r\ntillväxt och samverka med övriga regioner ute i\r\nEuropa, främst i Nordeuropa och\r\nÖstersjöområdet.</pre><pre>Först när vi hanterat frågan om funktionerna, om\r\nEuropaanpassningen, är en finjustering av de\r\ndemokratiska styrsystemen en viktig uppgift. Men\r\nvi måste börja i rätt ända. Då har vi förutsättningar\r\natt fullt ut ge vårt bidrag till Europas utveckling på\r\nalla nivåer. Då har vi förutsättningar för ett\r\nframgångsrikt regionalt samarbete.</pre><pre>Herr talman! I Europa blir nästa sekel regionernas.</pre><pre>Anf. 89  INGELA MÅRTENSSON (fp):</pre><pre>Herr talman! Jag tänker i mitt anförande ta upp\r\nfrågan om mänskliga rättigheter. Jag har som\r\nobservatör deltagit i flera ESK-konferenser. Jag har\r\nbl.a. följt de tre mötena om mänskliga rättigheter.\r\nDet sista mötet jag deltog i hölls i Moskva och\r\ngällde den mänskliga dimensionen. Då lades det\r\nbl.a. fram ett förslag om jämställdhet mellan män\r\noch kvinnor. En del undrade om detta verkligen var\r\nen fråga om mänskliga rättigheter. Man enades i\r\nalla fall om att det var det.</pre><pre>Förslaget, som lades fram av 13 stater -- däribland\r\nSverige --, innehöll 18 väl formulerade delförslag.\r\nTyvärr kunde inte alla ESK-delegater, som för\r\növrigt till huvuddelen var män, ställa sig bakom alla\r\nförslag, utan sluttexten blev något urvattnad. Bl.a.\r\nförsvann kravet på lika lön för likvärdigt arbete,\r\nliksom kravet på att kvinnor fritt och på eget ansvar\r\nskall ha rätt att bestämma hur många barn de vill\r\nföda.</pre><pre>När vi i dag bevittnar den tragedi som utspelar sig i\r\nIrland, där en 14-årig våldtagen flicka förvägras\r\nabort, är det uppenbart hur groteskt ett förbud mot\r\nabort är.</pre><pre>Det är i högsta grad angeläget att Sverige fortsätter\r\natt driva kravet om kvinnors rätt att bestämma över\r\nantalet barn de vill föda. Det kan med fördel ske\r\ninom ESK-processen.</pre><pre>I Irland var det en kamrats pappa som våldtog den\r\n14-åriga flickan. I andra länder används våldtäkt\r\nsom tortyr mot kvinnor, vilket bl.a. Amnesty har\r\nrapporterat. Våldtäkt eller hot om våldtäkt\r\nanvänds för att straffa kvinnor för påstådda brott\r\neller för att de skall lämna uppgifter om politiskt\r\nförföljda personer, t.ex. deras män.</pre><pre>En del av dessa kvinnor kommer till Sverige och\r\nsöker asyl här, men i de flesta fall skickas de\r\ntillbaka. Jag har själv kommit i kontakt med ett par\r\nsådana upprörande fall, och jag vill nämna ett av\r\ndessa.</pre><pre>En politiskt aktiv kvinna från Bolivia blev\r\nvåldtagen av en hög militär, som ville tvinga fram\r\nuppgifter. Hon blev gravid och flydde hit för att\r\nsöka asyl. Barnet föddes i Sverige. Naturligtvis blev\r\nrelationen mellan mor och barn mycket svår, och\r\npsykologisk hjälp sattes in. Efter två år skickades\r\nkvinnan tillbaka till Bolivia. Röda korset, som\r\nengagerade sig i fallet under den tid som kvinnan\r\nvistades i Sverige, har sedan hon blev utvisad\r\nförsökt få kontakt med henne, men detta har varit\r\nförgäves. Man vet inte vad som hänt med kvinnan\r\nsedan hon återvände till Bolivia. Så här får det inte\r\ngå till!</pre><pre>Jag hörde Christina Rogestam i en debatt om\r\nkvinnor och flyktingar läsa upp en skakande\r\nberättelse om en iransk flicka, som hade gått utan\r\nslöja på gatan och blev tagen av polisen och senare\r\nockså våldtagen. Hon blev mycket illa behandlad.\r\nÖvergreppen mot kvinnor i det fundamentalistiska\r\nIran är många, och de strider mot de mänskliga\r\nrättigheterna.</pre><pre>Sedan december 1988 har Sverige regelbundet\r\nbesöksutbyte med Iran på regeringsnivå. Sist var\r\ndet vice utrikesministern som var här på besök,\r\ninbjuden av den svenska regeringen. Jag tycker inte\r\natt Sveriges regering skall bjuda in\r\nregeringsföreträdare från länder som så flagrant\r\nbryter mot de mänskliga rättigheterna. I stället bör\r\nman med all kraft protestera mot den här typen av\r\nregeringar.</pre><pre>Det gäller nu inte bara Iran, utan det finns även\r\nmånga andra länder, t.ex. Irak och Syrien. Även i\r\nTurkiet, som av USA framställs som en förebild för\r\ndemokratin i sin region, sker det dagligen brott mot\r\nmänskliga rättigheter. Jag fick just i dag en rapport\r\nfrån Amnesty, där man konstaterar att tortyr\r\nfortfarande är vida spridd och systematiskt\r\nförekommande i Turkiet. Det är framför allt\r\nkurderna som råkar illa ut. Sverige bör ta upp\r\ndenna fråga både i Europarådet och på den\r\nuppföljningskonferens inom ESK, som snart börjar\r\ni Helsingfors.</pre><pre>Det är mer än 43 år sedan FN enades om en\r\ngenerell deklaration om mänskliga rättigheter, men\r\ntrots detta förekommer sådana här brott dagligen.</pre><pre>De väpnade konflikter som utspelas i dag äger inte\r\nfrämst rum mellan nationer utan förs inom\r\nnationer. Oftast handlar det om etniska konflikter.</pre><pre>Alla är i princip överens om att det inte är med våld\r\noch krig som man löser dessa konflikter, utan vi\r\nmåste försöka finna andra metoder. Det gäller\r\nalltså att finna metoder för fredliga lösningar. Här\r\ntycker jag att Sverige borde gå i spetsen och satsa på\r\nmedlingsinstitut eller annan typ av centra, där man\r\nsamlar information om etniska konflikter och om\r\nhur dessa skall kunna lösas. Man bör på det sättet\r\nkunna få ett informationsutbyte med andra länder.</pre><pre>Sverige har som neutralt land skaffat sig ett\r\nförtroende som ett land som vill undvika krig och\r\ndärför också fått uppdrag av FN som medlare. Den\r\ntraditionen bör vi bygga vidare på.</pre><pre>Sverige har också under många år verkat för ett\r\ntotalt provstopp. I regeringens rapport om\r\n''Nedrustningspolitik och rustningskontroll i en ny\r\ntid'', som nyligen presenterades, får man intrycket\r\natt provstoppsfrågan tonas ned. Tyvärr, Alf\r\nSvensson, är det så. Utrikesministern nämnde inte\r\nheller den frågan i morse. Det är helt fel signaler\r\nsom ges från regeringen. Det är just nu mer\r\nangeläget än på länge att sätta press på\r\nkärnvapenstaterna.</pre><pre>Anf. 90  INGBRITT IRHAMMAR (c):</pre><pre>Herr talman! Vilken tid lever vi i? I vårt land\r\nmisshandlas och skjuts personer enbart för att de\r\nhar en annan hudfärg eller ögonfärg än den s.k.\r\nursvenska. Händelserna påminner mycket om de\r\nvitas tidigare jakt på indianer eller jakten på\r\nfärgade i amerikanska södern.</pre><pre>I Sydafrika skall de vita snart folkomrösta för att\r\navgöra om regeringen skall fortsätta samtalen med\r\nsvarta grupper om en övergång till demokrati. De\r\nvita i det konservativa partiet motsätter sig att\r\nlandets svarta majoritet genom en ny författning\r\nskall få rösträtt. Folkomröstningens resultat bör,\r\nsom sagts tidigare i dag, därför avvaktas innan nya\r\nbeslut om fortsatt sanktionspolitik fattas.</pre><pre>Sanktioner bör avskaffas i takt med att målen för\r\ndem uppnås. Målen är självfallet att apartheid\r\navskaffas, demokrati införs och mänskliga fri- och\r\nrättigheter respekteras. Det är ett högt spel som\r\npresident de Klerk nu spelar, när han i\r\nfolkomröstning begär stöd för sitt förändrings- och\r\ndemokratiarbete. Skulle han förlora och de vita\r\nkonservativa vinna, riskerar befolkningen att begå\r\nett nationellt självmord. De svarta, som numera är\r\nkraftigt beväpnade, och de vita kommer att ställas\r\nmot varandra. Omvärlden kommer åter att söka\r\nisolera Sydafrika både ekonomiskt och politiskt.\r\nFörhoppningsvis inser de konservativa vita detta.</pre><pre>De vet att det ekonomiska läget i Sydafrika har\r\npåverkats av sanktionerna. Fattigdomen breder ut\r\nsig. Arbetslösheten ligger runt 40 %. Miljoner\r\nafrikaner hotas av svält, om inte tillbakagången\r\nhejdas genom att demokratin utvecklas i Sydafrika.</pre><pre>Vilken tidsålder befinner vi oss i? Lever vi i ett\r\nmodernt samhälle eller lever vi i ett medeltida\r\nsamhälle?</pre><pre>Frågan är sannerligen berättigad mot bakgrund av\r\natt våldtagna unga flickor på Irland förvägras abort\r\noch mot bakgrund av att kvinnor i Iran fortfarande\r\nstenas till döds vid påstådda äktenskapsbrott. Märk\r\nväl att män i Iran -- ett muslimskt land -- inte stenas\r\ntill döds för samma brott. Det är enbart kvinnorna\r\nsom fortfarande utsätts för detta barbariska\r\nmedeltida rättskipningsförfarande.</pre><pre>Enligt min mening strider det mot\r\nbarnkonventionen att en våldtagen ung kvinna -- en\r\nung flicka -- tvingas framföda ett oönskat foster,\r\nsåsom är fallet på Irland för närvarande. Det strider\r\nmot fundamentala rättigheter att ett barn förvägras\r\nlämna sitt land för att resa utomlands, även om\r\nbarnet -- flickan -- är gravid och önskar göra abort.</pre><pre>Fallet med den irländska flickan avslöjar en ännu\r\nstörre tragedi.</pre><pre>I fjol föddes 230 barn av mödrar under 15 år,\r\neftersom flickorna inte tilläts abort hemma på\r\nIrland. I samtliga dessa fall handlar det om sexuella\r\növergrepp mot minderåriga. Vilken tidsålder lever\r\nvi i? Är det medeltiden?</pre><pre>På morgon-Ekot i dag redogjordes för hur barn\r\nkidnappas i fattiga länder och säljs till barnlösa i\r\növriga världen. Sverige angavs som ett av de länder\r\nsom troligen har köpt, adopterat, många av dessa\r\nstulna barn. Det är oerhört viktigt att vi från\r\nsvenskt håll nu kräver en mycket noggrann kontroll\r\nfrån adoptionsorganisationernas sida. Det måste\r\nkunna garanteras att de barn som erbjuds\r\nadoptivföräldrar inte är kidnappade.</pre><pre>I en nyligen publicerad rapport beskriver Amnesty\r\nInternational, precis som Ingela Mårtensson\r\nnämnde, polisens och militärens sexuella övergrepp\r\nmot kvinnor i tolv länder, däribland Israel,\r\nNordirland och Turkiet.</pre><pre>Sexuella övergrepp används som sagt ofta i förhör\r\nför att tvinga både män och kvinnor att erkänna.\r\nVanligtvis kommer dessa övergrepp inte till\r\nallmänhetens kännedom, åtminstone inte de\r\nsexuella övergreppen på kvinnor. Kvinnorna lider\r\nvanligtvis i tysthet. Många vågar inte göra anmälan\r\nav rädsla för att råka ännu värre ut. För andra är\r\nskammen outhärdlig och deras sociala position\r\nfullständigt slagen i spillror. Bara tanken att då\r\nförsöka höja sin röst och protestera känns omöjlig.</pre><pre>I den senaste Amnestyrapporten beskriver en 20-\r\nårig universitetsstuderande flicka från Turkiet hur\r\nhon skändats, torterats med elchocker och utsatts\r\nför sexuella kränkningar i polisens häkte. Det är\r\nviktigt att få regeringen i Turkiet och i de andra\r\nländer där liknande övergrepp sker att inse, att när\r\npoliser och militärer våldtar, är det en form av\r\ntortyr. Det är brott, och de ansvariga måste ställas\r\ninför rätta.</pre><pre>I en fullkomligt snedvriden rättsuppfattning kan\r\ndet i stället hända att kvinnan bestraffas ytterligare.\r\nI t.ex. Pakistan kan kvinnor som åtalas för\r\nutomäktenskapliga förbindelser -- och dit räknas\r\nvåldtäkt -- dömas till spöstraff, fängelse eller stenas\r\ntill döds. En våldtagen kvinna får alltså inte\r\nberättigat stöd från samhället, utan hon kan i stället\r\nriskera att bestraffas ytterligare och dödas. Vad är\r\ndet för en tid vi lever i?</pre><pre>Många kvinnor har riskerat sin säkerhet och sin\r\nsociala ställning för att föra ut information om\r\növergrepp. De har försett världsopinionen med ett\r\nredskap för påtryckningar mot regeringarna. Det\r\nvore ett svek att nu inte använda det. Vi måste låta\r\nden tid vi lever i bli en tid med respekt för\r\nmänskliga frioch rättigheter.</pre><pre>Anf. 91  GÖRAN LENNMARKER (m):</pre><pre>Herr talman! Läget i Europa har aldrig varit så ljust\r\nsom nu. Kommunismen har fallit, och de\r\nsocialistiska strukturerna avvecklas i en rasande\r\ntakt. Civilisationen sprids raskt österut, för att\r\nanvända en vanlig rysk formulering.</pre><pre>Det är viktigt att Europa lär sig av misstagen från\r\ndet förgångna. Efter första världskriget tillskapades\r\nmånga nya självständiga länder: Finland, Estland,\r\nLettland, Litauen och Polen, för att nämna fem av\r\nvåra grannländer. Men självständigheten varade\r\nbara i 20 år för de flesta av dem. Misstaget då var\r\natt det inte byggdes upp någon europeisk\r\nsamarbets- och säkerhetsstruktur. De stora\r\nländerna bestämde, och småstaterna fick anpassa\r\nsig.</pre><pre>Den viktigaste frågan nu är att skapa en europeisk\r\nsäkerhetsordning, så att de många nya\r\ndemokratierna och nya staterna kan känna sig\r\ntrygga och koncentrera arbetet på att säkra\r\ndemokratin och utveckla ekonomin.</pre><pre>EG knyter till sig många av de nya demokratierna.\r\nPolen, Tjeckoslovakien och Ungern har redan slutit\r\nett associationsavtal. Det är viktigt att denna politik\r\nfortsätter. Det är en viktig stabiliserande faktor i\r\nEuropa.</pre><pre>EG spelar en central roll men har svårt att ge\r\nsäkerhetsgarantier utanför den egna\r\nmedlemskretsen, eller den västeuropeiska\r\nunionen, i alla fall under överskådlig tid.</pre><pre>Kan inte de nya demokratierna och de nya länderna\r\nvara neutrala? Det är en fråga som ibland\r\nframkastats i debatten. Vi kan tänka efter själva\r\nhur det vore: ett tjugotal säkerhetspolitiskt\r\nsjälvständiga länder i Östoch Västeuropa. Det\r\nskulle vara en instabil och ohållbar lösning. Frågan\r\när dessutom vad länderna skulle vara neutrala i\r\nförhållande till. Risken är stor att åtskilliga länder\r\ninte alls skulle vara neutrala i förhållande till\r\nvarandra.</pre><pre>ESK-processen, eller Helsingforsprocessen som\r\nden är mera känd som i Östeuropa, spelade en\r\nviktig roll för att introducera framför allt begreppet\r\nmänskliga rättigheter i de socialistiska länderna.\r\nESK har dock visat sin begränsning i samband med\r\nkriget i Kroatien. När de bränner till saknar den\r\nkraft för att man skall kunna ingripa.</pre><pre>Att ESK likt påven saknar egna divisioner behöver\r\ndock inte innebära maktlöshet. Det ställer nu krav\r\npå fantasi och konstruktivitet att bygga ut ESK i\r\nriktning mot en europeisk säkerhetsordning.</pre><pre>NATO har varit Västeuropas dominerande\r\nsäkerhetsanordning. Endast några få procent av\r\nVästeuropas medborgare, däribland vi svenskar,\r\nhar stått utanför. NATO representerar tre viktiga\r\nfaktorer. Det har militär styrka. Det har en\r\nintegrerad kommandostruktur. Det bygger på en\r\naktiv amerikansk närvaro i Europa.</pre><pre>Det nybildade North Atlantic Cooperation Council\r\nkan möjligtvis utvecklas i riktning mot en europeisk\r\nsäkerhetsordning. De flesta av de nya\r\ndemokratierna i öst skulle gärna se att så blir fallet.</pre><pre>En av Polens ledande politiker uttryckte det så här:\r\nPolen har blivit delat fyra gånger. Vi ligger där vi\r\nligger, mellan två stora länder. Vi vill bli\r\nmedlemmar i NATO. Tyskland är redan med. Vi\r\nhoppas att också Ryssland kommer med. Då finns\r\nvi alla tre i samma ordning under amerikanskt\r\nhögsta befäl. Det är den bästa garanti som står att\r\nfå.</pre><pre>Sådana tankegångar är inte ovanliga. De hörs inte\r\nbara i Centraleuropa och Baltikum. Faktiskt\r\nformuleras de på liknande sätt av ledande personer\r\ni Kiev och Moskva.</pre><pre>Vad skall vi göra i Sverige? Det viktigaste för oss är\r\natt medverka i skapandet av en europeisk\r\nsäkerhetsordning. Skall den fungera så måste alla\r\ndelta.</pre><pre>Det finns dock de som vill att Sverige skall isolera\r\nsig och krypa inom sitt skal, säga nej till Europa.\r\nMen det vore en felaktig väg. Även av högst\r\negoistiska skäl, nämligen med tanke på vår egen\r\nfred och säkerhet, är det viktigt att vi deltar.\r\nKonflikter, kriser och krig i Europa skulle också\r\npåverka oss. Vår säkerhet är betjänt av stabila,\r\ndemokratiska och välmående grannar.</pre><pre>Vår viktigaste uppgift nu är att säkra och stärka\r\nEuropas sammanhållning, att på olika sätt främja\r\nintegrationen både inom Västeuropa och med de\r\nnya demokratierna i öst.</pre><pre>Det kan vi göra efter följande fyra linjer:</pre><pre>Den första är att fullfölja integrationen i\r\nVästeuropa genom EES och medlemskap i EG.</pre><pre>Den andra är att föra en aktiv politik, med stöd i\r\nintegrationen, gentemot de nya demokratierna i\r\nCentraloch Östeuropa, naturligtvis inte minst\r\ngentemot våra grannländer på andra sidan\r\nÖstersjön.</pre><pre>Den tredje är att spela en aktiv roll i framväxten av\r\nen europeisk säkerhetsordning. I kraft av\r\nordförandeskap i ESK, som Sverige så småningom\r\nkommer att få, kan vi naturligtvis spela en extra\r\nliten roll.</pre><pre>Den fjärde är, och det har betonats många gånger,\r\natt bibehålla en tillräcklig försvarskapacitet som en\r\ngaranti ifall utvecklingen går snett.</pre><pre>Den europeiska säkerhetsordningen är en aktuell\r\nfråga, och det brådskar. Vi kan inte vänta på att de\r\nnya länderna skall utveckla en stabil och säker\r\ndemokrati och en stabil och säker ekonomi innan\r\nden skall kunna skapas. Tvärtom är säkerheten en\r\nförutsättning för att processen skall kunna\r\nfullföljas. Tack, herr talman!</pre><pre>Anf. 92  MARGARETA VIKLUND (kds):</pre><pre>Herr talman! Trots allt positivt som händer i f.d.\r\nSovjetunionen känner många en stor ängslan inför\r\ndet ovissa som den nya situationen medför. Det\r\nsom framför allt oroar är att Sovjetunionens\r\nförvandling från en supermakt till det mer eller\r\nmindre löst sammanhållna Oberoende staters\r\nsamvälde, OSS, inte har åtföljts av en lika snabb\r\navveckling av den f.d. supermaktens militära\r\nredskap.</pre><pre>Den tidigare politiska situationen medförde en\r\nstram kontroll av en av världens största, mest\r\ndisciplinerade och välutrustade krigsmakter. Detta\r\ntillstånd existerar inte längre.</pre><pre>Många känner i dag en stor oro för alla de\r\nkärnvapen som finns i olika stater i det nya\r\nsamväldet. Enligt den nyligen utkomna rapporten\r\nNedrustningspolitik och rustningskontroll finns ca\r\n27 000 taktiska och strategiska kärnvapen utspridda\r\npå ett flertal republiker och ett flertal olika\r\nvapenslag inom f.d. Sovjetunionen.</pre><pre>President Jeltsin har varit på statsbesök i\r\nStorbritannien, USA, Canada och Frankrike.\r\nJeltsin har enligt massmedierna bett om råd när det\r\ngäller kärnvapenarsenalen i f.d. Sovjetunionen.\r\nUnder januari 1992 kom de båda presidenterna\r\nJeltsin och Bush ut med två parallella\r\nnedrustningsutspel. De mottogs med ömsesidig\r\nrespekt och välkomnande.</pre><pre>De flesta är överens om att det blir och att det\r\nmåste bli någon form av övervakning av\r\nkärnvapnens decimering och förvar. I dag kan vi på\r\nVästerlånggatan och Drottninggatan se f.d.\r\nsovjetmedborgare sälja souvenirer från den f.d.\r\nsovjetiska armén. Det vore mer än olyckligt om\r\nförsäljningen också skulle börja gälla kärnvapen till\r\nmindre nogräknade stater.</pre><pre>Det är bra, och det brådskar, att regeringen\r\nundersöker olika möjligheter att i samarbete med\r\nandra länder och berörda organisationer förhindra\r\nspridningen av kärnvapen, kärnvapenteknologi och\r\nklyvbart material samt andra\r\nmassförstörelsevapen. De mest angelägna\r\nåtgärderna i de sammanhangen är dels\r\nutformningen av svenskt stöd till de f.d.\r\nsovjetrepubliker som försöker eliminera kärnvapen\r\npå sitt territorium, dels ökade insatser för att\r\nåstadkomma bättre säkerhet hos\r\nkärnkraftsanläggningarna i Baltikum, Ryssland och\r\nUkraina.</pre><pre>Det är också bra att Sverige verkar för att ett avtal\r\nför ett heltäckande förbud mot kemiska vapen sluts\r\nunder detta år och att existerande kontrollregimer\r\nför alla kategorier massförstörelsevapen stärks.</pre><pre>FN:s säkerhetsråds ökade intresse för att förhindra\r\nspridningen av massförstörelsevapen visar att FN\r\nkan spela en viktig roll i centrala\r\nnedrustningsfrågor, även om stormakternas\r\nkärnvapennedskärningar sker i bilaterala eller\r\nunilaterala former.</pre><pre>Jag vet att detta är en mycket känslig fråga som\r\nhandlar om ett lands inre angelägenheter, men jag\r\nvet också att människor har en mycket stark oro för\r\nden stora mängd kärnvapen som finns inte långt\r\nfrån vårt lands gränser.</pre><pre>Herr talman! Frihet är ett starkt ord med många\r\ndimensioner. Mänskliga rättigheter är ett annat\r\nmycket starkt laddat begrepp.</pre><pre>Ett föga uppmärksammat område vad avser\r\nmänskliga rättigheter är religionsfriheten. I en\r\nnyligen publicerad Sifo-undersökning visades att\r\nendast 28 % av de tillfrågade ansåg religiös\r\nförföljelse vara ett fullgott skäl för en asylsökande\r\natt få stanna i vårt land. Detta indikerar en\r\nbristande medvetenhet om religionsfrihetens\r\nbetydelse för den mänskliga friheten i dess helhet.</pre><pre>Alla ledamöter i denna kammare torde vara\r\nmedvetna om att rätten att fritt bekänna och utöva\r\nsin religion kränks å det grövsta i många länder. Det\r\nfinns ingen anledning att i detta sammanhang peka\r\nut något enskilt land. Jag vill dock här påpeka\r\nvikten av att regeringen uppmärksammar detta\r\nproblem i sitt internationella arbete med MR-\r\nfrågor.</pre><pre>Det sägs i bl.a. internationella sammanhang att\r\ntiden nu är mogen för att vidga begreppet\r\nmänskliga rättigheter så, att det får en fördjupad\r\ndimension inom de ekonomiska, sociala och\r\nkulturella områdena. Det skulle i så fall också\r\nkunna inkludera kvinnans situation i världen, som\r\nhar berörts tidigare här i dag.</pre><pre>Enligt FN:s barnfond Unicef kan den höga\r\ndödlighet och sociala utfrysning som miljontals\r\nflickor i framför allt Asien, Afrika och\r\nMellanöstern utsätts för jämföras med apartheid.\r\nJag skulle kunna ge många exempel på hur flickor\r\noch kvinnor behandlas ovärdigt sitt människovärde\r\noch hur respekten för kvinnan i jämförelse med\r\npojkarnas och männens situation i resp. länder\r\nåsidosätts.</pre><pre>Kvinnorna i världen är så utsatta att deras situation,\r\nliksom barnens, måste lyftas fram på ett speciellt\r\nsätt. Kvinnans situation handlar inte bara om\r\njämställdhet utan också om en djupare dimension i\r\nsynen på människan, på människovärdet generellt\r\nsett och på hur den enskilda människan upplever\r\nsitt eget värde och sin integritet. Det måste finnas\r\nen balans mellan kvinnors och mäns rättigheter.\r\nDet handlar inte enbart om jämställdhet.</pre><pre>Jag anser att Sverige i FN och i andra sammanhang\r\nintensivt skall verka för att begreppet mänskliga\r\nrättigheter också inbegriper kvinnans situation i\r\nvärlden.</pre><pre>Anf. 93  YLVA ANNERSTEDT (fp):</pre><pre>Herr talman! Jag vill börja med att uttrycka mitt\r\nmissnöje med den debattordning som har\r\nintroducerats. Jag tycker att den begränsar\r\nriksdagsledamöternas möjligheter att tala om de\r\nämnen som ligger dem varmast om hjärtat och att\r\npå ett rimligt sätt komma in i debatten när det gäller\r\nde olika ämnesområdena.</pre><pre>Herr talman! Jag tänkte tala något om kvinnors\r\nmöjligheter i EG. Det förs ju i Sverige en debatt\r\nsom inte förs någon annanstans än här i Norden,\r\noch man hyser farhågor för att förhållandena för\r\nsvenska kvinnor skulle bli försämrade, eller rent av\r\nförfärliga, när man blir medlem i EG.</pre><pre>Man kan fråga sig varför denna debatt har\r\nuppkommit -- den förs alltså inte ute i Europa. När\r\nkvinnor i Europa tillfrågas om deras syn på EG-\r\nmedlemskapet är alla mycket positivt inställda. De\r\nser EG som en hjälp och ett stöd i deras kamp för\r\nbättre villkor på arbetsmarknaden och större\r\njämställdhet.</pre><pre>I Sverige är det framför allt tre områden som tas\r\nupp till diskussion: kvinnor och förvärvsarbte,\r\nkvinnor i offentlig sektor och jämställdheten.</pre><pre>När man ser på förvärvsfrekvensen i olika länder,\r\nkan man inte nöja sig med att säga att\r\nförvärvsintensiteten för kvinnor i EG är si eller så\r\nhög. Man måste särskilja länderna. I Danmark är\r\nförvärvsfrekvensen för kvinnor 78 %, medan den i\r\nGrekland ligger på 37 %. I alla länder har dock\r\nförvärvsintensiteten bland kvinnor ökat efter\r\nmedlemskapet. Det är viktigt att ha detta i minnet,\r\noch förvärvsfrekvensen stiger hela tiden.</pre><pre>Kvinnornas olika förvärvsintensitet ute i Europa\r\nberor på religionens inflytande, på kvinnornas\r\nutbildningsnivå, på kulturmönstret i landet och\r\nibland som i Tyskland på fackligt inflytande. Där\r\nhar lärarfacket bestämt sig för att lärarna inte skall\r\narbeta efter kl. 13.00. Då måste barnen gå hem, och\r\nvem skall då ta hand om dem? Det finns alltså\r\nmånga olika anledningar till att förvärvsfrekvensen\r\nför kvinnor kan vara olika.</pre><pre>När man ser på vårt kommande inträde i EG visar\r\ndet sig att det kommande medlemskapet redan nu\r\nbetyder en ny arbetsmarknad för kvinnor. Plötsligt\r\nfinns det betydligt större efterfrågan på kvinnor\r\nmed språkkunskaper. Det är ju kvinnorna i Sverige\r\nsom har de bästa språkkunskaperna.</pre><pre>I de flesta länder kan man också notera en allmän\r\ntillväxt. Om åtminstone en försiktigt beräknad del\r\nav Cecchinirapporten -- i vilken man räknade med\r\n2--5 miljoner nya jobb -- skulle förverkligas,\r\nbetyder detta omsatt till svenska förhållanden\r\nungefär 150 000 nya jobb. 20 % av dessa skulle\r\nrimligen förläggas till tjänstesektorn, som är den\r\nsektor där man finner de flesta kvinnorna.</pre><pre>Alla utvecklade marknadsekonomier har en stor\r\ntjänstesektor. Skillnaden mellan Sverige och andra\r\nindustriländer är att en oändligt stor del av vår\r\ntjänstesektor finns inom offentlig sektor. Det är\r\nbara kommunist- och socialistländer som har\r\nliknande förhållanden.</pre><pre>Det finns inga tecken på en minskad efterfrågan på\r\nden typ av tjänster där kvinnorna arbetar: vård,\r\nomsorg och utbildning. I EG är det naturligtvis inte\r\nmöjligt att ha så många monopol som vi har när det\r\ngäller stat och kommun. Å andra sidan betyder\r\ndetta fler arbetsgivare för kvinnor, möjlighet att\r\nstarta eget och också ökade krav på bättre och fler\r\ntjänster av den här typen. Sammantaget bör alltså\r\ndetta gynna kvinnorna och kvinnornas\r\narbetsmarknad.</pre><pre>EG har arbetat fram tre olika\r\njämställdhetsprogram som alla syftar till bättre\r\nvillkor på arbetsmarknaden, lika tillträde till\r\nutbildning och lika sociala rättigheter. EG-\r\nländernas lagstiftning i fråga om jämställdheten är\r\nmera skärpt än i Sverige. Vi kommer att bli tvungna\r\natt vidta åtgärder för att vår\r\njämställdhetslagstiftning skall komma i nivå med\r\nEG:s. Sedan vet vi ju att lagstiftning är en sak\r\nmedan verkligheten är en annan. Detta gäller för\r\nsåväl EG-länderna som Sverige.</pre><pre>Sammanfattningsvis utgör inte EG-medlemskapet\r\npå något sätt ett hot mot de svenska kvinnorna och\r\nderas jobb. Det verkligt stora hotet uppkommer\r\nom vi missköter vår ekonomi, om tillväxten inte\r\nkommer i gång. Vi räknar ju alla ändå med att ett\r\nmedlemskap skall bidra till en förbättrad och en\r\nökad tillväxt, vilket verkligen gynnar kvinnorna på\r\nden svenska arbetsmarknaden.</pre><pre>\r\nAnf. 94  BERITH ERIKSSON (v):</pre><pre>Herr talman! Till att börja med tycker jag att vid\r\ndessa särskilda stora debatter också någon från\r\nregeringen borde ha uthållighet att sitta kvar så\r\nlänge som det finns talare i kammaren.</pre><pre>Vi måste bli bättre och aktivare, och vi måste\r\nanstränga oss ytterligare för att genom och i våra\r\ninternationella fora -- såsom FN, ESK och\r\nEuroparådet -- utveckla konfliktlösningsmodeller\r\ndär fredliga medel kan användas.</pre><pre>I FN, i ESK och i Europarådet skrivs och utarbetas\r\nfortgående konventioner -- regler för hur umgänget\r\nmellan länder skall gå till, för att utveckla\r\ndemokratin och för att värna människor och miljö.</pre><pre>Det krävs även -- och det har tagits upp av flera\r\ntalare här i dag -- att det finns regler och modeller\r\nför att övervaka att länder följer de åtaganden som\r\nde har gjort. Det måste också finnas modeller och\r\nberedskap för en aktiv konfliktlösning. Att lösa\r\nkonflikter med väpnat våld är aldrig en framkomlig\r\nväg. Det ger aldrig en bestående varaktig fred. Det\r\nbakomliggande problemet, konflikten, måste lösas.\r\nFrånvaron av krig är inte liktydigt med fred, men\r\ndet är ett första steg och förutsättningen för att man\r\nskall kunna ta itu med konfliktlösningsarbetet.</pre><pre>Svenska män står nu beredda att delta i en\r\nfredsbevarande styrka i det sönderfallande\r\nJugoslavien. Det sägs att det är ett riskfyllt\r\nuppdrag. Det känns kanske särskilt obehagligt att\r\nveta att Sverige har stått för en stor del av\r\nJugoslaviens vapenupprustning.</pre><pre>Jugoslavien var 1989 den tredje största köparen av\r\nsvenska vapen. Man köpte då vapen från Sverige\r\nför 601 milj. kr. Detta är ännu ett exempel på att\r\nvapenexport till länder med inre konflikter leder till\r\natt militariseringen förvärrar situationen.</pre><pre>Det förflutna kan inte göras ogjort, men man kan\r\noch bör dra slutsatser inför framtiden av dessa\r\nerfarenheter. De ansträngningar som nu görs för att\r\nlösa konflikten i det forna Jugoslavien borde ha\r\ngjorts mycket tidigare. ESK hade varit en\r\nlämpligare medlare än EG.</pre><pre>I andra delar av Europa, bl.a. i Turkiet och inom\r\nOSS, finns också konflikter som måste lösas och\r\nsom annars riskerar att resultera i stora mänskliga\r\nlidanden som väpnat våld alltid innebär.</pre><pre>I Turkiet arbetar olika krafter för att skapa kaos.\r\nKonflikten trappas upp för varje dag. Under de\r\nsenaste månaderna har 35 000 människor tvingats\r\neller valt att fly från sina hem på grund av\r\noroligheterna. Under de senaste två veckorna har\r\n80 nyckelpersoner från oppositionen försvunnit\r\neller hittats mördade. Partisekreteraren från det\r\npolitiska partiet SHP Oktay Türkmen och en\r\npartifunktionär från HEP i Cirt är två av dessa\r\npersoner.</pre><pre>En väpnad konflikt inom ett land kan handla om att\r\nstörta och ersätta den centrala makten. När det\r\ngäller den kurdiska konflikten i Iran, Irak och\r\nTurkiet handlar det om en konflikt mellan staten\r\noch nationaliteten. Den kurdiska befrielsekampen\r\nsträvar inte efter att störta centralmakten utan\r\ngäller endast kurdernas egna nationella och\r\nmänskliga rättigheter. Den kampen kan beskrivas\r\nsom en fortsättning på den nationella antikoloniala\r\nkampen, en kamp mot de orättvisor som de gamla\r\nkolonialmakterna åstadkom genom gjorda\r\ngränsdragningar.</pre><pre>Vi kan inte skylla på att vi inte vet hur situationen\r\när för kurderna i Turkiet. Vi visste vad som pågick\r\ni Irak. Vi visste hur spänningarna trappades upp i\r\nJugoslavien -- ändå sålde vi vapen dit -- och vi kan\r\nkonstatera att riskerna för väpnade konflikter inom\r\nOSS ökar. Vi vet detta och vi måste ta initiativ till\r\nkonfliktlösningar innan konflikten, hatet och\r\nlåsningarna har nått den nivå som vi nu har\r\nbevittnat i Jugoslavien.</pre><pre>Om situationen i Europa skall kunna bli så ljus som\r\nmånga talare i dag anser att den är, då krävs det att\r\nvi hittar fungerande konfliktlösningsmodeller för\r\natt undvika väpnade konflikter.</pre><pre>Anf. 95  FREDRIK REINFELDT (m):</pre><pre>Herr talman! Det är svårt att vara ung. Det är ingen\r\nnyhet i och för sig. Det har alltid varit svårt att vara\r\nung och så är det även i dag. Med det menar jag inte\r\natt det är svårt att i egenskap av ung riksdagsman\r\nkomma in i slutet av en lång debatt. Snarare\r\nhandlar det om en reflexion som jag gör när jag\r\nträffar unga människor som vill diskutera och höra\r\nhur vi ser på EG och på ett svenskt EG-\r\nmedlemsskap.</pre><pre>Efter att ha lyssnat på debatten i dag, som var\r\nmycket lång och innehållsrik, kan jag förstå att det\r\ntrots allt rör sig om många berättigade frågor som\r\nunga människor har.</pre><pre>Debatten som har förts i dag är en mycket initierad\r\ndebatt. Den handlar till stor del om hur olika avtal\r\nslår och hur Sverige och svenskarna kan komma att\r\npåverkas. Men framför allt handlar den mycket om\r\nhur det politiska beslutsfattandet skall ske ute i\r\nEuropa och hur Sverige kan påverka denna\r\nbeslutsprocess. Det är en markant skillnad jämfört\r\nmed den bild som man får av Europa när unga\r\nmänniskor försöker diskutera EG.</pre><pre>Det är kanske inte så konstigt att politiker\r\ndiskuterar politiskt beslutsfattande, men å andra\r\nsidan är det inte heller märkligt att unga människor\r\ninte diskuterar politiskt beslutsfattande och inte\r\nheller tycker att det är viktigt. Det blir en skarp\r\nkontrast mellan dessa två sätt att tala om EG. Jag\r\ntror att det är en av förklaringarna till att unga\r\nmänniskor säger att EG-debatten snart måste\r\nkomma i gång. Det är inte bara unga människor\r\nsom säger så. Många andra svenskar säger\r\ndetsamma. Alla de som är politiskt bevandrade\r\nanser däremot att debatten har pågått i 20 år och att\r\nden varit väldigt hätsk och livlig under de senaste\r\nåren. Ständigt återkommer vi emellertid till detta\r\npåstående: Det pågår ingen svensk EG-debatt.</pre><pre>Sanningen är väl att det inte pågår någon EG-\r\ndebatt, som har något större genomslag hos unga\r\nmänniskor och hos andra svenskar. Orsaken kan\r\nvara att den förs i för tekniska termer och att den\r\nblir en diskussion om det politiska beslutsfattandet\r\noch dess former snarare än en beskrivning av vilket\r\nslags Europa som Sverige vill tillhöra.</pre><pre>Detta får effekter. När man kommer till skolor och\r\nträffar ungdomar som är nyfikna på Europa och\r\ndess länder, t.ex. Östeuropa, märker man att\r\nnyfikenheten är litet yrvaken. Skolan har ingen\r\nlång tradition av att sätta Europa i centrum.\r\nDetsamma har gällt även för mig. Andra\r\nvärldsdelar har under lång tid stått i fokus för\r\nsvensk politik och för den kunskap som förmedlats\r\ni skolan. Litet yrvaket betraktar de unga\r\nmänniskorna Europa.</pre><pre>Nyfikenheten är inte heller alltid så positiv.\r\nKunskapen om hur Europa ser ut är mycket\r\nbristfällig. Unga människor av i dag kallar sig för\r\ntågluffargenerationen. De har åkt ut i Europa med\r\nryggsäck och besökt de europeiska storstäderna,\r\nmen kunskapen om förutsättningarna att bo och\r\nleva i Europa är liten.</pre><pre>Detta beror på att svenskar i allmänhet är\r\ngeografiskt -- det behöver man bara titta på en\r\nkarta för att kunna förstå --, kulturellt och etniskt\r\nmycket isolerade uppe i norr, vilket vi har varit\r\nunder hela 1900-talet. Denna isolering märks\r\nmycket tydligt när man stöter på unga människor.</pre><pre>Detta förhållande kan vara en del av förklaringen\r\ntill de olyckor och de otrevliga våldshandlingar som\r\nvi sett på sistone. Det kan också vara en förklaring\r\ntill att det är svårt med Europadebatten.</pre><pre>Jag menar att de svenska opinionsbildarna har ett\r\nstort ansvar i detta sammanhang. Detta gäller t.ex.\r\nnär man i skolan diskuterar hur kunskapen\r\nangående ett jaeller ett nej-alternativ inför den\r\nkommande folkomröstningen skall förmedlas.</pre><pre>Hur går man då till väga i skolan? Jo, man bjuder\r\nin en företrädare för ja-sidan och en för nej-sidan.\r\nI princip går det till på det sättet i det svenska\r\nskolväsendet -- precis som om man inte hade någon\r\nkunskap om att trots allt sex av sju riksdagspartier i\r\ndenna kammare i någon mån är för ett svenskt EG-\r\nmedlemsskap och precis som om man inte kände till\r\natt 1991 års val faktiskt gav som resultat att de\r\npolitiska partier, som sade sig företräda ett svenskt\r\nEG-medlemsskap i någon form, fick över 90 % av\r\nrösterna.</pre><pre>Svenska skolan tror ändå att det räcker att bjuda in\r\nen ja- och en nej-företrädare. Det gör, mina\r\nvänner, att de många ja-förespråkare, som trots allt\r\nfinns, inte kommer till tals, och i och med det\r\nkommer inte heller många av de nyanser, som är\r\nväldigt viktiga i ja-sidans budskap, fram.</pre><pre>Detta innebär ett särskilt ansvar för de politiska\r\npartierna som skall beskriva sin vision: vad vi vill\r\ngöra med ett svenskt EG-medlemsskap.</pre><pre>Medborgarnas Europa står i centrum för\r\nmoderaterna. För oss moderater är det viktigt att\r\njust den enskilda människan skall få komma ut i\r\nEuropa och möta européer över gränserna.\r\nPolitiska beslut skall inte få stå i vägen.</pre><pre>Jag tycker att det är oroväckande att\r\nsocialdemokraterna, likt Buchanan i USA som\r\nsäger ''America first'', slår fast att Sverige är unikt.\r\nJag ser nämligen stora kopplingar mellan dessa två\r\nolika slogans. Det finns en isoleringstendens hos\r\nsocialdemokraterna, vilken tyder på att de tycker\r\natt det är viktigare att de politiska partierna förs\r\nnärmare varandra. Jag tycker vi fått bevis för detta\r\näven här i dag. Jag tycker också att detta verkar\r\nligga bakom socialdemokraternas uttryckssätt ''den\r\nsocialdemokratiska gemenskapen''.</pre><pre>Mot detta, ställer moderaterna Medborgarnas\r\nEuropa. Det handlar inte enbart om ett politiskt\r\nprojekt utan om ett projekt i syfte att föra\r\nmänniskor närmare varandra. Det är därför vi skall\r\ngå med i EG.</pre><pre>Anf. 96  ELISABETH FLEETWOOD (m):</pre><pre>Herr talman! Det är i dag när det gäller Etiopien en\r\nhistorisk dag. Aktionen för politiska fångar i\r\nEtiopien har för en liten stund sedan upplösts i\r\nmedvetande om att det inte längre finns några\r\npolitiska fångar i nationen Etiopien.</pre><pre>Låt mig börja från början. Aktionen, som har\r\narbetat mycket tyst under många år, bildades 1976.\r\nDet var länsläkaren i Karlstad Arnt Meyer-Lie och\r\nChristopher Toll som hade uppmärksammat en\r\nartikel av en man vid namn Ehrenstråle om hur\r\nframför allt kvinnliga fångar, tillhörande både\r\nämbetsmannakåren och den gamla kejserliga\r\nfamiljen, hade satts i fängelse och hur svårt de hade\r\ndet.</pre><pre>Väldigt snart utökade Aktionen sin verksamhet\r\näven till att gälla manliga fångar. Naturligtvis ville\r\nvi verka för alla politiska fångar. Och vi behövde\r\ninte sakna arbete.</pre><pre>Den etiopiska diktaturen under Mengistu gjorde\r\nsig skyldig till våldsamma kränkningar av de\r\nmänskliga rättigheterna. Vem som helst kunde\r\nringa ett telefonsamtal och anklaga någon för\r\nantirevolutionär verksamhet, vilket ledde till att\r\ndenna person togs om hand. Ofta överlevde denna\r\nperson inte nästa morgon.</pre><pre>En grupp fångar utsattes för psykisk tortyr genom\r\natt någon varje måndag gick in till fångarna och\r\nplockade ut en och sade: Ta med dig din filt. Du\r\nbehöver den inte längre. Efter en stund hördes\r\nskott från fängelsegården.</pre><pre>Detta fortsatte vecka efter vecka, och fångarna\r\nundrade vem som skulle vara nästa offer.</pre><pre>Vi har, som jag sade, arbetat i det tysta och försökt\r\nskaffa medel för att hjälpa dessa fångar med\r\nlivsmedel, mediciner, förbandsmaterial och böcker,\r\neftersom fångarnas barn fick följa med in i\r\nfängelserna och därför inte fick tillgång till någon\r\nskola.</pre><pre>Vi samarbetade med Amnesty International, som\r\nförst satte oss på spåret, med Röda korset, med\r\nandra hjälporganisationer, med Johanniterorden\r\noch med olika församlingar i Sverige.</pre><pre>I Etiopien hade vi modiga människor som tog emot\r\nhjälpen och som många gånger med fara för sina\r\negna liv spridde den till dem som behövde den bäst.</pre><pre>Aktionen har arbetat helt oegennyttigt. De som har\r\nrest för vår räkning till Etiopien har betalt alla sina\r\nresor själva. Alla pengar har gått till fångarna.</pre><pre>Vi har besökt ambassadörer. Vi har skickat folk till\r\nEtiopien, och vi har gjort uppvaktningar. Den sista\r\nambassadören för denna regim besökte vi den 13\r\nmaj förra året. Han var då mycket missnöjd med\r\nsvensk press, som inte talade om hur bra det var i\r\nEtiopien och vilka vänskapliga förbindelser man\r\nhade med Sverige. Efter cirka en vecka föll\r\nregimen, och han försvann till USA.</pre><pre>Vi har nu funnit att alla politiska fångar har kommit\r\nut ur fängelserna. Och vi är oerhört tacksamma för\r\ndet. Det är ett historiskt tillfälle. Jag tror att det är\r\nhistoriskt att man kan lägga ned en sådan\r\naktionsgrupp i, skulle jag vilja säga, förvissningen\r\nom att vi som arbetar för den inte behövs mer. Men\r\nnaturligtvis är vi redo att gripa oss an arbetet igen\r\nom så skulle behövas. Men vi hoppas och tror att\r\nvår verksamhet på detta område i Etiopien är\r\navslutat.</pre><pre>Däremot är naturligtvis inte biståndsgivningen till\r\nde frigivna fångarna och till deras familjer, till\r\nframför allt ungdomen och barnen, avslutad. Men\r\ndet anser vi hör till det normala bistånd som utgår\r\nfrån Sverige och som har varit en tradition under så\r\nmånga år tillbaka. Vi har ju haft förbindelser med\r\nEtiopien sedan decennier tillbaka.</pre><pre>Herr talman! Det känns väldigt fint att kunna säga\r\natt det i dag inte finns några politiska fångar i\r\nEtiopien.</pre><pre>Anf. 97  BIRGITTA WISTRAND (m):</pre><pre>Herr talman! När den svenska räntan chockhöjdes\r\ni december förra året angav riksbankschefen att\r\nomvärldens bristande kunskap om Sverige var ett\r\nav skälen till höjningen. Utländska banker och\r\ninvesterare var helt enkelt osäkra på vad Sverige\r\nstod för och vad dess finanspolitik gick ut på.\r\nDärför är det viktigt att statsministern och andra\r\nministrar reser runt i världen på regelrätta\r\n''roadshows'' och presenterar det nya Sverige, det\r\nnya svenska tänkandet och det nya svenska\r\nnäringslivet. Redan nu märks ett nyfött intresse ute\r\ni världen för åtminstone statsministern, och jag\r\nhoppas att det åtminstone på sikt skall gälla även\r\nSverige.</pre><pre>Detta växande intresse behöver följas upp med\r\nanvändbar och intresseväckande informtion om\r\nSverige som ett land att besöka, investera i, studera\r\noch göra affärer med.</pre><pre>Man kan undra vem som skall ge sådan\r\ninformation. I första hand är det faktiskt vi\r\nsvenskar här hemma och utomlands som skapar\r\nbilden av vårt land. De svenskar som arbetar\r\nutomlands är naturligtvis särskilt betydelsefulla.\r\nTurister och andra som besöker Sverige kan också\r\nbli våra framtida ambassadörer -- nota bene om de\r\nhar fått ett gott intryck av och ett gott bemötande i\r\nSverige.</pre><pre>Men alltför få vet tillräckligt om Sverige för att\r\nkunna svara på frågor från intresserade\r\nutlänningar. Därför är det viktigt att vi lär oss mer\r\nom Sverige och att vi på det sättet kan lära andra\r\nmer om Sverige.</pre><pre>Informationen och identiteten var emellertid frågor\r\nsom sattes på undantag av den förra regeringen.\r\nDärför är det glädjande att den nya regeringen\r\nfattar beslut om att öka anslagen till information.\r\nMen det som oroar mig är att så mycket pengar\r\nskall ges till Svenska institutet.</pre><pre>Svenska institutet har varit föremål för många\r\nutredningar under åren. Och alla utredningar har\r\nslutat på ungefär samma sätt, nämligen att man\r\nönskar mer samarbete, mer samverkan, en\r\nintegrerad Sverigebild och en mer professionell\r\ninformationsverksamhet.</pre><pre>Därför känns det litet oroande då näringsministern\r\ni sin proposition om exportrådet talar om mer\r\nsamarbete mellan exportrådet och Svenska\r\ninstitutet, något som man alltså har talat om i 20 år\r\nutan att man har kunnat åstadkomma detta.</pre><pre>Vid ett tillfälle gav den förra regeringen t.o.m. 30\r\nmilj.kr. extra för att en samverkan skulle\r\nåstadkommas. Men nästa utredning kunde bara\r\nkonstatera att någon samverkan inte hade kommit\r\ntill stånd. Därför ser jag med oro på en utveckling\r\ndär Svenska institutet på nytt skall få samma\r\nuppdrag. Jag tror inte att det är Per Westerbergs\r\nmening att ge samma gamla signaler. Därför skulle\r\njag vilja diskutera hur en sådan framtida samverkan\r\nom information utomlands skulle kunna se ut.</pre><pre>Vi behöver närma oss Europa -- det talar alla om.\r\nDärför skulle vi behöva satsa på Europa och på\r\ninformationen om Sverige i Europa. Vi tror ju ofta\r\natt Sverige är känt utomlands. Men utredning efter\r\nutredning visar att så inte är fallet. Men kunskapen\r\nom Sverige växlar oerhört mellan olika länder. Man\r\nkan t.o.m. se att kunskapen om Sverige växlar i ett\r\nland som Tyskland, där man i den norra delen av\r\nlandet naturligtvis vet mer om Sverige än vad man\r\nvet i den södra delen. Därför kan vi alltså inte tänka\r\noss att informera om Sverige på samma sätt i hela\r\nEuropa, utan varje land kräver sin information.\r\nDärför kan vi inte, som många gör, tala om att vi\r\nskall informera om Sverige inför EG, utan vi får ta\r\nvarje land och varje språk för sig.</pre><pre>På samma sätt behöver vi också hitta ett varumärke\r\nför Sverige. I dag använder man olika varumärken\r\ni olika länder. Men jag tror inte att det finns något\r\nföretag som skulle våga ha olika varumärken på\r\nvarje marknad, utan varumärket är något som man\r\nladdar, något som man är rädd om och något som\r\nman försöker slå fast och introducera.</pre><pre></pre><pre>Därför tror jag att det är viktigt att den nya\r\nregeringen tar på sig uppgiften att hitta ett\r\nvarumärke för det nya Sverige.</pre><pre>Även om många skulle önska att Svenska Institutet\r\nskulle få en ny instruktion, en ny styrelse och en ny\r\norganisation, tror jag att det vore viktigare att\r\nregeringen gav besked om informationens syfte och\r\nomfattning, att den talade om att Sverige befinner\r\nsig i en internationell värld och att positiv\r\ninformation om Sverige är betydelsefull. Därefter\r\nkan det vara dags att tala om vilka (eller vilket)\r\norgan som skall ha uppgiften att utföra detta\r\nbetydelsefulla arbete. Därefter kan man tala om\r\nstyrelse och organisation. Det tar lång tid att bygga\r\nupp kunskapen om ett land, och därför brådskar\r\ndet.</pre><pre>Den utrikespolitiska debatten var härmed avslutad.</pre><pre>Beslut om samlad votering</pre><pre>Beträffande de på föredragningslistan upptagna\r\närendena, konstitutionsutskottets betänkanden\r\nKU23 och KU24, skatteutskottets betänkanden\r\nSkU14 och SkU15, justitieutskottets betänkande\r\nJuU9, försvarsutskottets betänkanden FöU7 och\r\nFöU8 samt socialförsäkringsutskottets betänkande\r\nSfU7, beslöt kammaren på förslag av förste vice\r\ntalmannen att de fick företas till avgörande i ett\r\nsammanhang sedan debatten i alla dessa ärenden\r\navslutats.</pre><pre>5 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:75 till utbildningsutskottet</pre><pre>1991/92:87 till socialförsäkringsutskottet</pre><pre>1991/92:94 till utbildningsutskottet</pre><pre>1991/92:97 till näringsutskottet</pre><pre>1991/92:99 avsnitt 7.1 till försvarsutskottet i övrigt\r\ntill näringsutskottet</pre><pre>1991/92:101 och 102 till försvarsutskottet</pre><pre>1991/92:124 till arbetsmarknadsutskottet</pre><pre>1991/92:149 till socialförsäkringutskottet</pre><pre>6 §  Föredrogs konstitutionsutskottets betänkande\r\n1991/92:KU23 Sekretess inom rättsväsendets\r\ninformationssystem (prop. 1991/92:73).</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>7 §  Föredrogs konstitutionsutskottets betänkande\r\n1991/92:KU24 Vissa riksdagsfrågor.</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>8 §  Föredrogs skatteutskottets betänkande\r\n1991/92:SkU14 Ändringar i uppbördslagens regler\r\nom överföring av skatt till främmande stat (prop.\r\n1991/92:82).</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>9 §  Föredrogs skatteutskottets betänkande\r\n1991/92:SkU15 Förtidsåterbetalning av\r\npreliminär skatt.</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>10 §  Föredrogs justitieutskottets betänkande\r\n1991/92:JuU9 Regional ledningsorganisation inom\r\npolisen (prop. 1991/92:52).</pre><pre>Anf. 98   KARL GUSTAF SJÖDIN (nyd):</pre><pre>Herr talman! Inledningsvis måste jag få\r\nkommentera en liten kuriositet i den här debatten,\r\nnämligen att jag och min utskottsordförande\r\nBritta Bjelle båda är bosatta i Luleå, Norrbotten.\r\nVi står nu här i kammaren och skall debattera\r\nlokaliseringen av länspolismästaren i\r\nÖstergötlands län. Detta manar väl till en liten\r\neftertanke om hur långt ifrån dem det berör i den\r\nhär frågan som besluten fattas. Låt vara att vi\r\nbåda är befriade från lokalpatriotismen i\r\nÖstergötland.</pre><pre>Men icke desto mindre är det i justitieutskottet\r\nsom hela saken i praktiken avgörs. Rent logiskt\r\noch förnuftsmässigt är riksdagen inte rätt forum\r\nför denna fråga. Det här är en länsfråga, dvs. en\r\nfråga för de inblandade parterna i Östergötland.\r\nDetta har ju det övervägande antalet av de\r\nregionala och samverkande myndigheterna uttalat\r\nsig om i sina remissvar. De har redogjort och väl\r\nmotiverat var, utifrån sin verksamhet, de tycker\r\natt länspolismästaren skall vara verksam, detta för\r\natt fortsätta sin samverkan med den regionale\r\npolischefen såsom det hittills skett. De regionala\r\nmyndigheterna är lokaliserade till Linköping.</pre><pre>Det finns en liten möjlighet att ledamöterna här i\r\nkammaren förstår att man riskerar att fatta ett\r\ncentralt beslut över huvudet på dem det berör, att\r\nman helt enkelt kör över de inblandades\r\nuppfattning i frågan. Därmed går riksdagen helt\r\nemot de fundamentala skäl som anförs i denna\r\nproposition. Att inte bevilja de önskemål som man\r\nhar i Östergötland i denna fråga är att gå\r\ntvärsemot de intentioner som givits av riksdagen\r\nvad gäller decentralisering och självbestämmande\r\ni regionala frågor.</pre><pre>Jag skall strax redogöra för detaljerna, men först\r\nnågra andra saker.</pre><pre>I diskussionerna i utskottet framhölls att den\r\nmotivering som regeringen angivit var något svag\r\nvad gäller lokaliseringen av länspolismästaren till\r\nLinköping på bekostnad av Norrköping. Den\r\nsistnämnda polismyndigheten är något större med\r\nantalet polistjänster som utgångspunkt. Därför\r\ntillkom den hearing som skulle räta ut en del\r\nfrågetecken. Fast egentligen var det väl ingen av\r\nledamöterna i utskottet som väntat sig något annat\r\nän att resp. polismästare skulle förorda sin stad\r\nsom den mest lämpliga orten för lokaliseringen.</pre><pre>Nu är det kanske inte alltid som en hearing ger de\r\nrätta svaren. Det finns ständigt en risk att man gör\r\nsubjektiva bedömningar som förtar objektiviteten\r\ni beslutet.</pre><pre>Ibland känns det dock befriande att vara\r\nsjälvständig och fatta egna beslut utan att behöva\r\nkomma fram till bästa möjliga kompromiss -- i det\r\nhär fallet, vågar jag påstå, sämsta möjliga\r\nkompromiss. I den här frågan överlade\r\nsocialdemokraterna för sig och regeringspartierna\r\nför sig. Därefter redogjorde man för resultatet\r\ninför utskottsordföranden. Beslutet var förankrat\r\ni två motioner från Norrköpings\r\nriksdagsledamöter, en motion från moderaterna,\r\nfolkpartiet och kristdemokraterna samt en motion\r\nfrån socialdemokraterna.</pre><pre>I sina motioner hade man mycket ambitiöst\r\nframfört de argument som polisstyrelsen i\r\nNorrköping haft vänligheten att sända till\r\nhemadressen hos oss ledamöter i utskottet. Det\r\nsistnämnda var mycket omtänksamt, om än litet\r\nbestickande, enligt min uppfattning. Men\r\nändamålet helgar väl medlen. Det är väl detta som\r\nkallas bypolitik. Själv är jag så oerfaren i dessa\r\nsammanhang -- jag har ju faktiskt bara fem\r\nmånaders erfarenhet av rikspolitik -- att andra får\r\navgöra skillnaden i det här fallet.</pre><pre>Nåväl, under tiden som turerna mellan de olika\r\npartierna inom utskottet pågick hade jag en\r\nenskild överläggning med mig själv ute i\r\nkorridoren, fri ifrån argument som kunde störa\r\nobjektiviteten. Så när min fru ordförande talade\r\nom att utskottet förordat Norrköping, kunde jag\r\nbara lakoniskt meddela min reservation.</pre><pre>Min enskilda överläggning i korridoren hade\r\nvisserligen varit mycket kort, men jag hade ju\r\nändå hela regeringens argument i ryggen för mitt\r\nställningstagande. Jag stödde regeringens förslag.\r\nVarför inte regeringspartierna gjorde detta är en\r\ngåta -- det är deras interna problematik -- men jag\r\nkände mig faktiskt ändå litet uppbackad och ansåg\r\nmig ha ordentligt på fötterna i sammanhanget.</pre><pre>Det var ju inte bara regeringens stöd som jag hade.\r\nDet föredragande statsrådet Gun Hellsvik hade till\r\nstöd för sin argumentation en rad remissinstanser\r\nmed länsstyrelsen i spetsen. Låt vara att det fanns\r\ntvå reservationer mot länsstyrelsens beslut, men\r\nmajoriteten förordade Linköping.</pre><pre>I motionerna anges helt korrekt\r\nstyrkeförhållandena mellan de båda\r\npolismyndigheterna vara 302 polistjänster i\r\nNorrköping mot 249 i Linköping. Den regionala\r\npolisledningen finns som framgått i Linköping,\r\noch i regeringens proposition anförs att skillnaden\r\ninte är så stor att den motiverar en omlokalisering.</pre><pre>På slutraderna i utskottets betänkande anförs att\r\nutskottet inte kan ''med hänsyn till skillnaderna i\r\nstorleksförhållandena mellan de aktuella\r\ndistrikten, finna några vägande skäl att\r\nbeträffande Östergötlands län frångå principen\r\nom lokalisering av länspolismästaren till det\r\nstörsta polisdistriktet i länet. Länspolismästaren i\r\nÖstergötlands län bör således placeras i\r\nNorrköping.''</pre><pre>Denna formulering är tyvärr helt missvisande. Det\r\när att helt vända begreppen upp och ner. I den här\r\nfrågan talar alla vägande skäl för Linköping.</pre><pre>Här kommer en uppräkning av dem som förordat\r\nLinköping. Det är först regeringen i sin\r\nproposition och därutöver länsstyrelsen i\r\nÖstergötland, polismyndigheterna i Mjölby,\r\nMotala och Linköping liksom Svenska\r\nPolisförbundets länsavdelning, Svenska\r\nPolisförbundet och Föreningen Sveriges\r\npolischefer.</pre><pre>Vidare har följande remissinstanser förordat\r\nLinköping: överåklagaren, länskronodirektören,\r\nlänsskattechefen och\r\nförsvarsområdesbefälhavaren, s.k. samverkande\r\nmyndigheter. Förutom dessa har\r\nlänspolismästaren samverkansbehov med följande\r\nregionala organ: landstinget med dess\r\nambulanstjänstledning, universitetssjukhuset,\r\nstatens kriminaltekniska laboratorium (SKL),\r\nväg- och trafikinstitutet (VTI) och\r\nförsvarsområdesstaben, alla dessa med säte i\r\nLinköping. Ytterligare en instans, som ingen\r\nannan tänkt på, men som jag tycker är ytterligare\r\nett samverkansorgan nog så viktigt att föra fram,\r\när Linköpings stift, vars biskop Martin Lönnebo\r\njag har samtalat med nu på morgonen. Även han\r\nförordade Linköping.</pre><pre>Härtill kan framhållas att både Linköping och\r\nNorrköping tillhör de s.k. grupp II-distrikten. Vid\r\nsidan av de tre största polisdistrikten ingår\r\nLinköping och Norrköping i en grupp av åtta\r\ndistrikt med fullt utbyggd ledningsorgansation.\r\nÄven polisens länssambandscentral finns i\r\nLinköping.</pre><pre>Vidare bedriver polismyndigheten i Linköping\r\nsedan länge regional verksamhet, medan\r\nNorrköping enbart verkar inom sitt distrikt.\r\nDessutom finns följande regionala funktioner:\r\ntrafikavdelning, narkotikarotel, kriminalteknisk\r\nrotel samt ekonomisk rotel. Den sistnämnda är\r\nverksam över hela länet, även i Norrköping. När\r\nden s.k. ekoroteln tillskapades på 1980-talet var\r\ndet förresten föremål för riksdagsdebatt, och då\r\nplacerades denna enhet i Linköping, av den\r\nanledningen att den har att samverka med\r\nlänskatte- och regionåklagarmyndigheten i\r\nLinköping.</pre><pre>En brist i propositionen är att inte någon\r\nekonomisk kalkyl medtagits, möjligen därför att\r\nsamlokaliseringen med länsstyrelsen är\r\nekonomiskt fördelaktig i sig. Jag skall dock\r\nförsöka att redogöra för vilket ekonomiskt slöseri\r\nen omlokalisering till Norrköping skulle innebära.</pre><pre>I Linköpings nya polishus finns lokaler lediga och\r\ninflyttningsklara för länspolismästaren och dennes\r\nledningsorganisation. Inför en omlokalisering till\r\nNorrköping diskuteras för närvarande att bygga\r\npå en våning till på polishuset eller att slå ut några\r\nväggar och göra en tillbyggnad för\r\nlänspolismästaren och dennes närmaste\r\nmedarbetare.</pre><pre>Eftersom länspolismästaren skall ha den operativa\r\nledningen finns behovet att flytta över\r\nlänssambandscentralen till Norrköping, om det nu\r\ntrots allt beslutas enligt utskottsbetänkandet. Det\r\nskulle innebära en kostnadsfördyring.</pre><pre>All samverkan försvåras för den regionala\r\npolistjänsten, varför resor och restid från annan\r\nort föranleder icke oväsentliga kostnader och\r\nfördyringar. Som insider i dessa sammanhang,\r\ndvs. polis, bedömer jag att risken för framtida\r\npersonalomflyttningar är stor. Hittills har jag inte\r\nträffat någon polismästare som i längden skulle\r\nacceptera att ha sin personal, dvs. de regionala\r\nbefattningshavarna, på en annan ort. Låt vara att\r\ndet endast är fyra mil emellan städerna.</pre><pre>Förutom redogjorda argument talar allt för att\r\nbetydande ekonomiska medel kommer att behöva\r\ntillföras, och därför är det inte ekonomiskt\r\nförsvarbart att genomföra en lokalisering av\r\nlänspolismästaren till Norrköping. Det handlar\r\nhelt enkelt om en icke oväsentlig fördyring av en\r\nstatlig verksamhet om man placerar\r\nlänspolismästaren på annan ort än länsstyrelsen.</pre><pre>En lokalisering till Norrköping är helt enkelt\r\nslöseri med pengar, dessutom i ett läge när alla\r\npolismyndigheter ute i landet har det ekonomiskt\r\nkärvt.</pre><pre>Under den allmänna motionstiden har tre\r\nsocialdemokrater från Linköping givit sitt stöd för\r\npropositionen, och det tackar jag för.</pre><pre>Skulle nu kammarens ledamöter rösta enligt\r\nutskottets betänkande kommer så småningom ett\r\nannat ärende att behandlas i utskottet, nämligen\r\nen ökning av anslaget till polisen på grund av\r\nomlokaliseringen. Utskottets betänkande i den\r\nfrågan behöver inte debatteras i kammaren,\r\neftersom jag kommer att avstå från\r\nställningstagande i denna fråga. Därmed kan\r\nbetänkandet avgöras utan omröstning.</pre><pre>Mot bakgrund av vad jag sagt vädjar jag till\r\nkammarens ledamöter att i den här frågan trycka\r\npå rätt knapp. Ett bifall till min uppfattning i\r\ndenna fråga har dessutom, kan man säga, biskop\r\nMartin Lönnebos välsignelse. Jag tror inte att han\r\ndärtill känt sig nödd och tvungen.</pre><pre>Som stöd för regeringens proposition 1991/92:52\r\nyrkar jag bifall till min reservation och avslag på\r\nutskottets hemställan.</pre><pre>Anf. 99  BRITTA BJELLE (fp):</pre><pre>Herr talman! Vi skall nu, som redan har\r\nframkommit, behandla den regionala\r\nledningsorganisationen inom polisen. Denna fråga\r\nhar varit föremål för överväganden ända sedan\r\n1975. Den ena utredningen efter den andra har\r\ndiskuterat saken, och lösningen har blivit en\r\nsuccessiv övergång till det som kallas\r\nlänspolismästarmodellen.</pre><pre>I dag är länsstyrelsen högsta polisorgan i länet.\r\nFör närvarande finns två olika\r\norganisationsmodeller för ledning av\r\npolisverksamheten på regional nivå. Den ena är\r\nlänspolischefsmodellen, som infördes 1965 i\r\nsamband med förstatligandet av polisen. Den\r\nandra är länspolismästarmodellen, som första\r\ngången infördes 1984 och i dag är genomförd i åtta\r\nlän.</pre><pre>I samband med förstatligandet 1965 tilldelades\r\nlänspolischefen långtgående befogenheter i fråga\r\nom polisledningen i länet. Utvecklingen har\r\nemellertid visat att länspolischefen inte kunnat\r\nfungera på det sätt som det var tänkt. Avståndet\r\nmellan länspolischefens dagliga verksamhet och\r\npolisdistriktens verksamhet har helt enkelt blivit\r\nför långt.</pre><pre>Detta problem togs upp till behandling i 1975 års\r\npolisutredning. Som lösning på problemen\r\nföreslog polisutredningen att länspolischefen\r\ntillfälligt skulle kunna överta den direkta\r\nledningen av enheternas arbete när särskilda\r\nförhållanden påkallade det och alltså inte behöva\r\nha polischeferna som mellaninstans.</pre><pre>För Stockholms del var det emellertid nödvändigt\r\nmed en omedelbar förändring av verksamheten,\r\noch därför föreslog utredningen att något som den\r\nkallade länspolismästarmodellen skulle införas\r\ndär. Länspolismästarmodellen innebar att\r\nlänspolischefen skulle förena sin befattning på\r\nregional nivå med chefskapet för det största\r\npolisdistriktet inom länet. Fördelen med den\r\nmodellen var att den regionala chefen fick faktiska\r\nmöjligheter att som regionalchef fullfölja\r\noperativa funktioner. Att länspolismästaren i\r\nnormalfallet skulle kunna förfoga över merparten\r\nav regionens polisresurser skulle också stärka\r\nlänspolismästarens ställning i\r\nsamverkansfunktionen. Ytterligare fördelar är att\r\nden regionala polischefen tar del i den dagliga\r\npolisverksamheten, vilket ger honom som person\r\nen stark ställning och dessutom är bra för\r\nverksamheten. Till det kommer att kontakt och\r\nbeslutsvägar mellan den regionala chefen och den\r\nlokala organisationen blir kortare.</pre><pre>Polisutredningens förslag ledde så småningom till\r\natt riksdagen beslutade att den 1 oktober 1984\r\ninföra länspolismästarmodellen i Stockholms län,\r\nGöteborgs och Bohus län samt Jämtlands län.\r\nEfter fler beredningar och överväganden infördes\r\nlänspolismästarmodellen den 1 juli 1987 i\r\nytterligare fem län, och vi är nu efter ännu fler\r\nberedningar och utvärderingar framme vid ett\r\nförslag om att införa länspolismästarmodellen i\r\nhela landet. De utvärderingar som gjorts av\r\nlänspolismästarmodellen visar entydigt att såväl\r\nsakliga som ekonomiska skäl talar för att införa\r\nlänspolismästarmodellen i hela landet.</pre><pre>Principen skall vara att länspolismästaren\r\nplaceras som chef för det största polisdistriktet i\r\nlänet, även om inte polisdistriktet omfattar\r\nresidensstaden. I de län där\r\nlänspolismästarmodellen redan har införts har\r\ndenna princip varit vägledande. Men man måste\r\nhär erkänna att det kanske inte har varit så svårt\r\natt genomföra detta, eftersom den största staden i\r\npolisdistriktet har varit residensstaden.</pre><pre>Av det betänkande vi nu behandlar framgår det att\r\nden regionala polisledningen i flera fall måste\r\nomlokaliseras från residensstaden till den stad som\r\när den största i polisdistriktet. Det har också utom\r\ni ett enda fall föreslagits i propositionen, nämligen\r\ni Östergötland. Regeringen har i propositionen\r\nsagt att det är angeläget att länspolismästaren är\r\nchef för det största polisdistriktet i länet. Trots det\r\nhar man i ett enda fall i hela landet avvikit från den\r\nprincipen.</pre><pre>Vidare står det i propositionen att det endast är om\r\nsärskilda skäl talar emot en sådan lösning som\r\nannat beslut skall fattas. Regeringen har i\r\npropositionen inte åberopat några sådana\r\nsärskilda skäl, utan anser att avsteg från principen\r\natt länspolismästaren skall vara chef för största\r\npolisdistriktet kan göras i Östergötland.\r\nSkillnaden mellan Norrköping och Linköping är\r\ninte så stor att det motiverar en omlokalisering av\r\npolisledningen som nu finns i Linköping.</pre><pre>En majoritet i utskottet har funnit att det inte finns\r\nnågra särskilda skäl som talar för att principen om\r\natt länspolismästaren skall placeras i det största\r\npolisdistriktet skall frångås.</pre><pre>Vid en jämförelse mellan Norrköping och\r\nLinköping har framkommit, att i Norrköpings\r\npolisdistrikt finns 302 polistjänster och 105\r\nadministrativa tjänster. I Linköping finns, precis\r\nsom har framkommit tidigare, 249 polistjänster\r\noch 79 administrativa tjänster. Norrköping är ur\r\nden synvinkeln ca 20 % större än Linköping. När\r\ndet gäller tilldelade medel har Norrköping fått\r\n18 milj.kr. medan Linköping har fått 14 milj.kr. i\r\nadministrativa medel.</pre><pre>Ett av skälen till att avveckla\r\nlänspolischefsmodellen var att man måste ge den\r\nregionala chefen större tyngd och möjlighet att\r\nomedelbart förfoga öven den största polisstyrkan i\r\nlänet. Mot den bakgrunden anser vi att det är\r\nganska klart att länspolismästaren skall placeras i\r\nNorrköping. Det som talar för Linköping är\r\nlänsstyrelsens och de andra regionala\r\nmyndigheternas placering i Linköping.</pre><pre>Men alltsedan 1975, när länspolismästarmodellen\r\nbörjade diskuteras, har just dessa synpunkter vägt\r\nförhållandevis lätt mot skälet att\r\nlänspolismästaren skall ha det operativa ansvaret\r\nför största polisstyrkan. Det står t.o.m. i\r\npropositionen att kontakten med andra regionala\r\norgan väl kan upprätthållas med telefon och andra\r\ntelekommunikationer. Ett annat mått på ett\r\npolisdistrikt är den verksamhet som bedrivs inom\r\nmyndigheten. Enligt aktuell statistik framgår att\r\n45--50 % av ärendena inom länet handläggs vid\r\nmyndigheten i Norrköping. Som exempel kan\r\nnämnas att av det totala antalet brott som begås i\r\nÖstergötland begås 48 % i Norrköping och 33 % i\r\nLinköping. Av antalet gripanden och\r\nomhändertaganden i länet sker 50 % i Norrköping\r\noch 28 % i Linköping. Man kan konstatera att den\r\nredovisade statistiken visar att polisverksamheten\r\ni Norrköping utsätts för hårdare tryck än\r\nverksamheten i Linköping. Vidare kan man också\r\nkonstatera att länets enda häkte finns i anslutning\r\ntill polishuset i Norrköping.</pre><pre>Norrköping är alltså den resurs- och\r\nverksamhetsmässigt största myndigheten i länet,\r\noch därför har vi i justitieutskottet kommit fram\r\ntill att länspolismästaren skall placeras i\r\nNorrköping. Skäl för en annan ordning har\r\nredovisats. Men vi anser inte att de varit\r\ntillräckligt tunga för att avvika från\r\nhuvudprincipen.</pre><pre>Herr talman! Jag yrkar bifall till utskottets\r\nhemställan i betänkandet och avslag på\r\nreservationen.</pre><pre>Anf. 100  KARL GUSTAF SJÖDIN (nyd)\r\nreplik:</pre><pre>Herr talman! Det här är ett beslut där sakfrågorna\r\ninte överväger. Ordföranden i utskottet säger att\r\ndet visserligen är riktigt att brottsligheten är\r\nstörre i Norrköping. Men det är väl litet naivt att\r\ntro att en länspolismästare skall kunna göra så\r\nmycket åt den saken bara för att han flyttar dit.</pre><pre>Det står mycket i dessa betänkanden. I det här står\r\ndet att vid en bedömning av denna fråga bör\r\nsärskild vikt fästas vid att länspolismästaren\r\nomedelbart förfogar över resurser -- men det står\r\ninte de största resurserna -- med vars hjälp en\r\neffektiv regional verksamhet kan utövas.</pre><pre>Den regionala verksamheten utövas redan i\r\nLinköping. 25 årsarbetskrafter utgör regional\r\nverksamhet. Det är endast 5 i Norrköping. Det\r\nfinns en väl fungerande regional funktion i\r\nLinköping. Dessutom fanns det inte en ekonomisk\r\nbedömning i propositionen, och det var olyckligt.\r\nDet kommer att bli stora kostnadsökningar för att\r\ngenomföra en flyttning från Linköping. Där finns\r\nett färdigt polishus för länspolismästaren och hans\r\norganisation att flytta in i. Det finns inte i\r\nNorrköping.</pre><pre>Som jag sade i mitt inledningsanförande kommer\r\nsambandscentralen förmodligen att behöva flyttas\r\noch även andra regionala resurser. Det är fråga\r\nom en förflyttning av personal som inte är\r\nacceptabel.</pre><pre>Samtliga samverkande organ i Östergötland är\r\növerens. Det är märkligt att utskottet sedan kan\r\ngöra en annan bedömning. Det är en bedömning\r\nsom går mot den bedömning regeringen och\r\ndepartementet har gjort.</pre><pre>Anf. 101  BRITTA BJELLE (fp) replik:</pre><pre>Herr talman! Man konstaterade att problemet\r\nefter 1965 var att länspolischefen inte kunde\r\nfungera på det sätt som var tänkt. Alltså har det så\r\nsmåningom vuxit fram en annan modell vid namn\r\nlänspolismästarmodellen. Den regionala chefen\r\nskall också vara chef för det största distriktet.\r\nPrincipen med det största distriktet har\r\ngenomförts i hela landet utom på ett enda ställe,\r\nnämligen Östergötland.</pre><pre>Skälet till att detta inte har genomförts i just\r\nÖstergötland har varit att skillnaderna inte skulle\r\nvara så stora. I grunden är polisdistriktet i\r\nNorrköping större och mer kraftfullt. Där finns\r\nfler poliser och betydligt fler administrativa\r\ntjänster. Det anslås mer administrativa medel\r\nutöver antalet tjänster. Därtill kommer att där\r\nråder en betydligt större brottslighet. Hela det\r\ndistriktet är ur polisiär synpunkt tyngre, mer\r\nsvårhanterligt men också det mest resursstarka\r\ndistriktet.</pre><pre>Att i det läget avvika från modellen därför att\r\nandra regionala myndigheter tycker att det är bra\r\natt ha länspolismästaren i samma stad som de\r\nsjälva befinner sig i kan jag förstå. Men det har\r\nlitet att göra med den regionala chefens placering.</pre><pre>I propositionen står det på flera ställen att t.ex.\r\nsamtalen med biskopen sker inte oftare än att de\r\nsamtalen kan ske per telefon. De gånger de skall\r\nbesöka varandra, kanske vart tredje år, kan de\r\nresa fyra mil.</pre><pre>Länspolismästaren har betydligt mer att göra med\r\nsin egen polisorganisation än med t.ex. några av de\r\nandra regionala myndigheterna. De flesta samtal\r\nsom sker med regionala myndigheter sker ändå via\r\ntelefon. När det är aktuellt går det att träffas när\r\ndet är bara fyra mils avstånd.</pre><pre>Jag tycker inte att skälen väger särskilt tungt när\r\ndet gäller andra regionala myndigheters\r\nsynpunkter. Däremot har det en stor betydelse hur\r\nmånga brott som begås och vilken polisstyrka och\r\nadministrativ personal som länspolismästaren har\r\natt hantera.</pre><pre>Anf. 102  KARL GUSTAF SJÖDIN (nyd)\r\nreplik:</pre><pre>Herr talman! Jag håller med om att frågan om\r\nbiskopen var en kuriositet.</pre><pre>Poängen här är att länspolismästaren skall förfoga\r\növer de största resurserna.</pre><pre>Det står fortfarande i betänkandet att särskild vikt\r\nbör läggas vid att förfoga över resurser och en\r\neffektiv regional verksamhet.</pre><pre>Om länspolismästaren flyttas över till Norrköping,\r\nfår han, precis som nuvarande länspolischef, bara\r\nindirekt befäl över den regionala verksamheten.\r\nDär är skillnaden. Stannar han kvar i Linköping\r\nfår han direkt kontakt med den regionala\r\nverksamhet som har pågått i Linköping och i\r\nÖstergötland under ett antal år. Jag tycker att det\r\när vägande skäl.</pre><pre>Anf. 103  BRITTA BJELLE (fp) replik:</pre><pre>Herr talman! K G Sjödin och jag gör olika\r\nbedömningar. Men jag kan inte komma ifrån det\r\nfaktum att även länspolismästarens ställning i ett\r\nlän avgörs litet grand av hur stor polisorganisation\r\nsom han faktiskt har operativ ledning över. Om\r\ndet händer något exceptionellt i ett län, är det\r\nangeläget att han förfogar över den största\r\npolisstyrkan. Det här har påpekats ända sedan\r\n1975. Därför har vi i utskottet kommit fram till att\r\nvi tycker att den lösning vi föreslår är den riktiga.</pre><pre>Förste vice talmannen anmälde att Karl Gustaf\r\nSjödin anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 104  INGVAR BJÖRK (s):</pre><pre>Herr talman! I proposition 1991/92:52, som\r\nregeringen lämnat till riksdagen för beslut, tar\r\nregeringen upp den regionala\r\nledningsorganisationen för polisen. Det gäller\r\nfrågan om hur den s.k. länspolismästarmodellen\r\nskall tillämpas. Till justitieutskottet, som har\r\nhandlagt ärendet, har en motion väckts av Berit\r\nLöfstedt, Sonia Karlsson och mig. Vi förordar att\r\nÖstergötland skall få en länspolismästare med\r\nplacering i Linköping. I justitieutskottets\r\nbetänkande 1991/92:JuU9 -- som vi nu skall fatta\r\nbeslut om -- har majoriteten i utskottet i stället för\r\nLinköping som huvudort valt Norrköping.</pre><pre>Justitieutskottets majoritet har tydligen gått på\r\nlinjen att Norrköping har en större polisstyrka än\r\nvad Linköping har, och det har varit avgörande\r\nför dem. Faktum är att båda orterna har väl\r\nutvecklade polisorganisationer. Norrköping har\r\n302 poliser, medan Linköping har 249 poliser.\r\nBåda distrikten har alltså bärkraftiga resurser och\r\nen väl fungerande ledningsorganisation.</pre><pre>Det finns emellertid en annan omständighet som vi\r\nmotionärer ser som ett avgörande skäl till att\r\nlänspolismästaren borde placeras i Linköping.\r\nAndra regionala organ har sitt säte i Linköping.\r\nDessa myndigheter samarbetar i många avseenden\r\nmed den regionala polischefen.</pre><pre>I Linköping finns länsstyrelsen,\r\nskattemyndigheten, kronofogdemyndigheten,\r\nförsvarsområdesbefälhavaren, landstinget,\r\nuniversitetssjukhuset, universitet, väg- och\r\ntrafikinstitutet och statens kriminaltekniska\r\nlaboratorium.</pre><pre>Vad säger dessa myndigheter? Jo, de förordar\r\nLinköping som huvudort för polisen. Vad säger då\r\nhuvudorganisationerna för polisen? Jo, såväl\r\nSvenska Polisförbundet som Föreningen Sveriges\r\npolischefer uttalar sig för att huvudorten för\r\npolisen bör ligga i Linköping. Det är dessa skäl\r\nsom har gjort att vi motionärer förordar\r\nLinköping, och det är väl dessa skäl som gjort att\r\näven regeringen valt Linköping framför\r\nNorrköping.</pre><pre>Beträffande regional polisverksamhet, har det\r\nkommit till min kännedom att sådan bedrivs i både\r\nLinköping och Norrköping. I Linköping är ca 25\r\npoliser engagerade i denna verksamhet, medan\r\nNorrköping har 5 poliser som sysselsätts med\r\nregional verksamhet. Linköpings geografiska\r\nläge -- mitt i Östergötland -- talar också för att\r\nledningen för den regionala verksamheten bör\r\nvara i Linköping. Vi i Linköping är också oroliga\r\nför att den ekorotel som finns där skall flyttas eller\r\nsplittras om ledningen lokaliseras till Norrköping.</pre><pre>Herr talman! Jag yrkar enligt min motion att\r\nriksdagen beslutar att lokalisera\r\nlänspolismästaren i Östergötland till Linköping.</pre><pre>Anf. 105  BRITTA BJELLE (fp) replik:</pre><pre>Herr talman! Jag har redan bemött en del av de\r\nsynpunkter som nu framfördes. Det gäller bl.a. att\r\nde regionala myndigheterna inte väger så tungt i\r\ndet arbete som länspolismästaren har att utföra\r\ndagligen.</pre><pre>En sak är viktig att konstatera när man talar om\r\ndetta beslut. Det är ett beslut för framtiden. Här\r\nfinns ett stort polisdistrikt med mycket\r\nadministrativ personal. Distriktet behöver\r\nuppenbarligen resursförstärkningar, därför att en\r\nstor del av brotten i Östergötland begås inom\r\nNorrköpings polisdistrikt. Vi tycker att det inför\r\nframtiden är angeläget att länspolismästaren\r\nplaceras där den största verksamheten och de\r\nstörsta resurserna finns.</pre><pre>Det har också varit en vägledande princip för\r\nregeringen när man har fattat beslut om de andra\r\nlänen. Oavsett om länspolischefen har varit\r\nplacerad i residensstaden har man flyttat\r\nlänspolismästaren till den största staden i det\r\npolisdistrikt som varit det största. Det har inte\r\nfunnits tillräckligt starka skäl för avvikelsen i\r\nfråga om Östergötland.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>11 §  Vissa ändringar i räddningstjänstlagen</pre><pre>Föredrogs</pre><pre>försvarsutskottets betänkande</pre><pre>1991/92:FöU7 Vissa ändringar i\r\nräddningstjänstlagen (prop. 1991/92:70).</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>12 §  Beredskapsbudget för totalförsvarets\r\ncivila del</pre><pre>Föredrogs</pre><pre>försvarsutskottets betänkande</pre><pre>1991/92:FöU8 Beredskapsbudget för\r\ntotalförsvarets civila del (prop. 1991/92:100\r\ndelvis).</pre><pre>Förste vice talmannen konstaterade att ingen\r\ntalare var anmäld.</pre><pre>(Beslut fattades efter 13 §.)</pre><pre>13 §  Huvudmannaskapet för\r\nsjukreseadministrationen</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU7 Huvudmannaskapet för\r\nsjukreseadministration (skr. 1991/92:74).</pre><pre>Förste vice talmannen konstaterade att ingen\r\ntalare var anmäld.</pre><pre>Beslut</pre><pre>Företogs till avgörande konstitutionsutskottets\r\nbetänkanden 1991/92:KU23 och KU24,\r\nskatteutskottets betänkanden 1991/92:SkU14 och\r\nSkU15, justitieutskottets betänkande\r\n1991/92:JuU9, försvarsutskottets betänkanden\r\n1991/92:FöU7 och FöU8 samt\r\nsocialförsäkringsutskottets betänkande\r\n1991/92:SfU7.</pre><pre>Konstitutionsutskottets betänkande KU23</pre><pre>Utskottets hemställan bifölls.</pre><pre>Konstitutionsutskottets betänkande KU24</pre><pre>Mom. 1 (huvudbestämmelser i riksdagsordningen</pre><pre>Förste vice talmannen förklarade att ändringar i\r\nhuvudbestämmelser i riksdagsordningen föreslogs\r\ni detta moment. Av ändringsförslaget framgick att\r\nändringarna önskades genomförda med ett enda\r\nbeslut. För bifall härtill krävdes att minst tre\r\nfjärdedelar av de röstande och mer än hälften av\r\nriksdagens ledamöter förenade sig om beslutet.\r\nBeslut skulle fattas genom omröstning med\r\nomedelbar rösträkning.</pre><pre>Utskottets hemställan bifölls med 303 röster mot 0\r\nför avslag, dvs. utskottets hemställan hade bifallits\r\nav minst tre fjärdedelar av de röstande och mer än\r\nhälften av riksdagens ledamöter.</pre><pre>Mom. 2</pre><pre>Utskottets hemställan bifölls</pre><pre>Skatteutskottets betänkande SkU14</pre><pre>Utskottets hemställan bifölls.</pre><pre>Skatteutskottets betänkande SkU15</pre><pre>Utskottets hemställan bifölls.</pre><pre>Justitieutskottets betänkande JuU9</pre><pre>Mom. 1</pre><pre>Utskottets hemställan bifölls.</pre><pre>Mom. 2 (lokalisering av länspolismästarna)</pre><pre>Utskottets hemställan bifölls med 270 röster mot\r\n24 för reservationen av Karl Gustaf Sjödin. 6\r\nledamöter avstod från att rösta.</pre><pre>Försvarsutskottets betänkande FöU7</pre><pre>Utskottets hemställan bifölls.</pre><pre>Försvarsutskottets betänkande FöU8</pre><pre>Utskottets hemställan bifölls.</pre><pre>Socialförsäkringsutskottets betänkande SfU7</pre><pre>Utskottets hemställan bifölls.</pre><pre></pre><pre>14 § Anmälan om interpellation</pre><pre>Anmäldes att följande interpellation framställts</pre><pre>den 25 februari</pre><pre>1991/92:117 av Barbro Westerholm (fp) till\r\nutbildningsministern om sammansättningen av\r\norganisationskommittén för avveckling av UHÄ\r\nm.m.:</pre><pre>I proposition 1991/92:76 föreslås att universitets-\r\noch högskoleämbetet (UHÄ) skall läggas ner och\r\nersättas med en servicemyndighet för högskolan\r\nm.m. Enligt departementsprotokoll daterat\r\n1992/01/22 (Dnr 226/92) har en\r\nomorganisationskommitté tillsatts som enligt\r\npropositionen skall förbereda avvecklingen av\r\nUHÄ och tillskapandet av den nya myndigheten.</pre><pre>I kommittén ingår åtta män och ingen kvinna! Detta\r\ntrots att regering och riksdag sedan slutet av 1970-\r\ntalet ställt starka och berättigade krav på en\r\njämställd fördelning mellan kvinnor och män när\r\ndet gäller tjänster och representation i olika organ.\r\nI direktiven till årets anslagsframställning för\r\nuniversitet och högskolor lyfts jämställdhetsarbetet\r\nfram särskilt. I anslagsframställningen skall det\r\naktiva jämställdhetsarbetet redovisas särskilt\r\nliksom planerna för framtiden.</pre><pre>Regeringen borde vara en förebild i\r\njämställdhetsarbetet. Inte minst inom\r\nutbildningsområdet är det viktigt att den framtida\r\nverksamheten utformas utifrån såväl kvinnors som\r\nmäns kunskaper, erfarenheter och värderingar.</pre><pre>Min fråga är därför varför regeringen valt att inte\r\nlåta kvinnor ingå i den organisationskommitté som\r\nskall lägga grunden för den nya\r\nservicemyndigheten för högskolan m.m.</pre><pre>15 § Anmälan om frågor</pre><pre>Anmäldes att följande frågor framställts</pre><pre>den 25 februari</pre><pre>1991/92:428 av Ulla-Britt Åbark (s) till\r\nkommunikationsministern om utbyggnaden av\r\ndubbelspår på Västkustbanan:</pre><pre>Enligt telegram från TT säger statssekreterare Per\r\nEgon Johansson: Jag ser inga möljligheter att\r\ndiskutera en tidigareläggning av en\r\ndubbelspårsutbyggnad på Västkustbanan och\r\nefterlyser ett starkare engagemang från den\r\nregionen.</pre><pre>Jag får därför ställa följande fråga till\r\nkommunikationsministern:</pre><pre>Är detta kommunikationsministerns uppfattning?</pre><pre>1991/92:429 av Carl Fredrik Graf (m) till\r\nkommunikationsministern om Västkustbanans\r\nutbyggnad:</pre><pre>Enligt ett TT-meddelande har statssekreteraren i\r\nkommunikationsdepartementet uttalat att det inte\r\när aktuellt med någon tidigareläggning av\r\nutbyggnaden av Västkustbanan. Dessutom\r\nefterlyser han ett engagemang från regionen i fråga.\r\nHade det bara hängt på engagemang från regionen\r\nskulle Västkustbanan varit utbyggd för länge\r\nsedan. Om statssekreteraren är rätt citerad av TT\r\nvittnar det om en stor okunnighet i fråga om det\r\narbete som läggs ner av många instanser i denna för\r\nregionen så viktiga infrastrukturfråga.</pre><pre>Med anledning av detta vill jag fråga\r\nkommunikationsministern:</pre><pre>När avser regeringen ta ställning till frågan om en\r\ntidigareläggning av Västkustbanans utbyggnad?</pre><pre>16 § Kammaren åtskildes kl. 17.48.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 11 (delvis),</pre><pre>av förste vice talmannen därefter t.o.m. anf. 39\r\n(delvis),</pre><pre>av andre vice talmannen därefter t.o.m. anf. 72\r\n(delvis),</pre><pre>av tredje vice talmannen därefter t.o.m. anf. 97 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}