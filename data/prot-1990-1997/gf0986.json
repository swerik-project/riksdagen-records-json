{"dokumentstatus":{"dokument":{"hangar_id":"2387766","dok_id":"GF0986","rm":"1991/92","beteckning":"86","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"86","slutnummer":"0","datum":"1992-03-27 00:00:00","systemdatum":"2005-10-27 13:59:30","publicerad":"1992-03-27 00:00:00","titel":"Riksdagens snabbprotokoll 1991/92:86 Fredagen den 27 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{E3A16F35-395B-4AA6-B850-9BB8980B453B}","dokument_url_text":"http://data.riksdagen.se/dokument/GF0986/text","dokument_url_html":"http://data.riksdagen.se/dokument/GF0986","dokumentstatus_url_xml":"http://data.riksdagen.se/dokumentstatus/GF0986","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:86</div>\r\n<div class=\"sidhuvud_datum\">Fredagen den 27 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Meddelande om debatt om kärnkraftens\r\nsäkerhetsproblem</pre><pre>Anf. 1 TREDJE VICE TALMANNEN:</pre><pre>Jag får anmäla att Vänsterpartiets riksdagsgrupp\r\nhar framställt önskemål om särskild debatt om\r\nkärnkraftens säkerhetsproblem samt att talmannen\r\nbeslutat att en sådan debatt skall anordnas\r\ntorsdagen den 2 april kl. 14.30.</pre><pre>Från Vänsterpartiet deltar Rolf L Nilson.\r\nRegeringen företräds av miljöminister Olof\r\nJohansson (c)</pre><pre>Följande skrivelse hade inkommit:</pre><pre>Begäran om särskilt anordnad debatt.</pre><pre>Med anledning av kärnkraftsolyckan vid Sosnovy\r\nBor utanför S:t Petersburg i Ryssland begär\r\nVästerpartiet härmed en särskilt anordnad debatt\r\nom kärnkraften.</pre><pre>Konsekvenserna av kärnkraftsolyckan vid\r\nkärnkraftverket Sosnovy Bor utanför S:t\r\nPetersburg kan inte överblickas när detta skrivs,\r\nmen olyckan påminner oss på ett dramatiskt sätt om\r\ndet hot som kärnkraften utgör.</pre><pre>Ett stort antal östeuropeiska reaktorer är enligt\r\nsamstämmiga uppgifter i så dåligt skick att det enda\r\nrätta ur strikt säkerhetssynpunkt vore att\r\nomedelbart stänga dem. En sådan åtgärd skulle\r\nemellertid samtidigt få oöverblickbara\r\nkonsekvenser för energiförsörjnigen i berörda\r\nländer.</pre><pre>Det krävs därför insatser på en mängd nivåer och\r\nav olika slag för att undanröja hotet om en\r\nkärnkraftskatastrof. Reaktorer behöver stängas\r\noch/eller byggas om. Säkerhetssystem måste\r\nförbättras. Ny energiproduktion måste till. För\r\ndetta krävs nya tekniker, erfarenhet, kunnande och\r\nframför allt stora kapitaltillskott. Detta måste\r\ntillföras utifrån.</pre><pre>Sveriges insatser för att göra energiproduktionen i\r\nöstra Europa säkrare måste mot bakgrund av det\r\ninträffade intensifieras, men vi måste också på\r\nallvar ställa frågor om vår egen\r\nkärnkraftsavveckling. Vi vet att det inte finns\r\nnågon säker kärnkraft och att bestämma\r\ntidpunkten då den första svenska reaktorn skall\r\nstängas kan vara ett bra sätt att få trovärdighet när\r\nvi kräver att man skall stänga anläggningar i andra\r\nländer.</pre><pre>Med denna bakgrund bevär Vänsterpartiet en\r\nsärskild debatt om säkerhetsfrågorna vid\r\nanvändning av kärnkraft i Östeuropa och i Sverige.</pre><pre>Vänsterpartiet kommer att företrädas av Rolf L\r\nNilson. För Vänsterpartiets riksdagsgrupp</pre><pre>Annika Åhnberg</pre><pre>l0 &gt; Rolf L Nilson</pre><pre>2 §  Svar på interpellation 1991/92:116 om\r\nkvinnors ställning vid ett EG-medlemskap</pre><pre>Anf. 2  Statsrådet ULF DINKELSPIEL (m):</pre><pre>Herr talman! Kristina Svensson har frågat mig om\r\nkvinnors ställning vid EG-medlemskap. Följande\r\nspecifika frågor har ställts</pre><pre>1. Kommer konsekvensanalyser av svenskt\r\nmedlemskap att göras både avseende män och\r\nkvinnor?</pre><pre>2. Kommer förhandlingsgruppen att bestå av både\r\nmän och kvinnor?</pre><pre>3. Hur kommer konsekvensanalyserna att\r\npresenteras?</pre><pre>Kristina Svensson har i interpellationen framhållit\r\natt allt fler svenska kvinnor känner oro inför ett\r\nEG-medlemskap. Rädslan skulle bottna i farhågor\r\nför att förhållanden och villkor som gäller för\r\nkvinnorna i EG-länder skulle bli verklighet även för\r\nsvenska kvinnor.</pre><pre>Jag vet att en del svenska kvinnor känner oro inför\r\nett EG-medlemskap. Denna oro måste vi självfallet\r\nta på allvar. Vi måste förstå dess orsaker och\r\nbevekelsegrunder. Vi måste också informera på ett\r\nsakligt och tydligt sätt om vad ett medlemskap i EG\r\ninnebär för kvinnor, för män och för Sverige som\r\nnation.</pre><pre>Jag vill först peka på att EG inte heller i dessa\r\nfrågor är ett enhetligt område. Det finns stora\r\nregionala skillnader. Att det är förhållandevis --\r\njämfört med Sverige -- få kvinnor i Central- och\r\nSydeuropa som förvärvsarbetar är historiskt,\r\nkulturellt och socialt betingat och har inte med\r\nsjälva EG-medlemskapet att göra. Omvänt råder i\r\nDanmark, och i flera regioner i de nordliga EG-\r\nländerna, förhållanden som påminner om våra.</pre><pre>I debatten hävdas ofta att ett medlemskap i EG\r\nkommer att leda till nedskärningar i den offentliga\r\nsektorn och att sysselsättningen inom den offentliga\r\nsektorn därmed minskar. Enligt mångas mening\r\nskulle detta drabba kvinnorna särskilt hårt,\r\neftersom Sverige har en unikt stor andel kvinnor\r\nanställda i offentlig tjänsteproduktion. Antagandet\r\nförutsätter dock dels att kvinnor i högre\r\nutsträckning än män måste vara anställda i offentlig\r\nsektor, dels att man inom EG skulle ha hinder mot\r\nen hög offentlig utgiftskvot.</pre><pre>Sambandet mellan offentliga utgifter och kvinnlig\r\nförvärvsverksamhet är dock inte entydigt. I\r\nsynnerhet Finland (73 %) men även USA och\r\nEngland har relativt hög kvinnlig förvärvsfrekvens\r\nmen låga offentliga utgifter. Australien och Schweiz\r\nhar mycket högre kvinnlig förvärvsfrekvens än\r\nItalien, Grekland och Spanien men betydligt lägre\r\nandel offentliga utgifter. Det är i stället andra\r\nsamband som är viktiga.</pre><pre>Så är t.ex. en hög BNP per capita ofta förenad med\r\nen hög kvinnlig förvärvsfrekvens, dvs. med en hög\r\nutvecklingsgrad i ett land är andelen kvinnor på\r\narbetsmarknaden ofta större.</pre><pre>Ett medlemskap i EG innebär för Sveriges del att\r\nbetingelserna för en stabil ekonomisk tillväxt\r\nförbättras. Detta leder i sin tur till en vidgad och\r\nförstärkt arbetsmarknad både för kvinnor och för\r\nmän.</pre><pre>I Långtidsutredningens nyligen publicerade\r\nhuvudbetänkande (SOU 1992:19) -- vilket är en\r\ntjänstemannaprodukt -- ägnas ett omfattande\r\nkapitel åt den internationella integrationens\r\ninverkan på svenk ekonomi. I detta behandlas även\r\nföljderna för jämställdhet mellan kvinnor och män.\r\nI en särskild bilaga till Långtidsutredningen, bil. 16,\r\nmed titeln Svenska kvinnor möter Europa, görs en\r\nfördjupad analys av jämställdhetsfrågorna. Bilagan\r\nväntas publiceras i maj 1992.</pre><pre>Långtidsutredningens slutsats är att den allmänna\r\nekonomiska utvecklingen och de inhemska\r\nvärderingarna spelar störst roll för utvecklingen\r\nmot ett jämställt samhälle. Den allmänna\r\nekonomiska utvecklingen påverkas av den\r\ninternationella integrationen, oavsett vilken EG-\r\nanknytning Sverige väljer. Sveriges deltagande i\r\nden internationella fördelningen av produktion av\r\nvaror och tjänster är en förutsättning för det\r\nsvenska välståndet. Så kommer det att förbli även i\r\nframtiden.</pre><pre>Under de kommande åren måste ett antal svenska\r\nskatter sänkas. Man måste dock ha klart för sig att\r\ndet inte i första hand är på grund av formella krav\r\nfrån EG:s sida utan av hänsyn till vår\r\ninternationella konkurrenskraft -- vare sig vi står\r\nutanför EG eller ej -- som skatter måste sänkas.\r\nSkattesänkningarna är nödvändiga på grund av\r\ninhemska effektivitetskrav och på grund av\r\nmänniskors, varors och kapitals ökade\r\ninternationella rörlighet. Det framstår på goda\r\ngrunder som sannolikt att utrymmet för offentliga\r\ninsatser skulle bli ännu mer lidande om vi stod\r\nutanför EG, detta på grund av lägre tillväxttakt i\r\nekonomin.</pre><pre>Hur de offentliga inkomsterna används och vilka\r\nkonsekvenser detta får ur jämställdhetssynvinkel\r\nförblir i allt väsentligt en nationell angelägenhet.\r\nDen lagstiftning som nu finns inom EG på det\r\nsociala området utgörs av minimikrav. Den\r\nytterligare lagstiftning på detta område som kan\r\nkomma i fråga bl.a. med anledning av den\r\nmellanstatliga överenskommelse som elva EG-\r\nländer ingick om samarbete avseende sociala\r\nfrågor, vid Maastricht-mötet, innebär inte att\r\nprincipen om minimikrav förändras. Det kommer\r\nalltså även i fortsättningen att vara fullt möjligt för\r\nde enskilda länderna att ha en högre social\r\nkravnivå. Den svenska regeringen kommer att\r\ndriva de sociala frågorna, inkl.\r\njämställdhetsfrågorna, med kraft såväl i Sverige\r\nsom i EG.</pre><pre>Herr talman! Av vad jag nyss sagt framgår att en\r\nbred analys om svenska kvinnor och\r\nEuropafrågorna snart kommer att redovisas. Det är\r\nmin förhoppning att denna utredning skall tjäna\r\nsom underlag för en allsidig och fördjupad debatt i\r\nfrågan.</pre><pre>En hel del annat material som belyser dessa frågor\r\nhar också fortlöpande tagits fram inom\r\nregeringskansliet såväl inför EES-förhandlingarna\r\nsom inför medlemskapsförhandlingarna. Detta har\r\nbl.a. redovisats i tidigare grönböcker.</pre><pre>Vidare har ett häfte i serien Fakta Europa\r\nutkommit -- Kvinna i Europa (1990:3). Utrikes- och\r\nCivildepartementen arrangerade ett seminarium\r\nom Europa och kvinnorna i oktober 1990. Från\r\ndetta seminarium finns en skriftlig rapport med\r\nsamma titel. Att anordna seminarier har visat sig\r\nvara ett bra sätt att uppmuntra till ytterligare\r\nstudier och diskussioner om dessa angelägna frågor.</pre><pre>Under 1991 fördelade dåvarande\r\nCivildepartementet ca 3 milj.kr. för särskilda\r\njämställdhetsåtgärder till ett åttiotal organisationer\r\nför information och opinionsbildning m.m. i syfte\r\natt stimulera debatten om frågor som rör kvinnorna\r\noch EG. Ett aktivt arbete pågår nu runt om i landet\r\nför att öka kunskaperna om hur ett närmare\r\nsamarbete med EG påverkar de svenska\r\nkvinnorna.</pre><pre>Det finns dock enligt min mening anledning att\r\növerväga ytterligare informationsinsatser.\r\nRegeringen har för avsikt att i årets\r\nkompletteringsproposition föreslå att särskilda\r\nmedel avsätts för bred och allsidig EG-information.\r\nMed hänsyn till kvinnofrågans stora betydelse ter\r\ndet sig naturligt att en del av dessa medel avsätts\r\njust för mer information om detta.</pre><pre>Vad gäller jämställdhetsfrågorna har\r\nlagstiftningens konsekvenser analyserats av den\r\ns.k. jämställdhetsutredningen, vilket lett fram till\r\nen ny jämställdhetslag, som trädde i kraft den 1\r\njanuari 1992. Därmed har Sverige uppnått EG:s\r\nsträngare regler vad avser lika lön för lika och\r\nlikvärdigt arbete. I den nya lagen är också indirekt\r\ndiskriminering uttryckligen förbjuden.</pre><pre>Kristina Svensson frågar också om\r\nförhandlingsdelegationens sammansättning. Jag\r\nvill poängtera att liksom vid EES-förhandlingarna\r\nkommer ett stort antal representanter för olika\r\ndepartement och myndigheter att vara direkt\r\nberörda av medlemskapsförhandlingarna.\r\nSjälvklart kommer såväl kvinnor som män att ingå\r\ni förhandlingsdelegationen.</pre><pre>Anf. 3  KRISTINA SVENSSON (s):</pre><pre>Herr talman! Jag tackar statsrådet Dinkelspiel för\r\nsvaret på min interpellation.</pre><pre>Just nu pågår i hela landet ett genuint\r\nfolkbildningsarbete på temat EG. Det är alldeles\r\nuppenbart att den första EG-yran nu har lagt sig\r\noch att vi kommit in i ett stadium där man förhåller\r\nsig mer kritiskt till de genomgripande förändringar\r\nsom ett medlemskap innebär för framtiden. Det här\r\nhar ju också bekräftats av opinionsmätningar den\r\nsenaste tiden.</pre><pre>De som uttrycker stor tveksamhet om ett svenskt\r\nmedlemskap är till stor del kvinnorna. Jag tror att\r\ndet finns flera skäl till det.</pre><pre>Först och främst jämför man sin egen situation med\r\nde förhållanden och villkor som kvinnor lever\r\nunder i EG-länderna. Det finns ingenstans i världen\r\ndär kvinnor har det så bra som i de nordiska\r\nländerna. Även om vi inte är nöjda, och även om\r\ndet finns brister och ojämställda villkor på\r\narbetsmarknaden, har vi ändå i ett internationellt\r\nperspektiv kommit långt. Förvärvsfrekvensen i\r\nSverige är t.ex. i det närmaste lika för män och\r\nkvinnor.</pre><pre>Vi har byggt ut en offentlig sektor som ger oss både\r\narbeten och service för att vi skall kunna arbeta.\r\nBarnomsorg och äldreomsorg har organiserats\r\ninom den gemensamma sektorn och\r\nskattefinansierats. Föräldraförsäkringens\r\nsuccessiva utbyggnad ger reella förutsättningar för\r\nkvinnor och män att dela på föräldraansvaret.</pre><pre>Det är riktigt att kvinnors situation i hög\r\nutsträckning varierar mellan de olika EG-länderna.\r\nMan kan ändå generellt säga att kvinnor i dessa\r\nländer har en mycket svagare ställning på\r\narbetsmarknaden, att arbetslösheten bland kvinnor\r\när stor, att det saknas barnomsorg och\r\näldreomsorg. Kvinnor i de här länderna har i stor\r\nutsträckning inte något val utan lever sina liv som\r\nhemmafruar, även om de hellre skulle önska något\r\nannat.</pre><pre>Många svenska kvinnor drar då den slutsatsen att\r\nett medlemskap kommer att medföra en\r\ntillbakagång till 50- eller 60-tals-Sverige. Jag menar\r\natt det är en förhastad slutsats. Det är inte EG-\r\nmedlemskapet i sig som kommer att innebära en\r\ntillbakagång för kvinnorna i Sverige. Avgörande\r\nblir naturligtvis vilken politik som förs i Sverige.</pre><pre>Jag noterar att statsrådet konstaterar att skatterna\r\ni Sverige inte behöver sänkas på grund av formella\r\nkrav från EG:s sida. Det är en mycket viktig\r\nsakupplysning. Detta är en mycket mer nyanserad\r\nhållning än vad som framfördes förra veckan av\r\nandra moderata regeringsföreträdare. Då fick vi\r\nhöra att EG-anpassningen kräver skattesänkningar\r\npå uppemot 30 miljarder. Så är det alltså inte. Detta\r\när oerhört väsentligt.</pre><pre>Statsrådet säger i sitt svar att skattesänkningarna\r\nkrävs av hänsyn till vår internationella\r\nkonkurrenskraft. Slutsatsen blir då att vi i Sverige\r\näven efter ett eventuellt medlemskap själva\r\nbestämmer om skatternas storlek och hur vår\r\nvälfärd skall organiseras.</pre><pre>Här är det naturligtvis skillnad på moderat och\r\nsocialdemokratisk politik. Vi socialdemokrater\r\nanser att det är en skattefinansierad vård och\r\nomsorg som även efter ett medlemskap skall ge oss\r\nden service som är så väsentlig framför allt för\r\nkvinnors möjligheter att leva ett jämställt liv.</pre><pre>Kvinnor i Sverige oroar sig just nu för följderna av\r\nen anslutning, och många är tveksamma till\r\nmedlemskapet. Det verkar som att tveksamheten\r\nökar ju längre bort man kommer från södra\r\nSverige, Göteborg och Stockholm. Man fruktar att\r\nområden som i dag är glesbygd kommer att\r\nytterligare försvagas i samband med en EG-\r\nanslutning.</pre><pre>En återkommande fråga på EG-möten i Värmland,\r\nNorrlands inland och Bergslagen är: Kommer vi att\r\nfå behålla vår nationella regionalpolitik?</pre><pre>Det vore värdefullt om statsrådet för att stilla den\r\noro som finns ute i landet kunde bekräfta att vi\r\nkommer att ställa krav på att även fortsättningsvis\r\nföra en svensk regionalpolitik och att dessa krav är\r\nprioriterade i förhandlingarna.</pre><pre>Det finns ytterligare en anledning till varför\r\nkvinnor oroar sig för medlemskapet. Man är\r\nnämligen osäker på vad som skall hända med vår\r\nneutralitetspolitik.</pre><pre>Begrepp som europeisk identitet uppfattar man\r\nsom en dimridå som skymmer sikten.\r\nStatsministern talar inte klarspråk utan glider\r\nundan när han får frågan om Sverige kan tänkas bli\r\nmedlemmar i WEU, den organisation inom vilken\r\nden gemensamma försvars-  och säkerhetspolitiken\r\nkommer att ligga.</pre><pre>För det stora flertalet svenska kvinnor är\r\nneutralitetspolitiken självklar och omistlig. Man\r\nfrågar sig: Kan man inte lita på riksdagsbeslutet,\r\ndet som sade att vi ansöker om medlemskap med\r\nbibehållen neutralitet? Kan statsrådet Dinkelspiel\r\nkomma med ett lugnande besked?</pre><pre>Svaret på min interpellation är fylligt och\r\nanalyserande. Det är därför något av en\r\nvästgötaklimax att läsa sista meningen. Jag citerar:\r\n''Självklart kommer såväl kvinnor som män att ingå\r\ni förhandlingsdelegationen.'' Vad är egentligen\r\nstatsrådets ambition i den frågan?</pre><pre>Anf. 4  CHARLOTTE CEDERSCHIÖLD (m):</pre><pre>Herr talman! Kristina Svensson tar i sin\r\ninterpellation upp många av de frågeställningar\r\nsom dikuteras i vårt land. Det är därför särskilt\r\nglädjande att statsrådet i den här\r\ninterpellationsdebatten bemödat sig om ett ovanligt\r\ngenomarbetat svar.</pre><pre>Många av Kristina Svenssons frågor är\r\nrepresentativa. Frågorna har vuxit fram beroende\r\ndelvis på att motståndarna har velat skapa oro,\r\ndelvis på att kunskapen om t.ex. regelverk är så\r\nföga känd. Det är därför bra att Kristina Svensson\r\npåpekar vikten av att få ut information som särskilt\r\nriktar sig till kvinnor.</pre><pre>Det finns bl.a. anledning att visa hur länder inom\r\nEG som har en mindre socialiserad välfärd ändå har\r\nbra sociala välfärdssystem, även om de givetvis inte\r\när exakt likadana som våra, en relativt hög kvinnlig\r\nförvärvsfrekvens, och inte minst att\r\nförvärvsfrekvensen är stigande bland kvinnor i alla\r\ntolv EG-länderna. Takten varierar, men\r\nfärdriktningen är densamma. I Danmark har t.ex.\r\nförvärvsfrekvensen stigit med 11 % efter EG-\r\ninträdet.</pre><pre>Det är inte sannolikt att man i Sverige som enda\r\nland skulle få ett helt annat mönster än i andra\r\nmedlemsländer. Faktum är att valfriheten har ökat\r\ni medlemsländerna på grund av inverkan från EG.\r\nI Sverige kan knappast kvinnors förvärvsfrekvens\r\nöka mer. I Stockholm förvärvsarbetar kvinnorna\r\nfaktiskt mer än männen. Förskolebarnens mammor\r\narbetar mer än genomsnittet för alla kvinnor, detta\r\ntrots att de uttalat att de skulle föredra att mer ta\r\nhand om sina barn.</pre><pre>Delvis handlar detta om ekonomiska möjligheter\r\natt leva som man önskar. I Sverige har bl.a.\r\nekonomiska styrmedel påverkat kvinnor att öka sitt\r\nförvärvsarbete. Det är styrmedel som varje land\r\nkan handha som det önskar förutsatt att besluten\r\nfattas i demokratisk ordning. I en jämförelse\r\nmellan tio länder visade det sig att svenska kvinnor\r\ni större utsträckning arbetade för att de ville tjäna\r\npengar och inte för att utvecklas i arbetet.</pre><pre>Förvärvsfrekvensen är inte bara ett uttryck för\r\nkvinnors vilja och ekonomiska styrmedel. Den\r\npåverkas också av landets ekonomiska styrka. I det\r\navseendet har tyvärr det socialistiska arvet lett till\r\nstrukturfel i vår ekonomi som nu leder till en kraftig\r\nökning av arbetslösheten, vilket bidrar till att\r\nförvärvsfrekvensen bland både män och kvinnor nu\r\nsjunker.</pre><pre>Kristina Svensson tar upp lönedifferensen mellan\r\nkvinnor och män, en fråga som man även i EG\r\nintresserar sig för. I Sverige gick processen när\r\nkvinnorna kom ut på marknaden av olika skäl --\r\ninte minst Myrdalska -- relativt snabbt.</pre><pre>Med relativt sett liten lönespridning och kvinnor på\r\nbred bas på arbetsmarknaden ligger kvinnornas\r\nlöner här i bättre paritet med männens än på flera\r\nandra håll. Så är det statistiskt sett, men går man\r\nsedan in och ser närmare på någon stor\r\nkvinnoarbetsplats, t.ex. Stockholms läns landsting,\r\nsom har en väl utvecklad lönestatistik, visar det sig\r\natt lönedifferensen där är ungefär densamma som\r\ngenomsnittet i EG:s länder.</pre><pre>EG har tillsatt en grupp för att analysera den här\r\nfrågan och föreslå åtgärder. Den idén har vi ju också\r\nsenare följt upp i Sverige. EG har genom sitt\r\ninflytande också bidragit till att den svenska\r\njämställdhetslagen har skärpts just när det gäller\r\nlönediskriminering.</pre><pre>En annan viktig fråga när det gäller kvinnors\r\nförvärvsarbete är barnomsorg. Kommunaktuellt\r\npresenterade för ett år sedan en jämförelse mellan\r\nSverige och EG-länderna. Där framgick att Sverige\r\nligger näst högst vad avser barn under tre år, med\r\n29 %, medan Danmark ligger på 48 %.</pre><pre>Men när det gäller barn över tre år fanns det länder\r\nsom låg före Sverige, t.ex. Frankrike och Belgien\r\nmed 95 %, Danmark och Italien med 85 %, medan\r\nSpanien låg ungefär på Sveriges nivå -- 66 %. Flera\r\nländer låg givetvis under.</pre><pre>Detta gällde endast barnomsorg som var helt eller\r\ndelvis offentligfinansierad. Sedan finns det ofta\r\nflera privata alternativ än hos oss. Siffrorna är ett år\r\ngamla, och det händer en hel del på det här\r\nområdet, som ju är högaktuellt i flera EG-länder.\r\nSannolikt är det något högre siffror i dag.</pre><pre>Man kan alltså inte hävda att det inte finns någon\r\nbarnomsorg i EG-länderna, som många debattörer\r\nhar försökt att göra -- dock inte Kristina Svensson.\r\nDet är naturligtvis inte fråga om svenska daghem,\r\nutan barnomsorg som i olika avseenden är avpassad\r\nför förhållanden och värderingar som gäller i resp.\r\nland.</pre><pre>Vill man se till helheten, kan man i stället mäta\r\nbarnstödet i procent av disponibel inkomst. Då\r\nleder Belgien med 22,9 %, följt av Holland med\r\n18,9 %, Danmark 17,8 % och Frankrike 16 %, att\r\njämföras med Sveriges 13,9 %.</pre><pre>Men detta är alltså statistik, och den har alltid sin\r\nbegränsade betydelse. Ingen av oss, varken\r\nKristina Svensson, statsrådet eller jag, kan med\r\nsäkerhet tala om hur Sverige kommer att se ut om\r\ntio år, om vi är medlemmar i EG eller om vi står\r\nutanför -- hur det ser ut med jämställdheten, med\r\narbetslösheten eller med ekonomin.</pre><pre>Vad vi med största sannolikhet kan anta är att vår\r\nekonomiska situation kommer att vara bättre om vi\r\när med än om vi står utanför. Kvinnor har de facto\r\nen svagare ekonomisk ställning, och god standard\r\nger alltid mer till svagare grupper, liksom\r\nekonomisk tillbakagång drabbar svagare grupper\r\nhårdare.</pre><pre>Förhandlingsgruppen kommer att bestå av kvinnor\r\noch män, informerar statsrådet. Jag hade aldrig\r\nföreställt mig någonting annat. Jag tror att både\r\nstatsrådet och regeringen är alldeles för kloka för\r\natt avstå från de viktiga erfarenheter som kvinnor\r\nhar att bidra med i de här sammanhangen. Men det\r\när också viktigt att statsrådet tar fasta på de propåer\r\nsom framförs om behovet av lättillgänglig\r\ninformation i de här frågorna.</pre><pre>Inte minst vore det bra i det sammanhanget att få\r\nen belysning av EG:s tolv nätverksgrupper för\r\nkvinnor. Där behandlas t.ex. frågor som skulle\r\nförvåna de svenska kvinnor som har förutfattade\r\nmeningar om kvinnor i andra länder. Det som\r\nkanske har slagit mig mest i samarbetet med andra\r\neuropeiska kvinnor är att trots skillnaderna är\r\nproblemen, vardagsfrågorna, hoppen och\r\ndrömmarna om framtiden, ändå så lika.</pre><pre>Därmed vill jag tacka interpellanten, och tacka\r\nstatsrådet för att han kommer att se till att en bred,\r\nvarierad upplysning skall komma till stånd.</pre><pre>Anf. 5  LENA KLEVENÅS (s):</pre><pre>Herr talman! Den viktigaste invändningen mot EG\r\nur kvinnlig synvinkel är att EG bygger på den\r\nomöjliga förutsättningen evig ekonomisk tillväxt.\r\nMed detta menar jag inte att alla kvinnor delar\r\ndenna insikt, bara att det är vanligare att kvinnliga\r\ntänkare bär fram denna invändning. Bl.a. kom den\r\nstarkt till uttryck på seminariet ''Kvinnor ser på\r\nekonomi'', som hölls här i riksdagshuset den 8 mars\r\nförra året.</pre><pre>Målet för EG är att skapa en större ekonomisk\r\ntillväxt. Fortfarande mäter vi tillväxten som en\r\nprocentuell ökning av BNP. Andra mätmetoder,\r\nsom skall ta hänsyn till miljön, håller på att arbetas\r\nfram, men de har ännu inte fått någon praktisk\r\nbetydelse. Vi väntar fortfarande på ett förslag från\r\nregeringen grundat på utredningen om\r\nmiljöräkenskaperna, hur man skall räkna fram en\r\ngrön BNP. Innan detta är gjort tycker jag att det är\r\nmycket vanskligt att ha ekonomisk tillväxt som\r\nhögsta politiska mål. Det är så att säga att börja i\r\nfel ände. En ekonomi som inte utgår från ekologin\r\när varken hållbar eller trovärdig.</pre><pre>Vårt största problem i Sverige sägs vara att vi har\r\nen för dålig tillväxt. Samtidigt vet vi att forskarna är\r\nense om att endast 500 miljoner människor kan leva\r\npå vår materiella nivå. Det är vad jorden tål. Nu\r\nlever en miljard människor så, och jorden hotas av\r\nen ekologisk kollaps. Vi måste komma bort från\r\ndetta tillväxttänkande och i stället börja tänka i\r\nkretslopp. Vi lurar oss själva när vi talar om\r\nproduktion, när det egentligen är konsumtion av\r\njordens resurser vi ägnar oss åt. Vi tar upp olja och\r\nmineraler ur jorden, förbrukar dem, förorenar\r\nluften och slänger skrotet på avfallsberget, och det\r\nväxer i samma takt som BNP stiger -- och vi blir allt\r\nfattigare.</pre><pre>EG kommer att medföra att denna s.k. utveckling\r\ntar ännu högre fart, och jag är mycket tveksam till\r\nom Sverige skall delta i detta.</pre><pre>Långtidsutredningen hoppas att Sverige skall\r\nkunna ställa om sin ekonomi så att vi får tillbaka 60-\r\ntalets höga tillväxt. Det är en illusion.\r\nMiljöförstöringen håller på att växa oss över\r\nhuvudet, och vi måste snart betala notan.</pre><pre>Borde vi inte börja diskutera vilket samhälle vi\r\nmåste skapa om vi vill ha en långsiktigt hållbar\r\nutveckling på jorden, där kvinnor och män även i\r\nfortsättningen kan ha lust att sätta barn till världen?</pre><pre>Herr talman! Jag skall ta upp ytterligare en sak,\r\nsom inte är lika principiell, men dock är speciellt\r\nbetydelsefull ur kvinnors perspektiv.</pre><pre>Det är mycket som vi inte vet om den europeiska\r\nunion som nu växer fram, och om vad som kommer\r\natt hända med människorna i Sverige om vi blir\r\nmedlemmar. En sak vet vi dock ganska säkert, och\r\ndet är att löneskillnaderna kommer att öka.</pre><pre>I Sverige hade vi ända till mitten av 80-talet en\r\nutveckling mot en större likhet mellan mäns och\r\nkvinnors löner. Nu vidgas den klyftan igen, men vi\r\nhar fortfarande en ganska ljus situation med\r\nkvinnolöner som ligger på 90 % av männens löner.\r\nSkillnaderna är förmodligen de minsta i världen.</pre><pre>Trots detta hade vi förra året en genomsnittlig\r\nlöneökning för de högsta cheferna i Sverige på\r\n170 000 kr. Alltså: ökningen var 170 000. Det är\r\nmer än vad en normal löntagare har i total\r\nårsinkomst. Skillnaderna mellan hög- och\r\nlågavlönade i Sverige är alltså mycket stor, trots att\r\nde internationellt sett är mycket små. Nu skall\r\nklyftorna öka.</pre><pre>Kvinnor arbetar inom områden som kommer att\r\nutsättas för stora neddragningar.\r\nStrukturomvandling och konkurrens skall driva\r\nfram effektiva privata vårdföretag. Kvinnor\r\nkommer att i stor utsträckning drabbas av\r\narbetslöshet och lägre löner.</pre><pre>Särskilt de lågutbildade tillhör förlorarna.\r\nKvinnorna i EG gör det redan nu i ännu högre grad.\r\nDet finns i EG-länderna 25 miljoner kvinnor som\r\nlever under EG:s fattigdomsstreck. Det är framför\r\nallt gamla kvinnor utan pension och unga\r\nensamstående kvinnor med barn. Man talar om\r\nfattigdomens feminisering.</pre><pre>Hur kan det då te sig? Jo, t.ex. så som i Paris\r\nytterområden, där det bor hemlösa och arbetslösa\r\nmänniskor i husvagnar och ruckel, hopsnickrade av\r\nplåt och brädor, där mödrar försöker få sina barn\r\nbortadopterade för att de skall få gå i skola. Utan\r\nadress får nämligen inte barnen någon skolgång.\r\nUtan adress får franska medborgare inte heller\r\nsjukvård.</pre><pre>Ideella sammanslutningar av sjuksköterskor och\r\nläkare driver i dag gratiskliniker för unga gravida\r\nfranska flickor, som förvägrats sjukvård för att de\r\ninte kan betala för sig. Sjukhusen i Frankrike drivs\r\nnämligen i dag som effektiva företag med eget\r\nbudgetansvar, och då vägrar man dem vård som\r\ninte har pengar.</pre><pre>Inte är det konstigt att vi svenska kvinnor är\r\noroade. Vår nordiska tradition att varje\r\nmedborgare har rätt till samhällets omsorg\r\noberoende av inkomst vill vi inte byta ut mot ett\r\nsystem där de sociala förmånerna bara är knutna till\r\nden som har arbete.</pre><pre>Kvinnorna i EG vill att Sverige skall bli medlem.\r\nDe hoppas att vi skall hjälpa till att dra upp dem\r\ntill vår nivå. Samtidigt varnar de oss: Låt inte EG\r\nförsämra jämställdheten! Kräv garantier som\r\nvillkor för medlemskapet!</pre><pre>Frågan är om det låter sig göras, och -- som jag sade\r\ni min inledning -- frågan är om själva idén med EG\r\nvilar på en hållbar grund.</pre><pre>Anf. 6  ULLA PETTERSSON (s):</pre><pre>Herr talman! Också jag möter många kvinnor som\r\nuttrycker sin tveksamhet och oro, och ibland även\r\nskepsis, inför ett svenskt medlemskap i EG. Jag vill\r\ndärför gärna passa på det här tillfället att till\r\nansvarigt statsråd ställa några av de frågor jag\r\nkonfronteras med.</pre><pre>Till dem hör naturligtvis frågan om de offentliga\r\nutgifterna. Statsrådet säger att antagandet att\r\nkvinnor skulle kunna förlora på ett medlemskap\r\nbygger på två förutsättningar: dels att kvinnor i\r\nhögre utsträckning än män måste vara anställda i\r\noffentlig sektor, dels att man inom EG skulle ha\r\nhinder mot en hög offentlig utgiftskvot.</pre><pre>Uttryckssättet tyder på att statsrådet inte delar de\r\nuppfattningarna. Men jag tycker att vi i svaret inte\r\nfår någon riktigt bra utveckling av den första delen.</pre><pre>Kvinnor måste inte arbeta i den gemensamma\r\nsektorn, men faktum är att de gör det. Detta är\r\nnaturligtvis inte något som man ändrar på mycket\r\nhastigt, om man ens tycker att det är önskvärt att\r\nändra på det. Har regeringen någon annan\r\nbedömning än att vård, omsorg och utbildning även\r\ni fortsättningen i ganska stor omfattning kommer\r\natt skötas av kvinnor? Jag antar att regeringen, om\r\nman tror att kvinnor även i fortsättningen kommer\r\natt arbete mycket med detta, menar att det arbetet\r\ninte skall finansieras offentligt. Även offentlig\r\nverksamhet kan ju bedrivas på entreprenad. Eller\r\ntänker sig regeringen rent av att en större del av det\r\narbetet skall utföras utanför arbetsmarknaden? Det\r\när frågor som jag möter.</pre><pre>Det andra antagandet tolkar jag som att statsrådet\r\nmenar att det inte finns något hinder mot en hög\r\noffentlig utgiftskvot. Jag har, precis som Kristina\r\nSvensson, funderat på passusen i svaret om de\r\nframtida skatterna. Man hör ju fortfarande\r\nborgerliga politiker, även statsråd, motivera\r\nskattesänkningar med anpassningen till EG. Kan vi\r\ni dag avfärda EG som formellt skäl till\r\nskattesänkningar och konstatera att regeringen har\r\nandra skäl för sin skattesänkningspolitik? Vilket\r\nskäl det är, kan vi ju lämna därhän för att inte\r\nhamna utanför ämnet för den här debatten.</pre><pre>Slutligen vill jag gärna säga att jag uppskattar de\r\ninformationsåtgärder som redan har vidtagits. Jag\r\nser fram mot långtidsutredningens\r\njämställdhetsbilaga. Jag hoppas att vi kommer att\r\nfå mycket information, men jag saknar en viktig del\r\ni den informationen. Det gäller en fråga som jag\r\nofta får. Det är en klok fråga, nämligen: Hur ser\r\nalternativen ut? Det är viktigt att vi inte bara får\r\nredovisat vad EG innebär, i den mån det låter sig\r\ngöras, utan också vad en alternativ framtid kan\r\ninnebära och vilka konsekvenser den får. Avser\r\nregeringen att också lägga ner möda på att ge oss\r\nden informationen?</pre><pre>Anf. 7  GUDRUN SCHYMAN (v):</pre><pre>Herr talman! Det är mycket bra att den här\r\ndiskussionen har kommit upp igen. Det gläder mig\r\natt den nu väcks från socialdemokratiskt håll. Sist\r\njag stod här och talade om detta var det utifrån en\r\negen interpellation. Då var det just Kristina\r\nSvensson som var regeringens företrädare. Hon\r\ntalade om att vi kvinnor inte behövde vara oroliga.</pre><pre>Nu tror jag tyvärr att den oro som många kvinnor i\r\ndag hyser är mycket äkta och berättigad. Det är\r\nviktigt att vi sorterar ut vad som är fakta och vad\r\nsom inte är fakta, utan fromma förhoppningar, i\r\nden här debatten. Den fråga som vi skall ställa är\r\nför det första på vilket sätt ett medlemskap i EG --\r\neller den Europeiska unionen, som det kommer att\r\nheta om Sverige väljer att bli med så småningom --\r\nkommer att begränsa Sveriges handlingsfrihet vad\r\ngäller den ekonomiska politiken.</pre><pre>För det andra kan vi ställa oss frågan på vilket sätt\r\nett EG-medlemskap kommer att innebära att vi\r\ntvingas att ändra på vissa skatter. Vad är det\r\nfaktiska och vad är det politiska i detta? Det är\r\nviktigt att man skiljer på det. Efter vad jag har\r\nförstått måste en del skatter anpassas till EG-nivå.\r\nDet gäller punktskatterna, t.ex. momsen,\r\npunktskatterna på alkohol och tobak och\r\nenergibeskattningen. Eftersom detta skall vara\r\nvaror som flödar fritt inom den inre marknaden\r\nkommer det att bli en besvärande gränshandel och\r\nandra problem om man har för avvikande\r\nskattesatser.</pre><pre>Man har nu räknat ut att detta kommer att innebära\r\nminskade skatteinkomster för den svenska staten\r\npå 20--25 miljarder kronor. Till detta kommer en\r\nårlig medlemsavgift i den här klubben, Europeiska\r\nunionen, på netto 11,5 miljarder kronor, enligt vad\r\njag förstår av de senaste siffrorna. Då är vi uppe i\r\nminskade skatteinkomster och ökade utgifter för\r\nden svenska staten på ca 30--40 miljarder kronor\r\nper år. Vad gör en regering då? Hur man bedömer\r\nläget beror naturligtvis på vilken regering vi har.</pre><pre>Jag tror att en borgerlig regering i det läget säger att\r\nvi måste dra in på de offentliga utgifterna. Med det\r\nmenar man tyvärr inte försvaret, som jag tycker\r\nvore en mycket bra offentlig utgift att dra in på,\r\nutan man menar de offentliga utgifter som handlar\r\nom vård och omsorg om våra barn, sjuka och\r\ngamla. Det är den sektor som man säger är tärande\r\noch inte närande. Den befolkas i huvudsak av\r\nkvinnor. De arbetar till 75 % inom denna sektor. Vi\r\nsom inte gör det är beroende av att den fungerar för\r\natt kunna sköta våra jobb. Vi är alltså dubbelt\r\nberoende av den offentligt finansierade vården och\r\nomsorgen.</pre><pre>Under parollen Kvinnorna skall återerövra makten\r\ni familjen, vill man se till att vården och\r\nomsorgsarbetet förs tillbaka och osynliggörs bakom\r\nhemmets fyra väggar. Jag tror att detta är den\r\nborgerliga regeringens taktik.</pre><pre>Jag vet uppriktigt sagt inte hur det vore om vi hade\r\nen annan regering. Den förra socialdemokratiska\r\nregeringen sade att detta skulle lösa sig genom att\r\nett EG-medlemskap skulle innebära en automatisk\r\ntillväxt och någon form av ekonomiska dynamiska\r\neffekter som gjorde att pengarna skulle trilla in i\r\nalla fall. Det betvivlar jag starkt. Det finns inga\r\nfakta som talar för detta. Frågan hänger i luften och\r\när mycket oroande oavsett regering, eftersom både\r\nden tidigare socialdemokratiska regeringen och de\r\nborgerliga regeringen är så förtvivlat entusiastiska\r\nför den här lösningen.</pre><pre>För övrigt gläder det mig att det finns en\r\nsocialdemokratisk kvinna i den här debatten som\r\nvågar stå i talarstolen och vara kritisk till detta\r\nmycket förlegade projekt. Det tyder på en viss\r\ntillnyktring och inger hopp inför den stundande\r\nfolkomröstningen.</pre><pre>Jag skulle vilja veta hur den borgerliga regeringen\r\ntänker hantera detta. Var skall pengarna tas? Hur\r\nskall man kunna krympa statsutgifterna så att vi\r\npassar in i EG-kostymen? Hur skall vi öka\r\ntillväxten så att nya skatteinkomster trillar in utan\r\natt skattesatserna ökar och utan att öka\r\ninflationen? Hur skall vi klara att betala EG:s\r\navgifter, sänka de skatter som den borgerliga\r\nregeringen anser måste sänkas och ändå klara en\r\ngod äldreomsorg, en bra sjukvård och ett levande\r\nNorrland utan att tvinga kvinnorna hem till spisen?</pre><pre>Detta är en mycket intressant ekonomisk ekvation.\r\nJag undrar hur den borgerliga regeringen har tänkt\r\natt den skall gå ihop. Jag är medveten om att det\r\nfortfarande finns ett visst utrymme för politiska\r\nbeslut i den svenska riksdagen vid ett eventuellt\r\nmedlemskap. Men jag antar att Ulf Dinkelspiel\r\nhåller med mig om att den ekonomiska och\r\nmonetära unionen -- som är en del av ett\r\nmedlemskap när Sverige eventuellt skall bli\r\nmedlem -- innebär att varje medlemslands ramar\r\nför den ekonomiska politiken blir betydligt mer\r\nbegränsade.</pre><pre>Varje medlemsland får ju klara riktlinjer, beslutade\r\nav ministrarna i Bryssel, för hur stort\r\nbudgetunderskottet får vara, hur hög räntan får\r\nvara, hur hög inflationen får vara och hur stor\r\nutrikesskulden får vara. Valutan blir gemensam.\r\nDen svenska kronan existerar inte, utan vi har\r\necun. Vi kan alltså inte skriva ner kronan eller\r\ndevalvera. Vilka verktyg finns kvar i den\r\nekonomiska politiken för den nationella\r\nregeringen? Vilka beslut finns kvar för det\r\nnationella parlamentet att fatta? Det gäller\r\noffentlig sektor och hur vi skall betala den vård och\r\nomsorg som är nödvändig för alla i alla samhällen\r\noch som måste utföras. Någon måste ta hand om de\r\ngamla, barnen och de sjuka.</pre><pre>Anf. 8  KARIN ISRAELSSON (c):</pre><pre>Herr talman! Jag känner en viss matthet inför att\r\nkomma efter föregående talare, som vet så bestämt\r\nhur allting är. Det som har präglat den här debatten\r\nhar varit att det funnits en mycket stark undran\r\ninför framtiden. Man har velat söka svar på hur\r\nframtiden skall bli. Frågan är naturligtvis hur\r\nframtiden skall bli, oavsett om vi kommer med i EG\r\neller inte. Där har vi de politiska instrumenten att\r\nspela med i Sverige för att forma den framtid som\r\nvi vill se i vårt land.</pre><pre>Vi i Centerpartiet har också varit med på en EG-\r\nansökan. Kvinnorna inom Centerpartiet känner\r\nockså en oro inför vad detta kommer att innebära,\r\nprecis som männen gör. Vi har inga svar på de\r\nfrågor som vi ställer oss. Det finns inga klara och\r\nentydiga svar. Det bästa sättet att påverka hur\r\nframtiden skall se ut i ett EG-perspektiv är att vi går\r\nmed och försöker vara med och förhandla. Vi måste\r\nvara starka i de förhandlingarna och kräva att det\r\nockså skall tas hänsyn till det vi står för.</pre><pre>Man kan skrämmas väldigt mycket i EG-debatten.\r\nDet finns de som har tagit monopol på att gå ut med\r\nskrämselpropaganda. Å andra sidan kan man också\r\nskönmåla EG som det enda saliggörande för\r\nframtiden. Jag tycker att båda sätten att hantera\r\nEG-debatten är lika felaktiga. Det är mycket\r\nviktigt att man försöker vara så saklig som möjligt\r\noch få ut så mycket information som möjligt i de här\r\nfrågorna, så att också vanliga människor också kan\r\nförstå dem. För att kunna få den förståelsen måste\r\nman begränsa sig till vissa fält. Områdena är\r\nmycket omfattande och berör hela vår framtid med\r\nalla de ämnesområden som finns där.</pre><pre>Man kan vara lika förskräckt inför uttalanden från\r\nvissa socialdemokrater i dag när det gäller hotet\r\nmot glesbygden som man kan var i ett EG-\r\nperspektiv. Jag vet inte vilket som är mest påtagligt\r\noch vilket man skall vara mest rädd för. Det finns\r\nframträdande socialdemokratiska kvinnor som\r\npåstår att det inte är lönsamt med glesbygd. Det\r\nkostar för mycket. Det är inte miljövänligt med\r\nsnöröjning för dem som bor i glesbygd osv., utan\r\ndet är något som vi kan lämna därhän. Det\r\nskrämmer mig betydligt mer än vad EG-\r\nperspektivet kanske gör. Regionerna har i alla fall\r\nstärkts i ett EG-perspektiv. Man har större\r\nmöjligheter att få samma förmåner i regionerna och\r\nslipper slåss med starka regioner i den utsträckning\r\nsom sker i dag i vårt land.</pre><pre>Det är också intressant att höra en socialdemokrat\r\nbära fram ett miljökrav i debatten. Man skall slå\r\nvakt om den gröna ekonomin också i ett EG-\r\nperspektiv. Det håller jag med om helt. Vi måste\r\nockså se hur miljön kommer att påverkas i ett EG-\r\nperspektiv. Där måste vi ha ett starkt krav, precis\r\nsom när det gäller kvinnans situation.</pre><pre>Jag vill inte påstå att svenska kvinnor i dag är\r\nlyckligast i världen. De har en mycket tung\r\narbetsbörda. Frånsett att de i stor utsträckning\r\narbetar inom offentlig sektor har de också\r\nhuvudansvaret för arbetet i hemmet. Det skapar en\r\nmycket svår situation för kvinnor och en hög\r\nsjukdomsfrekvens. Det kan inte vara meningen att\r\nvi skall slita ut kvinnorna i förtid med\r\narbetsuppgifter som de inte orkar med, när vi skall\r\ngöra dem jämställda. Jag är inte heller säker på att\r\nEG har lösningen på problemet. Men jag tror att vi\r\nhar valt rätt väg om vi får en valfrihet när det gäller\r\nkvinnans situation.</pre><pre>Den valfriheten måste också innebära att det arbete\r\nsom kvinnan utför i hemmet, med barn, med\r\nnärstående och äldre skall värderas av samhället.\r\nDär kan vi kanske lära något av de andra EG-\r\nländerna. Där lyfter man fram kvinnan också som\r\nden biologiska varelse hon är i\r\nfamiljesammanhang. Det har vi i Sverige inte velat\r\ngöra. Vi har hela tiden hävdat att det är en annan\r\nroll som kvinnan skall spela. Vi har inte velat se att\r\ndet också finns andra roller som hon kan ha intresse\r\noch ork att spela.</pre><pre>Det finns även en stor oro från kvinnor som påstår\r\natt de inte vill sända sina söner till krig i Europeiska\r\nunionens namn. Jag förstår att det inte är en\r\nframtidsbild som man vill se, eftersom också jag har\r\nsöner. Den bilden förstärks nu av innebörden i\r\nMaastrichtöverenskommelsen. Där tycks unionen i\r\nallt större utsträckning stå som det framtida\r\nEuropa. Där har vi starka skäl att vara mycket fasta\r\nnär det gäller ett framtida inträde i EG. Det finns\r\ngränser för vad Sverige kan gå med på där. Jag vill\r\nse en sådan gräns.</pre><pre>När det gäller kvinnors påverkan på\r\nförhandlingsarbetet tycker vi att det finns all\r\nanledning att se till att kvinnor finns med här med\r\nde kunskaper som de har och behärskar.\r\nCenterkvinnorna har krävt att man skall tillsätta en\r\nsärskild arbetsgrupp som skulle bevaka\r\nkonsekvenserna för kvinnorna i ett EG-perspektiv.\r\nDet är något som också kommer upp till behandling\r\nhär i riksdagen senare. Jag tror att det är mycket\r\nviktigt, så att man inte glömmer bort\r\nkvinnoperspektivet när det gäller EG.</pre><pre>Anf. 9  YLVA ANNERSTEDT (fp):</pre><pre>Herr talman! Det är utmärkt att vi har denna typ\r\nav diskussioner i kammaren. De belyser frågan från\r\nmånga olika håll, och det förs i huvudsak en sansad\r\ndebatt, där både för- och nackdelar kan inventeras\r\noch belysas. Men strålkastarljuset sätts också på en\r\nhel del myter.</pre><pre>När det t.ex. gäller kvinnors förvärvsverksamhet i\r\nEG-länderna råder det en rad missförstånd ute i\r\ndebatten. När man är ute och träffar grupper av\r\nbåde kvinnor och män finner man att de är\r\nmärkvärdigt okunniga om vad som gäller i EG-\r\nländerna. De vet kanske hur det var för tio år\r\nsedan, men de har undgått att se den utveckling\r\nsom faktiskt har ägt rum.</pre><pre>Man kan se att förvärvsverksamheten bland\r\nkvinnor är i stigande i alla EG-länder. Man kan\r\nockså se att EG:s jämställdshetslagar stärker\r\nkvinnornas ställning på arbetsmarknaden överallt i\r\nEG-länderna, oavsett om de ligger på en låg\r\nförvärvsnivå eller som i Danmark på en hög\r\nförvärvsnivå.</pre><pre>Man kan också se hur EG-kvinnorna i allmänhet är\r\noerhört positiva till EG-samarbetet. Det gäller inte\r\nbara för förvärvsverksamhet och ekonomi. Jag\r\nskall senare komma in på den vision om fred som\r\nmånga av kvinnorna speciellt tar fram och värnar\r\nom när man talar om EG.</pre><pre>Jag tycker att det har förekommit glidningar här i\r\ndebatten från s-håll, där man vill låta påskina att\r\nkvinnornas jobb skulle försvinna om vi blir\r\nmedlemmar, eftersom kvinnorna finns inom\r\ntjänstesektorn. Men så är icke fallet. I alla\r\nutvecklade marknadsekonomier finns det en stor\r\noch växande tjänstesektor -- vård, omsorg,\r\nbarnomsorg och utbildning -- och det är i stor\r\nomfattning kvinnorna som finns där. Efterfrågan på\r\ndessa tjänster stiger, mer i EG-länder som inte har\r\nen hög förvärvsfrekvens än i de länder där kvinnor\r\nt.ex. redan har mycket barnomsorg. Resonemanget\r\nstämmer alltså inte. Också efterfrågan på\r\nutbildning stiger kontinuerligt i takt med att\r\nländerna blir mera utvecklade.</pre><pre>När man ser på var kvinnorna finns låter det som\r\nom alla kvinnor i Sverige fanns inom den offentliga\r\nsektorn. Så är det inte heller. Statistiken visar att\r\n57 % av svenska kvinnor finns inom offentlig sektor\r\noch 43 % inom den privata sektorn.</pre><pre>Det påstås ibland också att vi när vi blir medlemmar\r\ni EG får nöja oss med deltidsjobb. I Sverige arbetar\r\n49,3 % av kvinnorna heltid och så mycket som\r\n34,6 % deltid. Det läge som många EG-länder i dag\r\nbefinner sig i stämmer ganska väl överens med de\r\nförhållanden som rådde beträffande svenska\r\nkvinnors förvärvsverksamhet under 60-talet, när vi\r\nbörjade komma ut på arbetsmarknaden. Man är i\r\nbörjan av en utveckling som vi har passerat.\r\nMöjligen kunde man se det som en fördel att vi kan\r\ndela med oss av de kunskaper och erfarenheter som\r\nvi har.</pre><pre>Problemet är inte enbart att ett EG-medlemskap\r\ninnebär nedgång för kvinnornas möjligheter till\r\nförvärvsverksamhet, utan problemet för oss är en\r\nvikande ekonomi.</pre><pre>Jag skulle vilja ta upp den fredsvision som det är\r\nviktigt att tala om och som få här i Sverige berör. Vi\r\ntror att det bara handlar om ekonomi och tillväxt,\r\nmen för de europeiska länderna och medborgarna\r\när fredsvisionen grunden för viljan att avstå vissa\r\nsaker i det nationella bestämmandet för att uppnå\r\nandra i det internationella samarbetet. Aldrig mera\r\nkrig är det som ligger inunder deras strävanden för\r\nden gemensamma förbättringen. Medlet är\r\nekonomisk utveckling.</pre><pre>De började från ingenting efter andra världskriget.\r\nFör att få människor att arbeta tillsammans\r\nbehöver man självfallet också se till att ekonomin\r\när stabil. Därmed undviker man konflikter som\r\nuppstår på grund av för stora ekonomiska\r\nskillnader.</pre><pre>För de europeiska medborgarna är fred, demokrati\r\noch stabilitet i demokratin målet, medan ekonomin\r\noch tillväxten är medlet. Det får vi aldrig glömma.\r\nMan får ofta höra från EG-medborgarna att\r\nSverige bara vill ha ekonomin -- ni tror att det är\r\nfråga om en ekonomisk sammanslutning, och ni\r\nskall bara ha, ni skall inte ge. Det här behöver vi ta\r\nupp flera gånger.</pre><pre>Det talas mycket om information, och vi tycker att\r\nutbudet är enormt. Man kan inte slå upp en tidning\r\nutan att mötas av artiklar om EG, i tidskrifter eller\r\ni dagliga tidningar. Men detta är inte vad människor\r\nsäger när man möter dem i vardagslivet. De tycker\r\natt de inte får någon information. Möjligen kan det\r\nbero på att utbud och efterfrågan går i otakt.</pre><pre>Anf. 10  Statsrådet ULF DINKELSPIEL (m):</pre><pre>Herr talman! Den här debatten om\r\njämställdhetsfrågorna i ett EG-perspektiv har\r\npräglats -- och det gläder mig -- i allt väsentligt av\r\nen önskan att på ett noggrant och ansvarsfullt sätt\r\ngranska de många frågor som aktualiseras vid ett\r\nsvenskt EG-medlemskap. Jag tycker också -- och\r\ndet är kanske mera naturligt -- att debatten präglas\r\nav en vilja från alla sidor att lyfta fram\r\njämställdhetsfrågorna. Jag tror att det är nyttigt.\r\nDet är lätt att de hamnar i skymundan, och de är\r\nförvisso aktuella inte bara här hemma utan också\r\ninom EG.</pre><pre>Det har i debatten gjorts många jämförelser med\r\nsituationen inom EG. Det är t.ex. förvisso sant att\r\nförvärvsfrekvensen är lägre och att kvinnans\r\nställning i många avseenden inte är lika stark inom\r\nEG som i Sverige. Vi har kommit långt på\r\njämställdhetsområdet. Men samtidigt skall vi ha\r\nklart för oss att det finns mycket stora skillnader\r\ninom EG. Förhållandena i Danmark\r\növerensstämmer i allt väsentligt med förhållandena\r\ni Sverige. Det finns skillnader, men de är inte stora.\r\nDe stora skillnaderna finns inom EG.</pre><pre>Förvärvsfrekvensen är närmare 80 % i Danmark\r\nmen mindre än 40 % i Irland. Så är förhållandet\r\nefter det att Danmark har varit medlem i EG i 20\r\når. Det visar att man kan föra olika politik inom\r\nenskilda länder i EG, trots att man till vissa delar är\r\nbunden av EG-regler.</pre><pre>Det har också sagts i debatten i dag att det är helt\r\nklart att det inte är EG som sådant och EG:s\r\nregelkomplex utan värderingarna i det egna landet\r\nsom blir styrande för hur utvecklingen går vidare på\r\ndet här området. Att utifrån förhållandena i EG\r\noch framför allt i vissa EG-länder dra slutsatsen att\r\ndet skulle bli sämre i detta avseende i Sverige är,\r\nsom Kristina Svensson sade, förhastat.</pre><pre>Snarare är det så att våra möjligheter att driva vårt\r\njämställdhetsarbete ökar när vi blir medlemmar i\r\nEG. Låt mig förklara varför. Det knyter an till den\r\nfråga som Gudrun Schyman tog upp, nämligen\r\nmöjligheterna att driva en aktiv\r\njämställdhetspolitik vid olika ekonomiska utfall.</pre><pre>De formella reglerna på EG-sidan är på\r\nskatteområdet relativt begränsade. Det gäller\r\npunktskatter, vissa energiskatter och liknande, men\r\ni allt väsentligt är det fråga om minimiregler, och\r\nfrån dem ligger vi på betryggande avstånd. Det\r\nväsentliga är om vi kan föra en stark ekonomisk\r\npolitik eller inte, om vi kan föra en politik för att\r\nfrämja tillväxt och liknande. Förutsättningarna för\r\ndetta blir bättre, och det finns ett nära samband\r\nmellan en stark ekonomi och en hög\r\nförvärvsfrekvens. Det är viktigt att ta fasta på det.</pre><pre>Många har tagit upp förvärvsfrekvensen inom den\r\noffentliga sektorn och jämställt en stark position på\r\ndet området med möjligheten att ha en stor\r\noffentlig sektor. Det finns ingen nödvändigt\r\nsamband däremellan. Det finns många saker som\r\nmycket väl kan utföras och som även kan utföras\r\nbättre utan för den offentliga sektorn. Framför allt\r\nbör man ge valfrihet, t.ex. i barnomsorgen.</pre><pre>Många servicetjänster kan bättre utföras i privat\r\nregi än i offentlig regi, och det skapar också\r\nmöjligheter att föra en betydligt aktivare\r\nregionalpolitik, genom att företag som startas i\r\nvissa regioner kan understödja hela landet.</pre><pre>När det gäller frågan om informationen, som\r\nmånga har varit inne på, vill jag bara helt kort\r\nbejaka att det behövs mera information på det här\r\nområdet. Jag har redan tidigare sagt att vi skall\r\nmedverka till att få fram mera information på det\r\nhär området, och det har framförts vissa tankar om\r\nvad den skulle kunna innehålla.</pre><pre>Charlotte Cederschiöld nämnde möjligheten att ge\r\ninformation om EG:s nätverk på detta område. Jag\r\ntycker att det är ett bra uppslag. Ett annat är att\r\ndiskutera hur alternativet till ett medlemskap ser ut\r\noch vad det betyder för jämställdhetsarbetet. Det\r\när en väl så viktig fråga att ta upp i detta\r\nsammanhang.</pre><pre>Herr talman! Jag har fått frågor beträffande andra\r\ndelar av EG-politiken, om regionalpolitik,\r\nmiljöpolitik och liknande. Låt mig säga att vårt\r\nalldeles bestämda intryck är att EG:s\r\nregionalpolitik lämnar utrymme för oss att föra den\r\nregionalpolitik som vi vill föra. Skulle det uppstå\r\nnågot problem, kommer vi att begära\r\nsärbestämmelser. I fråga om det norrländska\r\njordbruket kommer vi att aktivt driva de svenska\r\nönskemålen om att man skall beakta de särskilda\r\nförhållandena där.</pre><pre>Miljöfrågorna har många pekat på. Vi kommer att\r\nlyfta fram dem i EG-förhandlingarna, men de drivs\r\nnu aktivt också inom EG.</pre><pre>Anf. 11  GUDRUN SCHYMAN (v):</pre><pre>Herr talman! Jag måste säga att statsrådet Ulf\r\nDinkelspiel gör mig mycket besviken. Hans inlägg\r\npräglades inte alls av någon noggrann analys och\r\nsaklighet, utan just av fromma förhoppningar.\r\nStandardsvaret var: Blir det problem, skall vi\r\nnaturligtvis se till att lösa dem -- det är därför vi\r\nskall gå med.</pre><pre>Nu är det faktiskt så, och det vet också Ulf\r\nDinkelspiel, att den europeiska union som Sverige\r\nefter en folkomröstning eventuellt väljer att bli\r\nmedlem av är ganska färdig till sin utformning och\r\ninte har några undantag för vare sig det ena eller\r\ndet andra. De länder som väljer att ansöka om\r\nmedlemskap förbinder sig att arbeta för unionens\r\nlångsiktiga politiska mål, inkl. ett försvarspolitiskt\r\nsamarbete. Detta är inte obekant för statsrådet. Jag\r\ntycker att det är bättre att vi talar klarspråk.</pre><pre>Förhållandena i Danmark, säger Ulf Dinkelspiel,\r\nskiljer sig inte så mycket från de svenska, och\r\nDanmark har varit medlem i 20 år. Det är riktigt,\r\nmen det finns i dag inför ställningstagandet till att\r\nfortsätta medlemskapet och gå in i den\r\nekonomiska, monetära och säkerhetspolitiska\r\nunionen en opinion mot inträdet i unionen. Den\r\nopinionen i Danmark i dag är stark och omfattar\r\nenligt de senaste opinionsundersökningarna en\r\nmajoritet. Vi får se vad resultatet blir vid\r\nfolkomröstningen den 2 juni.</pre><pre>Farhågorna är många, inte minst från Danmarks\r\nkvinnor. Jag menar då inte vilka kvinnor som helst.\r\nDet är viktigt att vi i denna debatt skiljer ut det\r\nfaktum att kvinnor har olika ställning i samhället.\r\nSvaga grupper, som bl.a. består av kvinnor, men\r\ninte av alla kvinnor, har i de nordiska ländernas\r\nvälfärdssystem en ställning att vara rädd om och att\r\nförsvara.</pre><pre>Man oroar sig också i Danmark för att denna\r\nställning skall försvagas.</pre><pre></pre><pre>Det finns tydliga tecken på nedskärningar inom\r\noffentlig sektor när det gäller vård och omsorg och\r\nförsämringar inom socialförsäkringssystemen. Det\r\nhär oroar många. De vill inte ha denna bindning till\r\nden ekonomiska och monetära unionen som\r\nbegränsar handlingsfriheten i att utforma en egen\r\nekonomisk politik med andra eller högre\r\nambitioner än vad en majoritet av den europeiska\r\nunionens finansministrar vill. Det är detta som är\r\nkärnpunkten.</pre><pre>Ulf Dinkelspiel skyndar hastigt förbi min fråga.\r\nKommer inte dessa punktskatter såsom momsen,\r\nskatterna på tobak och alkohol och\r\nenergibeskattningen att tillsammans utgöra\r\nminskade inkomster till den svenska statskassan på\r\n20--30 milj.kr.? Är det inte så att Sverige skall\r\nbetala en årlig avgift på 11,5 miljarder kronor?\r\nInnebär inte detta inkomstbortfall för den svenska\r\nstaten en realitet, där vi i dag måste besvara frågan\r\nhur vi skall göra, i stället för att hänvisa till luftiga,\r\nekonomiska och dynamiska effekter? Jag tror inte\r\natt någon tror på det här, framför allt inte med den\r\nborgerliga regeringens oerhörda ambitioner att\r\nredan nu skära ner de sociala värlfärdssystemen\r\nmed hänvisning till en harmonisering till\r\nskattenivån i Europa.</pre><pre>Anf. 12  KRISTINA SVENSSON (s):</pre><pre>Herr talman! Den här debatten handlar mycket om\r\nden oro och tveksamhet som framför allt kvinnor\r\nkänner inför ett kommande medlemskap. Oron\r\nformuleras ofta i ett antal frågor. Hur kommer det\r\natt bli med regionalpolitiken? Hur blir det med den\r\nfortsatta neutralitetspolitiken?</pre><pre>När det gäller regionalpolitiken vill jag ha ett mer\r\nprecist besked. Kommer i förhandlingarna frågan\r\nom att Sverige skall få fortsätta att föra en egen\r\nsvensk regionalpolitik att vara prioriterad? Det\r\nhandlar inte bara om vad Ulf Dinkelspiel kallar\r\n''där uppe''. Det är fråga om stora områden i\r\nSverige, med början från norra Värmland,\r\nBergslagen och Norrlands inland osv. Det här är en\r\nfråga som ständigt återkommer och som ställs just\r\nav kvinnor.</pre><pre>Den andra frågan berörde statsrådet inte i svaret.\r\nDen gäller glidningarna i neutralitetspolitiken. Den\r\nfrågan är angelägen för kvinnor. Frågan är djupt\r\nförankrad även hos män, men man hör den oftast\r\nformulerad av kvinnor.</pre><pre>Vi skräms av att statsministern inte talar klartext.\r\nDet beslut riksdagen har fattat innebär att Sverige\r\nskall gå in i ett medlemskap med en fortsatt\r\nneutralitetspolitik. Men vad är det som håller på att\r\nhända? Jag måste få en kommentar till detta.</pre><pre>Dessa frågor är viktiga. Som alla är väl medvetna\r\nom har vi en ny regering. Det är nu en borgerlig\r\nregering som förhandlar i dessa frågor. Då måste\r\ndessa frågor ställas i kammaren för att få svar.</pre><pre>Anf. 13  YLVA ANNERSTEDT (fp):</pre><pre>Herr talman! Det uttrycks farhågor för att Sverige\r\nsom ett litet land inte skulle kunna påverka\r\nutformningen av framtiden i EG. Men i EG växer\r\nförslagen fram i samtal och diskussioner. Det är vi i\r\nSverige bra på. Det är vår modell att lösa problem\r\noch svåra uppgifter och att hitta modeller för att gå\r\nvidare. Det här ger oss exceptionella möjligheter\r\natt påverka den framtida utvecklingen. Det här är\r\nett nytt sätt att arbeta för många av EG-länderna.</pre><pre>Jag ser det som en alldeles speciell fördel för\r\nSverige att i den här typen av framförhandlande av\r\nförslag kunna göra sig gällande. Som liberal vill jag\r\nnaturligtvis vara med och påverka hur det nya\r\nEuropa skall se ut. Jag vill påverka hur freden och\r\ndemokratin skall säkras och hur solidariteten med\r\nde fattigare länderna i Europa och annorstädes\r\nskall utformas.</pre><pre>Jag tror att vi i en större församling i ett större\r\nsammanhang har bättre möjligheter att vara med\r\noch påverka och lösa problem, än att göra det\r\nensamma i Norden utan att sitta med i de viktiga\r\ndiskussionerna och beslutssammanhangen.</pre><pre>Jytte Lindgård, ordförande i det Danske Kvinders\r\nNationalråd och vice ordförande i\r\nLigestillingsrådet, sade för ett tag sedan, att om\r\nman är aktiv har man alla möjligheter att driva\r\nkvinnofrågor inom EG. Hon är helt övertygad om\r\natt Danmark inte hade fått en så radikal lagstiftning\r\nom jämställdhet om inte EG hade tvingat fram\r\nlagen. Det enda problem hon ser för tillfället är att\r\nmånga unga kvinnor inte är så uppmärksamma på\r\njämställdhetsfrågorna som de borde vara.</pre><pre>Till viss del gäller detta även Sverige. Det går att se\r\nett avmattande intresse för jämställdhetsfrågorna.\r\nDäremot är diskussionen om kvinnornas\r\nmöjligheter vid ett EG-medlemskap en viktig\r\ngrund för den fortsatta jämställdhetsdiskussionen\r\nockså i Sverige.</pre><pre>Anf. 14  KARIN ISRAELSSON (c):</pre><pre>Herr talman! Det har varit en intressant debatt. Det\r\när viktigt att vi har en framtidstro oavsett hur\r\nframtiden kommer att se ut. Vi skall vara medvetna\r\nom att vi hur det än blir kan, om vi använder de\r\nrätta medlen, påverka framtiden.</pre><pre>Jag förutsätter att de värderingar vi har i Sverige\r\nskall få styra i framtiden. Vi avsäger oss inte den\r\nrätten om vi går med i EG. Tvärtom kan vi försöka\r\nförmedla våra kunskaper på olika områden, inte\r\nminst när det gäller kvinnornas situation, till de\r\nländer som vi skall arbeta tillsammans med. Vi har\r\nmycket att lära dem, och de har kanske också en hel\r\ndel att lära oss. Jag tror att vi alla har nytta av ett\r\nsådant utbyte.</pre><pre>Det är viktigt för framtiden att Sverige har en stark\r\nekonomi. Det är en absolut förutsättning för att ha\r\nett välstånd i framtiden och att ha något att fördela.\r\nI det perspektivet är det av stor betydelse att\r\nekonomin är stark så att kvinnorna får möjlighet att\r\nförverkliga sina önskningar.</pre><pre>Det här gäller också i högsta grad den\r\nregionalpolitik som skall drivas i framtiden. Det har\r\ninte varit utan kamp som vi har hävdat olika\r\nregioners rätt att leva i ett Sverige. Det har inte\r\nvarit den lättaste kampen med den tidigare\r\nregeringen. Vi som hävdar att hela Sverige skall\r\nleva fortsätter den kampen.</pre><pre>Vad jag har sett av EG är att de regioner som\r\ntidigare har varit svaga har fått ett lyft. Man har\r\nverkligen satsat på de svaga regionerna. Jag tror\r\nockså att det är något man tänker arbeta med för\r\nframtiden. Därför kan jag med förtröstan gå in i\r\ndebatten och hävda att även de regionala intressena\r\nkommer att kunna förbli starka i ett EG-\r\nsammanhang.</pre><pre>Det fanns en oro här för skatteintäkterna när det\r\ngäller alkohol- och tobaksskatten. Det finns en\r\nsärskild kommission som skall utreda\r\nalkoholsituationen. Kommissionen har som uppgift\r\natt finna hur dessa frågor skall hanteras i ett EG-\r\nperspektiv.</pre><pre>Flera länder hävdar redan nu, och fler länder i\r\nEuropa kommer till, att alkoholskatten och höjda\r\npriser på alkohol är ett bra sätt att minska\r\nkonsumtionen. Där tror jag att vi från svensk sida\r\nhar mycket att lära andra länder när det gäller\r\nsvensk alkoholpolitik -- som, även om det kunde ha\r\nvarit bättre, har givit ett lyckat resultat.</pre><pre>Nu gäller det att få ut informationen. Ett bra sätt\r\natt locka människor till möten är att tala om EG.\r\nDet är sällan det kommer så mycket folk som just\r\ndå. Många kvinnor besöker dessa möten. Det\r\nkänns bra att vi får de kontakterna där vi kan sprida\r\nen korrekt information.</pre><pre>Anf. 15  LENA KLEVENÅS (s):</pre><pre>Herr talman! Jag förstår att statsrådet Dinkelspiel\r\nej bemötte mina funderingar om den ekonomiska\r\ntillväxten. Jag skulle vilja rekommendera honom\r\noch övriga i kammaren, och även åhörarna på\r\nläktaren, att studera World Watch Institut senaste\r\nårsrapport om tillståndet i världen. Första kapitlet\r\nhandlar om skygglappar i avgörandets tid. Det är\r\ninte längre fråga om att lyfta fram miljön i några\r\nEG-förhandlingar. Det är fråga om att bygga\r\nekonomin på ekologisk grund.</pre><pre>Alla vi människor har en förmåga att förtränga.\r\nKanske förtränger jag mindre än de flesta andra.\r\nDe fakta som vi ser på miljöns område är så\r\nobehagliga och kommer att kräva så stora\r\nförändringar att det är helt naturligt att vi\r\nförtränger dem, men det är dags att vi slutar att\r\ngöra det.</pre><pre>Karin Israelsson nämnde begreppet stark ekonomi,\r\noch det gör vi politiker ofta. Vad menas egentligen\r\nmed det? Hur skall man värdera vikten av en stark\r\nekonomi i förhållande till att ozonlagret tunnas ut\r\noch att algproduktionen under ozonhålet nu har\r\nminskat med 12 %? Den enda produktion som är\r\ngratis är ju fotosyntesen och det som kan ske i de\r\ngröna cellerna. Det är grunden för näringskedjan.\r\nOm inte det fungerar hotas hela produktionen av\r\nliv i havet, och det är det vi bygger vårt liv på jorden\r\npå.</pre><pre>Jag vill gärna ha en kommentar till de här\r\nfunderingarna. Det här är en stor debatt, som vi\r\ninte blir klara med i dag, och jag vill gärna fortsätta\r\nden vid ett senare tillfälle, men jag vill nu gärna\r\nstryka under att vi måste bygga ekonomin på\r\nekologisk grund och inte tvärtom.</pre><pre>Eftersom jag har taletid kvar vill jag ställa\r\nytterligare en fråga till statsrådet: Jag undrar hur\r\nhan bedömer att den fria rörligheten kommer att\r\nkunna utnyttjas av kvinnorna i Europa. Som det är\r\nnu arbetar kvinnorna i EG bara till 50 % -- det är\r\nnaturligtvis en genomsnittssiffra, men de flesta är\r\nplacerade i hemmet, de har ansvar för barn och\r\nkanske inga språkkunskaper och mycket sällan\r\nnågot kapital. Kommer rörligheten inte bara att\r\ntvinga männen dit där jobben finns, så att\r\nkvinnorna och barnen blir kvar? Är inte den inre\r\nmarknaden i själva verket ett typiskt manligt\r\npåhitt?</pre><pre>Jag vill också nämna några saker för några av mina\r\nmeddebattörer på den borgerliga kanten. Det var\r\nnågon som sade att det i Frankrike finns dagis för\r\n95 % av barnen över tre år. Det är egentligen inte\r\nsant. Det är bara en småbarnsskola ett par timmar\r\nom dagen, och mammorna förväntas ändå vara\r\nhemma på heltid -- de skall både hämta och lämna\r\nbarnen. Skolbarnen har ju inte ens skollunch, och\r\nde barn som är i någon form av barnomsorg får\r\nändå gå hem mitt på dagen för att det är lunch.</pre><pre>Anf. 16  ULLA PETTERSSON (s):</pre><pre>Herr talman! Hade jag enbart hört statsrådets svar\r\nhade jag tyckt att det var ganska vagt och oklart.\r\nNär jag dessutom fick höra företrädare för\r\nregeringspartierna gå in i debatten blev jag mer\r\noroad.</pre><pre>Ylva Annerstedt talade om att tjänstesektorn växer\r\noch utvecklas i Europa, och det är riktigt att den\r\ngör. Det har den ju redan gjort i Sverige -- det är\r\ndärför det är så vanskligt för oss att göra den\r\njämförelsen. Vi är ju mitt i vår pensionspuckel, som\r\nman väntar på i Europa, vi har en relativt utbyggd\r\nbarnomsorg, och det förutsätter också den höga\r\nförvärvsfrekvensen -- inte ens borgerliga\r\nföreträdare kan väl hävda att det inte finns ett\r\nsamband mellan barnomsorg och kvinnlig\r\nförvärvsfrekvens? Som Ylva Annerstedt själv sade\r\när man i många EG-länder i början av en utveckling\r\nsom vi faktiskt har passerat.</pre><pre>Ännu mer förskräckt blev jag när jag hörde Karin\r\nIsraelsson tala om att vi skall lyfta kvinnan som\r\nbiologisk varelse. Skall männen också lyftas som\r\nbiologiska varelser, eller är de möjligen mindre\r\nbiologiska än vi? Jag vet att det inte är Karin\r\nIsraelsson som jag skall polemisera med, men jag\r\nhade hoppats att vi hade kommit litet längre än så\r\nfrån kyrkomötet i Nicaea, där man fastställde att\r\nkvinnan har en själ.</pre><pre>Jag känner mig ändå föranlåten att ställa de här\r\nfrågorna till regeringen: Har regeringen den klara\r\noch entydiga ambitionen att den kvinnliga\r\nförvärvsfrekvensen skall upprätthållas och\r\nutvecklas i Sverige eller tänker man sig något\r\nannat? Och har regeringen ambitionen att den\r\nsvenska välfärden skall bibehållas och utvecklas?</pre><pre>Om man är mån om regeringens trovärdighet är det\r\nbra om man ger klara signaler på det här området\r\noch även på skatteområdet, där debatten ju också\r\nhar blivit vag. Jag tror att det är dags att klargöra:\r\nVad är EG- och vad är moderatpolitik i\r\nskattesänkningsdiskussionen?</pre><pre>Till slut vill jag säga att jag tycker att det var trevligt\r\natt statsrådet ansåg att jag kom med ett bra uppslag\r\nnär jag talade om att man också måste tala om\r\nalternativen till EG och hur det kan tänkas se ut om\r\nvi inte blir medlemmar. Men jag kan inte låta bli att\r\ntycka att det är litet märkligt om regeringen inte\r\nförut har tänkt på det.</pre><pre>Jag är väl medveten om att man inte kan sätta upp\r\ntvå boxar och säga: Så här blir det med EG, och så\r\nhär blir det utan EG. Jag förstår att det inte är så\r\nenkelt, men jag tror att debatten skulle vinna\r\nåtskilligt på att vi åtminstone försökte att klargöra\r\nvad olika handlingslinjer skulle få för resultat.</pre><pre>Tredje vice talmannen anmälde att Karin Israelsson\r\noch Ylva Annerstedt anhållit att till protokollet få\r\nantecknat att de inte ägde rätt till ytterligare inlägg.</pre><pre>Anf. 17  CHARLOTTE CEDERSCHIÖLD (m):</pre><pre>Herr talman! Jag vill säga att jag tycker att det här\r\när en bra och nyanserad debatt. Men jag vill göra\r\nett tillägg -- jag vänder mig då till den debattör som\r\ntalade om daghemmen. Danskarna, som har varit\r\nmed ett tag och har erfarenhet av EG, framhåller\r\nofta hur viktigt det är att inse att det fungerar på\r\nolika sätt i olika länder. Det var just det jag tog upp\r\ni mitt inlägg. Självfallet är det inte svenska\r\ndaghem -- jag har aldrig hävdat att det finns svenska\r\ndaghem i något annat land. Det jag sade var för\r\növrigt ett citat ur Kommunförbundets tidning.</pre><pre>Det är viktigt att inse att det är olika. Vi bygger ju\r\nväldigt mycket på daghem -- andra länder har\r\ndaghemmen som en del. I Frankrike har man ett\r\nvårdnadsbidrag, i många länder har man en\r\navdragsrätt för barntillsyn. Inom EG finns en\r\nkombination av olika system, och det gäller att vara\r\nöppen för de olikheter som finns och inte bara\r\ntänka i svenska termer. Det tror jag faktiskt\r\nkommer att bli viktigt i framtiden.</pre><pre>Det här hänger också ihop med den uppgift som\r\nstatsrådet har framför sig och som inte är särskilt\r\nlätt, nämligen att beskriva den dynamiska\r\nprocessen. Bland det viktigaste tror jag är att\r\nförsöka att på något sätt illustrera just de olika\r\nprocesserna och effekterna av de båda\r\nalternativen -- att vara med i EG och att hamna\r\nutanför.</pre><pre>Anf. 18  Statsrådet ULF DINKELSPIEL (m):</pre><pre>Herr talman! Gudrun Schyman viftade i sitt inlägg\r\nhelt enkelt bort alla argument om tillväxt och\r\nsamband mellan tillväxt, en stark ekonomi och\r\nmöjligheterna att föra en aktiv\r\njämställdhetspolitik. Hon sade sig vara besviken --\r\ndet förvånar mig inte. Jag hade inte väntat mig ett\r\ninstämmande från Gudrun Schymans sida.</pre><pre>Kanske beror hennes svårigheter att förstå\r\ntillväxtargumentet och ta det till vara på att hon\r\nbekänner sig till ekonomiska modeller som\r\nhistoriskt sett inte har kunnat producera tillväxt,\r\noch då har man en begränsad eller kanske\r\nminskande kaka att fördela. Det har vi försökt i\r\nSverige på senare år -- det visar svårigheterna. Att\r\nklara våra pensioner, att klara barnomsorgen, att\r\nklara sjukvården och att klara jämställdheten utan\r\natt ha tillväxt i ekonomin är inte möjligt eller\r\nväldigt svårt.</pre><pre>Kristina Svensson bad om ett förtydligande i fråga\r\nom regionalpolitiken, för att undvika varje\r\nmissförstånd. Mitt svar på frågan om vi skall föra en\r\naktiv regionalpolitik i EG och bevaka de frågorna\r\nvid förhandlingarna är ja.</pre><pre>När det gäller miljöpolitiken framhöll jag redan i\r\nmitt första inlägg att detta är frågor som vi kommer\r\natt lyfta fram i förhandlingarna på samma sätt som\r\nvi har lyft fram dem i EES-förhandlingarna, och på\r\nde punkter där den svenska nivån ligger lägre har vi\r\nutverkat särordningar. Att vi skall bevaka\r\nmiljöfrågorna genomsyrar hela\r\nregeringsförklaringen från den 4 oktober -- vi håller\r\nnu på att omsätta den i praktisk politik.</pre><pre>Frågan har ställts om vårt agerande när det gäller\r\nsäkerhetspolitiken. Vi har klart sagt att i den\r\nsituation som vi befinner oss i finns den hårda\r\nkärnan i säkerhetspolitiken kvar, att Sverige icke\r\nkommer att delta i en militärallians -- vi kommer att\r\nsjälva svara för vårt eget försvar.</pre><pre>Men samtidigt -- Charlotte Cederschiöld eller om\r\ndet var Ylva Annerstedt var inne på detta -- är hela\r\ngrundtanken bakom EG-samarbetet att bygga ett\r\nnärmare samarbete mellan Europas stater för att\r\nundvika framtida krig, för att undvika att våra\r\nsöner och våra döttrar måste gå ut i krig.</pre><pre>Nu har den här visionen förverkligats i det\r\nvästeuropeiska sammanhanget -- i dag är\r\nkrigsrisken noll därvidlag. Nu måste vi bygga\r\nvidare, skapa ett alleuropeiskt samarbete för att\r\nundvika framtida krig. Det är den bästa garantin.\r\nOch bygger vi en europeisk säkerhetsordning -- ja,\r\ndå är det naturligt att vi medverkar exempelvis i\r\nfredsbevarande styrkor. WEU kommer att spela en\r\nroll i det här sammanhanget. Att EG utvecklar en\r\nförsvarsdimension är från min synpunkt naturligt,\r\noch i framtiden kan frågan resas -- den kan komma\r\natt aktualiseras 1996--98 -- om något slags\r\nanknytning till exempelvis WEU.</pre><pre>Löneskillnaderna har anförts som exempel i\r\ndebatten. Det har sagts att löneskillnaderna ökat\r\nunder de senaste åren. Ja, men det kan ju inte bero\r\npå EG-medlemskap eller ens på ett EES-avtal -- vi\r\nhar inte varit med under den aktuella tiden. Men de\r\nhär frågorna måste bevakas. Det finns en särskild\r\nutredning tillsatt, med Ingemar Mundebo som\r\nordförande, som skall studera just dessa frågor.</pre><pre>Lena Klevenås reste frågan om den fria rörligheten\r\ninom EG. Den kommer -- därom är jag helt\r\növertygad -- att utnyttjas av både män och kvinnor.\r\nDet må gälla att söka arbete, forska, studera,\r\npraktisera eller bosätta sig utomlands. Detta är en\r\nfrihet som vi alla kommer att få del av.</pre><pre>Jag svarade inte tidigare på frågan om vår\r\nförhandlingsdelegation. Vi tittade i siffrorna för de\r\narbetsgrupper och referensgrupper som är aktuella\r\ni sammanhanget. Vi konstaterade att det är ca 150\r\nkvinnor av totalt 600 personer som är engagerade i\r\ndet här arbetet. Det är en låg siffra. Vår ambition\r\nbör vara högre, och min ambition är också att vi\r\nskall komma högre.</pre><pre>Alternativet till EG: Förvisso har det diskuterats,\r\nmen jag tror att det finns anledning att belysa det\r\nytterligare, för det är just när vi kommer fram till\r\natt konstatera att alternativet är stora problem i\r\nsåväl det ena, det andra som det tredje avseendet\r\nsom argumenten för EG framstår som än starkare.</pre><pre>Till slut, herr talman: Jag delar uppfattningen att\r\ndet här har varit en bra debatt. Jag tycker att den\r\nhar belyst många viktiga frågor, många olika\r\naspekter av problemet. Jag kan försäkra att jag\r\nkommer att engagera mig i arbetet att föra den här\r\ndebatten vidare i EG-sammanhanget.</pre><pre>Anf. 19  GUDRUN SCHYMAN (v):</pre><pre>Herr talman! Den här debatten är ju inte slut, vare\r\nsig för i dag eller för framtiden. Vi kommer nog att\r\nfå anledning att prata mycket om de här frågorna.</pre><pre>Det är inte så, Ulf Dinkelspiel, att jag viftar bort\r\nnågra frågor. Tvärtom ställde jag mycket konkreta\r\nfrågor till den minister som har ansvaret för EG-\r\nfrågorna: Hur skall vi betala EG-notan? Vad gör\r\nden svenska regeringen när det fattas mellan 30 och\r\n40 miljarder kronor per år i den svenska\r\nstatskassan? På vilket sätt har man tänkt komma till\r\nrätta med detta? Hur kan det gå att kombinera de\r\nminskade statsinkomsterna med minskat\r\nskattetryck, med en låg inflation, med bibehållet\r\nNorrlandsstöd? Detta utan att kvinnorna skall gå\r\ntillbaka till spisen.</pre><pre>Det var mina mycket konkreta frågor, och jag hade\r\nhoppats på ett mycket konkret svar. Jag förmodar\r\natt ni måste ställa er dessa frågor i\r\nregeringskansliet; jag antar att ni inte där kan tala\r\nmed varandra på samma sätt som i denna kammare\r\noch säga: Ja, men detta projekt leder ju till\r\nekonomisk tillväxt -- således kommer allt att lösa\r\nsig. Jag hoppas att ni inte för sådana luftiga\r\nresonemang i regeringskansliet, för då vore det\r\nfaktiskt inte mycket bevänt med tankemödan,\r\nmåste jag säga.</pre><pre>Självklart, Ulf Dinkelspiel, tar inte jag till mig de\r\nekonomiska tillväxtmodeller som enligt vad jag ser\r\nframför mig leder till ökade klyftor mellan fattig\r\noch rik, ökade klyftor mellan makthavare och\r\nmaktlösa, ökad rovdrift på människor och miljö i\r\nSverige, i Västeuropa, i hela Europa och i hela\r\nvärlden. Denna mycket traditionlla tillväxtfilosofi,\r\nsom det kapitalistiska systemet bygger på, är inte\r\nden ekonomiska modell som löser de stora problem\r\nsom världen står inför i dag.</pre><pre>Det framstår nu än mer i sin prydno i och med\r\nutvecklingen i Öst- och Centraleuropa. Nu äntligen\r\när det möjligt att diskutera: Vad är en ekonomisk\r\npolitik som är ekologiskt hållbar i ett globalt\r\nperspektiv? Det är den stora utmaningen, Ulf\r\nDinkelspiel, och det är denna utmaning som\r\nVänsterpartiet har gett sig i kast med nu, när vi\r\nutformar vår politik. Detta tycker jag är ett mycket\r\nanständigt politiskt mål, som jag önskar att också\r\nden sittande regeringen skulle sträva mot.</pre><pre>Helt hastigt några ord om säkerhetspolitiken.</pre><pre>Ulf Dinkelspiel vet att Maastricht-mötet innebär\r\nformandet av en europeisk union för ett säkerhets-\r\noch försvarspolitiskt samarbete med målet att\r\nskapa en gemensam armé. Det handlar inte bara,\r\nUlf Dinkespiel, om fredsstyrkor -- det handlar om\r\ninsatsstyrkor, det handlar om invasionsstyrkor, det\r\nhandlar om styrkor som skall försvara den\r\nvästeuropeiska unionens intressen världen över.\r\nOch det tror inte jag att en majoritet av det svenska\r\nfolket vill vara med om.</pre><pre>Anf. 20  KRISTINA SVENSSON (s):</pre><pre>Herr talman! När det gäller mina frågor tycker jag\r\natt vi har fått ett klart och uttömmande svar\r\nbeträffande regionalpolitiken. Jag tänker inte\r\nkommentera Karin Israelssons synpunkter -- dessa\r\nhar jag inte tid att gå in på nu, utan jag får göra det\r\nvid ett annat tillfälle.</pre><pre>Om neutralitetspolitiken och säkerhetspolitiken\r\nsäger Ulf Dinkelspiel så här: I framtiden kan något\r\nslags anknytning till WEU bli tänkbar. Jag noterar\r\nde orden.</pre><pre>Detta är för mig mycket skrämmande, för WEU\r\nkommer ju att vara den organisation där man lägger\r\nsäkerhetspolitiken, den gemensamma\r\nförsvarspolitiken, inom EG. Vi socialdemokrater\r\nhar intagit en klar ståndpunkt: det gäller en\r\nansökan med bibehållen neutralitetspolitik. Detta\r\nbetyder också att vi står utanför WEU, att vi inte\r\ndiskuterar någon ansökan om medlemskap i WEU.</pre><pre>EG är förvisso ingen statisk organisation, utan det\r\när väsentligt att vi följer och analyserar\r\nkonsekvenserna även fortsättningsvis av den\r\nsvenska anknytningen, och jag tycker också att vi\r\nfått bekräftat här att så kommer att ske.</pre><pre>Många har talat om att oron när det gäller ett\r\nmedlemskap i väldigt stor usträckning uttrycks\r\nbland kvinnor. Vid alla de kurser, seminarier,\r\nstudiecirklar osv. ute i landet som vi deltagit i är det\r\nväldigt många kvinnor som är med. Jag blir nästan\r\nrädd ibland. Det verkar som om frågan om EG-\r\nmedlemskapet till slut nästan blir en kvinnofråga.\r\nSå får det naturligtvis inte vara, utan det skall föras\r\nen diskussion som rör alla grupper i samhället.</pre><pre>Jag vill också tacka för den här debatten. Den har\r\nvarit bra och belysande och spänt över ett väldigt\r\nvitt fält.</pre><pre>Jag hoppas självklart att vi återkommer i de här\r\nfrågorna.</pre><pre>Anf. 21  LENA KLEVENÅS (s):</pre><pre>Herr talman! Det räcker inte, Ulf Dinkelspiel, med\r\natt lyfta fram miljöfrågorna i förhandlingarna. Inte\r\nheller räcker det med deklarationer i\r\nregeringsförklaringen. Inte ens den gröna bilagan i\r\nbudgeten kan kompensera bristen på\r\nhandlingskraft på det här området. Den gamla\r\nsocialdemokratiska regeringen drev miljöfrågorna\r\nmed större kraft. Jag är nyvald i riksdagen, men jag\r\nhar hört berättas att i det jordbruksutskott, där jag\r\nsitter, hade man så mycket att göra att många frågor\r\nfick placeras i andra utskott, därför att man\r\npresterade betänkanden och förslag i sådan mängd\r\npå miljöområdet. Nu har vi nästan ingenting att\r\ngöra i det här utskottet.</pre><pre>Om man jämför den bristande handlingskraften på\r\nmiljöområdet med vad regeringen har lyckats\r\nåstadkomma på det ekonomiska området blir man\r\norolig. Det är uppenbarligen så att de ekonomiska\r\nfrågorna är betydligt viktigare för den nuvarande\r\nborgerliga regeringen. Och jag skall väl erkänna att\r\ndet tyvärr var så även när det gällde min gamla\r\nsocialdemokratiska regering. Det hindrar mig ändå\r\ninte från att framföra kritik och säga att vi borde\r\nändra på detta -- vi borde ha en ekonomisk politik\r\nsom grundar sig på ekologi. Det finns ingen annan\r\nhållbar utveckling.</pre><pre>Anf. 22  CHARLOTTE CEDERSCHIÖLD (m):</pre><pre>Herr talman! Alternativet är faktiskt att vi måste\r\nvara dubbelt så duktiga som vi är i dag om vi skall\r\nklara att stå utanför EG. Jag undrar hur Gudrun\r\nSchyman har tänkt sig att vi skall klara\r\ntillväxtförlusten. Hon talar bara om att tillväxten är\r\nnegativ, men vad vi befinner oss i i dag, när vi står\r\nutanför EG, är en årlig tillväxtförlust -- det gäller i\r\nvarje fall för det här året -- på över 1 %, vilket lär\r\nmotsvara 15 miljarder. Jag tycker nog att det vore\r\nbra om vänstern funderade litet mer på hur man\r\nskall klara dessa tillväxtförluster och de allvarliga\r\neffekter som de nu, när vi står utanför EG, kan få\r\npå vår sociala välfärd. Jag tror också att detta är en\r\nfråga som kommer att bli mycket aktuell för\r\nsvenska folket i EG-debatten. Den delen av\r\ndebatten kommer att bli viktigare.</pre><pre>Jag tycker att man känner att den här debatten har\r\ngått in i ett nytt skede. Den är nu litet annorlunda\r\nän vad den har varit tidigare. Jag menar att den har\r\nblivit mer nyanserad och att vänsterns\r\nargumentation också på något sätt har gått i stå. Ett\r\nfaktum är ju att det just nu för kvinnor i hela\r\nEuropa skapas bättre förhållanden än de någonsin\r\nhar haft tidigare i historien.</pre><pre>Tredje vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare inlägg.</pre><pre>Anf. 23  Statsrådet ULF DINKELSPIEL (m):</pre><pre>Herr talman! Först något kort om sambandet\r\nmellan tillväxt och välfärd och möjligheterna att\r\nbetala ett EG-medlemskap. En ökning av den\r\nsvenska bruttonationalprodukten med 1 %\r\nmotsvarar 15 miljarder kronor. En ökning på 1 %\r\nbetyder alltså mer än hela det svenska bidraget till\r\nEG när vi blir medlemmar. En tillväxt på 1 %\r\nbetyder att vi skapar en kaka som är 15 miljarder\r\nkronor större och som kan fördelas mellan offentlig\r\noch privat sektor. En tillväxt på 1 % skapar ökat\r\nutrymme för oss att också föra en ansvarsfull\r\nsocialpolitik.</pre><pre>Herr talman! Jag har redan kommenterat debatten\r\ni sin helhet. Jag delar den uppfattning som har\r\nframhållits av flera talare, att det på många håll\r\nfinns en osäkerhet, en äkta osäkerhet, om vad EG\r\ninnebär. Det är ganska naturligt. Den här debatten\r\nhar tidigare inte förts i så nyanserade termer som\r\nman kanske hade velat önska. Det har varit mycket\r\nav en steril ja- och nejdebatt. Nu börjar vi alltmer\r\nfå en sakorienterad debatt. Det är bra. På det sättet\r\nökar intresset också för att tränga in i sakfrågorna.\r\nVi och andra skall också på olika sätt försöka\r\ntillgodose behovet av information på det här\r\nområdet.</pre><pre>Samtidigt tror jag att man skall ha klart för sig att\r\ndet inte går att totalt undanröja osäkerheten.\r\nOsäkerhet kommer alltid att finnas i alla livets\r\nskeden och i allt vårt handlande. Om vi inte skulle\r\nhandla därför att vi var osäkra, skulle vi hemfalla åt\r\nevig passivitet.</pre><pre>Nej, vi måste sträva efter att så långt det är möjligt\r\noch så gott det är möjligt sätta oss in i dessa frågor.\r\nVi måste se till våra möjligheter att genom ett\r\ninternationellt samarbete öka förutsättningarna för\r\nvår egen välfärd men också se till möjligheterna att\r\nkombinera detta med en aktiv nationell politik på\r\nolika områden, i det här fallet också på\r\njämställdhetsområdet. Genom en aktiv\r\ninternationell politik, genom internationell\r\nsamverkan och genom ett medlemskap i EG\r\nmedverkar vi också i en process som ger oss bättre\r\nmöjligheter att slå vakt om det vi har byggt upp i\r\nSverige och bygga vidare på det.</pre><pre>Överläggningen var härmed avslutad.</pre><pre>3 §  Svar på interpellation 1991/92:99 om de\r\nplanerade nedskärningarna av statsbidraget till\r\nkomvux</pre><pre>Anf. 24  Statsrådet BEATRICE ASK (m):</pre><pre>Herr talman! Gudrun Schyman har frågat\r\nfinansministern hur den föreslagna nedskärningen\r\nav statsbidraget till komvux kan motiveras\r\nmänskligt och samhällsekonomiskt. Arbetet inom\r\nregeringen är så fördelat att det är jag som skall\r\nsvara på interpellationen.</pre><pre>Det kan inte ha undgått Gudrun Schyman att det\r\nsamhällsekonomiska läget är mycket kärvt och\r\nkräver kraftiga besparingar. Den föreslagna\r\nneddragningen med 350 milj.kr. på statsbidraget till\r\nkommunernas skolverksamhet var en del i\r\nsparmålet om 15 miljarder kronor i regeringens\r\nbudgetarbete.</pre><pre>Sektorsbidraget till skolan omfattar nästan 30\r\nmiljarder kronor. Det beräknas skolformsvis enligt\r\ntre olika modeller -- en för grundskolan, en för\r\ngymnasieskolan och en för vuxenutbildningen --,\r\nmen utbetalningen sker som ett gemensamt belopp\r\ntill kommunen. Eftersom regeringen vill prioritera\r\nungdomsutbildningen föreslogs att reduceringen\r\ngörs på vuxenutbildningens beräkningsmodell.\r\nSektorsbidraget får användas fritt av kommunerna\r\nför de tre angivna delarna av skolväsendet. Detta\r\när säkert redan bekant för Gudrun Schyman. Jag\r\nredogjorde för dessa förhållanden för riksdagen\r\näven i slutet av januari med anledning av en fråga\r\nfrån Ingvar Johnsson.</pre><pre>Det blir alltså kommunala beslut som avgör hur en\r\nbesparing tas ut lokalt. Kommunen kan också välja\r\natt behålla undervisningen på nuvarande nivå och\r\nfinansiera med kommunala medel. Därmed blir det\r\ntill slut helt en kommunal prioritering som avgör\r\nvad som händer. Vi vet att kommunernas\r\nprioriteringar är högst varierande, bl.a. beroende\r\npå arbetsmarknadssituationen.</pre><pre>Anf. 25  GUDRUN SCHYMAN (v):</pre><pre>Herr talman! Jag skall be att få tacka Beatrice Ask\r\nför svaret. Jag hade ställt interpellationen till\r\nfinansministern, och det var inte utan tanke. Jag\r\nhade mycket gärna sett att jag hade fått ett svar av\r\nfinansministern, eftersom det här enligt min\r\nmening handlar om hur man använder sig av\r\npengarna. Det handlar om den ekonomiska\r\npolitiken, om den skall ha ett mänskligt ansikte\r\neller inte och om den skall vara effektiv eller inte,\r\noch det handlar mindre om innehållet i skolan.</pre><pre>Nu får jag inget svar, vare sig på den första eller den\r\nandra frågan. Jag frågade: Är det mänskligt att göra\r\npå det här viset? Den frågan får jag inget svar på.\r\nJag frågade också: Är det samhällsekonomiskt att\r\ngöra på det här viset? Inte heller den frågan får jag\r\nnågot svar på.</pre><pre>Mina egna bedömningar i denna fråga är att detta\r\ninte är samhällsekonomiskt eller mänskligt\r\nförsvarbart. Skälet är att de här s.k. besparingarna\r\nfaktiskt inte innebär några besparingar. Om man\r\ngenomför de förväntade neddragningarna på\r\nkomvuxområdet innebär det att en stor mängd\r\nmänniskor antingen får återgå till arbetslöshet eller\r\nförsöka komma in i arbetsmarknadspolitiska\r\nåtgärder för att den vägen skaffa sig en utbildning,\r\nvilket är en mycket dyrare lösning på det här\r\nproblemet än den nuvarande komvuxutbildningen.</pre><pre>Jag besökte en skola i Malmö när de här frågorna\r\nvar aktuella. Där gick elever, lärare, rektorer och\r\növrig skolpersonal till storms mot förslaget. På\r\nkomvux 2 i Malmö, som jag har tagit upp i min\r\ninterpellation, hade man gjort en snabb enkät för\r\natt undersöka vad de som gick på skolan hade för\r\nalternativ och hur de finansierade sina studier. Det\r\nvisade sig att för 69 % av de elever som gick på\r\nskolan var målet att få kompetens för\r\nhögskoleutbildning. 47 % av eleverna studerade på\r\ngrund av arbetslöshet eller arbetsskada. För 55 %\r\nvar alternativet arbetslöshet. Endast 21 % av\r\neleverna finansierade sina studier genom bidrag.\r\nDe andra finansierade studierna genom studielån\r\neller genom att också arbeta. 70 % av eleverna\r\nhade mindre än tolv års grundutbildning. 64 % av\r\nde studerande var kvinnor.</pre><pre>Man frågar sig när man läser svaret hur det är\r\nmöjligt att föreslå en sådan här neddragning, hur\r\nman över huvud taget kan motivera det\r\nsamhällsekonomiskt. Det är ju svaret på de\r\nfrågorna jag är ute efter, men jag får inget svar.\r\nBeatrice Ask skjuter i stället ifrån sig frågan och\r\nsäger att det här är kommunens ansvar. Hon säger\r\natt vi inte har med detta att göra, att vi har gett ett\r\nsektorsbidrag till skolan och att kommunerna sedan\r\nsjälva får fördela bidraget.</pre><pre>Om det inte skall finnas något som helst nationellt\r\nansvar för den kommunala vuxenutbildningen skall\r\nman enligt min uppfattning helt och hållet skära\r\nbort den delen från utbildningsdepartementet. Det\r\nfinns ju ingen anledning att ha en del av ett\r\ndepartement som bara sysslar med att räkna ut hur\r\nmycket pengar det skall vara i en påse som går ut\r\ntill kommunerna.</pre><pre>Jag frågar verkligen Beatrice Ask om det är\r\nmeningen att det inte skall finnas något nationellt\r\nansvar över huvud taget för den kommunala\r\nvuxenutbildningen. Hur har man i\r\nregeringskansliet tänkt sig att man skall bredda\r\nrekryteringen till högskolan om man inte har de\r\navslutande stegen i den kommunala\r\nvuxenutbildningen som för en majoritet som går\r\ndär är målet?</pre><pre>Hur har man tänkt sig att utbildningsnivån i\r\nindustrin i Sverige i dag skall höjas? Den är låg, det\r\nvet vi. Den är lägre i medeltal än vad den är i\r\nSveriges konkurrentländer, och det finns all\r\nanledning att höja grundutbildningen. Hur har man\r\ntänkt sig att göra det om man inte har komvux? Hur\r\nhar man tänkt sig att komma till rätta med den\r\nuppenbara snedrekrytering som fortfarande finns\r\ntill högskolorna om man inte använder sig av\r\nkomvux?</pre><pre>Det här är bara några frågor som man ställs inför.\r\nMen jag tycker som sagt att det hade varit klädsamt\r\nom jag i alla fall hade fått någon kommentar\r\navseende mina frågor. Är det mänskligt att göra på\r\ndet här sättet i det arbetsmarknadsläge som vi vet\r\natt vi har? Vi vet att en majoritet av dem som på det\r\nhär sättet skulle ställas utan utbildningsmöjligheter\r\nhar alternativet arbetslöshet att gå till. Är det\r\nsamhällsekonomiskt försvarbart i det här läget att\r\ndra in nödvändig utbildning och i stället betala ut\r\narbetslöshetskassa eller socialbidrag?</pre><pre>Anf. 26  INGVAR JOHNSSON (s):</pre><pre>Herr talman! Tyvärr innebar regeringsskiftet att\r\narbetet med en förnuftig reformpolitik på skolans\r\nområde avbröts. I stället för reformer får vi nu\r\nbevittna en ständig produktion av innehållslösa\r\nslagord från utbildningsdepartementet.</pre><pre>De käcka slagorden kan emellertid inte dölja de\r\nförsämringar av villkoren för utbildningen som är\r\nden verkliga innebörden av regeringens politik.</pre><pre>När det gäller vuxenutbildningen har vi\r\nsocialdemokrater sagt att den skall utvecklas och\r\ninte avvecklas. Därför har vi sagt nej till de stora\r\nnedskärningar som regeringen har föreslagit.</pre><pre>Nu försöker man säga från de borgerliga\r\nregeringspartierna att vuxenutbildningen har\r\nräddats från regeringens stora nedskärningar. Det\r\nvore intressant om det är sant, men det är faktiskt\r\ninte sant. Regeringen föreslog sammanlagt\r\nneddragningar med en hel miljard för de\r\nvuxenstuderandes villkor. Fortfarande ligger det\r\nkvar nära 700 milj.kr. i nedskärningar.</pre><pre>De minskade nedskärningar som man nu talar om\r\när av engångskaraktär. Man kan läsa vad utskottets\r\nordförande Ann-Cathrine Haglund säger i Svenska\r\nDagbladet. Hon säger att det alltså rör sig om en\r\nengångsåtgärd. Besparingar på komvux som\r\nModeraterna och Folkpartiet motionerat om under\r\nhela 80-talet skall genomdrivas fullt ut när\r\nkonjunkturen vänder. Det är ett klart besked.</pre><pre>De studiesociala villkoren för motsvarande\r\ngrundvuxelever kommer att försämras kraftigt.\r\nRegeringen föreslår att timersättningarna skall\r\navskaffas. Man hänvisar i stället till svux, där det\r\ningår en låneandel. Jag tycker att det är orimligt att\r\ndenna grupp skall få studieskulder. Det leder\r\ndessutom fram till en omfattande byråkratisering.</pre><pre>Här har socialdemokraterna i\r\nsocialförsäkringsutskottet lyssnat på de\r\nvuxenstuderande, men de borgerliga vägrade att\r\nlyssna. I dagens nummer av Göteborgs-Posten\r\nkommenterar en tjänsteman på\r\nutbildningsdepartementet att kommunerna bör\r\nfortsätta att betala ut socialbidrag till\r\ngrundvuxstuderande om det finns sociala skäl till\r\ndet. Det skall tydligen vara i stället för\r\ntimersättningen. Om jag var Beatrice Ask skulle\r\njag skämmas över den här frågan.</pre><pre>De borgerliga vill fortsätta att skära ned, trots att\r\nde vill ha en engångsinsats med litet mindre\r\nnedskärningar. Det finns väldigt många skäl som\r\ntalar emot detta. Jag tycker att man bortser ifrån de\r\nnya uppgifter som har lagts på komvux genom den\r\ngrundläggande vuxenutbildningen, ökade\r\nantagningskrav och påbyggnadsutbildning.</pre><pre>Om man har följt historien kring\r\nvuxenutbildningen finner man att de som har sagt\r\natt om vi bygger ut ungdomsutbildningen minskar\r\nbehovet av vuxenutbildning alltid fått fel. Det\r\nkommer de säker att få också i framtiden.\r\nUtbildningsnivån höjs nämligen ständigt i\r\nsamhället.</pre><pre>Det här förstod en av landets mest historiskt kända\r\nfolkbildare och socialdemokrater Oscar Olsson,\r\nsom redan 1911 skrev i ett mycket berömt uttalande\r\natt hur goda skolorna än bli och hur långt skoltiden\r\nän utsträckes blir man dock aldrig färdig med sin\r\nbildning i den.</pre><pre>Det vore på tiden att man i regeringen 90 år senare\r\nkunde komma fram till en sådan sanning.</pre><pre>Jag tycker även att man bortser från vilken situation\r\nde vuxenstuderande ofta befinner sig i. Vi som är\r\nledamöter i utbildningsutskottet har fått hundratals\r\nbrev. Jag skall citera ett av dem: ''Hej Ingvar! Jag\r\nläser på komvux, och det är jätteviktigt för mig\r\neftersom jag var misslyckad när jag gick i skolan på\r\ngrund av min barndom som var ett sorgligt kapitel.\r\nNu har jag fått en sista chans och tagit den. Hjälp\r\nmig och mina vänner att kunna gå här. Det är\r\nviktigt att barn som haft det svårt ska kunna läsa\r\nsom vuxna och få igen litet av sin värdighet.''</pre><pre>Detta tycker jag är ett belysande exempel på hur\r\nstort behovet är för de enskilda.</pre><pre>Avslutningsvis vill jag säga att de protester som har\r\nvarit mot regeringen har lett fram till en tillfällig\r\nreträtt. Man lägger tillbaka litet pengar. Jag tycker\r\natt det finns anledning att påminna om vad Beatrice\r\nAsk har sagt vid fyra tidigare debatter, nämligen att\r\ndet är så oerhört viktigt att slå vakt om\r\nungdomsskolan. Men det var inte sant. Ni föreslår\r\nnedskärningar även där.</pre><pre>Nu skriver regeringspartierna i utskottet fast sig för\r\nett tillkännagivande till regeringen där man säger\r\natt det är fel att peka ut komvux. De 150 miljonerna\r\nsom återstår i besparingar får man skära ned på i\r\ngrundskolan och gymnasieskolan. Jag tycker att\r\nman på två rader i utskottets betänkande\r\nfullständigt smular sönder vad Beatrice Ask har\r\nsagt under det senaste halvåret.</pre><pre>Anf. 27  Statsrådet BEATRICE ASK (m):</pre><pre>Herr talman! Ingvar Johnsson, det är väl riktigt att\r\ndet utskottet nu gör är tillfälligt. Man uttrycker sig\r\nså att det är ett engångsanslag. Anledningen är\r\nuppenbar. Jag tror inte att det är en hemlighet för\r\nnågon i riksdagen att vi diskuterar\r\nkommunalekonomiska kommitténs förslag. Det går\r\ninte att tala om att nu låser vi si och så mycket för de\r\nolika ändamålen framöver. Det vore att luras. Det\r\ntycker jag vore fel. Det är därför omöjligt att säga\r\nhur det kommer att se ut med anslagen för enskilda\r\ndelar framöver, även om ambitionen givetvis är att\r\nvi skall stärka anslagen till utbildning -- något annat\r\nvore väl märkligt ifrån en skolminister.</pre><pre>Jag vill börja med att framhålla att besparingar i det\r\ngenerlla stasbidragssystemet och på lång sikt är en\r\nsak, men åtgärder på kort sikt och av\r\narbetsmarknadsskäl måste vara en annan. Jag tror\r\natt det är viktigt att man har det klart för sig.\r\nAnsvaret för att erbjuda utbildning av\r\narbetsmarknadsskäl måste i första hand ligga inom\r\narbetsmarknadspolitikens ansvarsområde.</pre><pre>Trots att det gäller innevarande budgetår vill jag\r\npåminna om att regeringen i tilläggsbudgeten\r\nföreslog riksdagen att öka resurserna för komvux\r\nmot bakgrund av det aktuella sysselsättningsläget.\r\nRiksdagens beslut innebär en ökning med 48\r\nmilj.kr. till komvux för innevarande vårtermin.</pre><pre>Jag vet naturligtvis att utbildningsutskottet nu vill\r\nöka för nästa år i förhållande till regeringens\r\nförslag. Det har man argumenterat väl för.</pre><pre>Det är riktigt, Gudrun Schyman, att man ofta säger\r\natt arbetsmarknadsutbildningsinsatserna, AMS\r\noch sådant, är dyrare än komvux. Det är riktigt,\r\noch det är viktigt att vi ser över hur man använder\r\npengarna mest effektivt. Men man får inte glömma\r\natt man inte alltid kan jämföra äpplen och päron.\r\nDet är inte alltid så att den utbildning som\r\nlänsarbetsnämnderna erbjuder, anordnar eller\r\nbeställer ger samma sak som komvux kan ge, utan\r\nvi måste också se till innehållet.</pre><pre>Det finns då anledning att påpeka för Gudrun\r\nSchyman att ett nationellt ansvar för\r\nvuxenutbildning och för komvux är viktigt, bl.a. av\r\nett mycket betydelsefullt, mänskligt skäl. Det är\r\nockså det som gör att de lågutbildade, de som\r\nsaknar grundskolekunskaper, enligt reglerna är\r\nskyddade, därför att kommunerna är skyldiga att\r\nanordna grundläggande vuxenutbildning. Det är\r\nviktigt att ha klart för sig att det inte görs några\r\nbesparingar här, även om kommunerna skulle vilja\r\ngöra det -- jag tror inte att de gör det.</pre><pre>Om vi inte försöker sanera svensk ekonomi\r\nkommer vi att få omänskliga bekymmer, inte bara\r\npå ett område utan på många områden. Det\r\ninnebär inte att vi inte skall medge att varje\r\ninskränkning i människors möjligheter att förkovra\r\nsig är problematisk.</pre><pre>Det finns utrymme för rationaliseringar inom\r\nvuxenutbildningen, även om det varierar i olika\r\nkommuner. Bl.a. utifrån riksrevisionsverkets\r\nsynpunkter har riksdagen fattat beslut om att\r\nåstadkomma kursplaner och annat för grundvux,\r\nvilket leder till ett bättre resursutnyttjande. Vi har\r\nockså på senare tid tagit bort en regel som innebar\r\natt man inte fick ha skild administration för\r\ngymnasieundervisning och komvux. I dag kan man\r\nsamarbeta och samordna mycket, och det ger\r\nganska goda möjligheter till besparingar. Det har\r\njag själv sett som kommunalpolitiker.</pre><pre>Ett annat stort bekymmer som vi nu försöker hitta\r\nvägar för att lösa, är att det finns mycket luft i\r\nsystemen ute i komvux, av det skälet att det är\r\nbetydligt fler som anmäler sig till olika kurser och\r\nsom kommunerna måste planera för, än som\r\nkommer och fortsätter sin utbildning. Därför\r\nkommer regeringen att föreslå riksdagen att det\r\nskall tas ut en depositionsavgift vid anmälan, så att\r\ndet blir mindre luft i systemen och ökad effektivitet.</pre><pre>Vi kommer att arbeta mycket för att hitta\r\nmöjligheter till besparingar. Det är mänskligt att\r\nrationalisera när man gör på detta sätt, då det\r\ninnebär att man kan åstadkomma mer utbildning\r\nför lika mycket pengar. Samhällsekonomiskt är det\r\nockså oerhört angeläget, därför att ett dåligt\r\nutnyttjande av resurserna inom komvux eller på\r\nandra områden är inte rätt, i ett läge när vi inte\r\nbadar i pengar.</pre><pre>Man skall också ha klart för sig att\r\nkomvuxgrupperna i allmänhet -- av pedagogiska\r\nskäl och organisatoriska skäl -- är betydligt mindre\r\nän grundskoleklasserna. Vi måste kunna diskutera\r\nrationaliseringar här, från ett samhällsekonomiskt\r\nperspektiv.</pre><pre>Jag fick kritik av Ingvar Johnsson -- det har jag\r\nockså fått i övriga debatter -- för att vi värnar om\r\nbarn- och ungdomsutbildningen, på grund av att\r\nman måste lära sig i hela livet. Ja, det är alldeles\r\nriktigt, men så länge det finns barn och ungdomar i\r\ndetta land som icke har fått de grundläggande\r\nkunskaperna i grundskola och gymnasium, som i\r\nbästa fall med knäckt självförtroende hittar vägen\r\ntill någon vuxenutbildning, tänker jag inte stå med\r\narmarna i kors och inte göra någonting åt\r\ngrundskola och gymnasium. Jag vill att vi skall göra\r\nrätt från början. Varje gång vi kan rädda en elev\r\nfrån ett misslyckande i grundskola och gymnasium\r\nhar vi gjort mycket för framtiden. Därför tar jag\r\ninte åt mig av den typen av kritik. Vi måste rätta\r\nmun efter matsäcken, och så länge jag är\r\nskolminister kommer jag att se till att barn och\r\nungdomar går först, även om vuxenutbildningen är\r\nviktig.</pre><pre>Anf. 28  INGVAR JOHNSSON (s):</pre><pre>Herr talman! Det var skrämmande att statsrådet\r\nvalde att inte kommentera min fråga om de\r\nstudiesociala villkoren för den grupp som har det\r\nallra sämst ställt. Jag måste därför upprepa frågan:\r\nTycker statsrådet att det är rimligt att denna grupp,\r\ndär många just skall börja lära sig läsa och skriva,\r\nskall ta studielån eller hänvisas till socialbidrag? Jag\r\nmåste få ett svar på den frågan.</pre><pre>Statsrådet säger att hon inte tänker sitta med\r\narmarna i kors när det gäller ungdomsutbildningen.\r\nDet har vi sett att hon inte gör, när hon skär ned\r\nbidragen till grundskola och gymnasium med\r\nsammanlagt nästan en halv miljard. Jag skulle ha\r\ntagit den diskussionen på allvar om man inte hade\r\ngjort nedskärningar också där.</pre><pre>För att återgå till detta med de studiesociala\r\nvillkoren för grundvuxeleverna, som till stor del är\r\nen grupp ganska nya invandrare, skulle jag vilja\r\nfråga statsrådet: Vet invandrarministern om att\r\nutbildningsdepartementet är på väg att behandla\r\ndessa människor så illa?</pre><pre>När det gäller besparingarna, som Gudrun\r\nSchyman också var inne på, upprepar man ständigt\r\natt de är nödvändiga av samhällsekonomiska skäl.\r\nMen alltmer visar att det inte är några besparingar.\r\nNedskärningen av komvux kommer sannolikt att\r\nleda till fördyringar för samhället. När jag nu för\r\nfemte gången hör samma argument, hur viktigt\r\ndetta är av samhällsekonomiska skäl, kan jag inte\r\nhjälpa att jag kommer att tänka på att det var någon\r\ni kommunfullmäktige i Grönköping som sade, att\r\n''här skall sparas, kosta vad det kosta vill''. Det är\r\nungefär regeringens argumentering.</pre><pre>Beträffande nedskärningarna vill jag också\r\ngratulera regeringspartierna till att de så väl har fått\r\nsina intressen tillgodosedda i massmedia. När man\r\nhade föreslagit 1 miljard i nedskärningar och det\r\nsedan blev 700 miljoner, presenterades det i stort\r\nsett som en seger för de vuxenstuderande. Det är\r\nganska obegripligt att det har kunnat bli så.</pre><pre>Jag vill också lägga till att jag, med den debatt som\r\nförs mellan regeringspartierna, registrerar att detta\r\när den femte debatten om vuxenutbildning under\r\ndet här året där inte någon av centerpartisterna från\r\nutbildningsutskottet deltar. Jag förstår ungefär\r\nvarför.</pre><pre>Anf. 29  GUDRUN SCHYMAN (v):</pre><pre>Herr talman! Det är beklagligt, Beatrice Ask, att vi\r\ngång på gång får höra de här ekonomiska\r\nargumenten rada upp sig och får se hur olika\r\ngrupper ständigt ställs mot varandra. Det finns inte\r\nlängre någon sammanhängande välfärdspolitik i\r\nSverige. Det gäller vården, omsorgen, kulturen och\r\nutbildningen. Nu är det vissa grupper som skall\r\nsorteras ut. Vissa svaga grupper ställs mot andra\r\nsvaga grupper. Vissa skattefinansierade\r\nverksamheter ställs mot andra skattefinansierade\r\nverksamheter. Det skall privatiseras, man skall\r\ngöra om. Det faktum att vi har utbildningspolitiska\r\nmål, som omfattar alla, hamnar långt bak. Nu är\r\ndet sparande som gäller.</pre><pre>Vi badar inte i pengar, sade Beatrice Ask. Vilka vi?\r\nJag vet många som aldrig har badat i pengar. Jag vet\r\nmånga som badar i pengar. Frågan är hur pengarna\r\nfördelas, var de finns och vad de går till. Det är det\r\nsom är kärnfrågan.</pre><pre>Ute i kommuner runt om i Sverige är det nu så,\r\nBeatrice Ask, att människor börjar bli förbannade,\r\nrent ut sagt. Kommuninvånare går till\r\nkommunsammanträdena och säger att det får vara\r\nnog nu: ''Vi vill betala. Vi vill inte skära ned på vår\r\nskola. Vi vill inte privatisera vår skola. Vi vill att\r\nvåra barn skall ha en bra och näringsriktig\r\nskollunch. Vi vill att de skall ha barnomsorg och\r\nfritidshem.'' Det är mycket som inte hör just till\r\nBeatrice Asks område, men detta går igen.\r\nMänniskor får nog; det här var uppenbarligen inte\r\nvad de hade tänkt sig.</pre><pre>Det går inte att motivera den här\r\nnedskärningspolitiken, och detta att hela tiden\r\nställa olika skattefinansierade områden mot\r\nvarandra på detta sätt, inom just vården,\r\nomsorgen, kulturen och utbildningen. Det finns en\r\ngräns för vad folk står ut med, och det här var en\r\nklar och tydlig sådan gräns.</pre><pre>När alla dessa protester och opinionsyttringar kom,\r\nnär skolelever, lärare, rektorer och personal på\r\nkomvuxskolorna tillsammans började formera sig i\r\ndemonstrationer, erövrade de tillsammans en\r\nkunskap, och det var att de måste hålla ihop och\r\nförsvara det som de har.</pre><pre></pre><pre>Det är inte ett utslag av luft i byråkratin som gör att\r\nman har behövt pengarna. Det är en\r\nskenföreställning att tro att det finns så mycket\r\nbyråkrati att skära ner på i de enskilda\r\nkomvuxskolorna. Där har man sedan flera år\r\ntillbaka varit tvungen att pussla, schemalägga och\r\növerlappa för att få det hela att gå ihop. Det här är\r\nen billig utbildning, det är en bra undervisning, det\r\nhåller människorna borta från arbetslöshet och\r\nhöjer utbildningsnivån totalt sett samt ökar\r\nrekryteringen till högskolan, mildrar effekterna av\r\nden inbyggda snedrekryteringen. Det är en bra\r\nverksamhet, och den måste få kosta.</pre><pre>Anf. 30  Statsrådet BEATRICE ASK (m):</pre><pre>Herr talman! Enligt min uppfattning har man en\r\nväldigt egoistisk inställning när man kritiserar den\r\nprioritering som innebär att barn och ungdomar\r\ngaranteras utbildning först i ett läge då det är\r\nnödvändigt att välja. Satsningen på grundskolan är\r\nnog den bästa socialpolitiska insatsen. I\r\ngrundskolan möter vi alla barn, och där försöker vi\r\nge alla barn utbildning efter vars och ens behov. Jag\r\ntycker att det är oerhört centralt. Jag blir lika\r\nförvånad varje gång Ingvar Johnsson öppet\r\nkritiserar mig för att jag har denna\r\ngrundinställning.</pre><pre>När det gäller de studiesociala villkoren får man\r\nfrån den 1 juli i år inom både grundvux och etapp 1\r\ndet grundläggande vuxenstudiestödet. Tidigare var\r\ndet timersättning inom den grundläggande\r\nvuxenutbildningen, grundvux. Nu blir det samma\r\nfinansiering över hela linjen. Jag tycker att det är\r\nganska bra. Huvuddelen av detta är ju dessutom\r\nbidrag, om jag inte har läst alldeles tokigt.\r\nRegeringen har vidare aviserat en översyn av hela\r\nstudiestödssystemet. Det är ganska krångligt, som\r\nalla vet, och alla regeringar har ägnat sig åt detta\r\nproblem. Jag hoppas verkligen att vi skall kunna\r\nfinna former som fungerar bra.</pre><pre>Däremot blir jag otroligt förvånad över att en\r\nsocialdemokrat uttrycker sig så förklenande om\r\nsocialbidrag. Jag har inte läst den nämnda artikeln\r\ni Göteborgs-Posten. Men jag tycker att det är\r\nsjälvklart, att om man behöver gå en utbildning och\r\ninte har något annat sätt att klara sig på, måste man\r\nha rätt till socialbidrag. Men då skall man enligt\r\nIngvar Johnsson skämmas! Det verkar inte klokt.\r\nVi har faktiskt socialbidragsregler i det här landet\r\nför att de som behöver bidrag skall kunna få det.\r\nMan skall inte behöva skämmas över att ta emot\r\nden hjälpen. Oavsett vilken regering det är som\r\nförsöker ordna studiefinansieringssystemet, blir det\r\ninte perfekt. Vi kommer alltid att ha människor\r\nsom hamnar emellan. Då är det självklart att man\r\nskall kunna diskutera en hjälp via ett\r\nsocialbidragssystem eller liknande. Egentligen är\r\ndet här en fullständigt otrolig diskussion.</pre><pre>Sedan om rationaliseringar. Jag håller med Gudrun\r\nSchyman om att det ofta i debatten slarvas med\r\nuttalanden om att det går att spara på byråkratin.\r\nDet är inte alltid så lätt att spara, därför att\r\nbyråkratin inte alltid är så omfattande som man\r\nnästan önskar att den vore då man skall spara.\r\nInom den kommunala vuxenutbildningen -- och\r\nden varierar i olika kommuner -- finns det\r\nmöjligheter att minska de administrativa\r\nkostnaderna. Jag tycker att det är väldigt bra att\r\nman försöker göra det. Jag tycker att man skall göra\r\ndet, för det viktiga är faktiskt utbildningen, det som\r\nsker ute i klassrummen.</pre><pre>Jag tycker också att det är fullt legitimt och väldigt\r\nangeläget att säga att vi skall söka de bästa\r\norganisationsformerna. Det finns ingen anledning\r\natt ha en dålig organisation. Folk har inte gått ut\r\noch demonstrerat för att slå vakt om tomma stolar\r\ni ett klassrum, utan de vill slå vakt om\r\nverksamheten. Det är riktigt att folk har\r\ndemonstrerat och sagt att de är beredda att betala.\r\nDet är ingen som tänker hindra dem från att betala.</pre><pre>Vad vi försöker göra, vilket gör att vi tvingas till\r\nsvåra prioriteringar, är att fördela våra\r\ngemensamma resurser vettigt, de skattepengar som\r\nhar betalats in. Där finns en benägenhet för alla att\r\nhävda att man skall ha mer. Men som politiker\r\nmåste vi, och där deltar ju alla partier, försöka hitta\r\nvettiga sätt att fördela medlen på. Det kommer\r\ndärför också i fortsättningen att hävdas att\r\nrationalisering är rätt, att vi måste försöka få ner\r\nkostnaderna för det som inte drabbar\r\nundervisningen. Men när vi hamnar i ett läge där\r\nundervisning till olika grupper ställs mot varandra,\r\nskall barn och ungdomar i första hand få det de\r\nbehöver.</pre><pre>Anf. 31  INGVAR JOHNSSON (s):</pre><pre>Herr talman! Ganska bra, sade statsrådet. De som\r\ninte kan läsa och skriva skall låna pengar för att lära\r\nsig det. Om det inte går skall man söka\r\nsocialbidrag. Jag tror att det kan bli ett ganska\r\nklassiskt uttryck: Ganska bra.</pre><pre>Det var inte de vuxenstuderande som skulle\r\nskämmas. Det var Beatrice Ask som skulle\r\nskämmas som tar bort de bidrag som man har haft\r\nför denna verksamhet. Jag har aldrig sagt att det är\r\nfel att statsrådet prioriterar ungdomsskolan. Jag\r\nhar sagt att det är fel att regeringen gör stora\r\nnedskärningar för både grundskolans elever,\r\ngymnasieskolans elever och vuxenstuderande.</pre><pre>Jag tror, herr talman, att de kortutbildades behov\r\nav studier och allas rätt till kunskap och delaktighet\r\npå något sätt är en ideologisk fråga. Där skiljer det\r\nsig mellan dem som traditionellt har representerat\r\növerklassen och dem som har representerat\r\narbetarklassen. Man har alltid sagt att det inte\r\ngällde brödet blott, utan det var också viktigt att\r\nsjälen skulle få växa sig stark. Jag tror att det är lika\r\nviktigt nu som det var en gång i demokratins\r\nbarndom.</pre><pre>Jag har haft fem debatter med Beatrice Ask där jag\r\nförsökt övertyga henne om vad vuxenutbildningen\r\nbetyder för människorna. Jag inser att jag har\r\nmisslyckats. Det gör inte mig någonting, men det är\r\nsynd för de vuxenstuderandes skull. Jag tror att det\r\nfinns anledning för Beatrice Ask att noga titta på\r\nvad vuxenutbildningen betyder för den enskilde i\r\nform av delaktighet i ett rikare liv.</pre><pre>Eftersom jag inte lyckats övertyga Beatrice Ask\r\nmed mina egna ord, tänkte jag sluta med att tillägna\r\nBeatrice Ask några rader av författaren Kerstin\r\nHed, som en gång skrev så här i en dikt:</pre><pre>''Det var blott några stycken, ett dussin knappt</pre><pre>Det var långt mellan byarnas tjäll-.</pre><pre>Men på halkiga vägar kommo ändå</pre><pre>till ett möte var torsdagskväll.</pre><pre>Det var kanske ej kunskap av stora mått,</pre><pre>men den lyfte dock tanken på färd</pre><pre>hur rymden vidgades, mer och mer,</pre><pre>över vägen, de hade att gå.''</pre><pre>Så ser människornas behov av vuxenutbildning ut.\r\nSå ser vuxenutbildningen ut i det svenska folkets\r\nhjärta. Jag tycker att Beatrice Ask borde tänka på\r\ndet.</pre><pre>Anf. 32  GUDRUN SCHYMAN (v):</pre><pre>Herr talman! Det är beklagligt att man skall behöva\r\nhöra självklarheter från talarstolen. Beatrice Ask\r\nsäger att det inte är ett självändamål, att det inte\r\nfinns en ambition att ha en dålig organisation. Men\r\ndet är väl självklart. Det finns ingen som har påstått\r\natt människor går till svars för en dålig\r\norganisation. De människor som protesterar emot\r\nnedskärningarna inom komvux är människor som\r\nser sin utbildning försvinna konkret. Det är vad det\r\nhandlar om. Här har man med alla medel försökt\r\nskära både här och där för att få ha verksamheten\r\nkvar, inte byråkratin. Detta är verklighet för de\r\nmänniskor som har stått här utanför huset och\r\ndemonstrerat, skickat brev och hört av sig samt\r\nbjudit in politiker för att diskutera just\r\nverkligheten, inte byråkratin.</pre><pre>Alla barn och ungdomar skall ha en utbildning, och\r\ndetta måste vi prioritera när vi kommer i ett läge\r\ndär vi måste prioritera, säger statsrådet. Men ett\r\nsådant läge, menar jag, skall vi inte hamna i inom\r\nutbildning. Det gäller väl, Beatrice Ask, att\r\nutforma en ekonomisk politik som innebär att man\r\nkan tillförsäkra också andra grupper än barn och\r\nungdomar en god utbildning de grupper som\r\nuppenbarligen har ett stort behov av och får en stor\r\ntillfredsställelse av att gå på komvux. Dessutom är\r\nde mycket ''samhällsnyttiga'' i sin verksamhet när\r\nde går där och i de arbeten som de sedan får med en\r\nhögre utbildning som grund. Det är mänskligt bra,\r\nsamhällsekonomiskt bra och det innebär att\r\nmänniskor använder sina resurser på ett bra sätt\r\noch inte hamnar i ett bidragsberoende.</pre><pre>Jag tycker inte att människor som går till\r\nsocialbyrån för att lyfta socialbidrag nödvändigtvis\r\nskall skämmas. Eftersom jag i drygt 20 år har\r\narbetat inom den kommunala socialvården, vet jag\r\natt de allra flesta gör det. Trots alla försäkringar om\r\natt man inte behöver skämmas, är det så i Sverige\r\når 1992 att en överväldigande majoritet av de\r\nmänniskor som i dag besöker socialbyråerna för att\r\nhämta ekonomiskt stöd för att klara hyran, maten\r\noch kläderna skäms. De skulle göra vad som helst\r\nannat, om de bara kunde.</pre><pre>Därför är det mycket cyniskt att medvetet föra en\r\nekonomisk politik som innebär att man kallt räknar\r\nmed att effekterna skall dämpas via socialbidrag. Så\r\nsker nu inom vuxenutbildningen, inom\r\nbarnomsorgen -- där man säger nej till att bygga ut\r\nbarnomsorgen för barn under ett och ett halvt år --\r\noch inom många andra områden, där man säger att\r\nsocialbyrån får gå in, och att det ju alltid finns\r\nsocialbidrag.</pre><pre>Detta är att medvetet föra en ekonomisk politik\r\nsom gör människor bidragsberoende. Det är inte en\r\nbra, utan en felaktig ekonomisk politik. Sedan kan\r\nni tjata hur mycket som helst om att det är den enda\r\nvägen, för den är ändå felaktig.</pre><pre>Anf. 33  Statsrådet BEATRICE ASK:</pre><pre>Herr talman! Jag vill avslutningsvis kommentera\r\ntre saker.</pre><pre>Jag har förstått att Ingvar Johnsson tycker att det är\r\ntråkigt att han har behövt debattera dessa frågor vid\r\nfem tillfällen. Jag kommer ihåg en av de första\r\ndebatterna, då han var bekymrad över att\r\nvuxenutbildningen diskuterades för litet. Jag tycker\r\natt det är bra att vi har dessa diskussioner.\r\nDessutom är många av de dikter och citat som\r\nIngvar Johnsson kommer med något av\r\nbehållningen och glädjen med det hela. Dem tar\r\nman med sig och funderar över länge.</pre><pre>Jag vet mycket väl vad folkbildningen betyder, inte\r\nminst i min hembygd, som ligger långt från\r\nStockholm och innerstaden. I min hembygd finns\r\ndet goda traditioner på folkbildningsområdet.</pre><pre>Anledningen till att jag tog upp det som Gudrun\r\nSchyman ansåg vara självklarheter var att i ett\r\ntidigare inlägg ifrågasatte Gudrun Schyman om de\r\nrationaliseringsmöjligheter som jag visade på\r\nverkligen existerade. Gudrun Schyman sade att det\r\ninte går att spara in på administration osv., men jag\r\nhävdar att det går. Man måste faktiskt vidta sådana\r\nåtgärder. Jag menar att det finns en del åtgärder\r\nsom man självfallet skall vidta, inte minst i det läge\r\nsom vi befinner oss i. Sedan varierar det mellan\r\nolika kommuner, men det finns många konkreta\r\nexempel.</pre><pre>En annan sak som klargjordes genom Gudrun\r\nSchymans senaste inlägg är att vi har så olika\r\ngrundinställning, inte så mycket när det gäller\r\nbehovet av vuxenutbildning, för om det är vi nog\r\nrätt så överens, utan till det ekonomiska läget. Vi i\r\nregeringen anser på fullt allvar att vi har tillförlitliga\r\nfakta som visar att Sveriges ekonomi är dålig, att\r\ndet finns mycket allvarliga bekymmer och att det är\r\nnödvändigt att föra en stram utgiftspolitik. Vi\r\ntvingas att göra besparingar och annat för att kunna\r\nvidta ågärder som vi tror skall få i gång tillväxt och\r\nekonomisk utveckling.</pre><pre>Inom vänsterpartiet har man uppenbarligen inte\r\ndessa bekymmer. Man anser inte att situationen är\r\nsådan som den är, eller också anser man att det bara\r\när att höja skatter på det sätt som det alltid har\r\ngjorts. Däri ligger skiljelinjen. Men det är klart att\r\nom man delar regeringens grundinställning, tvingas\r\nman också att vara benägen att diskutera\r\nprioriteringar och besparingar, vilket vi också gör.\r\nFör att gå tillbaka till den fråga som den här\r\ninterpellationen egentligen handlade om, är det\r\nenligt vår mening samhällsekonomiskt rätt att föra\r\nden ekonomiska politiken och mänskligt rätt att\r\nförsöka göra de prioriteringar som vi försöker göra\r\npå olika områden.</pre><pre>Andre vice talmannen anmälde att Gudrun\r\nSchyman och Ingvar Johnsson anhållit att till\r\nprotokollet få antecknat att de inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>4 §  Svar på interpellation 1991/92:115 om\r\nungdomars situation</pre><pre>Anf. 34  Civilminister INGER DAVIDSON (kds):</pre><pre>Herr talman! Martin Nilsson har frågat mig vilka\r\nåtgärder som jag planerar för att förhindra att, som\r\nhan beskriver det, allt fler ungdomar utestängs från\r\nsamhällsgemenskapen.</pre><pre>Inledningsvis vill jag säga att Martin Nilsson i sin\r\ninterpellation har dragit fel slutsatser när det gäller\r\nregeringens avsikt med den ekonomiska politiken.\r\nSyftet är att få Sveriges ekonomi på fötter. Det\r\nhandlar om att skapa förtroende för den\r\nekonomiska politiken och stimulera till\r\ninvesteringar för tillväxt och därmed en trygg\r\nframtid. Tvärtemot vad Martin Nilsson påstår är\r\nregeringens politik en politik för kommande\r\ngenerationer.</pre><pre>När det gäller åtgärder som riktar sig till ungdomar\r\nhar flera initiativ tagits av regeringen.</pre><pre>På arbetsmarknadspolitikens område har\r\nregeringen vid åtskilliga tillfällen understrukit\r\nvikten av att särskilt motverka\r\nungdomsarbetslösheten, och stora insatser görs\r\nockså på det området. Genom införandet av\r\nungdomspraktik får ungdomar under 25 år\r\nmöjlighet till värdefull yrkespraktik och\r\narbetslivserfarenhet. Detta ökar deras förmåga att\r\nkonkurrera på den reguljära arbetsmarknaden.\r\nUngdomars situation på Arbetsmarknaden följs\r\nkontinuerligt. Jag har själv nyligen sammanträffat\r\nmed AMS-chefen för att diskutera just\r\nungdomsarbetslösheten och de problem som\r\nhänger samman med den.</pre><pre>På bostadspolitikens område genomförs nu\r\nåtgärder för att skapa en större rörlighet på\r\nbostadsmarknaden. Bl.a. avregleringen kommer\r\natt innebära att vi i större utsträckning får möjlighet\r\natt få fram bostäder som är avsedda för ungdomar\r\noch som ungdomar har råd att bo i.</pre><pre>På utbildningspolitikens område genomförs\r\nförändringar för att stimulera mångfald och\r\nvalmöjligheter för den enskilde eleven. På alla\r\nnivåer pågår en förstärkning av\r\nutbildningsväsendet inför ett öppet Europa.\r\nPolitiken syftar också till att ställa individens\r\nsärskilda behov i centrum. Antalet\r\nutbildningsplatser på högskolan ökar. Jag ser också\r\nLäroplanskommitténs arbete som betydelsefullt,\r\nbåde när det gäller förstärkning av kunskaper och\r\nnär det gäller att ge den kristna etiken och den\r\nvästerländska humanismen en starkare roll i\r\nskolans arbete, något som kan komma att motverka\r\nden rotlöshet som många ungdomar upplever i dag.</pre><pre>Herr talman! Men vi slår oss givetvis inte till ro med\r\ndessa åtgärder.</pre><pre>En samlad ungdomspolitik måste omfatta alla de\r\nskilda samhällsområden som har betydelse för\r\nungdomar. Till hjälp i det arbetet har regeringen en\r\nsärskild barn- och ungdomsdelegation. Den har\r\nnyligen fått nya direktiv som bl.a. betonar vikten av\r\natt ungdomars uppväxtvillkor följs kontinuerligt\r\noch att samverkan i frågor som rör unga människor\r\nfördjupas.</pre><pre>Det pågår också en översyn av statens samlade\r\ninsatser på barn- och ungdomsområdet. Syftet är\r\natt finna mer effektiva former för samordning,\r\nutvärdering och uppföljning. I det arbetet har\r\nungdomsorganisationerna inbjudits för att bidra\r\nmed idéer och synpunkter. När betänkandet med\r\nförslag från översynen presenteras i början av maj\r\nkommer den att skickas ut på en bred remiss, och\r\ndå är jag speciellt intresserad av att få reda på\r\nungdomarnas synpunkter på hur politiken skall\r\nutformas.</pre><pre>Vuxenvärlden har ansvar för att ge ungdomar\r\nmöjlighet att etablera sig i samhället genom att ge\r\ndem tillgång till utbildning, arbete och bostad.\r\nFlera rapporter från myndigheter och forskare har\r\nvisat att ungdomar drabbas hårdare än andra\r\ngrupper av arbetslöshet och bostadsbrist.</pre><pre>Utöver den konjunkturberoende arbetslösheten,\r\nsom alltid är högre bland ungdomar än bland övriga\r\nåldersgrupper, finns den strukturella\r\narbetslösheten som ett hot. Den drabbar framför\r\nallt ungdomar utan yrkesutbildning och leder oftast\r\ntill långtidsarbetslöshet eller återkommande\r\narbetslöshetsperioder. Att det nu finns tendenser\r\ntill att den strukturella arbetslösheten bland\r\nungdomar ökar är mycket allvarligt. Det krävs\r\nåtgärder för att dessa ungdomar skall få den\r\nkompetens och flexibilitet som dagens arbetsliv\r\nkräver.</pre><pre>Problemen hänger också samman. Har man inte\r\nskaffat sig en bra utbildning, är det svårare att få ett\r\narbete. Har man inte arbete, har man svårare att få\r\nråd till en bostad, och det är särskilt redan utsatta\r\nungdomar som alltid drabbas.</pre><pre>För att närmare belysa ungdomars situation i\r\nallmänhet och särkilt utsatta ugdomars speciella\r\nsituation när det gäller bl.a. boende och arbete\r\ntänker jag föreslå regeringen att jag får tillkalla en\r\nutredning.</pre><pre>En utredning löser inga akuta problem, det är jag\r\nmycket väl medveten om. Men den behövs ändå,\r\nframför allt för att ta fram förslag på mer\r\nlångsiktiga lösningar för att motverka strukturell\r\nungdomsarbetslöshet.</pre><pre>Men det räcker inte med att riksdag och regering\r\nvidtar åtgärder. Om vi skall lyckas i\r\nansträngningarna med att skapa goda förhållanden\r\nför våra ungdomar, måste föräldrar, andra vuxna\r\noch föreningslivet ta en större del i arbetet.\r\nRegeringens politik går ut på att främja en sådan\r\nutveckling.</pre><pre>Även om de flesta ungdomar i Sverige växer upp\r\nunder trygga förhållanden, finns det många\r\nungdomar som har hamnat vid sidan om\r\nsamhällsgemenskapen. Det finns unga människor i\r\ndag som har tillgång till minst 15 olika TV-kanaler,\r\nmen som har nästan ingen vuxenkontakt alls.\r\nGängbildning, skolk och kriminalitet är en del av\r\nderas vardag. Men det är inte bara i dessa ganska\r\nlätt urskiljbara grupper som problemen finns.</pre><pre>Psykisk ohälsa är ett av dagens stora\r\nungdomsproblem. Vi ser det bl.a. i\r\nsjälvmodsstatistiken. Statens ungdomsråd har\r\ntillsammans med socialstyrelsen nyligen\r\npresenterat skrämmande siffror på detta område,\r\nsiffror som visar att den näst vanligaste\r\ndödsorsaken bland ungdomar är självmord. Många\r\nungdomar som brottas med självmordstankar har\r\ninte någon att tala med. Det är ett mycket lågt betyg\r\npå oss vuxna.</pre><pre>Ungdomar måste ha vuxna att tala med, positiva\r\nförebilder som de kan identifiera sig med. Ett tryggt\r\nhem där man kan få stöd och uppbackning borde\r\nalla ha rätt till. Jag tror att vi alltför ofta har glömt\r\nden betydelsefulla roll som föräldrarna har.\r\nFöräldrarna måste lyftas fram på ett helt nytt sätt\r\noch ges stöd, inte minst i sin roll som överförare av\r\ngrundläggande etiska normer. De måste få\r\nmöjlighet att ägna mer tid åt sina barn.</pre><pre>Det är också nödvändigt med en nära samverkan\r\nmellan de offentliga och de frivilliga insatserna\r\ninom föreningslivet när det gäller att nå ungdomar\r\nsom har hamnat snett. Ett omfattande projekt som\r\nbygger på en sådan samverkan har påbörjats i tolv\r\nstadsdelar i våra storstäder.</pre><pre>Projektet, som består av såväl allmänt\r\nförebyggande som individuellt inriktade insatser,\r\nbedrivs i mycket nära samverkan mellan skolan,\r\nföräldrarna, socialtjänsten, den kommunala\r\nfritidsverksamheten, polisen samt de lokala\r\nföreningarna.</pre><pre>Ungdomars eget engagemang är också en viktig\r\nresurs som vi måste ta till vara mycket bättre. Jag\r\nvet av egen erfarenhet från mitt arbete som lärare\r\natt ungdomar måste få utlopp för sin energi. Det\r\nhandlar om att se den kraft som finns som en positiv\r\nresurs.</pre><pre>Efter detta synsätt vill vill t.ex. arbeta när det gäller\r\ninsatserna mot läktarvåld och arbetet inför fotbolls-\r\nEM i juni 1992.</pre><pre>Vår ambition är att de olika supporterklubbarna\r\nskall engageras i arbetet mot det idrottsrelaterade\r\nvåldet. Supporterklubbarna är grupper som ofta får\r\nhöra att de utgör ett problem. Jag vill se dem som\r\nen resurs i arbetet med att göra fotbolls-EM till en\r\nfolkfest. Deras engagemang skall kanaliseras till\r\nnågot positivt, och detta arbete pågår redan för\r\nfullt.</pre><pre>I arbetet mot främlingsfientlighet har vi också\r\nengagerat ungdomar som kommer att gå ut i\r\nskolorna och diskutera med sina jämnåriga.</pre><pre>Det finns många fler områden där vi skulle kunna\r\nanvända den här metoden. Föreningslivets,\r\nkulturlivets och trossamfundens arbete ser jag som\r\nen stor resurs i ett sådant förändringsarbete.\r\nUngdomarnas egna organisationer borde också\r\nkunna spela en större roll här. Den frågan tog jag\r\nupp när jag träffade ett sextiotal representanter för\r\nolika svenska ungdomsorganisationer för ett par\r\nveckor sedan.</pre><pre>Men för att ungdomar skall känna sig delaktiga\r\nräcker det inte bara med att engagera dem. Det\r\nkrävs också att de får möjlighet till\r\nmedbestämmande. De måste känna att man lyssnar\r\npå dem och att deras åsikter tas på allvar. De\r\npolitiska partierna har ett särskilt ansvar för att nya\r\ngrupper av ungdomar engageras.</pre><pre>För detta krävs att formerna för den politiska\r\nverksamheten förändras. Ungdomskommittén har\r\npresenterat en hel del idéer på detta område i sitt\r\nbetänkande Ungdom och makt. Som ett resultat av\r\nden utredningen har statens ungdomsråd fått i\r\nuppdrag att inleda försöksverksamhet inom ramen\r\nför ett demokratiprojekt. Projekten, som skall\r\nstimulera till ökat inflytande och delaktighet för\r\nungdomar, bedrivs i ett tiotal kommuner. Jag\r\nhoppas att denna försöksverksamhet skall ge oss\r\npositiva erfarenheter och förslag till det fortsatta\r\narbetet för att stärka ungdomars politiska\r\ninflytande.</pre><pre>En ambition är att engagera fler flickor och\r\nmotivera dem att ta ett större ansvar i\r\norganisationerna. Vi vet i dag att det behövs\r\nsärskilda insatser för att flickor skall åta sig\r\nförtroendeuppdrag och vara med och påverka\r\ninriktningen av verksamheten. Därför ser jag\r\nmycket positivt på de särskilda satsningar som\r\nriktar sig till flickorna.</pre><pre>Herr talman! För att ungdomar skall känna sig mer\r\ndelaktiga i samhällsgemenskapen krävs alltså en\r\nrad insatser på skilda områden. Regeringen är\r\nmedveten om detta, och ett offensivt arbete pågår\r\nför att utveckla ungdomspolitiska åtgärder för att\r\nstödja och uppmuntra unga människor på alla livets\r\nområden.</pre><pre>Det är ofta så att problemen skymmer allt positivt\r\nsom sker. Dagens ungdomar lever i en spännande\r\ntid. De vågar ta för sig på ett helt annat sätt än\r\ntidigare generationer, än t. ex. min generation.</pre><pre>De nationella gränserna sätter inte längre hinder\r\nför ungdomars initiativ. Generationen av tågluffare\r\nfår nu möjligheter att studera och arbeta\r\nutomlands. I och med EES-avtalet öppnas\r\nungdomsutbytesprogrammet Youth for Europe för\r\nsvenskt deltagande. I höst samlas, på ungdomars\r\neget initiativ, 2 000 ungdomar från hela Europa i\r\nStockholm för att diskutera sin gemensamma\r\nframtid på en konferens under namnet Stockholm\r\nYouth Conference.</pre><pre>Runt om i landet tar ungdomar dagligen nya\r\ninitiativ. Nya träffpunkter, t.ex. ungdomens hus,\r\nstartas på många platser. Det lokala föreningslivet\r\nutvecklas, och nya ungdomsrörelser startas.</pre><pre>Det är bara några exempel på aktiviteter --\r\ninternationella och nationella -- som regeringen\r\nstödjer ekonomiskt.</pre><pre>Syftet är tydligt. Tvärtemot Martin Nilssons\r\npåstående om stängda dörrar, så syftar regeringens\r\npolitik till att öppna dörrar. Vi vill öppna dörrarna\r\ntill samhällsgemenskapen för alla ungdomar, även\r\nför dem som i dag är utestängda, och dessutom\r\nöppna nya dörrar till Europa, till världen och till\r\nframtiden!</pre><pre>Anf. 35  MARTIN NILSSON (s):</pre><pre>Herr talman! Jag vill börja med att tacka statsrådet\r\nför svaret. Jag tycker att det i många avseenden är\r\nett mycket bra svar, och jag är mycket glad över att\r\nha fått det.</pre><pre>Det är något av en paradox att det tidigare i dag har\r\nvarit kvinnor som har diskuterat kvinnor i Europa.\r\nNu skall ungdomar diskutera ungdomar i Sverige.</pre><pre>Denna interpellation har ställts mycket utifrån de\r\nerfarenheter som vi som skall delta i denna debatt\r\nhar mött när vi har träffat våra kamrater, som i dag\r\nmöter en verklighet där de faktiskt i många fall\r\nställs utan både jobb och bostad.</pre><pre>Dessa ungdomar ställer just de frågor som jag har\r\nförsökt formulera i denna interpellation. Vad\r\nkommer regeringens politik att leda till? Vad\r\ninnebär den enda vägen för ungdomar?</pre><pre>Jag tror att mycket av det som Inger Davidson tar\r\nupp i svaret är sådant som vi kan vara överens om\r\noch som vi tycker är mycket bra. Jag tror att vi kan\r\nvara överens om vikten av åtgärder mot rasismen\r\noch om vikten av att något görs åt den osäkerhet\r\noch rotlöshet som många ungdomar i dag känner i\r\nsin verklighet. Jag tror att vi kan vara överens om\r\nbehovet av ett ökat stöd till föreningslivet, och\r\nframför allt kanske att vi skall stötta även tjejerna i\r\nföreningslivet.</pre><pre>Jag tycker emellertid att Inger Davidson tyvärr\r\nväjer litet grand för de viktiga frågorna och för de\r\navgörande inslagen. Jag tror inte att hon ställer de\r\nviktiga och rätta frågorna. Vi som politiker måste\r\nfaktiskt kunna ställa frågan: Varför ser vi en ökande\r\nfrämlingsfientlighet? Varför ser vi en ökande\r\nkriminalitet och rotlöshet i samhället?</pre><pre>Vi kan med viss glädje konstatera att dessa problem\r\nförvisso är mindre i vårt land än utomlands. Men\r\nalla erfarenheter från andra länder visar att det är\r\nnär arbetslösheten stiger och när ungdomar\r\nförvägras rätten till bostad och inte får utbildning\r\nsom de känner sig överflödiga och som dessa\r\nsymtom uppstår i samhället. Ungdomarna vänder\r\nsig då från samhället och de demokratiska\r\nvärderingarna. Då hjälper det inte så mycket med\r\ndiverse informationskampanjer eller pekpinnar om\r\nvilka värderingar som skall gälla i samhället.\r\nVärderingarna är en konsekvens av den politik som\r\nhar förts. Då gäller det att det inte bara utredningar\r\ntillsätts.</pre><pre>Jag vill emellertid tacka Inger Davidson för det\r\ninitiativ som hon nu tar till att tillsätta en utredning\r\nom ungdomars situation när det gäller bostad och\r\narbete. Jag tror att detta är oerhört viktiga\r\nområden. Detta ser jag som oerhört positivt. Men\r\ndet räcker inte med detta. Nu är det nämligen\r\nganska bråttom när det gäller att vidta åtgärder i\r\növrigt.</pre><pre>Ungdomars situation i samhället styrs ju av den\r\npolitik som regeringen i dess helhet för beträffande\r\nungdomars levnadsvillkor. Jag har framställt denna\r\ninterpellation i riksdagen just av den anledningen.</pre><pre>Det finns två olika vägar i detta sammanhang.\r\nAntingen saknar regeringen i dess helhet en\r\nhelhetssyn på ungdomars levnadsvillkor, eller\r\nockså har regeringen en politik. Och då är det\r\ntyvärr faktiskt mycket värre. Då innebär nämligen\r\ndenna genomtänkta politik och synen på\r\nungdomars levnadsvillkor -- alla de åtgärder som\r\nregeringen faktiskt har vidtagit under de månader\r\nsom den suttit vid makten -- att\r\nbostadssubventionerna sänks, att ungdomar, för att\r\nreferera Bo Lundgren, skall tvingas anpassa sitt\r\nboende till vad de har råd med, att ungdomslöner\r\ninförs, att ungdomars arbete inte har samma värde\r\nsom äldre personers har, att möjligheterna till\r\nutbildning försämras, genom att det tredje året i\r\ngymnasiskolan tas bort eller genom att pengar inte\r\nsatsas på detta, att de litet äldre ungdomarnas\r\nmöjligheter till komvuxutbildning, som har\r\ndiskuterats tidigare, minskas och att\r\narbetsmiljöpengar tas bort från skolan.</pre><pre>Därtill kommer regeringens ekonomiska politik i\r\növrigt. Mitt under en av de värsta\r\nlågkonjunkturerna på år och dag väljer man att\r\nstrama åt ekonomin. Självfallet kommer det att slå\r\näven mot ungdomar. Karensdagar införs, och\r\nexempelvis rätten till avdrag för\r\nfackföreningsavgifter tas bort. Det finns alltså\r\nmånga exempel som tillsammans ger ett entydigt\r\nfaktiskt besked till ungdomarna: Ni har det i dag för\r\nbra ekonomiskt.</pre><pre>Jag tror att konsekvenserna av allt detta faktiskt\r\nblir att arbetslösheten ökar. Ungdomars\r\nmöjligheter att skaffa sig en egen bostad minskas\r\ndrastiskt.Det gäller också möjligheten till ett tredje\r\når på gymnasieskolan och därmed en bättre\r\nutbildning.</pre><pre>Men vi tror faktiskt på Inger Davidson. Vi tror att\r\nhon vill väl och har det sociala patos som kds i\r\nvalrörelsen försökte visa. Men för att Inger\r\nDavidson skall vara trovärdig och för att hon skall\r\nha en chans gentemot Sveriges ungdomar i\r\ndiskussioner ute i samhället tror jag att hon måste\r\nförsöka hävda sig bättre och försöka stå upp för\r\nungdomarnas intressen -- även om hon då måste gå\r\nemot fru Wibble, herr Hörnlund, herr Lundgren,\r\nBeatrice Ask osv. Jag tror att det är vad som krävs.\r\nJag tror också på Inger Davidsons ansatser i det\r\nsvar som vi har fått här i dag.</pre><pre>I svaret målas faktiskt ett antal viktiga områden\r\nupp. Det gäller då ungdomarnas situation, våra\r\nmöjligheter att påverka i politiken och ungdomars\r\nmöjligheter till en bra fritid. Dessutom talas det om\r\nutredningen i fråga. Men nu gäller det att också i\r\npraktisk politik visa att ni menar någonting med ert\r\ntal om rätten till ett arbete och en bostad.</pre><pre>Anf. 36  KENT CARLSSON (s):</pre><pre>Herr talman! Också jag tackar statsrådet Davidson\r\nför svaret på den aktuella interpellationen som är\r\nintressant på många sätt. Det som är positivt och\r\növerraskande för mig är nog den inställning som\r\nstatsrådet redovisar beträffande synen på\r\nfolkrörelserna och deras möjligheter och betydelse\r\nnär det gäller att skapa goda villkor för ungdomars\r\nuppväxt.</pre><pre>Detta leder till min första fundering och fråga. Vi\r\nser ju, och det gäller såväl från regeringshåll som\r\nute i kommunerna, att det när det gäller de initiativ\r\nsom ungdomar tar och som tidigare haft ett visst\r\nstöd -- jag tänker då på t.ex. detta med att starta\r\nungdomens hus -- blir allt svårare att få detta stöd.\r\nSådan här verksamhet betraktas som ett slags\r\nextraverksamhet. Men jag tror inte att man skall se\r\ndet här så. I stället är det viktigt att ta till vara\r\nungdomars initiativförmåga och vilja att själva\r\nskapa något.</pre><pre>Det skulle vara intressant att höra vad\r\ncivilministern rent allmänt har att säga. Är\r\ncivilminstern beredd att göra ett uttalande om\r\nriskerna med att kommunerna gör den typ av\r\nnedskärningar som drabbar fritidsverksamhet och\r\nannan verksamhet där ungdomar får ta egna\r\ninitiativ? Är statsrådet beredd att säga att det är en\r\nfarlig väg, och är hon beredd att i stället\r\nrekommendera kommunalgubbar och\r\nkommunaltanter att faktiskt se upp med de här\r\nsakerna?</pre><pre>Det finns många bra uttalanden i svaret. Men jag\r\nblir litet fundersam och misstänksam i ett avseende.\r\nHur förhåller sig det som sägs här till den praktiska\r\npolitik som regeringen för på ett antal områden?\r\nJag skall försöka fatta mig kort och bara ta några\r\nexempel.</pre><pre>Det gäller naturligtvis arbetslösheten. Det är bra\r\natt insatser görs. Men det förslag till insatser som\r\nför ett tag sedan lades på riksdagens bord innebär\r\natt man i princip utestänger ungdomar i åldrarna\r\nupp till 25 år från den ordinarie arbetsmarknaden.\r\nJag tror att jag kan garantera att knappast någon\r\narbetsgivare anställer ungdom under 25 år när det\r\nfinns möjlighet att utnyttja ungdomspraktiken som\r\när helt gratis. Inget arbetsgivaransvar behöver då\r\ntas, och försäkringar behöver inte tecknas. Ingen\r\nsådan trygghet behöver garanteras.</pre><pre>Socialdemokraterna däremot har föreslagit\r\nungdomsjobb som innebär att ungdomarna får\r\navtalsenlig lön och att arbetsgivaren får ta ett\r\nansvar för dem som faktiskt skall jobba på\r\narbetsplatsen.</pre><pre>Det här är ett exempel på hur man tränger undan\r\nungdomar och utestänger dem från ett mera\r\nnormalt samhällsliv.</pre><pre>Vidare vore det intressant att få höra vad\r\ncivilministern har att säga om samtalet med AMS-\r\nchefen. Jag är väldigt nyfiken i det avseendet och\r\nskulle gärna vilja höra vilka rekommendationer\r\nAMS-chefen hade när det gäller åtgärder för att\r\ngöra det möjligt för ungdomar att komma in på\r\narbetsmarknaden eller åtgärder som syftar till att ge\r\nungdomarna en starkare ställning på\r\narbetsmarknaden. En åtgärd kunde kanske vara att\r\nman satsar på det tredje året i gymnasieskolan eller\r\npå annan typ av utbildning för ungdomar -- detta i\r\nstället för att göra som regeringen, dvs. att stoppa\r\nbidraget till det tredje året.</pre><pre>Så till en annan fråga. Helt nyligen läste jag i en\r\ntidning att antalet socialbidragstagare bland unga\r\nhushåll drastiskt ökar, speciellt i de stora städerna.\r\nDet är också en effekt av en politik som innebär att\r\ninte tillräckliga satsningar görs på\r\nungdomsutbildningen eller att insatserna för att ge\r\nungdomar jobb inte är tillräckliga.</pre><pre>När det gäller utslagningen och kriminaliteten\r\nbland ungdomar tycker jag att ungdomsministerns\r\nuttalande är bra. Det handlar alltså om hur man\r\nskall göra för att komma till rätta med de ungdomar\r\nsom det går snett för och som hamnar i kriminalitet\r\noch missbruk. Men jag undrar verkligen om ni i\r\nregeringen har konfererat med varandra. De\r\nuttalanden som kommer från justitiedepartementet\r\noch, skulle jag vilja säga, Batong-Gun handlar\r\nsnarare om att ungdomar skall spärras in.\r\nUngdomarna skall låsas in på helger. Det skall\r\nfinnas speciella ungdomsfängelser. Och inte nog\r\nmed det! För ungdomarna skall det dessutom finnas\r\nen mindre sofistikerad form av domstol, en\r\njourdomstol, för att behandlingen av ett ärende\r\nskall gå mycket snabbt. Detta innebär en risk med\r\ntanke på ungdomarnas rättssäkerhet.</pre><pre>Frågan kan tyckas obetydlig. Men trots allt handlar\r\ndet om hur man ser på ungdomarna. Jag skulle vilja\r\nveta om ungdomsministern delar den uppfattning\r\nsom justitieministern har gett uttryck för. Är det en\r\nbra väg att gå när det blir mer av inlåsning och mer\r\nav repression mot ungdomar? Är det den rätta\r\nvägen när det gäller att hjälpa ungdomarna tillbaka\r\ntill livet så att säga? De har ju 40, 50 eller 60 år kvar\r\natt leva.</pre><pre>När det gäller rasismen vill jag säga att\r\ninformationen är bra. Men det som sägs innebär att\r\nman ger med den ena handen och att man tar med\r\nden andra. Vad gör regeringen i det läget? Jo,\r\nbeträffande den upprustning av\r\nmiljonprogramsområdena i storstäderna, där\r\nandelen invandrare är mycket stor och där man vill\r\nbehålla de svenska invånarna för att skapa balans\r\noch social stabilitet, drar regeringen in. På sikt\r\nflyttar således stabila invandrarfamiljer och även\r\nsvenskarna. Det gör att getton uppstår. Det blir\r\nalltså stora problem på sikt när det gäller\r\nkontakterna mellan invandrare och svenskar.</pre><pre>Vad säger ungdomsministern om det? Är det en\r\nvettig satsning att dra in när det i stället behövs\r\ninsatser?</pre><pre>På samma sätt förhåller det sig med\r\nungdomsbostäderna. Det ungdomsbostadsstöd\r\nsom har funnits har regeringen dragit in. Men det\r\nstödet gjorde ändå att det var möjligt att få fram\r\nungefär 12 000 billiga små s.k. förstagångsbostäder.\r\nDet stödet är således numera borttaget. Det\r\ninnebär att det blir svårare för ungdomarna att hitta\r\nden första billiga bostaden, som ju verkligen\r\nbehövs.</pre><pre>Hur ser ungdomsministern på borttagandet av\r\nungdomsbostadsstödet? Därigenom gjorde man\r\ndet ju svårare för ungdomarna att komma in på\r\nbostadsmarknaden.</pre><pre>Avslutningsvis, herr talman, vill jag säga att Inger\r\nDavidsons grundsyn och de allmänna termer som\r\nfinns i svaret är bra. Men det är svårt att se ett stöd\r\nför hennes allmänna resonemang i regeringens\r\npraktiska politik.</pre><pre>Anf. 37  LARS STJERNKVIST (s):</pre><pre>Herr talman! Även jag tackar statsrådet för svaret.\r\nJag har samma uppfattning som tidigare talare här i\r\nmångt och mycket när det gäller tonen i det avgivna\r\nsvaret.</pre><pre>Jag skulle vilja ta upp ett ämne som redan delvis har\r\nberörts här. Det gäller bostadspolitiken.\r\nRegeringen har ju tillsatt en särskild utredare, som\r\nockså nyligen har lagt fram ett förslag. I den här\r\npamfletten, som omfattar ca 40 sidor, avrättas\r\nsvensk bostadspolitik. Det är en fullständig\r\nomläggning av bostadspolitiken som föreslås i den\r\nhär skriften.</pre><pre>Många kommer att räkna på detta och fundera över\r\nkonsekvenserna. Jag skall inte ägna mig åt någon\r\nsådan sifferexercis eller försöka förmedla min teori\r\nom hur detta slår ekonomiskt. Men några slutsatser\r\nmåste tas upp.</pre><pre>En slutsats är, och det gäller då syftet med\r\nutredningen, helt klart att subventionerna minskar.</pre><pre>Vidare skär man ensidigt beträffande\r\nsubventionerna till nya hus som skall byggas.</pre><pre>Däremot får de som bor i äldre hus i stort sett\r\nbehålla sina subventioner. Detta måste rimligtvis,\r\nom det finns någon sanning i de ekonomiska\r\nlagarna, leda till att det kommer att byggas ännu\r\nfärre lägenheter. Det kommer också att leda till att\r\nvi som har haft turen att skaffa oss äldre hus eller\r\nlägenheter kommer att nagla oss fast så gott vi kan\r\ni de här lägenheterna. Vi kommer inte att ha råd att\r\nefterfråga nya lägenheter.</pre><pre>När utredaren själv får frågan vilka konsekvenser\r\ndet här får inte minst för ungdomar, beskriver han\r\nsituationen med orden: Ja, de måste acceptera att\r\nbo mindre lyxigt. Ingvar Johnsson sade förut att vi\r\nhar hört ett klassiskt begrepp föras till torgs i dag:\r\nganska bra. Jag tycker att det här också platsar i den\r\ndivisionen. Mindre lyxigt . . . Det kommer kanske\r\nockså att bli ett klassiskt citat.</pre><pre>Vad det egentligen handlar om är ett knytnävsslag i\r\nsolar plexus på alla dem som ännu inte har haft\r\nturen att kunna skaffa sig en lägenhet.</pre><pre>De här 40 sidorna från utredningen, som handlar\r\nom framtidens bostadspolitik, skulle man\r\negentligen ha kunnat korta ned ytterligare, till en\r\nsida. Där skulle det ha stått ungefär så här: Vi har\r\nbyggt mycket bra. Vi har haft en hög ambition i det\r\nhär landet. Vi har haft en målsättning, som\r\nriksdagen och den här kammaren vid åtskilliga\r\ntillfällen har upprepat, nämligen att alla människor,\r\noavsett var de bor och oavsett vilken inkomst de\r\nhar, skall garanteras en god bostad. Den skall vara\r\nrymlig. Den skall vara modernt utrustad, ha ett\r\nordentligt kök, en egen toalett, ett rum att umgås i\r\noch träffa vänner samt ett separat sovrum. Det är\r\nett sådant mål som vi har satt upp.</pre><pre>Den här pamfletten innebär att vi nu säger till dem\r\nsom inte har skaffat sig en bostad ännu: Tyvärr, om\r\nvi andra skall ha råd att behålla den här höga\r\nstandarden, räcker inte pengarna till er. Tyvärr, ni\r\nhann inte. Ni kan inte få del av den här välfärden,\r\nav den här rättvisan.</pre><pre>Konsekvenserna av detta kommer att bli att\r\nuppgiften för de ungdomar som söker sig ut på\r\nbostadsmarknaden i framtiden blir att försöka få\r\nihop pengar för att betala mer än vad vi andra har\r\nbetalat för våra lägenheter, för lägenheter med\r\nlägre standard än dem som vi andra bor i. Det är\r\nen hård verklighet som kommer att möta dem på\r\nbostadsmarknaden.</pre><pre>Jag tycker som sagt att det finns väldigt mycket bra i\r\nsvaret. Jag skulle vilja komplettera Martin Nilssons\r\nuppmaning till statsrådet. Varje gång statsrådet\r\nmöter den högste ansvarige ministern, Bo\r\nLundgren, hoppas jag att hon läser upp det här\r\ninterpellationssvaret, beskriver den här andan och\r\ntjatar på honom tills han inser att det här är ett\r\nmycket allvarligt hot, inte bara mot ungdomar, men\r\ninte minst emot de ungdomar som ännu inte har\r\nhaft turen att skaffa sig en lägenhet.</pre><pre>Tiden håller på att rinna ut och därför vill jag sluta\r\nmed uppmaningen att statsrådet står på sig i de\r\ninterna diskussioner som nu kommer att följa inom\r\nregeringen. Detta är ett utmärkt tillfälle att visa att\r\nstatsrådet inte bara pratar vackert, inte bara har en\r\nvilja att utreda, utan också en seriös vilja att i\r\npraktisk handling hjälpa och stödja ungdomarna.</pre><pre>Anf. 38  INGVAR JOHNSSON (s):</pre><pre>Fru talman! När Martin Nilsson sade att detta är\r\nungdomarnas debatt var jag på väg att stryka mig.\r\nMen sedan kom jag på att jag kan ta upp frågorna\r\nlitet ur farfarsperspektiv.</pre><pre>Jag begärde ordet när statsrådet tog upp en rad\r\nfrågor på skolans område och hänvisade till\r\nläroplansöversynen och annat. Jag tycker självklart\r\nsom skolpolitiker att just skolan har en oerhört\r\nviktig roll. Men jag tycker, som de tidigare talarna\r\nhar varit inne på, att det finns en stor skillnad\r\nmellan de välformulerade ord som statsrådet\r\nuttalade -- jag kan instämma i dem alla -- och den\r\nfaktiska innebörden i regeringspolitiken. Jag skulle\r\ndärför vilja ställa sex frågor till statsrådet.</pre><pre>Den första gäller läroplansöversynen, som\r\nstatsrådet talar om. På vilket sätt skapar vi en bättre\r\nsituation för våra ungdomar om slöjd, hemkunskap\r\noch barnkunskap kommer att minska i betydelse i\r\nden svenska skolan?</pre><pre>Den andra frågan är: Om vi skall börja betygsätta\r\nsjuåringarna, som skolministern vill, på vilket sätt\r\ninnebär det att vi skapar en bättre situation för våra\r\nbarn och ungdomar?</pre><pre>Den tredje frågan handlar om skolpengen, som har\r\nbeskrivits i oerhört många olika varianter det\r\nsenaste halvåret. På vilket sätt skapar vi en bättre\r\nsituation för våra barn och ungdomar om vi nu skall\r\nbörja värdera dem i pengar?</pre><pre>Den fjärde frågan har redan tagits upp. Den har att\r\ngöra med att man strök bort pengarna för det tredje\r\ngymnasieåret. På vilket sätt bidrar det till att\r\nförbättra situationen för ungdomarna?</pre><pre>Den femte frågan handlar också om\r\ngymnasieskolan och ett tredje år som påbyggnad på\r\nde tvååriga linjerna, en möjlighet som man har i år,\r\nmen som togs bort av regeringen i\r\nbudgetpropositionen. Vi justerade utskottets\r\nbetänkande i frågan i går, och vi socialdemokrater\r\nreserverade oss för 10 000 platser på ett tredje\r\npåbyggnadsår. Men de borgerliga partierna, inkl.\r\nstatsrådets parti, går emot. På vilket sätt skapar det\r\nen bättre situation för de 18-åriga ungdomar som nu\r\ninte kommer att få något jobb?</pre><pre>Den sjätte frågan handlar om skolmiljön. Detta\r\nnämndes också tidigare. Det är 300 miljoner i\r\nbidrag, sammanlagt miljardbelopp, som tas bort\r\nfrån statens ansvar när det gäller att förbättra\r\nskolmiljöerna. På vilket sätt bidrar detta till att\r\nskapa en bättre situation för våra barn och\r\nungdomar?</pre><pre>Jag kommer också fram till, som de tidigare\r\ntalarna, att det statsrådet och hennes parti\r\negentligen är utsatta för -- för man har ganska\r\nmånga förslag som är bra på barn- och\r\nungdomssidan -- är att man har att delta i en\r\nregering och verkställa en politik som i allt\r\nväsentligt är vad Moderata samlingspartiet har stått\r\nför och fortfarande står för. Vilka konsekvenser ser\r\nstatsrådet för den fortsatta regeringssamverkan\r\nmed Moderaterna i dessa frågor?</pre><pre>Anf. 39  Civilminister INGER DAVIDSON (kds):</pre><pre>Fru talman! Jag ber först att få tacka för alla vänliga\r\nord. Jag är också glad för den här debatten. Jag är\r\nglad att det är unga människor som deltar, och jag\r\när glad att det är något äldre som deltar, så att jag\r\nfår litet sällskap också.</pre><pre>Jag skall försöka att svara på alla frågor. Jag tror\r\ninte att jag kommer att klara det i första vändan,\r\nmen vi har några på oss.</pre><pre>Jag är glad att Martin Nilsson ställer den fråga han\r\ngör. Vad beror den rotlöshet på som ungdomar\r\nkänner i dag? Jag tror att det är precis den frågan\r\nsom vi måste ställa oss. Vad beror den ökade\r\nfrämlingsfientligheten på?</pre><pre>Jag tror att sådana här värderingar grundläggs i\r\nmycket låg ålder. De grundläggs hemma, vid\r\nköksbordet. Därför betyder hemmen väldigt\r\nmycket för vilka värderingar vi skall få och hur de\r\nförs över till den nya generationen.</pre><pre>Men skolan betyder också väldigt mycket. Att man\r\nredan på lågstadiet och hela vägen upp i klasserna\r\nfår lära sig att alla människor har ett lika stort värde\r\ntror jag är grundläggande för om man skall få rätt\r\nvärdering som ung och vuxen.</pre><pre>Jag håller med om att yttre omständigheter, som\r\narbetslöshet, bostadsbrist osv., förvärrar\r\nsituationen och ökar främlingsfientligheten hos\r\ndem som redan har denna inställning. Men jag tror\r\ninte att den som har den grundläggande\r\nvärderingen att alla människor har ett lika stort\r\nvärde och som blir bostadslös plötsligt svänger. Det\r\ntror jag inte. Har man grundlagt dessa värderingar\r\nfrån början ändras de inte av yttre faktorer. Det är\r\njag ganska övertygad om.</pre><pre>Jag tror också att vi som debatterar här faktiskt har\r\nen gemensam vilja att försöka skapa så goda\r\nuppväxtvillkor och framtidsutsikter som möjligt för\r\nalla ungdomar i Sverige, vi har bara litet olika\r\nåsikter om hur man på bästa sätt åstadkommer\r\ndetta. I mitt svar har jag försökt redovisa vad\r\nregeringen försöker göra och åt vilket håll vi i\r\nregeringen strävar.</pre><pre>Det är faktiskt på det sättet att svar som lämnas av\r\nstatsråd ställer alla andra upp på. Det sker en\r\nsamordning i regeringskansliet, innan svaret\r\ngodkänns för att få avlämnas i kammaren. Det svar\r\nsom jag har avgivit i dag står allså alla partierna\r\nbakom.</pre><pre>Vi har en stor arbetslöshet bland ungdomar i dag,\r\nvi har en lågkonjunktur och vi har ett mycket\r\nbekymmersamt läge. Det är bara att erkänna att\r\nförhållandena är sådana. Det är mycket olyckligt,\r\noch vi måste på alla sätt försöka klara situationen,\r\nvilket vi också är överens om.</pre><pre>Regeringen har lagt fram ett förslag som innebär att\r\nalla ungdomar mellan 18 och 24 år skall få\r\nnågonting som vi kallar ungdomspraktik. I\r\nnuvarande läge bedömer vi det som det mest\r\nrealistiska förslaget. Det beror på att det inte finns\r\nnågra arbeten att tillgå. Hur skall företagarna i en\r\ntid då de tvingas avskeda den ena personen efter\r\nden andra samtidigt kunna nyanställa ungdomar.\r\nSådana arbeten finns inte. Den här\r\nungdomspraktiken skall man nämligen få tillgång\r\ntill när alla andra utvägar har prövats, som att man\r\nhar haft jobbsökaraktiviteter, att man själv har\r\nförsökt att skaffa sig jobb både privat och genom\r\narbetsförmedlingen. Först därefter skall man\r\nkunna få tillgång till denna ungdomspraktik.</pre><pre>Tanken är orimlig, att företagarna skulle avskeda\r\nen anställd för att ta emot en ung människa, ge\r\ndenne utbildning och praktik under sex månader,\r\nför att åter igen byta ut denne och ta in en ny, osv.\r\nDet tror jag faktiskt inte svenska företagare om.</pre><pre>Två av tre företagare har däremot sagt sig vara\r\nvilliga att ta emot ungdomar på praktikplatser, och\r\nvi hoppas därför mycket på dessa platser.\r\nUngdomarna får praktik och utbildning, och i och\r\nmed det får de större chans till att komma igen, när\r\nkonjunkturen vänder, och få ett vanligt jobb. Det\r\när emellertid ett sistahandsalternativ som jag sade.\r\nI första hand skall man naturligtvis söka ett\r\nordinarie jobb, och är man så lyckligt lottad att man\r\nfår tillgång till ett sådant behöver man inte heller\r\nutnyttja en praktikplats.</pre><pre>Socialdemokraterna tar på sig ett stort ansvar om\r\nde går emot förslaget. Alternativet är nämligen inte\r\nfasta jobb med avtalsenliga löner, därför att de\r\njobben finns inte. Alternativet är i stället\r\nsysslolöshet och kontant arbetslöshetsersättning,\r\nsom ligger mycket lägre än ersättningen på\r\npraktikplatserna. Jag tror det skulle vara\r\nförödande, om det vore vad som väntade tusentals\r\nungdomar i höst, att gå sysslolösa och få ett lågt\r\nbidrag för att göra ingenting.</pre><pre>Det antal platser som vi bedömt skulle behövas --\r\nalltså 40 000 platser -- är alldeles för litet. Det\r\nkommer säkert att behövas ännu fler platser. Det\r\nvar väl en av de saker som AMS-chefen tog upp och\r\nsom Kent Carlsson frågade om. AMS-chefen\r\nbedömer alltså att ytterligare platser kommer att\r\nbehövas för att lösa problemet.</pre><pre>Vi arbetar intensivt med detta i regeringskansliet\r\noch försöker ta fram förslag till ytterligare åtgärder,\r\nsom skall kunna ge ännu fler ungdomar\r\nsysselsättning. Förslagen omfattar naturligtvis även\r\näldre arbetslösa.</pre><pre>Några ord om bostadsfrågan: Om\r\nproduktionskostnaderna är höga och om det är dyrt\r\natt framställa en lägenhet, då kostar den också\r\nmycket pengar. Därför måste vi se över\r\nproduktionskostnaderna för nybyggandet, det är\r\nhelt rimligt. Bostadsfinansieringssystemet måste\r\nockså förändras. Det är faktiskt för ungdomarnas\r\nskull som det behöver förändras. Om vi fortsätter\r\nmed den dyrbara bostadsfinansiering som vi har\r\nhaft, kommer vi att vältra över en mängd skulder\r\npå kommande generationer genom att vi hela tiden\r\ntvingas öka budgetunderskottet.\r\nBostadsfinansieringssystemet har ju bara ökat och\r\nökat hela tiden. Det är någonting som jag\r\nåterkommer till i min nästa replik.</pre><pre>Anf. 40  KENT CARLSSON (s):</pre><pre>Fru talman! Jag förstår att det kan vara svårt att\r\nhinna med att svara på alla de frågor som har ställt,\r\nmen vi har ju som sagt flera replikomgångar.</pre><pre>Jag är medveten om att hela regeringen står bakom\r\nsvaret. Jag förstår också att hela regeringen kan stå\r\nbakom svaret, därför att den för den här typen av\r\nallmänna resonemang. Om man däremot kommer\r\nin på de konkreta åtgärderna, som faktiskt är det\r\nintressanta för ungdomar, blir melodin något\r\nannorlunda. Då kommer nämligen statsrådet Bo\r\nLundgren med sina förslag till förändringar i\r\nbostadsfinansieringen, och då kommer statsrådet\r\nBeatrice Ask med sina förslag till förändringar och\r\nneddragningar på utbildningsområdet, som slår\r\nmot ungdomar.</pre><pre>Det är därför som allmänt hållna formuleringar i\r\ndet avlämnade svaret ganska rejält misstämmer\r\nmed vad som faktiskt görs. Förslaget om\r\nungdomspraktik, som regeringen lade fram med\r\ntanke på arbetslösheten, har vi inte motsatt oss. Vi\r\nsocialdemokrater tycker att det är bra att insatser\r\ngörs för att ungdomar skall kunna vara i arbete och\r\nutbildning i stället för att få kontantstöd. För den\r\nskull behöver man inte tappa koncepterna helt och\r\nför det första påstå att det är helt kostnadsfritt för\r\narbetsgivarna, vilket skulle kunna bidra till att\r\narbetsgivarna misshushållar, för det andra låta bli\r\natt ge ungdomar samma arbetsskydd som för andra\r\nmänniskor i arbetslivet, dvs. inte samma trygghet\r\nför alla på arbetsplatsen. Den ersättning som\r\nlämnas är dessutom mycket låg. Man kan alltid\r\ndiskutera vilken nivå som är rimlig.</pre><pre>Vi socialdemokrater har emellertid föreslagit ett\r\nannat system, nämligen ett ungdomsjobbssystem.\r\nDet innebär att arbetsgivarna får göra en viss\r\negeninsats för att få del av det arbete som\r\nungdomarna utför, även om det sedan kallas\r\npraktik och utbildning. Antalet platser tvistar man\r\nockså om. Men sakkunniga bedömare säger att det\r\nkanske bara blir 10 000-15 000 platser med det här\r\nförslaget, därför att man tar bort andra tidigare\r\ngjorda insatser för ungdomarna. Det är alltså inte\r\n40 000 platser det handlar om. Det behövs fler\r\ninsatser för ungdomar, och de krävs nu.</pre><pre>Att man inte vill föra en expansiv politik strider\r\nockså något emot regeringens allmänna uttalanden.\r\nMan vill inte låna upp pengar under\r\nlågkonjunkturen för utbildningssatsningar m.m.\r\nMånga av de moderata statsråden har mycket hårt\r\nslagit mot sådana förslag. Utsikterna till fler\r\nsatsningar verkar i dagsläget ganska mörka.</pre><pre>Det vore intressant att höra civilministern något\r\nutveckla det som AMS-chefen sade. Jag skulle tro\r\natt AMS-chefen sade: Satsa mer pengar på att\r\nskaffa fram fler jobb till ungdomar, tillfälliga och ett\r\nslags praktikplatser, och förläng\r\ngymnasieutbildningen med ett tredje år. På det\r\nsättet skjuter man upp tidpunkten för ungdomars\r\ninträde på arbetsmarknaden. Uttalanden från en\r\nsådan sakkunnig som AMS-chefen, som\r\ncivilministern har talat med, torde väga väldigt\r\ntungt i det fortsatta arbetet.</pre><pre>Mycket kort något om bostäderna. Det man från\r\nregeringen sida gör är att fullfölja en gammal\r\nmoderat tes: bostadssubventionerna har drivit upp\r\nkostnaderna. Men det finns inga som helst belägg\r\nför detta. Det vore intressant om statsrådet i sitt\r\nnästa inlägg utvecklade på vilket sätt man tänker\r\nunderlätta för ungdomar att ta sig ut på\r\nbostadsmarknaden.</pre><pre>Jag hoppas också att statsrådet vid nästa inlägg\r\nredovisar sin syn på det här med ungdomsfängelser,\r\njourdomstolar och olika batongåtgärder riktade\r\nmot ungdomar.</pre><pre>Anf. 41  MARTIN NILSSON (s):</pre><pre>Fru talman! Jag ber att än en gång få tacka för\r\nsvaret. Självfallet håller jag med civilminister Inger\r\nDavidson i mångt och mycket, t.ex. att värderingar\r\ninte enbart uppkommer därför att det råder\r\narbetslöshet eller bostadslöshet i samhället.\r\nArbetslöshet och bostadslöshet leder dock många\r\ngånger till att värderingar blommar ut. Vi skall\r\nnaturligtvis verka för en mer demokratisk och\r\nhuman människosyn i samhället, men det är kanske\r\ninte något som vi gör på ett år. Det kan vara något\r\nenklare att politiskt försöka motarbeta\r\narbetslösheten och lösa bostadsproblematiken.</pre><pre></pre><pre>Det har varit diskussioner om ungdomspraktiken.\r\nDet finns praktiska problem med\r\nungdomspraktiken. Men det finns också en\r\nprincipiell invändning. Är det meningen att vi i\r\nSverige på något sätt skall marknadsanpassa\r\nlönerna? Det skulle innebära att man rent\r\nteoretiskt kan föra samma resonemang om att\r\nexempelvis kvinnor eller invandrare är svåra att få\r\nut på arbetsmarknaden. Om vi skulle få någon form\r\nav marknadsanpassning, skulle det innebära att vi\r\ntvingades sänka lönerna för speciellt svårplacerade\r\ngrupper. Det tror jag är en ytterst olämplig väg.\r\nSamtidigt får vi det praktiska problemet att\r\nungdomars ordinarie arbetsmarknad tas bort. Det\r\ngäller då att visa att det finns alternativ. Det tycker\r\njag att vi socialdemokrater har gjort på ett klart och\r\ntydligt sätt. Vi har sagt att vi skall satsa på\r\nutbildning, på det tredje året på gymnasieskolan.\r\nVi skall satsa på infrastrukturen, på upprustning av\r\nmiljonprogramsområden och självfallet stödja de\r\nföretag som vill ge ungdomar sysselsättning. På\r\ndetta sätt skulle man kunna undvika att ungdomar\r\nstängs ute från arbetsmarknaden.</pre><pre>En fråga som inte har varit uppe så mycket här är\r\nskolan och utbildningsväsendet. Vi har inte fått\r\nnågot svar på detta med det tredje året i\r\ngymnasieskolan. Jag skulle gärna vilja veta om\r\nungdomsministern anser att det är en bra åtgärd att\r\ndra in de resurserna. Eftersom jag har tillbringat\r\nmin dag i kammaren och inte hört diverse utspel\r\nfrån regeringen, som tydligen skall publiceras i dag,\r\nskulle jag gärna vilja ha reda på regeringens syn vad\r\ngäller avgifter i utbildningsväsendet. Kan\r\nregeringen garantera att det under den treårsperiod\r\nsom vi har framför oss inte kommer att införas\r\nnågra som helst skolavgifter? Skolavgifter skulle\r\ninnebära att ungdomar stängs ute från utbildning,\r\natt det finns en möjlighet att köpa sig en bättre\r\nundervisning.</pre><pre>Den frågan har vi socialdemokrater drivit hårt. Det\r\nhar ryktats att kristdemokraterna varit bland de\r\npartier i regeringen som är motståndare till\r\nskolavgifter. Jag hoppas att jag kan få ett svar på\r\nvad som gäller.</pre><pre>Anf. 42  LARS STJERNKVIST (s):</pre><pre>Fru talman! Jag hade en misstanke att det var fler i\r\nregeringen än statsrådet Inger Davidson som haft\r\nett finger med i spelet när svaret utarbetades. Jag\r\nanade, och jag får ta det statsrådet sade som en\r\nbekräftelse, att skatte- och bostadsministerns vassa\r\nblåpenna hade varit framme och petat i svaret.</pre><pre>Det står i svaret att syftet med regeringspolitiken är\r\natt skapa en ökad rörlighet på bostadsmarknaden.\r\nOavsett vad man anser är det svårt att leda i bevis\r\natt högre kostnader och sämre standard i\r\nnyproduktionen leder till att fler kommer att\r\nefterfråga nya lägenheter. Om man lyckas hitta en\r\nenda ekonom eller expert på bostadsområdet som\r\nbekräftar den teorin, blir jag mycket överraskad.\r\nVad jag förstår får vi anledning att återkomma till\r\nbostadspolitiken i nästa replik.</pre><pre>Jag skulle vilja ta upp ett mer filosofiskt perspektiv\r\npå detta svar. Jag sade i mitt första inlägg att det\r\nfinns en ton i svaret, som jag tror är viktig. Politik\r\nhandlar om att vidta åtgärder, men också om vilken\r\ninställning vi har och vilken samtalstonen är i\r\nsamhället. Det som oroar mig är inte bara vad\r\nregeringen gör i praktisk handling. Jag är också\r\norolig för samtalstonen. Regeringen säger att detta\r\när den enda vägen och att alternativet till\r\nregeringens politik är kaos och elände. Jag tror att\r\nman med det gör många ungdomar uppgivna. Det\r\när inte en inställning som gör att unga människor\r\nkänner att deras synpunkter är viktiga, att de är en\r\nresurs, som det står i svaret. Det är inte den signal\r\nsom gör att de känner att det är viktigt att föra fram\r\nsina åsikter.</pre><pre>Jag skulle vilja påstå att det som nu händer, den\r\nattityd som åtminstone en del av regeringens\r\nledamöter visar -- stöddigheten, trosvissheten, talet\r\nom den enda vägen och den enda sanningen -- är\r\nnågot av de moderata medelåldringarnas\r\nintellektuella statskupp: Vi har sett sanningen. Vi\r\nhar sett ljuset. Ni andra skall inte besvära er. Ni har\r\ninget att tillföra.</pre><pre>Det var detta jag menade när jag sade att detta\r\ninterpellationssvar är oerhört viktigt. Det utgör en\r\ntydlig kontrast till den attityd som tyvärr många i\r\nregeringen visar.</pre><pre>Anf. 43  INGVAR JOHNSSON (s):</pre><pre>Fru talman! Jag tvingas göra den tolkningen att\r\nstatsrådet svarade på mina sex frågor i en enda\r\nmening, när hon sade: Vi är alla överens om allting\r\ni regeringen. Jag beklagar djupt det beskedet. Det\r\ninnebär att Inger Davidson tycker att det inte är\r\nviktigt med slöjd och hemkunskap i skolan, att det\r\när bra att sätta betyg i lågstadiet, att det är bra att\r\nvärdera barn i pengar. Det innebär att hon tycker\r\natt det är bra att man inte satsade på det tredje året\r\ni gymnasieskolan, att det är bra att man går emot\r\npåbyggnadsutbildningen och att det är bra att man\r\ngör stora nedskärningar i satsningarna på miljön.\r\nJag beklagar verkligen om man är så ense i\r\nregeringen.</pre><pre>Jag vill gärna återkomma till att det finns en stor\r\nskillnad mellan vad som sägs i ord och den\r\npraktiska handlingen i regeringen. Jag skulle kunna\r\ntravestera ett av de mera kända talesätten i Bibeln\r\noch säga att rösten kanske är Inger Davidsons, men\r\nhänderna är Carl Bildts.</pre><pre>Anf. 44  Civilminister INGER DAVIDSON (kds):</pre><pre>Fru talman! Jag hoppas att jag fortfarande har mina\r\negna händer.</pre><pre>Jag börjar med att bemöta Ingvar Johnsson. Jag\r\nsade att vi var överens om detta interpellationssvar.\r\nDet händer att vi inte är överens om alla frågor, när\r\nvi diskuterar hur vi skall komma fram till ett beslut.\r\nDet är viktigt att vi är överens. Det är fyra olika\r\npartier som sitter i regeringen, och vi har litet olika\r\ninställning till hur vi skall driva frågor och vad\r\nslutresultatet skall bli. Hittills har vi kommit\r\növerens. Det är viktigt att betona. Det hoppas jag\r\natt vi kommer att göra i fortsättningen också, och\r\natt det även kommer att gälla läroplansöversynen\r\noch enskilda frågor inom den.</pre><pre>En översyn håller på att göras. Det är en kommitté\r\nsom arbetar och skall lägga fram ett förslag. Först\r\ndå skall regeringen diskutera var vi skall hamna till\r\nslut. Där ingår diskussionerna om bl.a.\r\nhemkunskap, slöjd och en del andra ämnen, där det\r\ni dagsläget finns olika åsikter, men där vi skall hitta\r\nen gemensam linje så småningom. Detsamma\r\ngäller betygsättning. En kommitté arbetar med en\r\növersyn, och den kommer att lägga fram förslag för\r\nregeringen.</pre><pre>Beatrice Ask har gjort en del uttalanden om vad\r\nhon tycker i dessa frågor. Jag kan också tala om att\r\njag skulle vilja att man satte betyg tidigast i årskurs\r\n6. Det är den linje som jag kommer att driva och\r\nsom mitt parti har stått för tidigare. Vi får försöka\r\nhitta en kompromiss.</pre><pre>Avgifter skall vi inte ha i skolan. Att vi skall ha ett\r\ntredje gymnasieår är viktigt och nödvändigt, men\r\ndet var också en viktig och nödvändig åtgärd att\r\ngöra indragningen, dels på grund av vårt svåra\r\nekonomiska läge, dels på grund av att kommunerna\r\nskickade tydliga signaler att de inte skulle klara av\r\natt få fram det underlag de behövde för det tredje\r\nåret. De kommuner som vill kan starta. Enligt\r\nuppgifter som jag har är det ett sextiotal kommuner\r\nsom kommer att göra det redan i höst.</pre><pre>Skolmiljön har jag lidit av i många år. Jag har varit\r\nlärare i nästan 20 år. Jag har hållit salvelsefulla tal\r\nom detta och jämfört skolmiljön med t.ex.\r\nkonferensmiljöer. Där har Ingvar Johnsson min\r\nfulla förståelse. Alla är nu överens om att man skall\r\nutnyttja de låga priser som är med anledning av\r\nkonjunkturen till att reparera skollokaler.</pre><pre>Det är riktigt att det fanns ett bidrag, som nu har\r\ndragits in. Det var på 300 milj.kr., om jag kommer\r\nihåg rätt. Det gick åt en väldig byråkrati för att\r\nansöka om detta bidrag. 300 milj.kr. till alla\r\nkommuner är en mycket liten summa,\r\nBedömningen gjordes att kommunerna skulle klara\r\ndetta, inte minst nu när kostnaderna är mycket\r\nlägre än de var när detta bidrag infördes.</pre><pre>Jag sade att jag tror att det är nödvändigt att\r\nförändra bostadsfinansieringen. Vi har precis fått\r\ndetta förslag framlagt för oss av Georg Danell.\r\nÄven det håller vi på att bearbeta inom regeringen.\r\nJag tror att det var Lars Stjernkvist som sade att\r\nmålet för den socialdemokratiska politiken har\r\nvarit att garantera alla en god bostad. Det är målet\r\nockså för den regering som sitter nu. Den gamla\r\nregeringen har inte lyckats särskilt väl med att nå\r\ndet målet. Vi har haft en ganska stor bostadsbrist,\r\noch alla har inte alls fått den lägenhet eller villa som\r\nde skulle vilja ha.</pre><pre>Lars Stjernkvist säger att vi ger fel signaler när vi\r\ntalar om att man skall kunna bygga speciella\r\nungdomsbostäder. Det förstår jag inte riktigt.\r\nSkulle det vara så konstigt om man i en\r\növergångsperiod bodde i en lägenhet som inte hade\r\nt.ex. tvättmaskin från början eller exakt de mått i\r\nalla rum som funnits i de gamla normerna för hur\r\nlägenheter skall byggas? Jag skulle gärna vilja vara\r\nlitet personlig, och berätta att jag fick min första\r\nbostad i ett gammalt rivningshus. Det var\r\növervåningen i en gammal villa. Jag har sällan\r\nupplevt en så lycklig period i mitt liv. Det var\r\nnämligen när jag gifte mig, som vi flyttade in i det\r\nhuset, som inte hade t.ex. dusch.</pre><pre>Jag menar inte att vi skall sikta på att bygga\r\nomoderna lägenheter, Men om man för att få billiga\r\nlägenheter och ge ungdomar möjlighet att få en\r\nförsta bostad, med hjälp av färre regleringar får\r\nfram lägenheter med enklare standard, tycker jag\r\natt ungdomar skall ta emot det med glädje.\r\nUngdomar i dag vill ha råd med annat än att bo. De\r\nvill inte lägga hela sin inkomst på att betala hyran.\r\nDärför skall vi försöka få fram denna typ av\r\nlägenheter.</pre><pre>Det görs också bra insatser på detta område. Jag\r\nläste i tidningen om ett projekt som heter Ungbo i\r\nGöteborg, som ni kanske känner till. Ungdomar\r\ngår själva ut och så att säga raggar upp bostäder.\r\nMan hjälps åt att reparera dem. Man får fram\r\nbilliga, enkla lägenheter, som också är billiga att bo\r\ni. Ungdomarna uppskattar denna form av\r\nverksamhet. Därför tror jag mycket väl att man kan\r\nsatsa på detta. Det handlar inte om att utestänga\r\nungdomar från att i framtiden bygga upp en annan\r\nstandard på sitt boende.</pre><pre>När det gäller praktikplatserna vill jag säga att\r\nsystemet med utbildningsbidrag är enkelt och\r\nenhetligt. Man får samma bidrag när man går på\r\nutbildning som när man har en praktikplats. Det\r\nhar vi tyckt är en viktig poäng. Andra insatser som\r\nman har försökt med tidigare har inte varit\r\ntillräckliga. Därför gör vi nu ett försök med detta.\r\nDet finns olika bedömningar av hur vi kommer att\r\nlyckas. Men vi gör allt för att få fram så många\r\nplatser som möjligt.</pre><pre>Anf. 45  MARTIN NILSSON (s):</pre><pre>Fru talman! Låt mig först säga att jag delar\r\nstatsrådets uppfattning när det gäller exemplet med\r\nUngbo-verksamheten. Jag hoppas också att\r\nstatsrådet har möjlighet att övertala de borgerliga\r\npolitiker i Göteborg som har uttalat sig mot detta\r\nprojekt. De har sagt att man skall lägga ner det. Det\r\när inte någon speciellt bra inriktning i\r\nungdomsfrågorna.</pre><pre>Jag tror att vi har haft ett bra meningsutbyte. Vi\r\nkommer att fortsätta denna debatt senare i olika\r\nsammanhang. Debatten har visat på att det finns\r\nolika inriktningar i ungdomsfrågorna. Vi har olika\r\nsyn i ett antal frågor. Det skall vi inte dölja, utan vi\r\nskall stå upp för det. Det gäller ett antal områden,\r\nt.ex. synen på ungdomars arbete och på ungdomars\r\nmöjlighet att flytta hemifrån. För oss är det\r\nuppenbart att ett system med praktiklöner\r\nkombinerat med höjda hyror, vilket borttagandet\r\nav bostadssubventionerna leder till, innebär att\r\nungdomar inte får möjlighet att flytta hemifrån och\r\nskaffa sig ett eget hem. Det tycker vi är en orättvisa.\r\nVi får anledning att återkomma till den\r\ndiskussionen.</pre><pre>Jag vill avslutningsvis rikta en vädjan till\r\ncivilministern. Hon har ett visst ansvar inom ett\r\nantal områden som inte har debatterats så mycket\r\nhär i dag. Jag hoppas att vi senare får möjlighet att\r\nåterkomma till dem. Det handlar om den politik vi\r\nnu riskerar att få i kommunerna.</pre><pre>Kommunerna har under de senaste åren fått allt\r\nsämre ekonomi. I mångt och mycket är de faktiskt\r\nansvariga för de områden som civilministern tar\r\nupp i sitt svar. Det handlar om föreningslivets\r\nvillkor och möjligheter att verka. Det gäller att se\r\ntill att vi de närmaste åren skapar resurser för\r\nföreningslivet att kunna erbjuda ungdomar de\r\naktiviteter som statsrådet så riktigt framhöll.</pre><pre>Det handlar om möjligheterna att få in ungdomar\r\nsom kommunalt förtroendevalda. Vi måste bevaka\r\nden utveckling som skett där ett allt mindre antal\r\nungdomar är kommunalt förtroendevalde. Det\r\nkommer att slå mot dem som i dag inte är\r\netablerade, och det innebär att vi kommer att få ett\r\nglapp i kommunalpolitiken som gör det svårt att\r\nlängre fram få in ungdomar.</pre><pre>Det handlar om att bevaka sådana frågor som\r\nexempelvis skolmiljön. Jag delar inte\r\ncivilministerns uppfattning när det gäller resurserna\r\ntill skolmiljön. Jag tror att dessa 300 milj.kr. hade\r\ngjort nytta. Men även om de nu inte enligt vad\r\nstatsrådet säger hade gjort det, är det nödvändigt\r\natt statsrådet ser till att kommunerna tar ett ansvar\r\nför arbetsmiljön inom skolan. Där finns i dag stora\r\nbrister. Tack så mycket.</pre><pre>Anf. 46  LARS STJERNKVIST (s):</pre><pre>Fru talman! Jag börjar förstå varför jag och\r\nstatsrådet inte har samma åsikt om vad som skall\r\ngöras inom bostadspolitiken. Det kan möjligtvis\r\nbero på att vi har en annorlunda syn på hur det\r\nfaktiskt ser ut i verkligheten.</pre><pre>När statsrådet säger att socialdemokraterna har\r\nlyckats dåligt med att nå målet allas rätt till en bra\r\nbostad, blir jag förbluffad. Det är egentligen det\r\nviktigaste måttet på om sociala bostadspolitiken\r\nhar lyckats eller inte. Om vi ser till de människor\r\nsom i vårt land bor allra sämst -- med svenska mått\r\nmätt -- och jämför med de människor i vår omvärld\r\nsom bor sämst, kommer vi fram till den slutsatsen\r\natt vi har en mycket hög boendestandard.</pre><pre>Som nästan det enda landet i världen har vi\r\navskaffat det som vi klassar som slum.\r\nTrångboddheten är i stort sett ett passerat\r\nstadium -- än så länge. Sedan finns det andra\r\nproblem inom bostadspolitiken. Men att säga att vi\r\nhar misslyckats med målet att ge alla en god bostad\r\ntycker jag är en felaktig analys av hur verkligheten\r\nser ut.</pre><pre>Statsrådet Inger Davidson räknade upp en massa\r\nregler som hon tycker är överflödiga. Min\r\nkommentar till det är att de flesta av de regler hon\r\ntalade om numera är avskaffade, och det gjordes av\r\nden förra regeringen.</pre><pre>Poängen i min kritik av Georg Danells förslag är att\r\ndet kommer att leda till förenklingar, precis som\r\nstatsrådet beskrev. Man kommer inte längre att\r\nbetrakta det som nödvändigt med en egen toalett.\r\nDet tycker jag är ett självklart inslag i allas rätt till\r\nen god bostad. Jag tror tyvärr att det finns en risk\r\nför att den rätten inte längre kommer att vara\r\nsjälvklar. Problemet är att man dessutom kommer\r\natt få betala mer för dessa lägenheter som har en\r\navsevärt lägre standard än de som tidigare byggts.</pre><pre>Jag för egentligen inte någon allmän\r\nbostadspolitisk debatt med statsrådet. Jag begär\r\ninte att hon skall ta en sådan diskussion. Om man\r\nnu kommer fram till slutsatsen att spara på\r\nsubventionerna, hävdar jag att det är helt orimligt,\r\norättvist och orättfärdigt att ensidigt lägga bördan\r\npå dem som ännu inte har kommit in på\r\nbostadsmarknaden och låta oss andra som redan\r\nhar skaffat oss en bra bostad med toalett och dusch\r\ni princip gå skadeslösa. Det är det som jag framför\r\nallt invänder emot och som jag tycker\r\nungdomsministern skall reagera mot.</pre><pre>Anf. 47  KENT CARLSSON (s):</pre><pre>Fru talman! Jag vill återkomma till detta med\r\nutslagning och kriminalitet. De signaler som\r\nregeringen nu skickar till allmänheten via sin\r\njustitieminister antyder någonting helt annat än vad\r\nvi har arbetat med under många år i det här landet,\r\nnämligen att med sociala insatser och stödinsatser\r\nfrån föreningsliv och annat försöka komma åt dessa\r\nproblembarn som vi trots allt har i\r\nstorstadsområden och som även i mindre\r\nomfattning finns på andra platser.</pre><pre>Nu signalerar regeringen att det blir en helt annan\r\ntyp av politik. Det är en mycket förenklad politik,\r\nsom är inspirerad av USA. Det handlar om\r\ninlåsning och att ta ett mindre socialt ansvar. Jag ser\r\nen stor risk för att detta leder till att man inte\r\nangriper grundorsakerna eller inte väljer de\r\nmetoder som kan ge ett resultat på sikt. Det blir\r\nmer en förvaring och en bestraffning. Det kanske\r\nlugnar en blodtörstig allmänhet, men det är till\r\nnackdel för de ungdomar som behöver stöd och\r\nhjälp för att komma tillbaka. Det är därför som jag\r\när så intresserad av att få veta vad\r\nungdomsministern säger om dessa\r\nveckoslutsfängelser och liknande.</pre><pre>Sedan till frågan om arbete och vad AMS-chefen\r\nhar sagt. Det är en intressant fråga. Jag tror att han\r\nfaktiskt har rekommenderat ytterligare insatser.\r\nDet innebär att man måste vara beredd att plocka\r\nfram de pengar som kan behövas för fler\r\npraktikplatser och fler utbildningsplatser. Det står i\r\nstrid med regeringens allmänna ekonomiska\r\npolitik. Jag kan inte se hur detta skall gå ihop. Vi\r\nhar haft många debatter här i kammaren om just\r\nden frågan, dvs. ekonomin kontra en rejäl\r\narbetsmarknadspolitik som skulle kunna hjälpa\r\nbl.a. ungdomar.</pre><pre>Sedan till frågan om rasismen och den dubbla\r\npolitik som jag tycker regeringen för.\r\nCivilministern driver en bra politik och ger pengar\r\ntill ungdomar som får åka ut och informera. Men\r\nmed andra handen förstärker regeringen\r\nproblemen med främlingsfientlighet genom att se\r\ntill att vi får invandrargetton -- Tensta, Rinkeby och\r\nett antal andra miljonprogramsområden -- där man\r\nvar på gång att rusta upp både fysiskt och också\r\nsocialt med hjälp av pengar från staten. Det drar\r\nregeringen in. Jag tror att det är en farlig\r\nutveckling. Vi kommer kanske inte att se det i år\r\neller nästa år, men om ett par år kommer\r\nmotsättningarna att bli mycket tydliga. Vi får ett\r\nproblem som det är svårt att göra någonting åt\r\ndärför att det är så stort.</pre><pre>Helt kort något om ungdomsboendet. Regeringen\r\navskaffar ungdomsbostadsstödet, som just var till\r\nför att få fram de lägenheter som civilministern\r\nefterlyser -- de enkla, billiga, men kanske inte de\r\nlyxigaste. Det var förstagångsbostaden man ville få\r\nfram. Det stöd som gav oss ungefär 12 000 sådana\r\nlägenheter tog regeringen bort. Jag tycker att det är\r\ninkonsekvent.</pre><pre>Det vore också intressant att få civilministerns\r\nkommentar till nedskärningarna i kommunerna\r\nvilka faktiskt drabbar ungdomar och ungdomars\r\ninitiativ.</pre><pre>Anf. 48  Civilminister INGER DAVIDSON (kds):</pre><pre>Fru talman! Det är riktigt som Martin Nilsson säger\r\natt främlingsfientligheten blommar ut under vissa\r\nbetingelser. När den då blommar ut, som den har\r\ngjort under hösten och våren, är det viktigt att man\r\ntar till direkta insatser mot den. Det är det vi\r\nförsöker göra. Samtidigt skall man naturligtvis\r\nvidta åtgärder för att komma åt de mer långsiktiga\r\nproblem som lett till denna situation, t.ex. att\r\nåtgärda bostadsbrist och arbetslöshet osv. Det gör\r\nregeringen, och det har jag här försökt redovisa\r\nflera gånger under debatten.</pre><pre>Kommunerna tar ett ansvar när det gäller\r\nupprustning. Man har satt i gång, och har planer på\r\natt sätta i gång, att upprusta både skolor och de\r\nmiljonprogramsområden som varit eftersatta.</pre><pre>Lars Stjernkvist talade om politikens samtalston.\r\nOckså jag vill gärna beröra den frågan. Den är\r\nmycket viktig. Där har vi alla ett ansvar på båda\r\nsidor. Både från regering och opposition\r\nförekommer en hel del övertramp. Det syndas på\r\nbåda sidor. Där har vi en uppgift att försöka att\r\nsjälva vara ett föredöme men också att påverka\r\nvåra egna åt rätt håll.</pre><pre>Så vill jag gå in på Kent Carlssons frågor om\r\njourdomstolar, längre inlåsningstider osv. Jag tror\r\natt det är viktigt att ungdomar får mycket tidiga och\r\nsnabba signaler när de begår kriminella handlingar.\r\nSå har det inte varit i dag. Det har varit mycket\r\nlånga väntetider innan man har kommit inför\r\ndomstol, om man har begått ett så grovt brott. Det\r\nhar också fått hända ganska mycket innan man har\r\nställts inför domstol. Då har man kanske varit inne\r\ni en brottslig karriär som varit svår att avbryta.</pre><pre>Därför håller jag med om att vi skall ge snabba,\r\nklara signaler. Därvidlag tror jag att jourdomstol är\r\nett bra medel -- att det snabbt blir en reaktion på\r\ndet man har gjort och att man också får reda på\r\nvilket straff man skall få.</pre><pre>Sedan tror jag att det innehåll som vi ger den tid när\r\nmänniskor tvingas sitta i fängelse är mycket viktigt.\r\nDet får inte bara vara förvaring, utan det skall vara\r\nen återanpassning till samhället. Men jag håller\r\nmed justitieministern om att om man döms till ett\r\nstraff av en viss längd, skall man också veta att det\r\när det som gäller. Hittills har man, när man har\r\ndömts till en viss tid, fått reda på att halvtid har gällt\r\ngenerellt. Det är vi beredda att höja till två\r\ntredjedelar av strafftiden. I undantagsfall skall man\r\nkunna få lägre gräns. Men man skall veta vad man\r\nfår sitt straff för. Och innehållet, medan man sitter\r\ni fängelse, är otroligt viktigt.</pre><pre>Talmannen anmälde att Kent Carlsson anhållit att\r\ntill protokollet få antecknat att han inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>5 §  Svar på interpellation 1991/92:119 om det\r\noffentliga stödet till folkrörelser</pre><pre>Anf. 49  Civilminister INGER DAVIDSON (kds):</pre><pre>Herr talman! Karin Israelsson har i en\r\ninterpellation till finansministern ställt en fråga som\r\nrör statens stöd till folkrörelserna och undrat om\r\nregeringen avser att radikalt förändra stödet till\r\nvåra folkrörelser och andra ideella organisationer.\r\nKarin Israelsson har också frågat vilka motiv\r\nregeringen har för att i så fall gå ifrån de\r\nursprungliga uttalandena i regeringsförklaringen\r\nom att de frivilliga och ideella organisationernas\r\ninsatser spelar en ovärderlig roll i samhället.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Jag har tidigare i år här i kammaren som svar på en\r\nlikartad fråga sagt att folkrörelserna självklart\r\nockså i framtiden skall kunna få stöd från staten.</pre><pre>Därmed är inte sagt att stödet måste grundas på\r\nsamma principer som i dag.</pre><pre>Ett nytänkande i fråga om statens stöd motiveras\r\nfrämst av att föreningslivet, liksom mycket annat i\r\nsamhället, befinner sig i en genomgripande\r\nförändringsperiod. Föreningarna möter i dag\r\nmänniskor med nya värderingar, frågor, behov och\r\nintressen. Den stigande utbildningsnivån, kvinnors\r\nökade självständighet och den förbättrade\r\ninformationstillgången har också medfört att\r\nförutsättningarna för folkrörelsernas arbete har\r\nförändrats.</pre><pre>De här förändringarna har lett till att nya typer av\r\nföreningar växer fram inom olika områden.\r\nSamtidigt sker det en omfattande förnyelse hos\r\nmånga av de traditionella organisationerna. I\r\ndenna förnyelse utgör människors ökade\r\nsjälvständighet och vidgade intresse att ta ett\r\npersonligt ansvar i skilda frågor väsentliga inslag.</pre><pre>Ett bra exempel på det som sker är att\r\nföreningsdrift spelar en allt större roll i en\r\nkonkurrensutsatt offentlig sektor. Den vanligaste\r\nalternativa driftsformen som ett alternativ till\r\nkommunal verksamhet är i dag en ideell eller\r\nekonomisk förening. En ny entreprenörsanda\r\nhåller på att växa fram med föreningsformen som\r\ngrund.</pre><pre>Den ökade internationaliseringen påverkar också\r\nförutsättningarna för folkrörelsernas arbete. Ett\r\nsvenskt medlemskap i EG kan också komma att\r\npåverka förutsättningarna för föreningslivet.</pre><pre>Det är mot denna bakgrund som vi nu kan behöva\r\nse över de ideella organisationernas villkor. Jag\r\nkommer därför att träffa företrädare för\r\nföreningslivet för att diskutera sådana frågor som\r\nen förbättrad dokumentation om föreningslivets\r\nförnyelse, ökad föreningsdrift av offentlig\r\nverksamhet samt föreningslivets\r\ninternationalisering i samband med ett eventuellt\r\nEG-medlemskap.</pre><pre>En huvudfråga i sammanhanget är vilka principer\r\nsom skall gälla för statens samlade stöd till\r\nföreningslivet.</pre><pre>Staten lämnar i dag bidrag till ett stort antal\r\nfolkrörelser av vitt skilda slag. Det kan gälla stöd\r\ntill folkbildning, idrott, barn- och\r\nungdomsverksamhet, nykterhetsrörelsen, de\r\nhandikappades organisationer, humanitära\r\nändamål och de fria trossamfunden. Stödet utgår i\r\nolika former, t.ex. allmänna bidrag,\r\nresultatinriktade bidrag och uppdragsersättningar.\r\nAv dessa utgör de två förstnämnda\r\nbidragsformerna direkt stöd till föreningslivet.</pre><pre>Enligt en rapport (1991:6) från statskontoret, där\r\ndet statliga föreningsstödet kartlagts, sägs att det\r\nsällan finns underlag för att avgöra om de mål\r\nuppnås som riksdag och regering har ställt upp i\r\nfråga om bidragen. Dessutom finns det inte något\r\nhelhetsperspektiv på bidragsgivningen. Vidare\r\nsaknas det enligt statskontoret en överblick över\r\nföreningslivets totala finansieringssituation.</pre><pre>Ett problem i sig är att stödet skapar ett i många\r\navseenden för stort bidragsberoende hos\r\nföreningarna. Det ekonomiska beroendet förstärks\r\nav att möjligheterna till egenfinansiering är små.\r\nFörutsättningarna för att själv bidra till\r\nfinansieringen av verksamheten påverkas av flera\r\nfaktorer, bl.a. möjligheten att anordna lotterier.\r\nSkattelagstiftningens utformning är en annan viktig\r\nfaktor.</pre><pre>Jag anser därför att det kan finnas goda skäl att se\r\növer principerna för föreningsstödets utformning.\r\nDetta har jag också aviserat i årets\r\nbudgetproposition. Det är i det sammanhanget\r\nviktigt att kartlägga principerna bakom och\r\nutformningen av det statliga stödet och\r\nresultatuppföljningen av detta. Arbetet med detta\r\nkommer att påbörjas inom kort. Det gäller bl.a. att\r\nskaffa fram ett underlag om föreningslivets\r\nallmänna finansieringssituation och om hur\r\nkunskapen om bidragen och föreningslivets\r\nförnyelse och utveckling kan förbättras. Detta för\r\natt kunna följa upp, utvärdera, förändra och\r\nompröva den statliga bidragsgivningen på ett sätt\r\nsom bidrar till att föreningslivets förnyelse och\r\nsjälvständiga ställning tydligt kan komma till sin\r\nrätt.</pre><pre>Mitt svar på Karin Israelssons fråga är således även\r\ndenna gång att folkrörelserna också i framtiden\r\nskall få statligt stöd. Den nuvarande utformningen\r\nav stödet och resultatuppföljningen kan naturligtvis\r\nkomma att ändras.</pre><pre>Anf. 50  KARIN ISRAELSSON (c):</pre><pre>Fru talman! Jag ber att få tacka civilministern för\r\nsvaret på frågan som ju var ställd till\r\nfinansministern. Regeringen står bakom svaret\r\noavsett vilken minister som svarar på frågan.</pre><pre>De olika uttalande som skett från den nuvarande\r\nregeringen och som berör folkrörelsernas framtid\r\nskapar naturligtvis oro i alla organisationer. Sverige\r\nhar ett unikt system av folkrörelser. Avsikten med\r\nfolkrörelsearbetet varierar, och därför är utbudet\r\nockså mycket stort.</pre><pre>Hos oss som arbetar aktivt inom både gamla och\r\nnya folkrörelser finns ett stort\r\nsamhällsengagemang. Det är inte för egen\r\nekonomisk vinning som vi lägger ner så många\r\ntimmar av ideellt arbete. Det är för att man tror på\r\nen idé och vill förverkliga den. Jag har stor\r\nförståelse för att allt inte skall bli vid det gamla.</pre><pre>Samhällsutvecklingen har hela tiden bidragit till\r\nvissa förändrade arbetssätt för folkrörelserna. Det\r\nkan dock finnas anledning att behålla något av det\r\ngamla välkända i en starkt föränderlig värld. De\r\nflesta föreningar arbetar redan i dag efter de nya\r\nförutsättningarna. Vi har uppmärksammat den\r\nstigande utbildningsnivån, kvinnornas\r\nsjälvständighet och den förbättrade\r\ninformationstillgången. Vi arbetar därför med\r\nutbildning och information i mycket hög\r\nomfattning.</pre><pre>Det är svårt för de svaga grupperna att få sina\r\nönskemål tillgodosedda fullt ut i en sådan situation.\r\nMånga inom handikapprörelsen känner stor oro\r\ninför de nya tankegångarna, och det är kanske med\r\nall rätt. Det största stödet till dessa organisationer\r\när att ge medlemmarna en levnadssituation som är\r\nanpassad så att de kan leva ett så normalt liv som\r\nmöjligt. Det kan vara färdtjänst, direktriktad\r\ninformation, lämpliga samlingslokaler och mycket\r\nannat. Så långt har vi tyvärr inte nått ännu.</pre><pre>Jag tror inte att någon är emot förändringar som\r\nsyftar till förbättringar. I dag sker många\r\nförändringar som upplevs som försämringar.\r\nLandets dåliga ekonomi bidrar till det. En dåligt\r\nskött ekonomi under de senaste tio åren har givit\r\ndessa svåra effekter. Därför är det av största vikt att\r\nekonomin stabiliseras.</pre><pre>Jag tackar för löftet om att folkrörelserna skall\r\nhöras om ändrade villkor och nya principer. I en av\r\nde organisationer som jag är aktiv i, nämligen\r\nDKSN/RIA betyder varje satsad krona att det\r\nkommer ytterligare fem från frivilliga insatser.</pre><pre>Jag vet att civilministern har följt vår verksamhet i\r\nform av Bullgerillan i Stockholms innerstad, liksom\r\nsatsningen på Gammeluddens utbildningscentrum.\r\nDen största insatsen görs måhända till den låga\r\nkostnaden av vad Bullgerillan kostar, medan de för\r\nsamhället dyraste insatserna sker ute på\r\nGammeludden för kriminellt belastade ungdomar.\r\nGenom brister i de tidigt insatta åtgärderna\r\nfördubblas statens kostnader många gånger om i ett\r\nsenare skede. Detsamma kan sägas om många\r\nandra organisationers arbete, även i\r\nföreningsdrivna verksamheter.</pre><pre>Men organisationerna behöver stöd för att klara\r\nsådana uppgifter. Både i civilministerns svar och i\r\nden skrift som presenteras om det nya\r\ncivildepartementet talas om ökade möjligheter till\r\nföreningsfinansiering via spel och lotterier. Nu är\r\nverkligheten sådan att staten har konkurrerat ut\r\nföreningslivet på den marknaden. Om det nya\r\nkontroversiella förslaget om kasinon genomförs\r\nkommer det att ytterligare försämra den\r\ninkomstkällan.</pre><pre>Samtidigt som föreningsrörelserna skall förtjäna\r\nsina pengar på spelmarknaden, kommer nya\r\norganisationer för dem som råkar illa ut av\r\nspelandet, dvs. de spelberoende, att kräva\r\nsamhällets stöd för hjälpinsatser till sina nya\r\norganisationer. Skall även länkorganisationen för\r\nspelberoende finansiera sina organisationer med\r\nspel och dobbel? Låt i stället organisationerna få\r\ndel av statens inkomster på spel. Den svenska\r\nstaten tar i dag in maximala inkomster på\r\nspelutbudet. Det har den senare tidens utveckling\r\nvisat.</pre><pre>Jag tror att organisationerna skulle utföra ett\r\nbetydligt bättre arbete om de slapp stå på gator och\r\ntorg och sälja lotter eller hyra in sig i en bingolokal\r\nsom motverkar all mänsklig gemenskap och skapar\r\ntragedier. Det är inte den framtid som svensk\r\nfolkrörelse ser fram emot. Vi vill bidra till att\r\nförbättra det svenska samhället med alla våra\r\nkunskaper och alla våra aktiva medlemmars\r\narbetsvilja. Att motverka ensamhet och bygga en\r\nny framtid för många människor är också en uppgift\r\nför alla våra folkrörelser.</pre><pre>Nu återstår att lösa vilka principer som skall gälla\r\nför statens samlade stöd till föreningslivet. Jag\r\nhåller med om att det måste finnas mål för den\r\nverksamheten. Det har saknats medel till\r\nutvärdering och uppföljning från folkrörelsernas\r\nsida. Det är beklagligt. När vi arbetar med olika\r\nprojekt känner vi ofta att det hade varit värdefullt\r\natt kunna följa upp med en utvärdering. Det har\r\nvarken medlemmar eller ekonomiska resurser räckt\r\ntill för.</pre><pre>Med anledning av detta vill jag fråga på vilket sätt\r\nregeringen kommer att gå till väga för att utröna\r\nvilka verksamheter som givit resultat, för att kunna\r\nprioritera vilka som skall få fortsatt stöd.</pre><pre>Anf. 51  BERNDT EKHOLM (s):</pre><pre>Fru talman! Folkrörelsernas arbete är självfallet\r\noerhört viktigt. Det är alla partier överens om, och\r\ndet har man varit under lång tid, bl.a. därför att det\r\när en grundläggande del i demokratibygget och för\r\natt värna detta bygge. Det spelar en mycket stor roll\r\nför uppfostran av våra ungdomar. Det är över\r\nhuvud taget helt avgörande för en god utveckling i\r\nsamhället.</pre><pre>Därför blir man naturligvis litet bekymrad när man\r\nsom aktiv i dessa folkrörelser kan se att samhällets\r\nengagemang för folkrörelserna är i avtagande. Det\r\nkan man bl.a. se när det gäller de resurser som\r\nstaten ställer till folkrörelsernas förfogande. De\r\nekonomiska bekymren är givetvis förorsakade av\r\nden allmänna ekonomiska utvecklingen, men också\r\nav hur mycket stöd som staten är beredd att ge. Det\r\när inte möjligt att driva en sådan verksamhet utan\r\nen samhällelig uppbackning. Det räcker inte med\r\nde frivilliga insatserna.</pre><pre>En annan faktor som har kommit att spela en stor\r\nroll är skattereformens genomförande. Den\r\ninnehöll bl.a. en kraftig momsbreddning, som\r\ninnebär att folkrörelserna får betala mycket högre\r\nkostnader för att hålla fastigheter. Det drabbar\r\nnaturligvis folkrörelserna litet olika beroende på\r\nhur beroende man är av fastigheterna.\r\nTrossamfunden, som jag känner väl till, har ett\r\nmycket stort fastighetsunderhåll och en stor\r\nfastighetsskötsel, som drar mycket stora kostnader.\r\nDet kan gälla breddningen av momsen på el, vatten\r\noch avlopp.</pre><pre>Momsen på resor betyder naturligtvis också mycket\r\nför många folkrörelser. I samband med\r\nriksdagsbehandlingen av skattereformen uttalades\r\natt man skulle följa den här utvecklingen och\r\nåterkomma till riksdagen med nödvändiga\r\njusteringar efter hand. Dessa justeringar tolkar jag\r\ninte närmast som ändringar av skattereformen,\r\nutan som ökade bidrag. Min uppfattning är att\r\nfolkrörelserna har drabbats på ett sådant sätt --\r\nbl.a. av skattereformen -- att det är motiverat med\r\nett ökat stöd. Om vi ser på resultatet i budgeten så\r\när det inte ett realt ökat stöd, utan det är på sin höjd\r\nen inflationsuppskrivning, och det är knappt det.</pre><pre>Det finns däremot organisationer som blir väl\r\nförsedda i den borgerliga regeringens statsbudget.\r\nDet är de frivilliga försvarsorganisationerna. De\r\nhar fått en ökning av sitt stöd med 15 %, medan\r\nmånga av de ideella organisationerna på sin höjd\r\nhar fått 4 %.</pre><pre>Trossamfunden, som jag känner till, har fått en\r\nuppskrivning med knappt 4 % av sitt\r\nverksamhetsstöd. Men när det gäller lokalbidragen\r\nblev det noll. Det blev inte en enda krona i\r\nuppskrivning. Detta skedde trots att lokalbidragen\r\nspelar en stor roll för sysselsättningssituationen. De\r\nkan ge en ökad sysselsättning på byggsidan. Den är\r\nju mycket hårt drabbad, vilket vi alla känner till.</pre><pre>Nu har riksdagen behandlat den här frågan och\r\ntagit ställning till den. Man har uppdragit till\r\nregeringen att i kompletteringspropositionen\r\nkomma med förslag till åtgärder. Jag kan inte\r\nbegära att regeringen skall tala om vad som\r\nkommer där, men jag är nyfiken på om statsrådet\r\nhar uppfattat regeringens beställning i det här\r\nsammanhanget. Riksdagen gjorde dessutom\r\nåterigen ett uttalande om att de här stöden\r\nlångsiktigt skall skrivas upp realt, så att vi får ett\r\nåterställande i förhållande till hur läget var omkring\r\n1980. Då var stödet mycket större realt.</pre><pre>Jag noterade också i statsbudgeten att det fanns\r\ntillsatt en utredare, om jag minns rätt för\r\nidrottsrörelsen, som skulle se över situationen. Om\r\njag uppsnappade det rätt, så gällde det både\r\nskattereformen och stödet rent allmänt. Det är\r\nkonstigt att just idrottsrörelsen skall få denna\r\nförmån och inte andra. Därför undrar jag om den\r\növersyn som vi nu diskuterar är ett komplement till\r\nden här speciella översynen för idrottsrörelsen, för\r\natt lösa de andra föreningarnas och trossamfundens\r\nproblem.</pre><pre>Jag tycker att det är viktigt att regeringen inte bara\r\nuppmärksammar idrottsrörelsen. Idrottsrörelsen\r\nhar varit väl sedd under alla år oavsett om det har\r\nvarit en socialdemokratisk regering eller en\r\nborgerlig. Den har alltid hållit sig framme. Jag vet\r\ninte hur många påtryckningsbrev jag har fått från\r\nmin organisation i Västergötland. Jag antar att det\r\när likadant för andra riksdagsledamöter.</pre><pre>De andra folkrörelserna har inte samma\r\nekonomiska resurser för att ligga på politikerna på\r\ndet sätt som idrottrörelsen gör. Men de fyller\r\nnaturligtvis en väl så viktig funktion, inte minst de\r\nidéburna folkrörelserna. Därför är det mycket\r\nviktigt att den här översynen tar fasta på rättvisan i\r\nfördelningen mellan olika föreningar och\r\nfolkrörelser. Jag skulle vilja veta om den aktuella\r\növersynen även tar upp de frågor som jag nu har\r\nnämnt.</pre><pre>Anf. 52  Civilminister INGER DAVIDSON (kds):</pre><pre>Fru talman! Karin Israelsson och jag är överens om\r\nvilken viktig roll folkrörelserna spelar i Sverige. Vi\r\när också överens om att vi skall behålla mycket av\r\ndet gamla välkända, nämligen det som är bra. Jag\r\när övertygad om, att om det görs en översyn\r\nkommer man att komma fram till vilka delar av\r\nbåde det statliga stödet och innehållet i\r\nverksamheten som är bra och som man därför vill\r\nbehålla.</pre><pre>Det görs många viktiga insatser av folkrörelserna,\r\ninte minst inom de områden som Karin Israelsson\r\nvar inne på, nämligen när det gäller att hjälpa\r\nmänniskor som har hamnat vid sidan av\r\nsamhällsgemenskapen av olika anledningar. Därför\r\när stödet till folkrörelserna viktigt. Det skall också\r\nges ett fortsatt stöd till folkrörelserna.</pre><pre>Den kanske mest angelägna uppgiften i en översyn\r\nav statsbidragen är att skaffa fram uppgifter om\r\nföreningslivets totala finansieringssituation. Då är\r\nen av uppgifterna att undersöka vilka\r\npenningströmmar som går från staten till\r\nföreningslivet och vilka belopp som går åt motsatt\r\nhåll i form av skatter och avgifter. Vi är överens där\r\nockså. Översynen skall se över detta med vad staten\r\ntar igen och hur mycket delar den ut och på vilka\r\nvillkor.</pre><pre>Men vi skall också identifiera vilken\r\nsjälvfinansieringsgrad olika typer av organisationer\r\nhar. Vi skall försöka få fram förslag på hur\r\nföreningslivets självfinansiering skall kunna stärkas\r\noch förbättras. Där avvaktar vi den lotteriutredning\r\nsom sitter. Vi hade hoppats få ett förslag från den i\r\nseptember, men det är tyvärr förskjutet så vi får det\r\nden 1 december, eftersom de inte har hunnit med\r\nsitt arbete. Vi förväntar oss att lotteriutredningen\r\nskall komma med en del förslag som kommer att\r\nunderlätta folkrörelsernas självfinansiering.</pre><pre>En annan intressant möjlighet som också skulle\r\nkunna prövas i en utredning är att medge\r\nskatteavdrag för den som lämnar enskilt bidrag till\r\norganisation som gör samhällsnyttiga insatser.</pre><pre>Vi överlägger med Bo Lundgren, som är\r\nidrottsminister, i frågan en översyn. Om den görs,\r\nkommer den att avse hela området. Alla\r\nföreningar, idrottsföreningar och övriga, skall\r\nbehandlas lika.</pre><pre>Berndt Ekholm var inne på frågan om\r\nlokalbidragen. Vi har noterat den beställning som\r\ngjorts från riksdagen, och vi diskuterar den\r\ntillsammans med allt annat som vi skall väga\r\nsamman i den besvärliga situation som nu råder.\r\nVad jag i dag kan säga är att besked kommer att\r\nlämnas i kompletteringspropositionen.</pre><pre>Vi har också varit inne på rättvisan i fördelningen.\r\nJag bedömer att den aspekten är en viktig\r\nbidragande orsak till att det behövs en sådan här\r\növersyn av hela föreningslivet. Jag har också från\r\nandra håll fått synpunkter på detta, med\r\njämförelser mellan idrottsrörelsen och det övriga\r\nföreningslivet.</pre><pre>Jag vill i det sammanhanget betona att också\r\nidrottsrörelsen gör mycket viktiga insatser, inte\r\nminst på det sociala området, i och med att man\r\nliksom övrig föreningsverksamhet fångar upp\r\nmånga ungdomar i sitt arbete.</pre><pre>Anf. 53  KARIN ISRAELSSON (c):</pre><pre>Fru talman! Det var bra att få dessa förtydliganden.\r\nDet är inte så lätt att i ett kort formellt svar reda ut\r\nsådana här frågor.</pre><pre>Det känns stabilt att vi i alla partier är överens om\r\natt folkrörelserna är viktiga, särskilt som vi i\r\nriksdagen och i det politiska livet i övrigt fått inslag\r\ndär man inte har samma inställning till och\r\nerfarenheter av folkrörelsernas betydelse i svenskt\r\nsamhällsarbete. Vi bör visa upp en samlad front\r\nmot de nya inslagen i svensk politik.</pre><pre>Jag instämmer helt i att vi skall behålla det som är\r\nbra. Det är också något som föreningarna har\r\ntvingats att ta ställning till, eftersom ekonomin har\r\nvarit kärv. Man har hårt fått prioritera det som man\r\ntyckt vara viktigt. Nu är det inte säkert att\r\nstatsmakterna håller med föreningarna om vad som\r\när viktigast.</pre><pre>Såvitt jag förstår kommer samhället i en framtid\r\nmera påtagligt att vilja ha nytta av\r\norganisationerna. Man talar alltmer om\r\nföreningsdriven verksamhet. Jag tror att det är en\r\nfullt möjlig väg. Verksamheter kan då drivas med\r\nett starkt ideellt inslag som inte är möjligt att\r\nåstadkomma i samhälleligt drivet arbete.</pre><pre>Jag tror att det är viktigt att satsa på detta, men man\r\nfår inte glömma bort att det även i det arbetet måste\r\nfinnas ekonomiska möjligheter till utveckling och\r\nfortbestånd. Det behövs utvecklingsmöjligheter för\r\npersonal som arbetar i sådan verksamhet. Man kan\r\ninte heller helt komma bort ifrån att det behövs\r\nadministrativ personal också i en sådan typ av\r\nverksamhet.</pre><pre>Det är viktigt att så många som möjligt från\r\norganisationernas sida kan vara med i\r\nberedningsarbetet, med de erfarenheter som man\r\ndär har. Jag uppfattar också att statsrådet är beredd\r\natt öppna den möjligheten.</pre><pre>Det är viktigt att finansieringen sker så\r\nobyråkratiskt som möjligt. Dagens system för\r\nfördelningen, där de medel som samfunden,\r\nnykterhetsorganisationerna och\r\nidrottsföreningarna fått har fördelats av dem själva,\r\nhar varit bra.</pre><pre>Det är möjligt att man kan styra det på ett annat\r\nsätt. Jag tror att det för den stora delen av\r\nprojektmedlen kan finnas möjlighet att hitta\r\ninriktningar som styr mot ett gemensamt mål. Det\r\när riktigt att ställa upp sådana mål för en\r\nverksamhet. Jag tror inte att någon kan ha något\r\nemot det.</pre><pre>Lotteriutredningens förslag berör inte någon lätt\r\nproblematik. Det är en av anledningarna till att jag\r\nhade velat tala med finansministern. Jag hade velat\r\nhöra vilken inställning hon har till hur lotterier skall\r\nbedrivas och hur man skulle kunna tillgodogöra sig\r\nde relativt stora inkomster som\r\nlotteriverksamheten ger. Jag ser det som en stor\r\nfara att kasinoverksamhet skulle bli ett ytterligare\r\nsätt att finansiera statens utgifter. Jag tror att det\r\nbästa sättet är att direkt anslå statsmedel, snarare\r\nän att satsa på en mängd lotterier.</pre><pre>Anf. 54  BERNDT EKHOLM (s):</pre><pre>Fru talman! Det är mycket bra att civilministern ser\r\növer föreningslivets finansiering. Det bör göras på\r\nett sådant sätt att man klargör både ingående och\r\nutgående strömmar. Det kommer att bli en mycket\r\nnyttig lektion för statsmakterna. Förmodligen\r\nfördelas stödet i dag på ett ganska orättvist sätt. Det\r\när min hypotes.</pre><pre>Jag menar också att det är bra att man ser på\r\nsjälvfinansieringsgraden. Den gestaltar sig\r\nsäkerligen på många olika sätt. Trossamfunden har\r\nt.ex. en mycket hög självfinansieringsgrad, och\r\nbidragen svarar för en ringa del av verksamheten.\r\nTrots det har man fått en mycket kraftig real\r\nförsämring av bidragen till trossamfunden från 1980\r\ntill i år. Trots att samfunden har en mycket hög\r\nsjälvfinansieringsgrad, har man inte ansett det\r\nangeläget att ge ett rejält stöd till dem.</pre><pre>Man bör också uppmärksamma att lotterier inte är\r\nen lösning för alla typer av folkrörelser. Det är t.ex.\r\ninte särskilt attraktivt för i varje fall flertalet\r\ntrossamfund att arbeta med lotterier, medan det\r\nkanske passar utmärkt för idrottsrörelsen. Man har\r\nolika traditioner och kulturer, och dessa bör vi\r\nnaturligtvis ta hänsyn till.</pre><pre>Förslaget om skatteavdrag tror jag inte alls på. Det\r\när också en gammal socialdemokratisk ståndpunkt.\r\nOm man får avdrag för att man ger en gåva, innebär\r\ndet de facto att någon annan i skattekollektivet får\r\nbetala detta. Det är ett kringgående och delvis\r\nosmakligt förslag. Det är mycket bättre att rakt och\r\närligt ge ett bidrag. Då är det helt klart vilket stöd\r\nsom ges i förhållande till andra folkrörelser.</pre><pre>Jag har noterat att lokalbidraget kommer upp till\r\ndiskussion i samband med\r\nkompletteringspropositionen. Jag tycker att det är\r\nbra och förutsätter med anledning av riksdagens\r\nbeställning att det skall ge ett positivt utfall.</pre><pre>Det är slutligen mycket viktigt att skattereformens\r\neffekter diskuteras i samband med folkrörelsernas\r\nverksamhet. Som en del av denna översyn bör man\r\nta reda på hur skattereformen har slagit för\r\nfolkrörelserna. Man får inte glömma bort detta.\r\nDet vore olyckligt att ta upp detta som en åtgärd vid\r\nsidan om det övriga.</pre><pre>Anf. 55  Civilminister INGER DAVIDSON (kds):</pre><pre>Fru talman! Karin Israelsson frågade mig i sitt förra\r\ninlägg vem som skulle göra denna utvärdering. Den\r\nskall i första hand göras av föreningarna själva. Det\r\när viktigt att vi inte går in uppifrån och trampar på\r\nfolkrörelsernas integritet. Vi bör tillsammans på\r\nolika sätt ta fram de uppgifter som vi behöver.</pre><pre>Karin Israelsson sade också att staten vill ha nytta\r\nav organisationerna. Ja, så skulle man kunna\r\nuttrycka det. Vi bedömer att föreningslivet har en\r\nbra verksamhet, som skulle kunna betyda mycket\r\ninom olika områden. Vissa saker skulle kunna\r\nutföras med hjälp av uppdragsfinansiering, framför\r\nallt för kommunernas räkning. Det är bra att\r\nföreningar kan arbeta med delvis ideella inslag men\r\nockså kan få det stöd och de bidrag som de behöver\r\nför att kunna genomföra sin verksamhet.</pre><pre>Det är riktigt att vi i dag har olika\r\nfördelningsprinciper. Som jag sade inledningsvis\r\nsaknar vi en helhetssyn, och vi behöver därför ta ett\r\nmera samlat grepp. Några principer i det\r\nsammanhanget skulle t.ex. kunna vara följande.</pre><pre>Man skulle kunna tillåta en friare användning av\r\nstatsbidragen, så att föreningslivet blir mera\r\nsjälvständigt och inte så styrt av statsbidragen som\r\ni dag.</pre><pre>Man skulle vidare kanske kunna förlänga\r\nbidragsperioderna, så att det blir bättre möjligheter\r\natt planera och skapa en trygghet och stabilitet.</pre><pre>En tredje princip som jag tror är tänkbar är att ha\r\nen bättre uppföljning än i dag. Jag tror att det skulle\r\ngynna föreningslivet, inte minst ur rättviseaspekt.\r\nKombinerat med bättre möjligheter till\r\nsjälvfinansiering tror jag att detta skulle skapa en\r\nbra utgångspunkt för föreningslivet i framtiden.</pre><pre>Anf. 56  KARIN ISRAELSSON (c):</pre><pre>Fru talman! Jag tror säkert att folkrörelserna är\r\nberedda att göra utvärderingar och att lämna de\r\nuppgifter som departementen behöver för att få\r\nfram ett så bra bakgrundsmaterial som möjligt i den\r\nfortsatta behandlingen av föreningsrörelsens\r\nverksamhet -- naturligtvis i mån av resurser och tid,\r\nmen jag tror att detta ligger i föreningsrörelsens\r\nintresse.</pre><pre>Vi prövar också uppdragsfinansiering, även det\r\nibland kan vara kärvt. Kommunerna kommer ofta\r\ntill oss i RIA-verksamheten med ganska stora krav i\r\nfall där samhället saknar resurser och där man utgår\r\nfrån att vi av ideella skäl skall ställa upp. Det kan\r\ngälla människor som hamnar mellan två stolar när\r\nde skrivs ut från psykiatrisk vård, kanske med\r\nalkoholbesvär, fall som socialtjänsten inte klarar.\r\nMan måste vara medveten om att föreningslivet\r\nmåste ges ekonomiska möjligheter att klara sådana\r\narbetsuppgifter.</pre><pre>Det känns bra att pengar också fortsättningsvis\r\nskall ges till folkrörelserna. Det finns ledamöter\r\nsom från denna talarstol kräver att man skall spara\r\n13 miljarder på denna typ av verksamheter. De bör\r\nfå det beskedet att inte den nuvarande och\r\nsäkerligen inte heller den förra regeringen har\r\nsådana tankar.</pre><pre>Det är bra om perioderna kan förlängas, så att man\r\nvet hur uthållig man kan vara i sin verksamhet. I\r\ndag bedriver vi verksamhet från den 1 juli till den 1\r\njanuari utan att ha pengar i kassan. Vi vet inte vad\r\nsom skall hända innan de här bidragen så\r\nsmåningom kommer, och det är en mycket oviss\r\nsituation för många organisationer. Det uppskattas\r\nmycket om man man hitta lösningar på sådana\r\npraktiska problem.</pre><pre>Uppföljningen är, som jag tidigare har sagt, ett\r\nviktigt inslag för att vi skall kunna veta vad vi håller\r\npå med och kan se vilka resultat som vårt arbete\r\nger. Vi får sedan närmare diskutera\r\nfinansieringsformerna. Jag är fortfarande skeptisk\r\ntill att alla folkrörelser skulle ha lotterier som\r\ninkomstkälla.</pre><pre>Anf. 57  Civilminister INGER DAVIDSON (kds):</pre><pre>Fru talman! Jag konstaterar ännu en gång att\r\nföreningslivets insatser är viktiga och att jag\r\nåterkommer med inbjudan till företrädare för\r\nföreningarna tidigt i höst, då vi skall fortsätta att\r\ndiskutera dessa frågor. Jag tackar för debatten.</pre><pre>Överläggningen var härmed avslutad.</pre><pre></pre><pre>6 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:107 till socialutskottet</pre><pre>1991/92:115 till skatteutskottet</pre><pre>1991/92:128 till lagutskottet</pre><pre>1991/92:137 till jordbruksutskottet</pre><pre>1991/92:140 till kulturutskottet</pre><pre>1991/92:148 till socialutskottet</pre><pre>1991/92:158 och 159 till justitieutskottet</pre><pre>Motionerna</pre><pre>1991/92:Jo22-Jo34 till jordbruksutskottet</pre><pre>7 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:113 Ny börslagstiftning m.m.</pre><pre>1991/92:141 Upphävande av lagen (1986:1242) om\r\nförsöksverksamhet med kooperativ hyres-rätt,\r\nm.m.</pre><pre>Konstitutionsutskottets betänkande</pre><pre>1991/92:KU31 Riksdagen och dess myndigheter\r\nm.m.</pre><pre>Justitieutskottets betänkanden</pre><pre>1991/92:JuU17 Terroristlagstiftningen</pre><pre>1991/92:JuU18 Anslag till brottsskadenämnden\r\nm.m.</pre><pre>1991/92:JuU19 Anslag till rättshjälp m.m.</pre><pre>Lagutskottets betänkanden</pre><pre>1991/92:LU24 Konsumentpolitiska frågor m.m.</pre><pre>1991/92:LU25 Livsmedelskontroll m.m.</pre><pre>1991/92:LU26 Upphovsrättsliga frågor</pre><pre>1991/92:LU34 Länskronofogdemyndigheternas\r\nstyrelser</pre><pre>Jordbruksutskottets betänkande</pre><pre>1991/92:JoU16 Djurförsök</pre><pre>Näringsutskottets betänkanden</pre><pre>1991/92:NU19 Finansinspektionen m.m.</pre><pre>1991/92:NU21 Vissa utrikeshandelsfrågor</pre><pre>1991/92:NU27 Utlänningars rätt att idka näring i\r\nSverige</pre><pre>Arbetsmarknadsutskottets betänkande</pre><pre>1991/92:AU13 Regionalpolitiken</pre><pre>8 § Anmälan om interpellationer</pre><pre>Anmäldes att följande interpellationer framställts</pre><pre>den 26 mars</pre><pre>1991/92:159 av Lars-Erik Lövdén (s) till\r\njustitieministern om åtgärder mot den ekonomiska\r\nbrottsligheten:</pre><pre>Den ekonomiska brottsligheten är ett stort och\r\nkraftigt växande problem i det svenska samhället\r\noch den kostar varje år skattebetalarna tiotals\r\nmiljarder kronor. Enligt en nyligen gjord\r\nuppskattning kan det i värsta fall handla om så\r\nmycket som 60 miljarder kronor -- vilket skulle vara\r\nlika mycket som statens utgifter för utbildning,\r\nforskning och studiestöd. Någon säker och bestämd\r\nuppgift om den exakta omfattningen finns inte men\r\natt det är fråga om mycket stora belopp står alldeles\r\nklart.</pre><pre>Den ekonomiska brottsligheten är på väg att nå en\r\nomfattning som är direkt samhällsfarlig. BRÅ har\r\ni en undersökning från 1985 konstaterat att det då\r\nförelåg brottsmisstanke i 75 % av\r\nföretagskonkurserna. Av de 17 400\r\nbolagskonkurser som inträffade under 1991 låg det\r\ni stor utsträckning ekonomiska brott bakom.\r\nBolagskonkurserna under förra året ledde till att\r\n50 000 personer blev arbetslösa.</pre><pre>Den ekonomiska brottsligheten orsakar stora\r\nskadeverkningar för såväl samhället som för\r\nenskilda medborgare. Särskilt allvarligt är att\r\nsamhällsmoralen undergrävs av denna brottslighet.\r\nEko-brottsligheten utgör också ett hot mot en sund\r\nmarknadsekonomi. Konkurrensen snedvrids så att\r\nseriösa företagare får mycket svårt att klara sig.\r\nVissa typer av ekonomiska brott utgör också ett hot\r\nmot vår gemensamma miljö.</pre><pre>Samtidigt som den ekonomiska brottsligheten tagit\r\nsig allt allvarligare och svårbemästrade former har\r\nsamhällets och då särskilt polisens resurser för\r\ndenna brottsbekämpning allvarligt försämrats.\r\nRegeringen har hittills också visat ett uppenbart\r\nointresse för frågan. Regeringen angav i\r\nbudgetpropositionen inte längre Eko-\r\nbrottsligheten som ett prioriterat område.\r\nUppdraget till aktiebolagskommittén att lägga\r\nförslag om ansvarsgenombrott (personligt\r\nbetalningsansvar i vissa situationer i aktiebolag) har\r\ndragits tillbaka och konkursutredningen har lagts\r\nner.</pre><pre>Den 7 januari i år redovisade riksåklagaren och\r\nrikspolisstyrelsen en rapport om den ekonomiska\r\nbrottsligheten och lämnade en rad förslag till\r\nåtgärder. Förslagen innefattar ändringar i\r\nlagstiftningen, bättre arbets- och\r\nutredningsmetoder, utbildningsinsatser och förslag\r\ntill slagkraftigare organisation. En förstärkning av\r\nresurserna krävs också.</pre><pre>För att uppnå en acceptabel nivå på\r\nbrottsbekämpningen måste polisen tillföras ca 50\r\nmilj.kr. att användas till en förstärkning av eko-\r\npolisorganisationen och inrättandet av en särskild\r\ns.k. finanspolis.</pre><pre>Mot bakgrund härav vill jag ställa följande frågor\r\ntill justitieminister Gun Hellsvik:</pre><pre>1.  Kommer regeringen att föreslå ökade resurser\r\ntill polisen för bekämpning av den ekonomiska\r\nbrottsligheten?</pre><pre>2.  Anser regeringen att det krävs bättre styrmedel\r\nför polisens resursanvändning i syfte att säkerställa\r\nen tillfredsställande nivå på Eko-\r\nbrottsbekämpningen?</pre><pre>3.  Kommer regeringen mot bakgrund av\r\nriksåklagarens och rikspolisstyrelsens rapport att\r\npå nytt aktualisera frågan om ansvarsgenombrott?</pre><pre>4.  Vilka övriga åtgärder från regeringens sida\r\nföranleds av riksåklagarens och rikspolisstyrelsens\r\nrapport?</pre><pre>1991/92:160 av Hans Göran Franck (s) till\r\njustitieministern om Europarådskommitténs\r\nrapport om svensk kriminalvård m.m.:</pre><pre>European committee for the prevention of torture\r\nand human and degrading treatment or punishment\r\n(CTP) har i februari 1992 lämnat en rapport om sitt\r\nbesök i Sverige 5--14 maj 1991. Rapporten antogs\r\nenhälligt av CTP vid dess tolfte möte 3--7 februari\r\n1992.</pre><pre>I rapporten begär CTP att de svenska\r\nmyndigheterna ''provide an interim and a follow up\r\nreport on action taken upon its report''.</pre><pre>CTP är också angeläget om att etablera en\r\nfortgående dialog med svenska myndigheter.\r\nUnder punkterna 154--173 i rapporten framlägger\r\nCTP en rad konkreta förslag till förbättring av\r\nförhållandena i polisstationer, häkten, fängelser\r\noch andra anläggningar.</pre><pre>Den kritik som framförs är delvis av allvarlig\r\nbeskaffenhet. De missförhållanden som kritiseras\r\när inte okända utan har tidigare blivit föremål för\r\nkritik också i Sverige.</pre><pre>I anledning härav får jag ställa följande frågor till\r\njustitieministern:</pre><pre>1.  Vilken bedömning gör justitieministern av\r\nCTP-rapporten?</pre><pre>2.  Vilka åtgärder avser regeringen att vidta i\r\nanledning av den framförda kritiken och de olika\r\nrekommendationerna?</pre><pre>3.  När beräknar regeringen att de svenska\r\nmyndigheterna skall kunna avge en uppföljande\r\nrapport om vidtagna åtgärder?</pre><pre>1991/92:161 av Lars Biörck (m) till\r\narbetsmarknadsministern om yrkesinspektionens\r\nbefogenheter:</pre><pre>En av yrkesinspektionens arbetsuppgifter är att\r\ntillse att arbetsmiljölagen efterlevs.\r\nYrkesinspektionen kan meddela förelägganden om\r\nviten och kräva att arbetsplatser stängs.</pre><pre>Föreskrifter om arbetsplatsernas utformning har\r\nsuccessivt skärpts, vad som ena året har betraktats\r\nsom godtagbart kan nästa år dömas ut. I viss\r\nutsträckning kan dessutom föreskrifterna tolkas\r\nolika hårt av yrkesinspektionsdistrikten och av\r\nenskilda tjänstemän.</pre><pre>Konsekvenserna av detta kan bli att kommunala\r\nsamhällsnödvändiga verksamheter inte längre kan\r\nbedrivas, eftersom kommunerna saknar\r\nekonomiska resurser att bygga om sina lokaler så\r\natt de tillfredsställer yrkesinspektionen.</pre><pre>I de fall det handlar om lokaler för lagstadgade\r\nverksamheter, t.ex. brandstationer, uppstår en\r\nallvarlig konflikt mellan kommunens intresse av att\r\nvara en bra arbetsgivare och att under givna\r\nekonomiska förutsättningar ge\r\nkommuninnevånarna nödvändig service.</pre><pre>Mot denna bakgrund vill jag ställa följande frågor\r\ntill arbetsmarknadsministern:</pre><pre>1.  Vad kan regeringen göra för att skapa balans\r\nmellan arbetsmiljölagens krav och ekonomiska\r\nförutsättningar?</pre><pre>2.  Kommer regeringen att vidta åtgärder så att i\r\nframtiden enskilt godtycke undviks vid tolkning av\r\ngällande arbetsmiljöregler?</pre><pre>den 27 mars</pre><pre>1991/92:162 av Lars Stjernkvist (s) till statsrådet Bo\r\nLundgren om en god bostad för alla:</pre><pre>I utredningen om statens stöd till\r\nbostadsfinansieringen föreslås en stegvis minskning\r\nav stödet. De som bor i äldre hus får behålla en\r\nförhållandevis stor del av sina subventioner, medan\r\nstödet till nyproduktionen skärs ner kraftigt.</pre><pre>Det förekommer inte helt överraskande olika\r\nåsikter om vad förslaget innebär för\r\nboendekostnaderna. Ett torde dock stå klart:\r\nförslaget innebär att skillnaderna i kostnader\r\nmellan nya och äldre årgångar ökar dramatiskt.\r\nDen som önskar flytta in i en nybyggd bostad måste\r\nalltså antingen betala åtskilligt mer än i dag eller\r\nacceptera en kraftigt försämrad standard.</pre><pre>\r\nRegeringens utredare ger ett klart, men kärvt,\r\nbudskap till alla bostadssökande: Tyvärr, vi har inte\r\nråd att ge er samma bostadsstöd som tidigare\r\ngenerationer erhållit. Ni kommer bo dyrare och/</pre><pre>eller sämre.</pre><pre>Före valet var budskapet ett annat. Då fick samma\r\nbostadssökande veta att hyrorna skulle sjunka med\r\n100--300 kr. i månaden, om de valde att lägga sin\r\nröst på moderaterna.</pre><pre>En röst på centern skulle ge sänkta kostnader för\r\nmat och hyra med 6 000 kr. per år.</pre><pre>Sannolikt var det många, inte minst ungdomar, som\r\nlockades av dessa löften.</pre><pre>Om regeringen väljer att följa utredningens förslag\r\nså sker ett systemskifte på bostadsmarknaden.\r\nMålet att alla skall garanteras en bra bostad\r\növerges. Den som inte har råd med ett modernt\r\nutrustat kök, en egen toalett osv. skall anpassa sina\r\nönskemål efter den egna plånboken. Staten skall\r\ninte lägga sig i.</pre><pre>Om regeringen följer utredningens förslag kommer\r\nmånga ungdomar att känna sig lurade. Risken är\r\nuppenbar att de förlorar förtroendet för politiken\r\noch politikerna.</pre><pre>Av kommentarerna från regeringsföreträdare och\r\nregeringen närstående kan jag dra slutsatsen att det\r\nfinns olika uppfattningar om förslaget. Centerns\r\nAgne Hansson har tydligt markerat att han ogillar\r\nbetydande delar av förslaget. Eftersom tiden för en\r\ndebatt om det framtida\r\nbostadsfinansieringssystemet är kort fordras en\r\nintensiv debatt. Det är viktigt att alla blir klara över\r\nregeringens avsikter så tidigt som möjligt.</pre><pre>I svaret på en fråga i riksdagen gav statsrådet Bo\r\nLundgren sin syn på bostadspolitiken. Tyvärr fanns\r\ninget utrymme för en djupare analys av det nu\r\naktuella utredningsförslaget.</pre><pre>Mot bakgrund av ovanstående frågar jag därför:</pre><pre>1.  Vilka åtgärder anser statsrådet fordras för att\r\ngarantera alla en god bostad?</pre><pre>2.  Vilka åtgärder behövs enligt statsrådet för att\r\nvalrörelsens löften till ungdomarna och andra\r\nbostadssökande skall anses vara uppfyllda?</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 26 mars</pre><pre>1991/92:567 av Lena Hjelm--Wallén (s) till\r\nstatsrådet Beatrice Ask om direktiven till\r\nläroplanskommittén:</pre><pre>I riksdagen den 24 mars hävdade skolministern att\r\nståndpunkten att betyg skall sättas redan i\r\nlågstadiet är hennes personliga åsikt, inte\r\nregeringens. Denna åsikt återfinns dock som\r\ndirektiv till betygsutredningen.</pre><pre>Måhända finns det fler ''personliga åsikter'' -- till\r\nskillnad från regeringens ställningstaganden -- i\r\nandra utredningsdirektiv.</pre><pre>Mot denna bakgrund vill jag till skolministern ställa\r\nföljande fråga:</pre><pre>Är uttalandet i direktiven till läroplanskommittén,\r\natt slöjd, hemskunskap och barnkunskap inte\r\nlängre behöver vara obligatoriska ämnen,\r\nskolministerns personliga åsikt eller är det hela\r\nregeringens ställningstagande?</pre><pre>1991/92:568 av Margitta Edgren (fp) till\r\nförsvarsministern om samarbete om\r\nräddningstjänst mellan kommun och statlig\r\nmyndighet:</pre><pre>Vi har i landet fyra statliga räddningsskolor,\r\nSkövde, Rosersberg, Sandö och Revinge. Där\r\nutbildas brandmän, brandmästare och\r\nbrandförmän, i Revinge också brandingenjörer.\r\nSkolorna är modernt utrustade med modern\r\nmaskinpark. Revingeskolan utanför Lund har en\r\nfin anläggning för övningar och utbildning och en\r\nny brandstation. Skolan förfogar totalt över 20\r\nbrandbilar. 200 meter från skolan har Lunds\r\nkommun en deltidsbrandkår med brandstation, 13\r\ndeltidsanställda och två brandbilar.</pre><pre>Jag anser att det vore positivt för både Lunds\r\nkommun och staten om man kunde samarbeta, det\r\nskulle spara mycket pengar för de berörda\r\nparterna. Rekrytering av lärare till skolan skulle\r\ntroligen också underlättas om de hade tillfälle att\r\ndelta i uttryckningstjänsten. Kommunen skulle\r\ntjäna på att få tillgång till modernt utbildad\r\npersonal och specialmaterial. Hindret för\r\nsamarbete finns i räddningstjänstlagen. Den\r\nmedger samarbete mellan en kommun och en\r\nbefintlig industribrandkår. Däremot ger lagen inte\r\nutrymme för samarbete mellan en kommun och en\r\nstatlig myndighet, som i detta fall räddningskolan\r\när.</pre><pre>Kan försvarsministern tänka sig medverka till en\r\nändring av räddningstjänstlagen så att ett sådant\r\nsamarbete som jag efterlyser kan genomföras?</pre><pre>1991/92:569 av Maj-Lis Lööw (s) till\r\nkulturministern om jämställdhetsaspekter vid\r\ntillsättningen av landshövdingeposter:</pre><pre>Fyra vakanta landshövdingeposter återbesätts med\r\nenbart män.</pre><pre>Hur vill jämställdhetsministern kommentera detta?</pre><pre>1991/92:570 av Sigrid Bolkéus (s) till\r\njustitieministern om polishögskolan och ämnet\r\nsexuella övergrepp mot barn:</pre><pre>Enligt uppgift har tjänsten som utbildare på\r\npolishögskolan i frågor som rör sexuella övergrepp\r\nmot barn dragits in.</pre><pre>Jag vill fråga justitieministern om detta är förenligt\r\nmed den vikt vi lägger på dessa frågor?</pre><pre>1991/92:571 av Lars Hedfors (s) till statsrådet Bo\r\nLundgren om regeringens skattepolitik:</pre><pre>På kort tid har olika representanter för den\r\nborgerliga regeringen gjort ett antal motstridiga\r\nuttalanden om beskattningen i Sverige.</pre><pre>Carl Bildt, Anne Wibble och Bo Lundgren anser\r\nt.ex., att skatterna kan sänkas med tio miljarder\r\nkronor per år. Bengt Westerberg betraktar detta\r\nsom omöjligt.</pre><pre>Bo Lundgren sade före valet, att den generella\r\nmomssatsen ''snarast'' borde sänkas till 18 %. Den\r\n21 mars i år ansåg Bengt Westerberg att momsen\r\nmöjligen kunde sänkas till 22 %.</pre><pre>Samme Westerberg anser, att fastighetsskatten kan\r\nhöjas. Det tycker inte Bo Lundgren.</pre><pre>Carl Bildt och Bo Lundgren hävdar, att\r\nenergiskatten för industrin kan sänkas med fyra\r\nmiljarder kronor. Olof Johansson hotar med att\r\nlämna regeringen, om detta blir verklighet.</pre><pre>Ovisshet råder också om regeringens inställning,\r\nnär det gäller den s.k. flyttskatten,\r\nkilometerskatten och beskattningen av\r\negenföretagare.</pre><pre>Detta skapar otydliga spelregler och leder till\r\nosäkerhet bland företagare och enskilda.</pre><pre>På vilket sätt avser regeringen att skapa klarhet om\r\nsin skattepolitik?</pre><pre>1991/92:572 av Britt Bohlin (s) till\r\nförsvarsministern om F 13 i Norrköping:</pre><pre>Enligt en artikel i Skaraborgs läns Allehanda den\r\n21 mars uttalar försvarsministern sitt stöd för F 13\r\ni Norrköping. Skälet han hänvisar till är flottiljens\r\nbetydelse i incidentberedskapen. ÖB:s bedömning\r\när att incidentberedskapen inte påverkas av var\r\nflygdivisionerna är fredsbaserade.</pre><pre>Min fråga till försvarsministern är därför: På vilken\r\ngrund gör försvarsministern sin taktiska\r\nbedömning?</pre><pre>1991/92:573 av Viola Furubjelke (s) till\r\nutrikesministern om kurdernas situation:</pre><pre>Inför det kurdiska nyårsfirandet Newroz har\r\nförtrycket mot kurdiska byar i östra Turkiet\r\nkulminerat. Den turkiska armén har genomfört en\r\nregelrätt massaker på civila kurder. Det finns skäl\r\ntill oro för den fortsatta utvecklingen.</pre><pre>Vad har utrikesministern gjort och vad kommer\r\nutrikesministern att göra för att förhindra fortsatt\r\nförtryck och dödande av civila kurder?</pre><pre>1991/92:574 av Sinikka Bohlin (s) till\r\nsocialministern om bostadsfinansieringen och\r\näldreboendet:</pre><pre>Landets kommuner försöker förverkliga ÄDEL-\r\nreformens intentioner om äldreboendet.</pre><pre>Kan socialministern garantera att den föreslagna\r\nbostadsfinansieringen inte äventyrar detta?</pre><pre>1991/92:575 av Hans Göran Franck (s) till\r\nstatsrådet Beatrice Ask om skolans sexual- och\r\nsamlevnadsundervisning:</pre><pre>Sexualundervisningen, som infördes redan 1942 i\r\nvåra skolor, har varit obligatoriskt skolämne sedan\r\n1955. Ämnet sex- och samlevnadsundervisning\r\nnämns inte i direktiven till läroplanskommittén.\r\nEnligt min mening är det angeläget att ämnet även i\r\nfortsättningen anges som obligatoriskt i läroplanen\r\noch att undervisningen inte blir frivillig för\r\nkommunerna att genomföra.</pre><pre>Jag ställer följande fråga till statsrådet Beatrice\r\nAsk.</pre><pre>Avser regeringen att avskaffa den obligatoriska\r\nsexual- och samlevnadsundervisningen?</pre><pre>1991/92:576 av Chatrine Pålsson (kds) till\r\nförsvarsministern om kustbevakningens lokala\r\norganisation i Kalmar län:</pre><pre>När kustbevakningen ålades av regeringen att\r\nomorganisera verksamheten inom en given\r\nbudgetram och mot en väl analyserad hotbild så\r\nföreslog utredarna Oskarshamn till att bli länets\r\nenda kuststation och tillika miljöstation.\r\nRegeringen har nu gått emot utredarnas förslag och\r\nföreslår i stället att kuststationen i Oskarshamn\r\nskall bort.</pre><pre>Varför följde inte regeringen utredarnas förslag?</pre><pre>1991/92:577 av Ingbritt Irhammar (c) till\r\nkommunikationsministern om infrastrukturella\r\nsatsningar i Skåne:</pre><pre>Det nuvarande sysselsättningsläget i Skåne är\r\nallvarligt. Besvikelsen i regionen blev därför stor,\r\nnär det visade sig att Skåne inte fick någon del av\r\nregeringens senaste infrastrukturella satsningar på\r\nvägar och järnvägar.</pre><pre>Tidigareläggningar av statliga investeringar i Skåne\r\ninom en snar framtid skulle innebära en behövlig\r\npsykologisk och ekonomisk stimulans inom\r\nregionen. Behovet av förbättrade\r\nkommunikationer framför allt till och från sydöstra\r\nSkåne är stort, då arbetsmarknaden i denna del\r\ndrabbats hårt de senaste åren. En upprustning och\r\nelektrifiering av järnvägen Malmö -- Ystad --\r\nSimrishamn skulle få stor regionalpolitisk\r\nbetydelse.</pre><pre>Mot denna bakgrund vill jag fråga\r\nkommunikationsministern:</pre><pre>Har regeringen några planer på infrastrukturella\r\nsatsningar i Skåne i allmänhet och järnvägssträckan\r\nMalmö -- Ystad -- Simrishamn i synnerhet?</pre><pre>1991/92:578 av Inger Hestvik (s) till\r\narbetsmarknadsministern om de handikappade och\r\narbetsmarknaden:</pre><pre>Inom arbetsmarknadspolitiken brukar vi tala om\r\n''Allas rätt till arbete''.</pre><pre>I den lågkonjunktur som nu råder och med de\r\narbetslöshetstal som ständigt stiger ställs man inför\r\ntanken: hur går det för de allra svagaste i vårt\r\nsamhälle och på arbetsmarknaden?</pre><pre>Har arbetsmarknadsministern någon strategi för att\r\nförsäkra sig om att inte handikappgrupperna blir de\r\nstora förlorarna i den rådande situationen?</pre><pre>1991/92:579 av Per Stenmarck (m) till\r\nkommunikationsministern om järnvägslinjen\r\nmellan Malmö och Ystad:</pre><pre>1990-talet skall bli infrastrukturens årtionde. Detta\r\nframgår av regeringens beslut att satsa 4 miljarder\r\nkronor på 38 olika projekt inom väg- och\r\njärnvägsområdet.</pre><pre>Väl fungerande kommunikationer är en\r\nförutsättning för svenskt näringsliv, likaså goda\r\nförbindelser till våra grannländer.</pre><pre>Över Östersjön finns fungerande färjetrafik från\r\nsödra Skåne. Den som vill transportera gods till\r\nCentraleuropa kan bl.a.t göra det via järnvägsfärja\r\nfrån Ystad till Polen. För vidare transport finns en\r\nnumera elektrifierad järnvägssträcka till den\r\ntjeckoslovakiska gränsen. I Sverige är järnvägen\r\nelektrifierad ner till Malmö, däremot inte på\r\njärnvägslinjen mellan Malmö och Ystad. Denna\r\nsträcka utgör därmed ett nålsöga för transporter till\r\nCentraleuropa.</pre><pre>Vilka åtgärder avser kommunikationsministern\r\nvidta för att öppna en fullgod transportled mot\r\nCentraleuropa via Ystad?</pre><pre>1991/92:580 av Gunhild Bolander (c) till\r\nförsvarsministern om viss utrangerad\r\nförsvarsmateriel till de baltiska staterna:</pre><pre>Inom armén har påbörjats en inventering och\r\nutrangering av materiel i mobiliseringsförråden.\r\nÄven inom ramen för den förestående\r\nomläggningen av försvarets organisation i övrigt\r\nkommer en hel del materiel att behöva utrangeras.</pre><pre>Stora behov av akuta hjälpinsatser och materiel i\r\növrigt föreligger i våra östra grannländer i\r\nBaltikum. Det är enligt mitt förmenande angeläget\r\natt utöver de biståndsinsatser som redan beslutats\r\ntillvarata de ytterligare möjligheter till insatser från\r\nSverige som kan tänkas uppstå. Mycket av den\r\nmateriel som nu kommer att rensas ut från försvaret\r\nskulle komma väl till pass i de baltiska staterna. De\r\nuteblivna intäkter som skulle uppstå genom att\r\nmateriel skulle skänkas i stället för att försäljas\r\nkompenseras genom att försvaret genom\r\nåtgärderna kommer att spara pengar i bl.a.\r\nunderhållskostnader. Mot denna bakgrund vill jag\r\nfråga försvarsministern:</pre><pre>Är ministern beredd att inventera lämpligt\r\nförsvarsmateriel som skall utrangeras och bidra till\r\natt detta överförs till de baltiska staterna på här\r\nangivet sätt?</pre><pre>1991/92:581 av Berith Eriksson (v) till\r\nsocialministern om rätten till barnomsorg:</pre><pre>I nästan hälften av landets kommuner finns det en\r\nregel som säger att har man varit arbetslös i mer än\r\ntvå till tre månader så får man inte behålla sin\r\ndaghemsplats. Detta är att försätta\r\nsmåbarnsföräldrar i en omöjlig situation när de får\r\nett arbete. Enligt arbetslöshetskassans regler måste\r\nomsorgen vara ordnad för att man skall få vara\r\narbetssökande och ha understöd. För mig står det\r\nhelt klart att här behövs en rensning i\r\nregelsystemet. En lösning vore en lag om barns rätt\r\ntill barnomsorg.</pre><pre>Min fråga till socialministern är:</pre><pre>När kommer regeringen att ta initiativ till en\r\nlagstiftning för barnomsorg åt alla?</pre><pre>1991/92:582 av Lisbeth Staaf-Igelström (s) till\r\nsocialministern om gruppbostäder för\r\nutvecklingsstörda:</pre><pre>Trots att riksdagen har beslutat om ett särskilt\r\nstimulansbidrag för byggande av speciellt\r\nanpassade bostäder för äldre, handikappade och\r\nlångtidssjuka, kommer inte antalet anpassade\r\nlägenheter att täcka behoven.</pre><pre>De stora institutionerna läggs ner och de\r\nutvecklingsstörda skall inlemmas i en mindre, mer\r\nvardaglig tillvaro. Detta mål kan svårligen uppnås\r\neftersom de små gruppbostäderna ännu inte finns.</pre><pre>Hög arbetslöshet och sjunkande byggkostnader bör\r\nutnyttjas för att tillgodose angelägna behov.</pre><pre>Är statsrådet beredd att satsa ytterligare\r\nstatsbidrag till nybyggnation av gruppbostäder för\r\nutvecklingsstörda?</pre><pre>1991/92:583 av Rolf L Nilson (v) till miljöministern\r\nom returpappersmarknaden:</pre><pre>Återigen kommer uppgifter om att\r\nreturpappersmarknaden inte fungerar. Därmed\r\nhotas också insamlingen av returpapper.</pre><pre>Detta sker trots att efterfrågan på returpapper\r\nökar. Problemen tycks denna gång bero på\r\nbristande priskonkurrens mellan de två\r\ninsamlingsbolagen.</pre><pre>Bolagen drivs av skogsbolagen, vars intressen av att\r\nreturpapper konkurrerar ut råvara från skogen kan\r\nmisstänkas vara mycket låga. Även karteller och\r\nandra konkurrensbegränsande inslag förekommer,\r\nvilket hämmar utvecklingen.</pre><pre>Dessa brister och hoten om att bränna\r\nreturpapperet har medverkat till att andelen\r\ninsamlat papper för första gången har minskat.\r\nDetta är oroväckande och rimmar illa med de\r\nmiljöpolitiska ambitioner som riksdagen gett\r\nuttryck för.</pre><pre>Därför vill jag fråga:</pre><pre>Vad kommer regeringen att göra för att\r\nreturpappersmarknaden skall fungera\r\ntillfredsställande ur både ekologiskt och\r\nekonomiskt hänseende?</pre><pre>1991/92:584 av Conny Sandholm (fp) till statsrådet\r\nBo Lundgren om skattelagstiftningen och arbete i\r\nbostaden:</pre><pre>I och med den snabba utvecklingen av\r\ntelekommunikationer kan allt fler ha sin arbetsplats\r\ni eller i anslutning till sin bostad. I USA beräknas\r\nvid sekelskiftet 20 miljoner arbeta på detta sätt.\r\nFördelar finns i mindre resande, högre\r\nproduktivitet och minskade kostnader för företag,\r\nnäringsidkare och samhälle.</pre><pre>Minskat pendlande minskar trafik och\r\nmiljöpåkänningar och ger möjligheter till arbete\r\nutanför tätorter i en för den enskilde bättre och\r\nkreativare miljö, vilket ger nya förutsättningar för\r\nsamhällsbyggande i framtiden.</pre><pre>För att klara den snabba utvecklingen i ny teknik\r\nmåste flexibilitet och förändringsmöjligheter\r\nprioriteras. Då kan vi också undvika felsatsningar\r\nsom t.ex. det stora kontorsbyggandet under slutet\r\nav 80-talet. Ökade möjligheter till arbete i bostaden\r\nkan också bli en väg tillbaka till ett mer ''nära\r\nsamhälle''.</pre><pre>Därför blir min fråga: Är skatteministern villig att\r\nta de initiativ till de ändringar i skattereglerna som\r\nkan anses nödvändiga?</pre><pre>1991/92:585 av Anita Johansson (s) till\r\narbetsmarknadsministern om\r\nsysselsättningsskapande åtgärder i Stockholms län:</pre><pre>Från länsstyrelsen i Stockholm har föreslagits att\r\nlänsstyrelsen eller länsarbetsnämnden som ett led i\r\nkampen mot arbetslösheten som en\r\nförsöksverksamhet skulle få disponera 1 miljard\r\nkronor att låna ut till offentliga investeringar som\r\nger sysselsättning. Staten skulle garantera lånen,\r\noch lånebeloppet skulle täcka halva\r\ninvesteringskostnaden. På så vis skulle 5 000\r\narbetslösa få jobb och kostnaden för kontantstöd\r\nför dem försvinna. Ur ett samhällsekonomiskt\r\nperspektiv är detta ekonomiskt fördelaktigt.</pre><pre>Mot den här bakgrunden vill jag ställa följande\r\nfråga till arbetsmarknadsminister Börje Hörnlund:</pre><pre>Avser arbetsmarknadsministern att föreslå att den\r\nangivna försöksverksamheten i Stockholms län får\r\ngenomföras?</pre><pre>1991/92:586 av Lars Björkman (m) till\r\nkommunikationsministern om ombyggnaden av\r\nriksväg 41:</pre><pre>Regeringen har på ett handlingskraftigt sätt lyft\r\nfram frågor kring infrastrukturen. Åtskilliga\r\nprojekt har tidigarelagts, och ytterligare satsningar\r\nkommer att ske enligt den information som\r\nlämnats.</pre><pre>Samtidigt med dessa satsningar genomförs ett antal\r\nny- och ombyggnadsprojekt på såväl riks- som på\r\ndet regionala vägnätet. Ytterligare projekt väntar\r\npå sitt genomförande, och i några fall finns alla\r\nplaner klara men besluten har överklagats till\r\nregeringen. Ett sådant projekt är RV 41 söder om\r\nKinna i Älvsborgs län, där länsstyrelsen sedan\r\navsevärd tid tillbaka översänt alla handlingar till\r\nregeringen, som därmed har att avgöra ärendet.</pre><pre>Sysselsättningsläget på entreprenadsidan är svagt i\r\ndetta område, och förväntningarna är stora på att\r\nvägbygget skall starta.</pre><pre>Kan kommunikationsministern nu ge besked om\r\nnär detta bygge kommer att kunna påbörjas?</pre><pre>1991/92:587 av Ingbritt Irhammar (c) till statsrådet\r\nAlf Svensson om Turkiet och de mänskliga fri- och\r\nrättigheterna:</pre><pre>Inför firandet av kurdiska nyåret besköts kurder i\r\nöstra Turkiet. Ett nittiotal kurder dödades, och\r\nhundratals skadades av turkiska säkerhetsstyrkor.\r\nEn massaker på kurder skedde.</pre><pre>Turkiska flygvapnet har vid upprepade tillfällen\r\nflugit över norra Irak och utfört bombningar mot\r\nden kurdiska befolkningen. Samtidigt anser sig\r\nTurkiet vara en demokratisk stat och framhåller det\r\nfaktum att landet undertecknat internationella\r\nkonventioner om brott mot mänskliga fri- och\r\nrättigheter.</pre><pre>Mot denna bakgrund vill jag fråga statsrådet Alf\r\nSvensson:</pre><pre>På vilket sätt agerar den svenska regeringen för att\r\nfå Turkiet att respektera de konventioner om\r\nmänskliga fri- och rättigheter som landet\r\nundertecknat?</pre><pre>1991/92:588 av Ingegerd Sahlström (s) till statsrådet\r\nBeatrice Ask om yrkessärskolans läroplan:</pre><pre>I direktiven till den nu arbetande\r\nläroplanskommittén ingår ej något uppdrag\r\ngällande yrkessärskolans (den frivilliga särskolans)\r\nläroplan.</pre><pre>I dag arbetar man i yrkessärskolan efter läroplanen\r\nLsä 73. Yrkessärskolan behöver en ny läroplan.</pre><pre>Avser statsrådet att ge tilläggsdirektiv om\r\nyrkessärskolans läroplan?</pre><pre>1991/92:589 av Yvonne Sandberg-Fries (s) till\r\njustitieministern om kriminalvårdsanstalten i\r\nKarlskrona:</pre><pre>Våren 1991 beslöt riksdagen att\r\nkriminalvårdsanstalten i Karlskrona skall läggas\r\nned den 1 juli 1992. Regeringen gjorde i årets\r\nbudgetproposition samma bedömning. Som en\r\nkonsekvens av detta utgick från\r\nkriminalvårdsstyrelsen redan hösten 1991 direktiv\r\nom att antalet platser vid anstalten skulle minskas\r\ntill hälften eller med 20 platser. Så har också skett,\r\noch ett antal anställda har sagts upp. Fredagen den\r\n20 mars kom nya direktiv. Platserna skall öppnas\r\nigen och personalen återanställas. Som motiv anges\r\nden höga häktesbeläggningen.</pre><pre>Avser regeringen att behålla Karlskronaanstalten\r\nför att tillgodose behovet av slutna anstaltsplatser\r\ninom kriminalvården?</pre><pre>den 27 mars</pre><pre>1991/92:590 av Eva Johansson (s) till\r\nkommunikationsministern om Arlandabanan:</pre><pre>Enligt uppgifter i media har\r\nkommunikationsministern i ett tal hos\r\nIngenjörsvetenskapsakademien sagt att\r\nArlandabanan kommer att finnas på plats ett år\r\ntidigare än beräknat, dvs. senast år 1996.</pre><pre>Såvitt jag vet har det bolag som skall bygga\r\nbansträckan Rosersberg--Arlanda--Odensala ännu\r\ninte bildats, än mindre har någon upphandling\r\nskett.</pre><pre>Någon färdig strategi för hur den stora trafik som\r\nfinns på den nuvarande banan skall kunna hållas i\r\ngång och samordnas med byggandet finns heller\r\ninte.</pre><pre>Inte heller är alla avtal om markköp avklarade.</pre><pre>Med anledning av ovanstående vill jag fråga\r\nkommunikationsministern följande:</pre><pre>På vilka fakta grundar kommunikationsministern\r\nsitt uttalande att Arlandabanan kommer att bli klar\r\nett år tidigare än beräknat?</pre><pre>1991/92:591 av Ines Uusmann (s) till\r\nkommunikationsministern om Arlandabanan:</pre><pre>Den socialdemokratiska regeringen beslöt, efter\r\nflera grundliga utredningar, att Arlandabanan\r\nskulle upphandlas av ett bolag ägt av banverket och\r\nluftfartsverket. Banan skulle upphandlas i\r\nkonkurrens på entreprenadmarknaden. Likaså\r\nskulle bolaget i fri upphandling sluta avtal om\r\ntrafikeringsrätten för pendeltågstrafik till Arlanda.</pre><pre>Därefter har den borgerliga regeringen genom\r\nolika turer lyckats försena projektet minst ett\r\nhalvår.</pre><pre>Nu förklarar statssekreteraren i\r\nkommunikationsdepartementet:</pre><pre>1) att planerna för byggandet av Arlandabanan är\r\nför storvulna,</pre><pre>2) att han hoppas få in utländska investerare i\r\nprojektet,</pre><pre>3) att jakten på privata investerare i utlandet går\r\ntrögt eftersom ''många investerare är tveksamma''.</pre><pre>Med anledning av ovanstående vill jag fråga\r\nkommunikationsministern följande:</pre><pre>Kan kommunikationsministern garantera att\r\nArlandabanan inte ytterligare fördröjs?</pre><pre>1991/92:592 av Ingvar Carlsson (s) till\r\nstatsministern om politiska åtgärder för att hindra\r\nökad arbetslöshet:</pre><pre>Enligt regeringens prognos i oktober förra året\r\nskulle arbetslösheten bli 3,5 % 1993. Enligt\r\nlångtidsutredningen bli emellertid arbetslösheten\r\n1993 4,8 %. Enligt AMS kommer den öppna\r\narbetslösheten i sommar att nå 6 % och nästa\r\nsommar 7 %.</pre><pre>Mot den bakgrunden skulle jag vilja ställa följande\r\nfråga till statsminister Carl Bildt:</pre><pre>Är statsministern mot den här bakgrunden nu\r\nberedd att initiera några politiska åtgärder för att\r\nförhindra att arbetslösheten stiger till dessa nivåer?</pre><pre>1991/92:593 av Bo Nilsson (s) till\r\narbetsmarknadsministern om arbetslösheten bland\r\nhandikappade:</pre><pre>Arbetslösheten ökar nu för varje dag. Snart\r\npasserar vi 200 000. Dessutom beräknar experterna\r\natt arbetslösheten kommer att fortsätta att öka\r\nbåde i år och nästa år. Detta är mycket allvarligt.\r\nMen det finns grupper som drabbas ännu hårdare\r\nän andra. De handikappade är en sådan grupp.\r\nEnligt handikapputredningen är arbetslösheten\r\nbland de handikappade säkerligen högre än 50 %.\r\nMed det katastrofala läget på arbetsmarknaden\r\nkommer dessa siffror troligen att öka ännu mer.</pre><pre>Min fråga till arbetsmarknadsministern är:</pre><pre>Vilka speciella åtgärder är ministern beredd att\r\nsätta in för att minska arbetslösheten bland de\r\nhandikappade?</pre><pre>1991/92:594 av Ingela Thalén (s) till\r\narbetsmarknadsministern om åtgärder för att\r\nhindra en ökad arbetslöshet:</pre><pre>Enligt AMS kommer den öppna arbetslösheten i\r\nsommar att nå 6 % och nästa sommar 7 %.\r\nArbetsmarknadsminister Börje Hörnlund har\r\nförklarat att regeringen skall se till att\r\narbetslösheten blir klart lägre än så.</pre><pre>Mot den bakgrunden skulle jag vilja ställa följande\r\nfråga till arbetsmarknadsministern:</pre><pre>Vilka åtgärder avser statsrådet att vidta för att\r\nförhindra att arbetslösheten stiger till 6 %?</pre><pre>1991/92:595 av Berit Andnor (s) till\r\narbetsmarknadsministern om tidigareläggning av\r\nkommunala investeringar:</pre><pre>Enligt AMS kommer den öppna arbetslösheten i\r\nsommar att nå 6 % och nästa sommar 7 %.\r\nArbetsmarknadsminister Börje Hörnlund har\r\nförklarat att regeringen skall se till att\r\narbetslösheten blir klart lägre än så.</pre><pre>Mot den bakgrunden skulle jag vilja ställa följande\r\nfråga till arbetsmarknadsministern:</pre><pre>Avser statsrådet att acceptera socialdemokraternas\r\nförslag att satsa 780 milj.kr. på tidigareläggning av\r\nkommunala investeringar för att förhindra att\r\narbetslösheten stiger till 6 %?</pre><pre>1991/92:596 av Lahja Exner (s) till\r\narbetsmarknadsministern om kompetensutveckling\r\ninom tillverkningsindustrin:</pre><pre>Enligt AMS kommer den öppna arbetslösheten i\r\nsommar att nå 6 % och nästa sommar 7 %.\r\nArbetsmarknadsminister Börje Hörnlund har\r\nförklarat att regeringen skall se till att\r\narbetslösheten blir klart lägre än så.</pre><pre>Avser statsrådet att acceptera socialdemokraternas\r\nförslag att satsa 425 milj.kr. på\r\nkompetensutveckling inom tillverkningsindustrin\r\nför att förhindra att arbetslösheten stiger till 6 %?</pre><pre>1991/92:597 av Lena Öhrsvik (s) till\r\nutbildningsministern om utbildning som ett medel\r\nmot ökad arbetslöshet:</pre><pre>Vuxenutbildning är ett viktigt instrument när det\r\ngäller att minska utbildningsklyftorna i samhället. I\r\nen lågkonjunktur är det av särskild vikt med\r\nkompetenshöjande utbildning för att ha god\r\nberedskap när högkonjunkturen kommer.\r\nArbetslösheten stiger nu dramatiskt i vårt land.</pre><pre>Kommer regeringen att acceptera\r\nsocialdemokraternas förslag att satsa ytterligare\r\n825 miljoner på vuxenutbildning, folkbildning och\r\nstudiestöd för att förhindra att arbetslösheten\r\nstiger?</pre><pre>1991/92:598 av Johnny Ahlqvist (s) till statsrådet\r\nBeatrice Ask om arbetsmiljöförbättrande åtgärder\r\ni skolorna:</pre><pre>Enligt AMS prognos kommer den öppna\r\narbetslösheten i sommar att nå 6 %. Till vintern\r\nräknar AMS med att var fjärde byggnadsarbetare\r\ngår utan arbete.</pre><pre>Mot den här bakgrunden skulle jag vilja ställa\r\nföljande fråga till skolminister Beatrice Ask:</pre><pre>Avser statsrådet nu att acceptera\r\nSocialdemokraternas förslag att satsa 300 milj.kr.\r\npå arbetsmiljöförbättrande åtgärder i skolorna?</pre><pre>1991/92:599 av Magnus Persson (s) till statsrådet Bo\r\nLundgren om ökad ram för tilläggsbelåning till\r\nreparationer m.m.:</pre><pre>Enligt AMS kommer den öppna arbetslösheten i\r\nsommar att nå 6 % och nästa sommar 7 %.</pre><pre>Mot den bakgrunden vill jag ställa följande fråga till\r\nstatsrådet Bo Lundgren:</pre><pre>Avser statsrådet Lundgren att acceptera\r\nSocialdemokraternas förslag att öka ramen för\r\ntilläggsbelåning till reparationer till ombyggnader\r\nmed 250 milj.kr. för att förhindra att den öppna\r\narbetslösheten stiger till 6 %?</pre><pre>1991/92:600 av Jarl Lander (s) till\r\nkommunikationsministern om extra vägunderhåll\r\nför att hindra ökad arbetslöshet:</pre><pre>Enligt prognoser från AMS kommer arbetslösheten\r\ni vårt land att uppgå till 6 % i sommar om inte några\r\nåtgärder vidta. Detta kommer inte regeringen att\r\nacceptera enligt arbetsmarknadsministern.</pre><pre>Mot den bakgrunden vill jag ställa följande fråga till\r\nkommunikationsministern:</pre><pre>Avser kommunikationsministern att acceptera\r\nSocialdemokraternas förslag om att satsa 1 250\r\nmilj.kr. extra på vägunderhåll för att förhindra att\r\nden öppna arbetslösheten stiger till 6 %?</pre><pre>1991/92:601 av Margareta Winberg (s) till\r\nmiljöministern om miljöinvesteringar m.m. för att\r\nhindra ökad arbetslöshet:</pre><pre>Enligt AMS kommer den öppna arbetslösheten i\r\nsommar att nå 6 % och nästa sommar 7 %.</pre><pre>Samtidigt finns det ett stort behov av åtgärder för\r\natt återställa gamla miljöskador och skydda och\r\nkonservera värdefulla kulturminnen samt för vård\r\noch skötsel av naturreservat.</pre><pre>Mot den bakgrunden vill jag ställa följande fråga till\r\nmiljöministern:</pre><pre>Avser miljöministern ta initiativ till att påskynda\r\nmiljöinvesteringar, naturvårdsprojekt m.m. för att\r\nförhindra att den öppna arbetslösheten når 6 %?</pre><pre>1991/92:602 av Georg Andersson (s) till\r\nkulturministern om gästarbetarsystem:</pre><pre>Ett viktigt inslag i svensk invandrarpolitik är att\r\nutlänningar som erhåller arbetstillstånd\r\ntillförsäkras samma rättigheter som svenska\r\nmedborgare. Emellertid har i debatten förslag dykt\r\nupp om att i vissa företag få anställa gästarbetare,\r\ndvs. utlänningar som inte omfattas av gällande avtal\r\nom löner och arbetsrättsliga villkor.</pre><pre>Med anledning härav vill jag till kulturminister\r\nBirgit Friggebo som ansvarig för invandrarfrågor i\r\nregeringen ställa följande fråga:</pre><pre>Kommer regeringen att hålla fast vid\r\njämlikhetsprincipen i invandrarpolitiken och\r\nsåledes förhindra att svenska företag anställer\r\ngästarbetare?</pre><pre>1991/92:603 av Lars-Erik Lövdén (s) till\r\njustitieministern om i Sverige dömda utlänningar,\r\nsom får avtjäna straffet i sitt hemland:</pre><pre>En av Sveriges grövsta narkotikabrottslingar\r\növerfördes nyligen till Turkiet för att avtjäna sina\r\nåterstående åtta år i turkiskt fängelse. Det skedde\r\nenligt en internationell konvention. Efter\r\növerförandet till Turkiet har brottsligen släppts fri\r\nav turkisk domstol.</pre><pre>Med anledning av det inträffade vill jag ställa\r\nföljande fråga till justitieminister Gun Hellsvik:</pre><pre>Vilka åtgärder avser regeringen vidta i syfte att\r\nförhindra liknande händelser i framtiden?</pre><pre>1991/92:604 av Berith Eriksson (v) till\r\nutrikesministern om Turkiets behandling av\r\nkurderna:</pre><pre>I en interpellationsdebatt den 12 mars 1992 sade\r\nutrikesministern: ''Det är endast i Irak som\r\nmassakrer på det kurdiska folket har ägt rum. Det\r\när i Irak som det stora hotet mot det kurdiska folket\r\nfinns.'' Sedan den debatten har -- som jag då\r\nförutsåg -- läget allvarligt försämrats i de kurdiska\r\nprovinserna i Turkiet. Kurdiska städer och byar har\r\nflygbombats och beskjutits med artilleri. Samtidigt\r\nföretas godtyckliga arresteringar. Därför finns det\r\nanledning att på allvar granska den turkiska\r\nregeringens agerande, som står i strid mot Turkiets\r\nåtaganden som medlem i Europarådet och ESK,\r\nnär det gäller respekten för de mänskliga\r\nrättigheterna och minoriteters rätt. I\r\nkammardebatten den 12 mars restes även frågan\r\nom att på ESK:s uppföljningsmöte i Helsingfors ta\r\nupp Turkiets behandling av kurder.</pre><pre>Jag vill fråga utrikesministern om Sverige eller\r\nnågot annat land tog upp konfliktupptrappningen i\r\nTurkiet vid ESK:s förmöte.</pre><pre>1991/92:605 av Jarl Lander (s) till miljöministern\r\nom Strängforsen:</pre><pre>Efter regeringsskiftet har diskussionerna om en\r\nutbyggnad av Strängforsen i norra delen av\r\nKlarälven åter tagit fart. Uppenbarligen finns\r\nförhoppningar att en borgerlig regering kommer att\r\ngodkänna utbyggnaden och nya kostnadskrävande\r\nutredningar är nu på väg att genomföras av en\r\nekonomiskt hårt pressad kommun.</pre><pre>I regeringsförklaringen anfördes att ''naturvården\r\nges en central roll i miljöpolitiken'' och att det skall\r\ngälla en hög ambitionsnivå i skyddet av värdefull\r\nnatur, att älvar och älvsträckor som undantagits\r\nfrån utbyggnad skall värnas.</pre><pre>Mot den bakgrunden vill jag ställa följande fråga till\r\nmiljöministern:</pre><pre>Är vattendraget redan skyddat från utbyggnad?</pre><pre>1991/92:606 av Mona Sahlin (s) till finansministern\r\nom ökade statliga utgifter för att bekämpa\r\narbetslösheten:</pre><pre>Enligt regeringens prognos i oktober förra året\r\nskulle arbetslösheten bli 3,5 % 1993. Enligt\r\nlångtidsutredningen blir emellertid arbetslösheten\r\n1993 4,8 %. Enligt AMS kommer den öppna\r\narbetslösheten i sommar att bli 6 % och nästa\r\nsommar 7 %.</pre><pre>Mot den här bakgrunden skulle jag vilja ställa\r\nföljande fråga till finansminister Anne Wibble:</pre><pre>Avser finansministern mot den här bakgrunden att\r\nöka statens totala utgifter för att bekämpa den\r\nöppna arbetslösheten?</pre><pre>1991/92:607 av Berith Eriksson (v) till\r\nutrikesministern om kurdiska fronten och Irak:</pre><pre>För att upprätta en legitim demokratisk\r\nrepresentation för hela folket i irakiska Kurdistan,\r\nhar kurdiska fronten beslutat utlysa allmänna val\r\ntill ett parlament den 24 april 1992. Saddam\r\nHussein har uttalat att han tänker förhindra valet.\r\nMycket tyder på att de omfattande irakiska\r\nförberedelserna och truppsammandragningarna\r\nvid gränsen till den skyddszon, som upprättades\r\nsom tillflykt för kurderna har som mål att stoppa\r\nvalet och återta de kurdiska områdena. Kurdiska\r\nfronten betecknar läget som mycket allvarligt och\r\nhar riktat en öppen vädjan till hela världen om stöd\r\nför att förhindra ett nytt anfall från den irakiska\r\narmén.</pre><pre>Jag vill fråga utrikesministern om regeringen avser\r\natt ta något initiativ med anledning av kurdiska\r\nfrontens vädjan.</pre><pre>1991/92:608 av Kristina Svensson (s) till statsrådet\r\nBeatrice Ask om förlängningen av den tvååriga\r\ngymnasieskolan:</pre><pre>I Värmland har vi mycket god erfarenhet av det s.k.\r\nfullskaleförsöket med treåriga yrkeslinjer på\r\ngymnasieskolan.</pre><pre>Förlängning av den yrkesinriktade delen av\r\nungdomsskolan är meningsfull av flera skäl.\r\nUngdomar får fördjupade yrkeskunskaper och\r\nkompetens för studier vid högskolan.</pre><pre>I nuvarande arbetsmarknadssituation är det\r\nangeläget att skolan utnyttjas maximalt för att höja\r\nkompetensen hos de ungdomar som endast har\r\ntvåårig gymnasieskola. För att ge elever som\r\navslutat tvåårig gymnasielskola ett tredje\r\ngymnasieår bör omedelbara åtgärder vidtas.</pre><pre>Socialdemokraterna har i sin partimotion till\r\narbetsmarknadsutskottet bl.a. föreslagit att 10 000\r\nplatser inrättas för att ge ungdomar med avslutad\r\ntvåårig gymnasieskola ytterligare ett år som ger\r\nallmän kompetens för högskolestudier.</pre><pre>Vilka omedelbara åtgärder kommer regeringen att\r\nföreslå för att förlänga den tvååriga\r\ngymnasieskolan?</pre><pre>1991/92:609 av Bengt Harding Olson (fp) till\r\nförsvarsministern om åtgärder för att hindra att det\r\nkommande försvarsbeslutet föregrips:</pre><pre>I riksdagen pågår behandling av den\r\nutomordentligt viktiga och synnerligen känsliga\r\nfrågan om Sveriges framtida försvar. Enligt\r\nregeringens förslag skall vissa regementen läggas\r\nned eller flyttas, men mot detta förslag har\r\nframförts kraftiga protester i åtskilliga motioner.\r\nEfter beredning i försvarsutskottet under april och\r\nmaj månader skall beslut fattas den 3 juni 1992 i\r\nriksdagen.</pre><pre>Enligt uppgift pågår för närvarande över hela\r\nlandet åtgärder inom försvaret som helt föregriper\r\nriksdagens kommande beslut. I exempelvis Skåne\r\nstoppar man mönstringen till P 6, forslar dess\r\nstridsvagnar därifrån, påbörjar byggplaneringen\r\ninför A 3:s flyttning, m.m.</pre><pre>Det är särskilt ur parlamentarisk och\r\nkonstitutionell synpunkt anmärkningsvärt att\r\nförsvaret tillåts vidtaga åtgärder som i praktiken\r\nkan omöjliggöra ett fritt och oberoende\r\nställningstagande i försvarsfrågan från riksdagens\r\nsida.</pre><pre>Med anledning av det ovan anförda vill jag ställa\r\nföljande fråga till försvarsministern:</pre><pre>Är regeringen beredd att vidtaga åtgärder för att\r\nstoppa ett parlamentariskt sabotage mot riksdagens\r\nförsvarsbeslut?</pre><pre>1991/92:610 av Ingela Mårtensson (fp) till\r\nutrikesministern om Turkiet och kurderna:</pre><pre>Kurderna har under mycket lång tid förföljts i de\r\nländer där de bor. Turkiet har under den senaste\r\ntiden trappat upp våldet mot kurderna både inom\r\noch utom landets gränser. Det är angeläget att den\r\ninternationella opinionen för kurdernas mänskliga\r\nrättigheter förstärks. Tyskland har genom dess\r\nutrikesminister nyligen fördömt Turkiets brutala\r\növergrepp på kurderna.</pre><pre>Med anledning av det ovan anförda vill jag ställa\r\nföljande fråga till utrikesministern:</pre><pre>På vilket sätt kommer den svenska regeringen att\r\nreagera mot Turkiets brott mot kurdernas\r\nmänskliga rättigheter?</pre><pre>1991/92:611 av Tage Påhlsson (c) till\r\njustitieministern om bättre möjligheter för\r\njournalister att utöva sin verksamhet:</pre><pre>I dagarna har vi nåtts av nyheten att en redaktör för\r\ntidningen Samefolket vid en bandad intervju med\r\nen polisman på en ort i västra Jämtland blivit illa\r\nbehandlad och fråntagen det inspelade bandet.</pre><pre>Polismannen, som hade intervjuats i den känsliga\r\nvargfrågan, hade uppenbarligen insett att han\r\nuttalat sig olämpligt och tilltvingade sig ljudbandet\r\noch förstörde det, givetvis i strid med gällande lag.</pre><pre>Jag är medveten om att ett statsråd inte kan uttala\r\nsig i ett enskilt ärende, men vill med anledning av\r\ndet principiellt viktiga i vår pressfrihet och vikten\r\nav att massmedias representanter tillförsäkras\r\nmöjligheter att störningsfritt utföra sina uppgifter\r\nställa följande fråga:</pre><pre>Avser justitieministern att vidta åtgärder för att\r\nförbättra journalisternas möjligheter att bedriva sin\r\nverksamhet i tryckfrihetsförordningens anda utan\r\nhinder från myndigheternas sida?</pre><pre>1991/92:612 av Berndt Ekholm (s) till\r\nkommunikationsministern om utbyggnad av\r\nriksväg 41:</pre><pre>Nya prognoser från AMS visar att vi snabbt går mot\r\nen extremt hög arbetslöshet om inte radikala\r\nmotåtgärder omgående sätts in.\r\nByggarbetslösheten kan komma att överstiga 20 %.\r\nBehovet av nya jobb är således större än någonsin.\r\nSamtidigt är investeringsbehoven inom väg- och\r\njärnvägsnäten mycket stora.</pre><pre>Regeringen har nyligen fattat beslut om\r\ngenomförande av flera projekt på de större\r\ntrafikstråken, projekt som förberetts av den\r\nsocialdemokratiska regeringen. Men också\r\ninvesteringar inom det övriga vägnätet kan ge ett\r\nviktigt bidrag till sysselsättningen. Ett sådant\r\nvägprojekt är den fortsatta utbyggnaden av riksväg\r\n41 förbi Skene-Kinna i Marks kommun. Det är\r\nmycket sysselsättningsintensivt på grund av\r\nmängden broar.</pre><pre>Projektet prövas sedan en längre tid tillbaks av\r\nregeringen på grund av överklagningar. I flera\r\nomgångar har kommunikationsdepartementet\r\nställt i utsikt att beslut skall fattas, men inget\r\nhänder. Om inte regeringen omedelbart kan samla\r\nsig till ett beslut är risken stor att projektet på grund\r\nav praktiska omständigheter starkt försenas och\r\nangelägna arbetstillfällen går till spillo.</pre><pre>Jag vill fråga kommunikationsministern:</pre><pre>När är regeringen beredd att ta ställning till\r\narbetsplanen för riksväg 41?</pre><pre>1991/92:613 av Inge Carlsson (s) till finansminstern\r\nom statens indragningar från kommunerna:</pre><pre>Av regeringens budgetproposition får man\r\nintrycket att det är möjligt att rationalisera i\r\nkommunerna utan uppsägningar som följd.\r\nVerkligheten talar ett annat språk. I många\r\nkommuner ligger redan omfattande varsel om\r\nuppsägningar. I min egen kommun, Finspång,\r\nhandlar det om ca 300 anställda. Detta sker alltså\r\ninnan regeringen dragit in ytterligare 7,5 miljarder\r\nfrån kommunsektorn.</pre><pre>Mot bakgrund av ovanstående frågar jag\r\nfinansministern:</pre><pre>Kommer regeringen att förändra sin politik\r\nangående kommunerna mot bakgrund av det\r\nbesvärliga arbetsmarknadsläget?</pre><pre>1991/92:614 av Margareta Viklund (kds) till\r\narbetsmarknadsministern om nya arbeten till\r\nfriställda kvinnor:</pre><pre>Den stigande arbetslösheten drabbar både kvinnor\r\noch män. I den uppkomna situationen diskuteras\r\nsällan eller aldrig arbetslöshet bland kvinnor och\r\nbehovet av arbetsmarknadsinsatser för dem. Den\r\nstora infrastruktursatsningen som planeras i\r\nsamarbete mellan kommunikations- och\r\narbetsmarknadsdepartementen ger i huvudsak\r\narbete för friställda män.</pre><pre>Vilka planer har arbetsmarknadsministern för att\r\näven få fram arbetsplatser för friställda kvinnor\r\ninom bl.a. den offentliga sektorn?</pre><pre>10 § Kammaren åtskildes kl. 12.58.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 2 § anf. 29 (delvis),</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}