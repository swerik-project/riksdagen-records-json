{"dokumentstatus":{"dokument":{"hangar_id":"2438924","dok_id":"GE0936","rm":"1990/91","beteckning":"36","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"36","slutnummer":"0","datum":"1990-11-30 00:00:00","systemdatum":"2010-02-17 00:00:00","publicerad":"1990-11-30 00:00:00","titel":"Riksdagens snabbprotokoll 1990/91:36 Fredagen den 30 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{F3EE9AEB-9526-4CCC-AF63-10F18F68601B}","dokument_url_text":"http://data.riksdagen.se/dokument/GE0936/text","dokument_url_html":"http://data.riksdagen.se/dokument/GE0936","dokumentstatus_url_xml":"http://data.riksdagen.se/dokumentstatus/GE0936","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:36</div>\r\n<div class=\"sidhuvud_datum\">Fredagen den 30 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Svar på interpellation 1990/91:70 om svenskt\r\nstöd åt albaner i Kosovoprovinsen i Jugoslavien</pre><pre>Anf. 1 Utrikesminister STEN ANDERSSON\r\n(s):</pre><pre>Herr talman! Kära publik! Eva Goe s har frågat mig\r\nhur jag agerar eller kommer att agera för\r\nkosovoalbanerna, nationellt och internationellt,\r\nom jag och regeringen är beredda att sända en\r\ndelegation till Kosovo, om jag och regeringen\r\nbetraktar Kosovoalbaner som politiska flyktingar,\r\noch om jag och regeringen är beredda och villiga att\r\nse en videoupptagning från Kosovo.</pre><pre>Videofilmen -- av vilken avsnitt visats i TV, och jag\r\nhar sett hela filmen -- var utan tvivel upprörande.\r\nDet är svårt att tro att sådana scener kan utspelas i\r\ndag i Europa, i det Europa som denna månad satt\r\npunkt för efterkrigstiden vid ett högtidligt möte i\r\nParis.</pre><pre>Denna film är bara ett vittnesbörd om vad som\r\nhänder i Kosovoprovinsen. Vi har fått många\r\nrapporter inte bara via TV, utan också via radio och\r\npress, liksom från trovärdiga personer som besökt\r\nKosovo.</pre><pre>De etniska och religiösa motsättningarna i Kosovo\r\nmellan främst serber och albaner har djupa rötter i\r\nBalkans historia. Situationen kompliceras av att\r\nfakta ibland blandas med medveten\r\ndesinformation, vilket kan göra det svårt att bevisa\r\neller vederlägga påståenden om individuella\r\növergrepp. Sådana övergrepp, inkl. olika fall av\r\npolisbrutalitet, måste emellertid påtalas när de\r\nklart kan beläggas.</pre><pre>Det finns också en annan sorts brutalitet som yttrat\r\nsig i mera allmängiltiga åtgärder, t.ex.\r\nupplösningen i somras av Kosovos parlament och\r\nregering, och i komplicerade lagar om bl.a. ''hot\r\nmot landets territoriella integritet'' och mot\r\n''spridande av hat mellan folkgrupper''. Enligt\r\nSerbiens nya konstitution har man nu vidgade\r\nmöjligheter att hålla en person i\r\nundersökningshäkte ända upp till sex månader. Det\r\nhar också gjorts inskränkningar i pressfriheten.</pre><pre>Från regeringens sida har vi gett uttryck för vår oro\r\noch upprördhet över läget beträffande mänskliga\r\nrättigheter i Kosovo i direkta samtal på hög nivå\r\nmed ledningen för både den federala jugoslaviska\r\noch den serbiska regeringen. Så sent som i förra\r\nveckan hade statsministern tillfälle att ta upp frågan\r\nmed Jugoslaviens premiärminister Ante Markovic\r\nunder dennes officiella besök här i Sverige. Vi\r\nkommer även fortsättningsvis att säga vår mening\r\ntill dem som har inflytande och som vi\r\nförhoppningsvis kan påverka.</pre><pre>Jugoslavien har, såsom medlem i den europeiska\r\nsäkerhets- och samarbetskonferensen ESK, åtagit\r\nsig att iaktta vad som sägs i ESKs olika dokument\r\nom bl.a. mänskliga rättigheter. Sverige har, med\r\nstöd härav, påtalat MR-situationen i Kosovo för\r\nden jugoslaviska regeringen.</pre><pre>Regeringen har för närvarande inga planer på att\r\nsända en delegation till Kosovo. Insikter om\r\nförhållanden i främmande länder kan förvärvas\r\nockså på andra sätt än via officiella delegationer.\r\nMed hjälp av bl.a. ambassaden i Belgrad följer vi\r\nkontinuerligt utvecklingen i Kosovo med största\r\nuppmärksamhet. Höga svenska\r\nregeringstjänstemän har träffat både serber och\r\nKosovoalbaner i ledande ställning, här i Sverige\r\nsåväl som i Jugoslavien och informerat sig om\r\nsituationen. Från kosovoalbansk sida har man\r\nuttryckt sin stora tillfredsställelse över att Sverige\r\nvisar så stort intresse för Kosovofrågan.</pre><pre>När det gäller frågan om politiska flyktingar känner\r\nsäkert Eva Goe s till att det inte är mitt\r\nansvarsområde. Emellertid vill jag i detta\r\nsammanhang erinra om att varje ansökan om\r\npolitisk asyl utreds för sig på grundval av principen\r\nom individuell behandling.</pre><pre>Självfallet är vi i regeringen intresserade att ta del\r\nav allt material om den rådande situationen i\r\nKosovo. Som jag inledningsvis sade, har jag sett\r\nden videofilm som åberopas i interpellationen.</pre><pre>Låt mig till sist uttrycka en stark förhoppning om\r\natt parterna skall kunna lösa sina problem i en\r\nfredlig dialog. Det är den enda vägen. Det är\r\nfaktiskt också den enda vägen för att Jugoslavien\r\nhelt och fullt skall accepteras i det nya Europa och\r\nbli medlem i Europarådet. Där är kraven på\r\nrespekt för mänskliga rättigheter höga. Men de\r\nkraven bör vi kunna ställa också på Jugoslavien,\r\nsom genom åren bidragit med så mycket positivt i\r\nden europeiska familjen.</pre><pre>Anf. 2 EVA GOE S (mp):</pre><pre>Herr talman! Jag ber att få tacka utrikesministern\r\nför svaret. Utrikesministern har tecknat en\r\nbakgrund som bl.a. visar att Kosovos parlament\r\nupplöstes den 5 juli 1990. Men redan tidigare,\r\nsedan flera år tillbaka, har man haft speciella\r\nsociala lagar för Kosovoalbaner och även speciella\r\nstraff. Detta har naturligtvis förvärrats efter den 5\r\njuli. Serbiens polismyndighet utövar direktstyre\r\növer hela provinsen. Polisen och milisen har öppnat\r\neld mot folk som har demonstrerat mot de\r\nsystematiska inskränkningarna i autonomin.\r\nMånga har dödats.</pre><pre>Tusentals albanska barn och ungdomar har tagits\r\nom hand på sjukhus för oförklarliga förgiftningar.\r\nJag tog upp detta med vår svenska ambassadör i\r\nJugoslavien när han var här på besök. Han\r\nkonstaterade att detta förekom och att ingen kunde\r\nförklara hur det kom sig att det bara vara albanska\r\nbarn som blev förgiftade. Det var ca 6 000 barn.\r\nMan kan även se detta på den här filmen, som jag\r\nhar med mig. Jag hoppas att även massmedia och\r\nriksdagsledamöter skall se den, nu när\r\nutrikesministern och UD har sett den, vilket jag\r\nvet. Den är fruktansvärd. Jag orkade se tio minuter\r\nav den när jag satt ensam. Man skall nog vara några\r\nstycken för att kunna kommentera de hemska\r\nbilderna.</pre><pre>Även yttrandefriheten har begränsats totalt sedan\r\njuli. Detta på grund av att man har ständiga vakter\r\npå tidningshuset och TV- och radiohuset. Inga\r\nalbanska journalister får tillträde. De är helt enkelt\r\nsparkade från sina arbetsplatser. För övrigt är även\r\ntiotusentals albaner ute i samhället utan arbete.\r\nDet finns många ute i Europa som har\r\nkommenterat detta. T.ex. en belgisk senator, Vili\r\nKujipers, säger att albanernas situation i\r\nJugoslavien är alarmerande. De är utsatta för en\r\nterror utan motstycke i Europa av den serbiska\r\npolisen. Den är värre än den rasistiska regimens i\r\nSydafrika. Man säger att i dag råder terror i Kosovo\r\noch risken är överhängande för inbördeskrig.</pre><pre>Hittills har folk tagit till fredliga medel, men deras\r\ntålamod tryter. Man försöker t.o.m. skrämma\r\nKosovoalbanerna till tystnad genom att omringa\r\nbyar, skjuta på oskyldiga människor, döda, såra,\r\nmisshandla och arrestera kvinnor och barn. Många\r\nförsöker fly utomlands, bl.a. till Sverige. Dessa\r\nflyktingar undan terrorn kräver att bli betraktade\r\nsom politiska flyktingar och vädjar till regeringen\r\noch invandrarverket att informera sig om vad som\r\nhänder i Kosovo genom att skicka en delegation dit.</pre><pre>Jag kom i kontakt med Kosovoalbaner genom att vi\r\nhar många uppe i Västernorrland. Av 400 flyktingar\r\npå Norrfjällsviken var 240 Kosovoalbaner. Jag var\r\ndär och hälsade på dem i januari. Nu är 70 % av\r\ndem tillbakaskickade. Deras fall har alltså hunnit\r\nbehandlas av invandrarverket, men de har inte\r\nbetraktats som politiska flyktingar. Jag kan\r\nkonstatera att de är det. Bland flyktingar i\r\nallmänhet har inga varit så nedgångna och haft\r\nsådana sjukdomar som dessa Kosovoalbaner där\r\nuppe. Det var mycket illa ställt med dem.</pre><pre>Som jag ser det tror jag inte man har tagit politisk\r\nhänsyn i Sverige när man har utvisat 70 %. Den\r\nbrittiska parlamentsledamoten Tony Lloyd\r\ndeklarar att det Europa vi skall bygga inte tillåter\r\nförtryck. Vi måste bestämt engagera oss mot den\r\ntotalitära serbiska regimen. Inte förrän Jugoslavien\r\nhar löst detta problem kan Jugoslavien få plats i den\r\neuropeiska gemenskapen. Vi instämmer i detta.\r\nDet är ett medel att utöva påtryckning mot den\r\nterror som pågår i landet.</pre><pre>I år har vi i FN ratificerat konventionen om barnens\r\nrättigheter. Bilderna på dessa barn som som lider\r\nav förgiftning och där man ser hur de har\r\nkonvulsioner och hur de skriker, är fruktansvärda\r\natt se!</pre><pre>Jag tycker att det är fel att man kan tillåta något\r\nsådant att ske i Jugoslavien -- mitt i Europa -- utan\r\natt föra fram saken i FN. Vi har engagerat oss i\r\nproblemen i Asien, Sydafrika och Sydamerika. Nu\r\när det dags att vi engagerar oss i vår egen världsdel!</pre><pre>Jag vill ännu en gång säga att Jugoslavien står på\r\nranden till inbördeskrig. Liksom utrikesministern\r\nhar också jag träffat honorärkonsulerna som var är\r\npå besök, och de intygade att det förekommer\r\npolisterror. När jag har pratat med de\r\nKosovoalbaner som finns i Sverige, uppger de att\r\nde flera gånger har kontaktat utrikesministern och\r\ni fyra fem år utarbetat skrivelser, velat att\r\nutrikesministern skall delta i demonstrationer, osv.</pre><pre>När jag läser i utrikesministerns svar att\r\nKosovoalbaner tycker att Sverige visar stort\r\nintresse för Kosovofrågan, måste jag fråga vad\r\nutrikesministern menar. Menar man han\r\nmassmedia och enskilda? Kanske är det tyst\r\ndiplomati att utrikesministern inte syns i dessa\r\nsammanhang. Jag vill fråga vad utrikesministern\r\nhar gjort personligen.</pre><pre>När man lägger fram det här på FNs bord, bör man\r\nkomma ihåg att de mänskliga rättigheterna också\r\nborde röra barnen. Det skall förrättas ett val den 9\r\ndecember. Jag undrar om utrikesministern känner\r\ntill att det valet kommer att bojkottas av alla partier\r\nutom Serbiens socialistiska parti. Detta stämmer ju\r\ninte alls överens med begreppet demokrati. Jag\r\nundrar vad utrikesministern kan göra i detta\r\nsammanhang.</pre><pre>Anf. 3 Utrikesminister STEN ANDERSSON\r\n(s):</pre><pre>Herr talman! Vad vi har gjort från svensk sida, och\r\nhur jag själv varit inblandad, framgår i någon mån\r\nav mitt svar. Jag kan bara upprepa och bedyra att vi\r\nsjälvfallet är beredda att även fortsättningsvis följa\r\nden här frågan med största uppmärksamhet. Jag\r\ntror fortfarande att vi gör det bäst genom den\r\nrepresentation vi har i Jugoslavien, och genom att\r\nvi fortsätter att påtala övergrepp och protestera\r\nmot dem.</pre><pre>Jag tror att Jugoslavien är så starkt inställt på att bli\r\nen del av Europa och leva upp till de åtaganden\r\nman har gjort, bl.a. i ESK-processen, för att bli\r\nupptaget i Europarådet, att man kommer att göra\r\nallt för att komma till rätta med dessa problem\r\nannars får inte Jugoslavien del av gemenskapen i\r\nEuropa.</pre><pre>Sedan säger Eva Goe s att det är dags att vi börjar\r\nuppmärksamma problemen också i vår egen\r\nvärldsdel. Det gör vi och det har vi gjort tidigare\r\nockså. Jag tänker t.ex. på Rumänien innan Nicolae\r\nCeausescu föll. Vi tog då upp landets problem i FNs\r\nkommissonen för mänskliga rättigheter och\r\nlyckades få kommittionens att i\r\nEuropasammanhang ställa sig bakom ESK-\r\nprocessen. Vi sände dit en rapportör för att se vad\r\nsom hände, och den rapportören kommer snart att\r\navlägga en ny rapport, för han har fått fortsätta sitt\r\narbete. Beredskapen finns alltså från vår sida.</pre><pre>Det är väldigt svårt för mig, för att inte säga\r\nomöjligt, att gå in på enskilda flyktingfall. Jag är\r\nhelt övertygad om att dessa fall prövas med\r\nutgångspunkt i vad som kan hända flyktingarna om\r\nde återvänder hem. Man prövar dessa fall enligt de\r\nasylregler som gäller i landet.</pre><pre>Anf. 4 EVA GOE S (mp):</pre><pre>Herr talman! Ingen skulle bli gladare,\r\nutrikesministern, än jag om vi också tog upp denna\r\nfråga i kommissionen för mänskliga rättigheter och\r\nskickade en delegation eller en rapportör till\r\nKosovo i Jugoslavien.</pre><pre>I fjol när jag var på utskottsresa till Jugoslavien,\r\nfick vi mycket ingående information från en jurist\r\nsom talade om hur allvarligt läget var redan då --\r\ninnan parlamentet upplöstes. Han berättade att\r\nkvinnor satts i fängelse utan rättegång, utan att ens\r\nha blivit hörda. En del av dem hade barn eller var\r\ngravida. Det enda dessa kvinnor hade gjort var att\r\nklaga på tillgången på mat, och blivit rapporterade\r\ntill myndigheterna.</pre><pre>Adam Demaci, journalist och författare som har\r\nsuttit i fängelse i drygt 26 år, förklarade att han hade\r\nhaft kontakt med över 100 000 människor och\r\nuppmanat dem att inte låta sig provoceras av de\r\nserbiska polismyndigheterna. Man kallar honom\r\nför Kosovos Mandela. Han vill ha en fredlig lösning\r\nav konflikterna, men de serbiska ledarna ignorerar\r\nhonom totalt. Risken är att det utbryter blodbad.</pre><pre>Jag har också träffat en journalist som har varit i\r\nSverige och som talat om att han vill starta ett\r\nfredsinstitut i Jugoslavien. Nu söker man nämligen\r\nvia olika kanaler komma över vapen i de olika\r\nrepublikerna där det råder oro. Det är inte bara i\r\nKosovoprovinsen det är oroligt.</pre><pre>Jag ser att Jugoslavien står på randen till\r\ninbördeskrig om vi inte agerar. Jag vill att\r\nutrikesministern skall göra ett uttalande i denna\r\nfråga, precis som amerikanska senatorer har gjort,\r\nliksom brittiska och belgiska\r\nparlamentsledamöter.Kongressmän från Amerika\r\nhar också fördömt förtrycket, statsterrorn och\r\ninskränkningarna av de mänskliga rättigheterna i\r\nKosovo. Vad jag nu förväntar mig är att\r\nutrikesministern går till handling.</pre><pre>Filmen visar hur människor med gasmasker slår ner\r\nen man. Det är ungefär 20 stycken som omringar\r\nhonom -- slår ner honom, lyfter upp honom, slår\r\nner honom, lyfter upp honom. Jag kan inte intyga\r\natt mannen är alban. Men att det förekommer\r\nförtryck och brott mot de mänskliga rättigheterna\r\när helt uppenbart för den som har sett filmen.</pre><pre>Jag måste än en gång säga att barnen måste\r\nskyddas. De barn som har kommit till Sverige och\r\nsom har varit i Norrfjällsviken och nu blivit utvisade\r\npåstår ju också att de har fått sprutor i magen.\r\nVäldigt konstiga saker har hänt! Sex jurister i\r\nÖrnsköldsvikstrakten har skrivit och rapporterat\r\nom det. Det här är inga floskler utan, får man\r\nhoppas, en mänsklig redogörelse för vad som\r\npågår. Av dem som har återvänt har de flesta varit\r\ntvungna att gå under jorden.</pre><pre>Överläggningen var härmed avslutad.</pre><pre>2 § Svar på interpellation 1990/91:71 om det\r\npolitiska våldet i Colombia</pre><pre>Anf. 5 Utrikesminister STEN ANDERSSON\r\n(s):</pre><pre>Herr talman! Bengt-Ola Ryttar har i sin\r\ninterpellation frågat vilka åtgärder regeringen avser\r\nvidta för att motverka det politiska våldet i\r\nColombia.</pre><pre>Den politiska bilden av Colombia är i många\r\nstycken sammansatt och motsägelsefull. Landet har\r\nen tradition av formell demokrati men också av inre\r\nvåld och förtryck. Den ekonomiska utvecklingen\r\noch medelinkomsten ger ett relativt gynnsamt\r\nintryck samtidigt som ohöljda klyftor i samhället\r\ninnebär social misär och umbäranden.</pre><pre>Kopplingarna mellan det politiska\r\netablissemanget -- jordägarna, de extrema\r\nhögergrupperna, narkotikakartellerna och\r\ngerillagrupperna -- är komplexa och går i olika\r\nriktningar. Välkomna tendenser till samhällelig\r\nförsoning avbryts alltför ofta av nya våldsutbrott.\r\nEn möjlig utveckling mot politisk öppning och\r\nfördjupad demokrati motverkas av krafter som\r\neftersträvar ett auktoritärt system med bibehållen\r\nmaktkoncentration.</pre><pre>Den situation av våld som i dag ansätter det\r\ncolombianska samhället är djupt tragisk. Ett stort\r\nantal människor faller offer för konfrontationer i\r\nvilka polis och militär, paramilitära grupper, gerilla\r\nsamt narkotikamaffian på olika sätt är inblandade.</pre><pre>Situationen för de mänskliga rättigheterna är\r\nlikaledes fortsatt allvarlig. Från flera källor\r\nrapporteras om mer eller mindre aktivt deltagande,\r\neller tolererande, från delar av militären i samband\r\nmed ageranden som kränker de mänskliga\r\nrättigheterna. Ingrepp mot gerillan och\r\nnarkotikahajarna kan ibland tjäna som kamouflage\r\nför att komma åt personer som anses politiskt\r\nmisshagliga. Rapporter om försvinnanden,\r\npolitiska arresteringar, mord, tortyr och rättslöshet\r\nger anledning till stark oro. Svårigheter och ibland\r\nbristande vilja och möjligheter att ställa ansvariga\r\ntill svars är djupt otillfredsställande.</pre><pre>Colombias president sedan i somras, Cesar\r\nGaviria, har visat en delvis ny och hoppingivande\r\nsträvan mot nationell försoning och samförstånd\r\növer partigränserna. Den nya regeringen fick en\r\nbredare bas med representanter för samtliga stora\r\npartier inkl. den tidigare gerillagruppen M 19. Trots\r\nuppflammande stridigheter tycks det också finnas\r\nrimliga utsikter till en fortsatt fredsprocess mellan\r\nregeringen och den gerilla som fortsätter sin\r\nväpnade kamp.</pre><pre>Valet om drygt en vecka till\r\nförfattningsförsamlingen kan bli ett betydelsefullt\r\nsteg mot angelägen politisk förnyelse och\r\nfördjupning av demokratin. Det ser för närvarande\r\nut som om den nya vänsteralliansen kan komma att\r\nnå avsevärda framgångar i det förestående valet\r\noch därmed växa fram som en balanserande tredje\r\nkraft i colombiansk politik. Bland de viktiga beslut\r\nförfattningsförsamlingen har att fatta nämner\r\nmånga kandidater reformeringen av rättsväsendet\r\noch åtgärder för att stärka respekten för de\r\nmänskliga rättigheterna.</pre><pre>Den nye presidenten har visat en avsevärd klarsyn\r\ninför det komplexa MR-läget i landet. Han har bl.a.\r\nöppet beskrivit de paramilitära gruppernas\r\nverksamhet. Vissa initiativ har tagits för att\r\nbegränsa dessa gruppers utrymme att agera. Vidare\r\nleder presidentens MR-kontor ansträngningar för\r\natt inom ordningsmakten öka kunskaperna om och\r\nrespekten för de mänskliga rättigheterna.\r\nFörhoppningarna måste nu vara att ytterligare steg\r\ni denna positiva riktning skall kunna tas.</pre><pre>Från svensk sida har vi i FN-sammanhang fortsatt\r\natt påtala det oroande MR-läget i Colombia. En\r\nhänvisning härtill gjordes senast för en vecka sedan\r\ni det svenska anförandet om mänskliga rättigheter\r\ni generalförsamlingens tredje utskott. Den svenska\r\ndelegationen vid mötena med FNs MR-kommission\r\nhar också tagit upp Colombia, bl.a. det\r\nalarmerande höga antalet försvinnanden.</pre><pre>Vi ämnar även framdeles internationellt\r\nuppmärksamma det colombianska MR-läget och på\r\nbästa sätt bidra till ansträngningarna i\r\nmellanstatliga fora att i Colombia främja respekten\r\nför och kunskapen om de mänskliga rättigheterna.\r\nNämnas kan vidare att tjänsteförrättande chefen\r\nför utrikesdepartementet, statsrådet Hjelm-Wallén,\r\nefter det colombianska valet tidigare i år i ett\r\nuttalande underströk vikten av att landets nya\r\nregering skulle komma till rätta med det allvarliga\r\nläget vad gällde respekten för de mänskliga\r\nrättigheterna.</pre><pre>Svenskt bistånd lämnas för att stödja humanitärt\r\narbete i Colombia och för insatser i syfte att värna\r\nom de mänskliga rättigheterna inkl. rätten till\r\nfacklig verksamhet i landet. Offer för den svåra\r\npolitiska situationen i Colombia bereds i ökande\r\nantal en fristad i Sverige.</pre><pre>Genom FNs narkotikafond ges också stöd till\r\nåtgärder mot narkotikahanteringen. Sverige verkar\r\nallmänt för ökade och mer effektiva ansträngningar\r\nför att på multilateral basis bekämpa\r\nnarkotikafaran. Vi har i samtal med USA på hög\r\npolitisk nivå understrukit den vikt vi från svensk\r\nsida fäster vid internationell samverkan, i\r\nsynnerhet genom FN, för att komma till rätta med\r\nnarkotikaproblemen.</pre><pre>De svenska insatserna jag här har nämnt för att\r\nbidra till fred och försoning i Colombia kommer\r\nsjälvfallet att fortsätta.</pre><pre>Anf. 6 BENGT-OLA RYTTAR (s):</pre><pre>Herr talman! Jag får tacka utrikesministern för\r\nsvaret, som redovisar många bra saker, t.ex. att\r\nregeringen är medveten om komplexiteten i det\r\ncolombianska våldet och att knarkvåldet,\r\ntvärtemot de framställningar som ofta förekommer\r\ni massmedia, bara utgör en del av detta våld. Det\r\när också bra att utrikesministern vet att kriget mot\r\nknarket ofta är ett kamouflerat politiskt våld.</pre><pre>Det svenska agerandet i FNs generalförsamling har\r\nsjälvfallet också mitt fulla stöd, liksom insatserna\r\ngenom FNs narkotikafond.</pre><pre>Inriktningen av svenskt bistånd med insatser för\r\nmänskliga och fackliga rättigheter är riktig, och den\r\nbör utvecklas ytterligare. Som jag ser det skall det i\r\ndagsläget inte ges några andra former av bistånd till\r\nColombia. Det är också mycket bra att regeringen\r\nhar tagit upp USAs agerande i Colombia och att\r\ndetta har skett på hög politisk nivå.</pre><pre>Utrikesministern framhåller i sitt svar den\r\nmöjlighet som den konstituerande församlingen\r\nkan komma att innebära. Genom högsta\r\ndomstolens ställningstagande kommer\r\nförsamlingen att ha utomordentligt stora\r\nbefogenheter, men det är dess värre egentligen inte\r\nmed regeringens goda minne. Regeringens linje har\r\nhela tiden varit att ge församlingen så små\r\nbefogenheter och så smal sammansättning som\r\nmöjligt.</pre><pre>Ursprungligen krävde regeringen 10 000\r\nnamnunderskrifter och deponering av 5 miljoner\r\npesos som villkor för att man skall få kandidera till\r\nförfattningsförsamlingen. Valet den 9 december är\r\nalltså inte det politiska etablissemangets förtjänst,\r\nutan det har tvingats fram mot regeringens vilja och\r\ngenom många års kamp från oppositionen.</pre><pre>Om den politiska oppositionen och de folkliga\r\norganisationerna mot väldigt många odds blir\r\nframgångsrika i valet, är risken stor att deras\r\nföreträdare kommer att mördas lika systematiskt\r\nsom Unión Patrióticos företrädare. Detta är\r\nnaturligtvis något som måste förhindras.</pre><pre>Allt talar för att om författningsförsamlingen lyckas\r\nmed sin uppgift, så kommer gerillan att lägga ner\r\nsina vapen. Författningsförsamlingen är därför\r\nColombias stora chans, och jag hoppas verkligen\r\natt man nu tar den.</pre><pre>I sitt svar uttrycker utrikesministern ganska stor\r\noptimism om den nya administrationens\r\nviljeinriktning. Jag kan hålla med om att det finns\r\nen del bra signaler, men det finns också realiteter\r\nsom pekar i en helt annan riktning.</pre><pre>Den 14 november proklamerade Colombias\r\nfackföreningsrörelse en generalstrejk. Kraven var\r\nmänskliga rättigheter och rätt att organisera sig,\r\noch man motsatte sig den ekonomiska politiken,\r\nprivatiseringen och den arbetsrättsreform som jag\r\nbeskriver i min interpellation. Det är alltså fråga\r\nom krav som är högst legitima i en demokrati.</pre><pre>Men med stöd av undantagslagarna förbjöd\r\npresident Gaviria alla medier att rapportera om\r\nstrejken och om dess förlopp. Han beslöt också att\r\nvar och en som deltog i strejken kunde avskedas\r\nmed omedelbar verkan.</pre><pre>På grund av censurdekretet är det svårt att veta vad\r\nsom egentligen hände under strejkdagen. Men vi\r\nvet i alla fall att en av bondeorganisationerna har\r\nfått ett fyrtiotal av sina medlemmar arresterade och\r\natt två har dödats i provinserna Cauca och Sucere.\r\nVi vet också att tre fackföreningar inom\r\nteleområdet, på grund av sitt deltagande i strejken,\r\nhar upplösts av regeringen. Hela sanningen lär vi\r\nväl aldrig få veta, men det här är inte åtgärder som\r\nstärker Gavirias demokratiska trovärdighet.</pre><pre>\r\nTyvärr finns det många länder på jorden där våldet\r\noch den mänskliga förnedringen är ännu större än i\r\nColombia, men det får inte innebära att vi lämnar\r\nColombia därhän. Jag uppfattar utrikesministerns\r\navslutande försäkran som en garanti för att den\r\nsvenska regeringen inte kommer att göra detta.</pre><pre>Anf. 7 STEN SVENSSON (m):</pre><pre>Herr talman! Narkotikan hotar människors liv och\r\nhälsa. Narkotikaprofitörerna hotar också på sikt\r\nhela den sociala, ekonomiska och demokratiska\r\nutvecklingen i flera länder, inte minst i tredje\r\nvärlden. Hanteringen ger dessutom förskräckande\r\nexempel på miljöförstöring, rättslöshet och våld\r\nsom en hämningslös narkotikahandel för med sig.</pre><pre>En delegation från socialutskottet besökte\r\nColombia i slutet av augusti för att studera de\r\nprojekt som utrikesministern nämnde i sitt\r\ninterpellationssvar. Vi studerade UNFDACs\r\nprojekt, som syftar till att få bönderna att odla\r\nandra grödor.</pre><pre>Detta projekt består av fem olika komponenter:\r\nrådgivning om nya grödor, förbättrad infrastruktur,\r\ndvs. medverkan till byggande av vattenkanaler,\r\nvägar, broar m.m., organisation av samarbetet och\r\nbildandet av vänskapsgrupper, stöd till\r\nbefolkningen i form av hälsovårdsprogram,\r\nutbildning, familjeplanering, fritidsaktiviteter\r\nm.m. samt landsbygdsutveckling med\r\nkommunikationer, regionalpolitik etc.</pre><pre>I de områden som berörs av FN-projektet planeras\r\noch genomförs en samordnad\r\nlandsbygdsutveckling, som skapar\r\ngrundförutsättningar för förbättrade levnadsvillkor\r\nsåväl ekonomiskt och socialt som kulturellt.\r\nInsatserna görs inom såväl jordbruk,\r\nkommersialisering, kommunikationer, sjuk- och\r\nhälsovård som utbildning.</pre><pre>Detta projekt har ett mycket stort socialt\r\ninflytande. Bondefamiljernas totala sociala\r\nsituation har lyfts. Projektet har med andra ord fått\r\nkaraktär av landsbygdsutveckling i bästa mening.</pre><pre>Ett betydelsefullt inslag i den colombianska\r\nregeringens krig mot knarkmaffian är att strypa\r\ntillförseln av kemikalier m.m. som behövs för\r\nraffineringen. Det är en av hörnstenarna i kampen\r\nmot kokainet. Dessa lösningsmedel vållar ju\r\nenorma miljöproblem, eftersom de rinner direkt ut\r\ni naturen från alla de laboratorier som finns i\r\nAndernas djungler. De inledande\r\nraffineringsprocesserna skapar dessutom\r\nslaggämnen som också de vållar stora miljöskador.</pre><pre>Avgörande för framgång för detta biståndsprojekt\r\nsom Sverige är med och betalar, är att USA och\r\nvästvärlden slår sönder narkotikamarknaden. Så\r\nlänge som det finns en efterfrågan, som dessutom\r\nbetalar bra för sig, finns det alltid producenter och\r\ndistributörer.</pre><pre>De slutsatser som vi riksdagsledamöter drog efter\r\natt ha varit i Colombia under nästan en vecka blev\r\nföljande.</pre><pre>För det första måste hela kedjan från produktion\r\nvia distribution till konsumtion attackeras.\r\nInsatserna skall samordnas. Kampen måste vara\r\nuthållig.</pre><pre>För det andra är FN-projektet i Colombia\r\nframgångsrikt och värt fortsatt och utökat stöd\r\nunder lång tidsperiod framöver.\r\nErsättningsodlingar av detta slag är sannolikt den\r\nenda framgångsrika lösningen för Latinamerika.</pre><pre>För det tredje har multilaterala biståndsinsatser\r\nstörre förutsättningar att lyckas än bilaterala -- i\r\nvarje fall på detta område.</pre><pre>För det fjärde måste marknaden i västvärlden\r\nutrotas genom mer verkningsfulla åtgärder.\r\nLagstiftningen måste skärpas. Vi måste få striktare\r\nvårdlagar och starkare markeringar på\r\npåföljdsområdet när det gäller den lag som vi i\r\nSverige har stiftat som förbjuder konsumtion av\r\nnarkotika.</pre><pre>För det femte måste informationsinsatser och\r\nopinionsbildning förstärkas.</pre><pre>Jag vill mot denna bakgrund, och mot bakgrund av\r\natt utrikesministern nämner narkotikaproblemen i\r\nsitt interpellationssvar, ställa frågan: Delar\r\nutrikesministern de slutsatser som jag redovisade\r\nalldeles nyss? Om så är fallet: Är utrikesministern\r\ndå beredd att verka för att regeringen i sin helhet --\r\njag tänker då i synnerhet på justitie- och\r\nsocialdepartementen -- beredd att hjälpa till att\r\nförbättra situationen totalt sett ute i världen och\r\ntrappa upp kampen här i Sverige, så att vi får det\r\njag efterlyser, nämligen striktare vårdlagar samt\r\nmycket mer markerad och bestämd lagstiftning som\r\ngör att kriminaliseringen av konsumtionen blir mer\r\nverkningsfull än vad den är i dag?</pre><pre>Överläggningen var härmed avslutad.</pre><pre></pre><pre>3 § Svar på interpellation 1990/91:74 om svenskt\r\nEG-medlemskap och neutralitetsspolitiken</pre><pre>Anf. 8 Utrikesminister STEN ANDERSSON\r\n(s):</pre><pre>Herr talman! Gudrun Schyman har frågat mig hur\r\njag definierar den svenska neutralitetspolitiken i\r\ndag. Hon har också frågat mig om jag anser att den\r\nsvenska neutralitetspolitiken står i\r\növerensstämmelse med EGs beslut om att\r\nsamordna sin utrikespolitik och hur jag tror att vårt\r\nengagemang på nedrustningsområdet och i nord--\r\nsyd-frågorna skulle gå att förena med ett EG-\r\nmedlem-sskap.</pre><pre>Det har ställts många frågor om\r\nneutralitetspolitiken och Europafrågorna den\r\nsenaste tiden, här i riksdagen och i massmedia och\r\ndet är bra. Vi befinner oss nu i ett skede av snabba\r\noch omvälvande förändringar i Europa. Då är det\r\nen fördel för oss, en styrka, att vi har en livlig debatt\r\nom våra möjligheter att bidra till det europeiska\r\nsamarbetet och den gemensamma säkerheten.</pre><pre>Frunden för Sveriges utrikes- och säkerhetspolitik\r\nunder efterkrigstiden har ofta sammanfattats som\r\n''alliansfrihet i fred syftande till neutralitet i krig''.\r\nNeutralitetspolitiken bygger på en lång historisk\r\ntradition. Genom ett fast och konsekvent agerande\r\nhar vi vunnit respekt och förtroende för den i vår\r\nomvärld. På så vis har den också kunnat bidra till\r\nstabilitet och fredlig utveckling i vår del av Europa.</pre><pre>Som Gudrun Schyman själv påpekar får\r\nneutralitetspolitiken inte vara statisk eller\r\noförmögen till anspassning i en föränderlig\r\nverklighet. Aktiva insatser för avspänning,\r\nnedrustning och internationell solidaritet har\r\nvarit -- och är alltjämt -- ett viktigt inslag i vår\r\nsäkerhetspolitik. Det vore väl egentligen\r\nförunderligt om den svenska politiken inte\r\npåverkades när murarna rivs, blockmotsättningar\r\nupphör och Europas politiska karta ritas om.</pre><pre>Den centrala uppgift som vi i dag står inför i Europa\r\när att skapa ett system för gemensam säkerhet som\r\nomfattar alla länder och folk i vår världsdel. ESKs\r\nnyss avslutade toppmöte i Paris framstår härvidlag\r\nsom en vändpunkt. Fundamentet har lagts till en ny\r\nalleuropeisk säkerhets- och samarbetsstruktur, där\r\nkrig mellan stormakterna framstår som praktiskt\r\ntaget uteslutet.</pre><pre>Med denna utveckling blir Sveriges möjligheter\r\nstörre att utan förfång för neutralitetspolitiken\r\ndelta i ett närmare samarbete av även utrikes- och\r\nsäkerhetspolitisk karaktär. Det har också\r\nriksdagens utrikesutskott nyligen konstaterat.</pre><pre>Den europeiska gemenskapen och dess\r\nmedlemsländer spelar en central roll i den\r\neuropeiska samarbetsprocessen. De nya\r\ndemokratierna i Central- och Östeuropa utvecklar\r\nnu snabbt ett nära samarbete med EG. Vår\r\ndelaktighet i den fortsatta europeiska utvecklingen,\r\noch våra möjligheter att påverka den, politiskt,\r\nsocialt och ekonomiskt, skulle självfallet förbättras\r\nom vi till fullo deltog i gemenskapsarbetet. Detta är\r\nbakgrunden till regeringens värdering att ett\r\nmedlemskap i EG med bibehållen\r\nneutralitetspolitik ligger i Sveriges nationella\r\nintresse.</pre><pre>Om några veckor inleder EG-staterna sina två\r\nregeringskonferenser om politisk resp. ekonomisk\r\noch monetär union för att ytterligare förstärka\r\nsamarbetet i Gemenskapen. Egentligen är termen\r\npolitisk union missvisande. Vad det handlar om är\r\nsnarare en förstärkning av Gemenskapens\r\ninstitutioner och beslutsstrukturer.</pre><pre>Det utrikespolitiska samarbetet kommer sannolikt\r\natt utvidgas och knytas närmare till det övriga\r\ngemenskapsarbetet. Det diskuteras också om det\r\nnuvarande samrådsförfarandet skall ersättas med\r\nverklig samordning på vissa områden. Från vissa\r\nhåll har tankar t.o.m. framförts om att bygga ut\r\nsamarbetet i riktning mot en försvarspolitisk roll,\r\nmen detta har också stött på kategoriskt motstånd\r\nfrån andra medlemsstater.</pre><pre>Jag har haft många samtal med ledande företrädare\r\nför en rad EG-länder under de senaste veckorna\r\noch månaderna. De har alla berättat om ett oerhört\r\nspännande arbete med att skapa\r\nsamarbetsstrukturer som är anpassade till\r\nGemenskapens roll i det nya Europa. Samtidigt har\r\njag fått det alldeles klara intrycket att de nu\r\nförestående regeringskonferenserna inte kommer\r\natt öppna dörren för ett militärt samarbete eller\r\nbindande beslut i centrala säkerhetspolitiska\r\nfrågor.</pre><pre>Förutsättningarna för ett medlemskap i EG måste\r\nprövas mot förändringarna i Europa och\r\nutvecklingen i Gemenskapen. Samtidigt förblir,\r\nockså med det nya läget i Europa,\r\nneutralitetspolitiken en grundläggande faktor för\r\nvår utrikes- och säkerhetspolitik.</pre><pre>Jag bedömer det som sannolikt att vi, med\r\nbibehållen neutralitetspolitik, kommer att kunna ta\r\nsteget till medlemskap i EG. Men ett beslut att göra\r\ndet måste, som utrikesutskottet har påpekat i sitt\r\nbetänkande om Sverige och den västeuropeiska\r\nintegrationen, bygga på en samlad bedömning av\r\nde utrikes- och säkerhetspolitiska faktorerna, i\r\nvilken givetvis ingår utvecklingen inom EG.</pre><pre>Ytterst handlar det om vår vilja att bidra till den nya\r\neuropeiska samarbetsordningen och om vår\r\nförmåga att påverka vår omgivning. Jag ser det som\r\nnaturligt att vi aktivt medverkar i samarbetet när vi\r\nkan göra det, inte minst för att också där verka för\r\nvidare mål om internationell solidaritet och\r\nsamverkan -- Gudrun Schyman nämner två sådana\r\nmål; nedrustning och solidariteten i ett nord --syd-\r\nperspektiv.</pre><pre>Vi har ett viktigt bidrag att lämna till Europas\r\nutveckling och till vårt gemensamma stöd till\r\nutvecklingen i andra delar av världen. Det gör vi\r\nbäst genom att delta så fullt och aktivt som möjligt\r\ni de organisationer som bär upp det europeiska\r\nsamarbetet.</pre><pre>Anf. 9 GUDRUN SCHYMAN (v):</pre><pre>Herr talman! Jag kan konstatera att\r\nutrikesministern och jag är överens om en del\r\nsaker, nämligen att det är bra att vi för en\r\ndiskussion om neutralitetspolitiken och att det\r\nbehövs en ny definition av neutralitetspolitiken,\r\nbåde i vad gäller dess funktion i Europa och i\r\nvärlden i övrigt. Vi är inte överens om vad EG har\r\nför roll i de andra strävanden som vi är överens om,\r\nnämligen målet med en ny världsordning med fred\r\noch nedrustning i världen.</pre><pre>Jag gör inte samma bedömning som\r\nutrikesministern gör om vad EG kommer att bli.\r\nJag tycker inte att talet om EG som en politisk\r\nunion är missvisande, och jag tycker inte heller att\r\ndet finns något som talar för att planerna på att den\r\npolitiska unionen också kommer att utveckla sig till\r\nen säkerhetspolitisk och försvarspolitisk union är\r\nfelaktiga. Det finns mycket som talar för att det\r\nkommer att bli så.</pre><pre>Jag vill ställa några frågor till utrikesministern med\r\nutgångspunkt i de traktat och de paragrafer som\r\nredan finns inom EG och med utgångspunkt i de\r\nuttalanden som har gjorts under den senaste tiden.\r\nDen ena frågan gäller Kol- och stålunionens stadgar\r\n59:3 som EG-medlemmar måste underkasta sig.\r\nDär framgår det att centrala EG-beslut gäller alla.\r\nDet handlar om allokering av Gemenskapens\r\nresurser i fall av allvarlig brist på någon produkt\r\ninom dess jurisdiktion. Det innebär att en EG-\r\nmedlem i kris eller krigstid kan tvingas leverera\r\nstrategiska varor till annan EG-medlem på ett sätt\r\nsom jag menar står i strid med Haagkonventionen\r\nom neutrala staters beteende. Jag vet inte om\r\nutrikesministern anser att detta är förenligt med\r\nneutralitetspolitik. Enligt Euratoms stadgar, § 52,\r\när EG-medlem förpliktigad att underkasta sig\r\nEuratoms gemensamma försörjningspolitik och\r\noptionsprivilegium beträffande malm, råvaror och\r\nspeciellt klyvbart material. Det innebär att det\r\nknappast, enligt min uppfattning är förenligt med\r\nen trovärdig neutralitetspolitik såsom den är\r\ndefinierad i Haagkonventionen. Det kan knappast\r\nheller stämma med den svenska uppfattningen om\r\natt kärnvapen skall förbjudas och att kärnkraften\r\nskall avvecklas. Tycker utrikesministern att detta är\r\nförenligt med den svenska neutralitetspolitiken?</pre><pre>När det gäller frågan om politisk union vill jag\r\nframhålla vad EG-kommissionens ordförande\r\nJacques Delors har sagt för EG-parlamentet. Han\r\nhävdar att det kommer att bli en chock för\r\nmedlemmarna i de nationella parlamenten när det\r\ngår upp för dem att 80 % av all ekonomisk, social\r\noch skatteteknisk lagstiftning inom de kommande\r\ntio åren kommer från EG och inte från de\r\nlagstiftande församlingarna i medlemsländerna.\r\nDetta är ett uttryck för just den politiska union som\r\nman nu är i färd med att förverkliga.</pre><pre>Vidare har vi frågan om det också skall bli en\r\nförsvarspolitisk union. Det är många som har\r\nuttalat att det är naturligt att en sådan politisk\r\nunion också följs av en samordning av säkerhets-\r\noch försvarsfrågorna och en samordning av de\r\nmilitära styrkorna. Jaceues Delors sade också i\r\nseptember i en intervju i tidningen Liberation att\r\nGulfkrisen utgör en klar appell för ett\r\nFörsvarseuropa. Den visar att det har varit\r\nönskvärt att gemenskapen skaffat sig en\r\ninterventionsstyrka. Vidare frågade han om det är\r\nmöjligt att diskutera en politisk union och\r\ngemensamt handlade i utrikespolitiska frågor utan\r\natt ta upp säkerhets- och försvarsfrågorna.</pre><pre>Samma månad sade EGs ministerråd i ett\r\ndokument om Gulfkrisen att Europeiska\r\ngemenskapen och dess medlemsstater redan har\r\nklart deklarerat att man betraktar alla\r\naggressionshandlingar mot ett eller flera av\r\nmedlemsländerna som handlingar riktade mot\r\nsamtliga.</pre><pre>I Svenska Dagbladet samma månad konstaterade\r\nJacques Delors att EG borde skaffa sig en militär\r\ninsatsstyrka. Enligt Delors måste man förhindra att\r\nkonflikter blossar upp i tredje världen, och därför\r\när en EG-insatsstyrka inte bara nödvändig utan\r\nockså en logisk följd av utvecklingen.</pre><pre>Vi kan i nr 37 i tidningen Från Riksdag  &amp; \r\nDepartement läsa en intervju med EG-\r\nambassadören i Sverige Ivo Dubois. På frågan hur\r\npass troligt det är att EG verkligen får en egen\r\nmilitär organisation svarar han: ''EG kommer att få\r\nen militär organisation som komplement till sin\r\ngemensamma utrikes- och säkerhetspolitik, men\r\ndet kommer att ta tid. Målet är en federation.''</pre><pre>Det är många som har uttryckt samma sak. När\r\nman talar med företrädare för EG och när man\r\ntalar med personer i Bryssel om den här\r\nutvecklingen anses detta vara en självklarhet,\r\nprecis som det alltid har varit en självklarhet att\r\nekonomiska stormakter också skaffar sig en\r\nförsvars- och utrikespolitiskt verksam gren. Så har\r\ndet alltid sett ut i historien. Jag kan inte förstå vad\r\ndet är som gör att utrikesministern inte tror att\r\ndetta skall bli verklighet, när den historia vi har\r\nbevittnat det senaste halvåret visar precis på att\r\ntankarna på den monetära och ekonomiska\r\nunionen har pressats fram med utgångspunkt i\r\nutvecklingen i Östeuropa. Det som har hänt i\r\nGulfen har resulterat i att dessa frågor har kommit\r\nupp på dagordningen tidigare. Det EG som Sverige\r\nskall ansluta sig till som medlem, om det går som\r\nbl.a. regeringen vill, är inte dagens EG utan det\r\nframtida EG som är just det EG som jag har talat\r\nom. Jag kan inte förstå hur detta inte skulle kunna\r\nbli verklighet. Vad är det som talar för att detta inte\r\nkommer att bli verklighet?</pre><pre>Anf. 10 MARGARETHA AF UGGLAS\r\n(m):</pre><pre>Herr talman! Det är medlemsländerna som\r\nbestämmer EGs utveckling. Därför är det betydligt\r\nviktigare att tala och lyssna till vad som sägs i de\r\nolika huvudstäderna i medlemsländerna än att\r\nlyssna på olika enskilda uttalanden av nog än så\r\nviktiga kommissionärer i Bryssel.</pre><pre>Till skillnad från Gudrun Schyman delar jag i\r\nhuvudsak utrikesministerns bedömningar i hans\r\nsvar på Gudrun Schymans interpellation. Men jag\r\nönskar dock att det hade funnits en större betoning\r\noch framför allt en klar utsaga att grunden för EGs\r\ntillkomst är själva strävan efter fred i Europa. EG\r\ntillkom ju efter det fruktansvärda andra\r\nvärldskriget som en klar politisk viljeyttring av\r\nledande framstående politiker i Europa: aldrig\r\nmera krig mellan broderfolken. Denna fredstanke\r\nhar vi i Sverige all anledning att dela och sluta upp\r\nkring. Denna fredstanke är även i dag så kolossalt\r\nviktig för Central- och Östeuropa, där konflikter\r\nmellan människor och folk har fått ligga olösta\r\nunder förtryckets stela yta och nu gör sig märkbara.\r\nOckså för folken i Centrala- Östeuropa är det\r\neuropeiska samarbetet, den europeiska\r\nintegrationen, ett hopp och en möjlighet att kunna\r\növervinna de konflikter som är olösta. Jag tycker\r\natt det är beklagligt att Gudrun Schyman inte alls\r\nkan se detta och den möjlighet som det innebär för\r\nde nya demokratierna i Centraleuropa.</pre><pre>EG med sin styrka och den möjlighet till ekonomisk\r\nutveckling och tillväxt är också hoppet för folken i\r\nCentral- och Östeuropa om att få hjälp i de stora\r\nsvårigheter som nu väntar dem och som jag tror att\r\nvi här i Sverige långsamt kommer att bli allmera\r\nmedvetna om. EG har en mycket stor roll att spela\r\ni det avseendet.</pre><pre>Jag tycker för min del att det vore tragiskt om det\r\nfredsälskande Sverige inte skulle få en möjlighet att\r\nfullvärdigt kunna bidra till detta nya fredliga\r\nEuropa, samarbetet med uppbyggandet av det nya\r\nfredliga Europa.</pre><pre>I ett hänseende håller jag dock med Gudrun\r\nSchyman. Jag tycker att det är litet slarvigt uttryckt\r\ni utrikesministern svar, att termen politisk union är\r\nmissvisande. Termen politisk union har funnits med\r\nmycket länge, även i EG-bygget, som något slags\r\nmål. Det har aldrig definierats. Det något slags mål\r\noch begrepp som talar om åt vilket håll man siktar.\r\nLångsamt fyller man termen med innehåll. Det går\r\nstegvis. EG är traktatbundet. Det är möjligt att se\r\nvar EG står i dag. Det är faktiskt möjligt att med\r\nen viss sannolikhet redan i dag överblicka vart EG\r\nkommer att gå.</pre><pre>Jag delar utrikesministerns bedömning att vi\r\nkommer att se ett förstärkt utrikespolitiskt\r\nsamarbete. Det kommer att fortsätta att i huvudsak\r\nvara av mellanstatlig karaktär, dvs.\r\nkonsensusprincipen kommer att vara vägledande.\r\nNär det gäller militära frågor eller militärpolitik\r\nkommer det alliansarbete som bedrivs inom Nato\r\natt fortsätta att ta hand om de frågorna. Vi har även\r\nden västeuropeiska unionen där bara en del av EG-\r\nstaterna är med. Även där finns ett instrument.</pre><pre>Jag menar således att allt i dag talar för att det\r\nresultatet av regeringskonferenserna -- vilket vi nog\r\nkommer att få ökad klarhet under december och\r\nframför allt under nästa halvår -- kommer att\r\ninnebära att vad min partiordförande kallar den\r\nhårda kärnan i den svenska neutralitetspolitiken\r\nkommer att kunna förenas med ett medlemsskap i\r\nEG.</pre><pre>Överläggningen var härmed avslutad.</pre><pre>4 § Svar på interpellation 1990/91:89 om\r\nBoforsaffären</pre><pre>Anf. 11 Utrikesminister STEN ANDERSSON\r\n(s):</pre><pre>Herr talman! Jag måste erkänna att jag blev litet\r\nbesviken. Jag hade räknat med ett meningsutbyte\r\nmellan Gudrun Schyman och Margaretha af\r\nUgglas, men det får vi väl ta en annan gång.</pre><pre>Gudrun Schyman har med anledning av en\r\nnyutkommen bok ställt ett antal frågor till mig som\r\nhar anknytning till Bofors kontrakt med Indien om\r\nfälthaubitssytem FH 77 B.</pre><pre>I ett interpellationssvar till Per Gahrton den 1\r\ndecember 1989 har jag gett en utförlig redogörelse\r\nför regeringens befattning med Bofors haubitsaffär\r\nmed Indien. Vid en offentlig utfrågning i\r\nkonstitutionsutskottet den 3 april i år har jag vidare\r\nredovisat de personliga kontakter jag haft i detta\r\närende. Jag utgår från att Gudrun Schyman har\r\ntagit del av dessa redogörelser, varför jag här kan\r\nfatta mig ganska kort.</pre><pre>Gudrun Schyman frågar vilka indikationer som\r\nfanns inom UD i augusti 1987 om att\r\nprovisionspengar gått tillbaka till Boforscheferna\r\nsjälva. Svaret är alldeles klart. Några sådana\r\nuppgifter har varken då eller senare varit kända för\r\nUD. Någon anledning att vidarebefordra sådana\r\nuppgifter till svensk polismyndighet har således inte\r\nförelegat.</pre><pre>Som jag sade i konstitutionsutskottet den 3 april\r\nfick vi i september 1987 på omvägar höra att\r\npremiärminister Rajiv Gandhi skulle ha förklarat\r\nsig nöjd med de uppgifter som Bofors då hade\r\nlämnat. Jag är förhindrad att här gå in på hur vi fick\r\ndenna information.</pre><pre>Herr talman! Detta är kanske mot reglerna, men\r\njag fick just nu ett så pass glädjande meddelande att\r\njag ändå vill vidarebefordra det till kammaren.\r\nSamtliga Bagdadsvenskar lyfte 11.05 lokal tid, dvs.\r\n09.05 svensk tid. De landar på Arlanda strax före\r\nkl. 16.00. Jag är övertygad om att alla här och att\r\nhela svenska folket fylls av glädje och lättnad på\r\nsamma sätt som jag gör.</pre><pre>I den bok av Henrik Westander som Gudrun\r\nSchyman refererat till, citeras åtskilliga uppgifter\r\nsom uppges vara hämtade från sekretessbelagda\r\nUD-handlingar. Jag kan inte här kommentera\r\ninnehållet i bilagorna i Westanders bok av\r\nsekretesskäl. Jag vill dock bekräfta att jag hade ett\r\nandra möte med biträdande indiske\r\nutrikesministern Natwar Singh i New York den 30\r\nseptember 1987. Detta ledde till att jag vid\r\nåterkomsten till Sverige ånyo uppmanade Nobel\r\nIndustriers koncernchef Anders Carlberg att se till\r\natt Bofors lämnade alla de uppgifter till den indiska\r\nregeringen som denna krävde.</pre><pre>Gudrun Schyman frågar varför regeringen inte\r\n''korrigerade de av Bofors lämnade uppgifterna om\r\natt mutor och mellanhänder aldrig förekommit''.\r\nFrågan bottnar i ett missförstånd. Regeringen\r\ndeltog inte i affärskontakterna mellan Bofors och\r\nden indiska regeringen och var ingen part i affären,\r\nvilket jag och utrikeshandelsminister Anita Gradin\r\nunderstrukit i ett otal sammanhang. Jag och andra\r\nregeringsföreträdare har vidtagit stora\r\nansträngningar för att få den s.k. Boforsaffären\r\nuppklarad. Något ansvar för de uppgifter som\r\nBofors lämnat till de indiska myndigheterna kan vi\r\ndock inte ta.</pre><pre>Anf. 12 GUDRUN SCHYMAN (v):</pre><pre>Herr talman! Låt mig få börja med att säga att jag\r\nuttrycker samma glädje som Sten Andersson när\r\ndet gällder Bagdadsvenskarna.</pre><pre>Låt mig också få säga till Sten Andersson, som\r\nuttryckte sin besvikelse över att han inte fick höra\r\npå ett meningsutbyte över mellan Margaretha af\r\nUgglas och mig, att jag är djupt besviken över att\r\ndet inte blev något meningsutbyte mellan\r\nutrikesministern och mig. Det är ganska\r\nupprörande och nonchalant att å ena sidan säga att\r\nman välkomnar den här debatten -- den är\r\nverkligen välkommen med tanke på den politiska\r\nsituationen i landet i dag -- och å andra sidan inte\r\ngå upp och diskutera och bemöta frågan. Det är\r\nhäpnadsväckande och fruktansvärt nonchalant. Jag\r\nkan inte förstå hur man kan uppföra sig på det sättet\r\nsom ansvarig minister i dessa frågor.</pre><pre>Så till denna fråga där jag hoppas kunna få ett mera\r\nupplyftande och fruktbart meningsutbyte. Jag är\r\ninte nöjd med interpellationssvaret och vill därför\r\nställa flera frågor. Våren/sommaren 1987 begärde\r\nutrikesministern att Bofors skulle berätta vilka som\r\nhar tagit emot Boforspengar. Gång på gång\r\nframfördes detta. I olika tal i olika sammanhang\r\nsade utrikesministern att vapenbyken skulle\r\ntvättas. Det gjordes en ganska stor affär av detta\r\npolitiskt.</pre><pre>I interpellationssvaret bekräftar utrikesministern\r\natt han träffade Indiens biträdande utrikesminister\r\nNatwar Singh den 30 september 1987. Enligt boken\r\nsom jag har refererat till i interpellationen\r\nmeddelade Natwar Singh att Bofors väntades\r\nlämna mer information som sannolikt skulle vara,\r\nenligt ett dokument i boken, besvärande för både\r\nIndien och Sverige. Jag har frågat vad som\r\negentligen menas med det. Det står nämligen inte\r\nbesvärande för Bofors utan för Indien och Sverige.</pre><pre>Det här följdes av att utrikesministern kallade till\r\nsig Anders Carlberg och frågade honom om\r\nkongresspartiet hade tagit emot pengar. Sedan\r\ntystnade kritiken mot Bofors och övergick snarare\r\ntill någon form av försvar för Bofors agerande. I\r\nt.ex. ett KU-förhör sade utrikesministern i april\r\n1990 att det ännu inte fanns något som bevisade att\r\ndet skulle ha förekommit något otillbörligt\r\nförfarande när det gäller mellanhänder. Detta sägs\r\ntrots att Gandhi och Palme i oktober 1985 hade\r\nkrävt att Bofors skulle ta bort alla mellanhänder.\r\nTre veckor senare, i november samma år, skrev\r\nBofors kontrakt med en helt ny mellanhand som\r\nskulle få 3 % av kontraktsvärdet. Samtidigt sade\r\nutrikesministern att det inte är bevisat att Bofors\r\ngjort något otillbörligt.</pre><pre>En annan sak som jag vill ta upp igen är den RRV-\r\nrapport som har varit hemligstämplad och där det\r\nframgår att merparten av provisionen har gått till\r\nett företag som kontrollerades av en indier. Det\r\nvisste alltså den svenska regeringen. Samtidigt ljög\r\nBofors och sade att man inte hade betalat ut pengar\r\ntill någon indier. Det var ett påstående som\r\nupprepades av Rajiv Gandhi i massmedia i både\r\nIndien och Sverige. Jag ställer åter frågan: Varför\r\nteg den svenska regeringen om detta?</pre><pre>En annan oklarhet i Indienaffären gäller den förre\r\nbrittiske premiärministern Edward Heath. Vilken\r\nroll hade han egentligen? Enligt KU-förhören\r\nmeddelade han ett besked från Gandhi om att\r\nGandhi var nöjd med den information som Bofors\r\nhade lämnat. Jag har i interpellationen frågat vem\r\ndet här beskedet lämnades till. Det har jag inte fått\r\nnågot svar på. Jag undrar varför Sten Andersson är\r\nförhindrad att ge svar på den frågan.</pre><pre>I boken sägs det att Heath antagligen arbetade på\r\nuppdrag av Bofors mellanhänder och att hans syfte\r\nvar att mörklägga den här affären. Jag ställer\r\nnaturligtvis frågan: Reagerade inte Sten Andersson\r\növer att Heath plötsligt dök upp i Boforsaffären?\r\nVad hade han egentligen med saken att göra?</pre><pre>Jag skall summera de här nya frågorna som jag\r\nhoppas att jag får ett svar på eller åtminstone\r\nkommentarer till varför jag inte får svar. Är det\r\nriktigt att Natwar Singh den 30 september 1987 sade\r\natt Bofors förväntades lämna uppgifter som\r\nsannolikt skulle vara besvärande för både Indien\r\noch Sverige? Hur reagerade utrikesministern på det\r\nhär beskedet, och var det detta besked som var\r\nanledningen till att Anders Carlberg två dagar\r\nsenare fick frågan om det hade gått pengar till\r\nkongresspartiet? Varför upplyste inte den svenska\r\nregeringen inte den indiska regeringen om vad som\r\nstod i RRV-rapporten, som ju klart och tydligt\r\nvisade att Bofors ljög om frågan om\r\nmellanhänderna?</pre><pre>Slutligen vill jag fråga: Anser utrikesministern\r\nfortfarande att det ännu inte är bevisat att Bofors\r\nagerat felaktigt när företaget tre veckor efter sitt\r\nlöfte om att det inte skulle förekomma\r\nmellanhänder tecknade ett nytt kontrakt med\r\nmellanhänder? Anser utrikesministern fortfarande\r\natt Bofors har agerat på ett tillbörligt sätt, eller vill\r\nSten Andersson i dag ta tillfället i akt att rikta kritik\r\nmot Bofors? Anser Sten Andersson att den här\r\nvapenbyken nu är tvättad? Om inte, vad tänker\r\nSten Andersson göra för att få den tvättad?</pre><pre>Anf. 13 Utrikesminister STEN ANDERSSON\r\n(s):</pre><pre>Herr talman! Jag tycker mycket om människor,\r\näven riksdagsledamöter, som är så hetlevrade. Det\r\nvar verkligen inte meningen att reta upp Gudrun\r\nSchyman. Det var heller inte min mening att vara\r\nnonchalant genom att låta bli att svara i den\r\nföregående debatten. Jag gjorde en taktisk miss.\r\nJag trodde nämligen att det skulle bli ett\r\nmeningsutbyte mellan Gudrun Schyman och\r\nMargaretha af Ugglas som jag skulle kunna haka\r\npå. Därmed var den frågan avklarad.</pre><pre>Jag skall kommentera detta och göra det så öppet\r\nsom det någonsin är möjligt att göra. Först och\r\nfrämst är det riktigt att jag har sagt, och upprepat\r\nmånga gånger, att vapenaffärsbyken skall tvättas\r\nordentligt och offentligt. När jag sade det första\r\ngången visste vi inte hur många trasor det fanns i\r\nden här byken. Sedan har den ena trasan efter den\r\nandra kommit fram. Men jag menar fortfarande\r\nallvar med det som jag har sagt. Det är inte tomma\r\nord.</pre><pre>Själva vapenaffärerna som sådana eller\r\nförmedlandet och prövningen av dem ligger inte\r\nunder mitt ansvar annat än ur säkerhetspolitisk och\r\nutrikespolitisk aspekt, vilket är viktigt nog. Men jag\r\nhar ändå mycket starkt engagerat mig i regeringens\r\nansträngningar att skapa största möjliga klarhet\r\nbåde om olika uppgifter om oegentlig vapenexport\r\noch om hur Bofors Indienaffär har gått till. Jag skall\r\nrekapitulera några av dessa åtgärder och vara så\r\nöppen som det går att vara utan att bryta mot\r\nsekretessbestämmelserna.</pre><pre>På mitt initiativ tillsattes medborgarkommissionen\r\ni april 1987. Den fick fri tillgång till all\r\ndokumentation som vi har på\r\nutrikesdepartementet. I maj samma år fattade\r\nregeringen det egentligen unika beslutet att låta\r\nriksrevisionsverket gå igenom Bofors\r\ninternationella betalningar, trots att det inte förelåg\r\nden minsta misstankte om brott i Sverige. Det var\r\nalltså en unik åtgärd. Den handlingen var i och för\r\nsig föremål för både utrikessekretess och\r\naffärssekretess. Vi beslöt att släppa\r\nutrikessekretessen för att ge den indiska regeringen\r\nså mycket information som möjligt, medan vi\r\ndäremot inte släppte affärssekretessen med hänsyn\r\ntill inte i första hand Bofors utan till alla svenska\r\nexportföretag som har att lämna uppgifter som de\r\ninte vill ha ut till riksbanken.</pre><pre>Det är riktigt att regeringen sedan enträget\r\nuppmanat Nobel Industrier att svara på de frågor\r\nsom har ställts om haubitsaffären, i första hand\r\ngivetvis frågorna från Indiens regering. Det är alltså\r\nmotparten i affären. Den andra parten är Bofors\r\noch inte den svenska regeringen. I månadsskiftet\r\naugusti--september tog jag själv kontakt med\r\nNobelledningen. Det har fått den här konspirativt\r\nlagde författaren att dra felaktiga slutsatser. Jag\r\nskall tala om precis vad som hände.</pre><pre>Den 25 augusti begärde den biträdande indiske\r\nutrikesministern Natwar Singh ett samtal mellan\r\nfyra ögon då vi bevistade generalförsamligens möte\r\ni New York. Det blev några fler ögon, men vi fick\r\nett samtal. Han gjorde då alldeles klart för mig att\r\ndet var ett önskemål från Rajiv Gandhi att Sverige\r\ninom en vecka skulle se till att de begärda\r\ninformationerna lämnades, annars skulle det\r\nallvarligt påverka relationerna mellan Sverige och\r\nIndien. Det är från detta tillfälle som uttrycket\r\nbesvärande för Indien och Sverige kommer. Det\r\nvar vad som sades vid det tillfället.</pre><pre>Det ledde till att jag omedelbart efter att jag hade\r\nkommit hem tog kontakt med Anders Carlberg,\r\nchefen för Bofors. Jag kallade upp honom till\r\nutrikesdepartementet. Vi möttes den 28 augusti.\r\nJag sade till honom att det låg i både Sveriges och\r\nföretagets intresse att dessa uppgifter lämnades.\r\nOch vid ett TV-framträdande som vi hade\r\ntillsammans i Helsingfors pressade jag honom, och\r\nhan lovade att Bofors skulle lämna uppgifterna.\r\nDet skedde också. Man skickade en delegation till\r\nIndien.</pre><pre>Det var efter det delegationsbesöket och de\r\nuppgifter som då lämnades som det på flera olika\r\nsätt, genom den indiske ambassadörens sätt att\r\nuppträda och tala till oss, genom ett BBC-program\r\ni England och genom detta meddelande via en\r\nprivatperson i Sverige, som jag fick reda på att\r\nHeath också hade medverkat. Hur Heath hade\r\nkommit in i detta har jag inte den minsta aning om.\r\nJag bara konstaterar att vi fick det meddelandet.\r\nOch det har inte den minsta betydelse för\r\nbedömningen av fallet vem denna privatperson var.</pre><pre>Min taletid är slut, men jag har mer att säga, så om\r\nGudrun Schyman så vill vara snäll och gå upp i\r\ntalarstolen så får jag möjlighet att återkomma.</pre><pre>Anf. 14 GUDRUN SCHYMAN (v):</pre><pre>Herr talman! Jag skall inte göra samma taktiska\r\nmiss som Sten Andersson och sitta kvar i bänken.\r\nJag undrar bara vilken taktik det var. Jag ser Sten\r\nAndersson som en mycket slipad politiker som har\r\nvarit med i politiken betydligt längre än jag. Man\r\nkan verkligen undra vilken taktik som ligger\r\nbakom, men vi kan ha den debatten vid ett annat\r\ntillfälle och hoppas på ett bättre resultat.</pre><pre>Uttalandet om att byken skall tvättas ordentligt och\r\noffentligt vet jag att Sten Andersson har upprepat\r\nvid flera tillfällen. En anledning till att detta\r\nuttalande inte är trovärdigt är att man inte ville\r\nlämna ut RRV-rapporten. Jag har diskuterat den\r\nvid många tillfällen här i kammaren, både med Sten\r\nAndersson och med Anita Gradin, och jag har\r\nundrat och förundrat mig över att inte regeringen\r\nhar varit villig att släppa på affärssekretessen. Jag\r\nhar flera gånger uttalat att det är ett tydligt exempel\r\npå vems intressen man företräder i den här affären.</pre><pre>Sten Andersson säger att det är viktigt att behålla\r\naffärssekretessen eftersom den gäller för alla\r\nexportföretag och att man annars skulle mista sin\r\ntrovärdighet i alla exportföretags ögon. Jag tycker\r\ninte att det är ett hållbart resonemang eftersom det\r\nhär är en exceptionell affär där man har all\r\nanledning att befara olagligheter och\r\noegentligheter. Affären kom att utspelas på så hög\r\nnivå -- det handlar om regeringars fall -- att det finns\r\nall anledning att vidta extraordinära åtgärder.\r\nDessa extraordinära åtgärder kunde ingen annan\r\nän den svenska regeringen vidta.</pre><pre>Det här har varit föremål för prövning i\r\nkonstitutionsutskottet vilket har lett till att\r\nregeringen senare har lämnat ut rapporten. Jag\r\nanser att det borde dra eftertankens kranka\r\nblekhets skimmer över debatten. Jag vet också att\r\ndet finns en stor opinion utanför den här\r\nförsamlingen och utanför regeringen som har ställt\r\nsig mycket frågande till hanteringen.</pre><pre>Sedan vill jag ta upp frågan om samtalen med\r\nNatwar Singh och inkallandet av Anders Carlberg.\r\nJag delar inte utrikesministerns uppfattning om att\r\nförfattaren är konspiratorisk. Jag tycker att han,\r\nmed samma glöd som Sten Andersson säger sig ha\r\nnär det gäller att tvätta vapenbyken offentligt och\r\nordentligt, gett sig i kast med dessa uppgifter.\r\nFrågan kvarstår ändå: Varför ställdes frågan till\r\nAnders Carlberg huruvida pengarna hade gått till\r\nkongresspartiet? Vad har den diskussionen med det\r\nhela att göra?</pre><pre>Jag vill naturligtvis ställa fler frågor, och det får jag\r\ngöra efter det att Sten Andersson i nästa inlägg har\r\nsvarat på mina tidigare frågor.</pre><pre>Anf. 15 Utrikesminister STEN ANDERSSON\r\n(s):</pre><pre>Herr talman! Jag vet inte om vi skall fortsätta\r\ndiskussionen om nonchalans och taktisk miss. Jag\r\nskall öppet erkänna att jag såg fram mot ett\r\nupplivande meningsutbyte mellan Gudrun\r\nSchyman och Margaretha af Ugglas, men det kom\r\naldrig. Det var det som var misstaget från min sida.\r\nDet var ingen ovilja att ge mig in i debatten.</pre><pre>Gudrun Schyman talar om eftertankens kranka\r\nblekhet. Det är egendomligt, för vi har haft många\r\nfrågestunder och interpellationsdebatter om det\r\nhär, men ibland hjälper inte lektioner. Vi har talat\r\nom precis vad det var som föranledde regeringen att\r\ninte häva affärssekretessen. Svenska exportföretag\r\nhar inte någon skyldighet -- det är inte lagligt\r\nreglerat -- att lämna uppgifter om sina\r\nutlandsaffärer, men de lämnar ändå uppgifter. De\r\nskulle aldrig lämna uppgifter om de befarade att de\r\nskulle offentliggöras.</pre><pre>Det är en helt annan sak om man misstänker\r\nolagligheter, för då kommer åklagaren in i bilden.\r\nDå hävs självfallet affärssekretessen. Att vi sedan\r\nändå hävde den i det här fallet berodde på att\r\nuppgifterna redan hade kommit ut och då fanns det\r\ningen anledning att låtsas att det fortfarande var\r\nhemligt.</pre><pre>När det gäller författaren har jag respekt för hans\r\nvilja att blotta sanningen, men jag ger inte vika en\r\ntum från omdömet att han är något konspirativt\r\nlagd. En del av hans arbeten betalas dessutom av\r\nUD. Vi lever egentligen i ett underbart land.</pre><pre>Jag kan tala om -- det var uppe på listan förrut --\r\natt en åtgärd som jag personligen bidrog till var att\r\nutreda krigsmaterielinspektörens fögderi. Jag satte\r\nen av de bästa ambassadörerna på uppgiften. Han\r\nvisade då -- det kan jag egentligen inte tala om för\r\ndet är litet genant, men det är så få här i\r\nkammaren -- att Svenska Freds, som Henrik\r\nWestander tillhör, får anslag av UD. Det tycker jag\r\nSvenska Freds skall ha för att granska vårt fögderi,\r\nbl.a. i det här ärendet.</pre><pre>Föreningen fick tillräckligt stora anslag för att\r\nkunna köpa utländsk litteratur där man försöket\r\nkartlägga vad som sker på vapenaffärsområdet.\r\nOrganisationen fick så stora anslag att hade större\r\nförutsättningar än krigsmaterielinspektören att\r\nfölja vad som hänt. Det ändrade vi naturligtvis\r\nomedelbart, samtidigt som vi såg till att en av våra\r\nallra bästa ambassadörer blev\r\nkrigsmaterielinspektör.</pre><pre>Varför frågade jag om pengarna, undrade Gudrun\r\nSchyman. Jag skall berätta öppet om det också. Jag\r\ntog upp frågan med Anders Carlberg den 28 augusti\r\n1987. Jag hade aldrig träffat honom tidigare.\r\nGenom att jag i mitt långa politiska liv har haft\r\nmångsidig och mångfaldig beröring med människor\r\nsom jag inte har känt tidigare har jag fått en ganska\r\nstor människokännedom. Jag sade till honom att\r\njag har kommit till den slutsatsen att han verkligen\r\nförsöker klara upp den här affären och om jag har\r\nmisstagit mig så måste han vara en av de största\r\nskojare som jag träffat.</pre><pre>Jag ställde honom också vid ett tillfälle inför\r\npåståendet -- ibland är det så att raka och till hälften\r\noförskämda frågor kan få en människa att blotta\r\nsig -- att det förekom rykten om pengar som hade\r\nlämnats till kongresspartiet. Jag hade inte det\r\nminsta belägg för, och inte har jag det nu heller, att\r\nnågot sådant hade förekommit.</pre><pre>Det här har Henrik Westander tagit fasta på och\r\ngjort ett stort nummer av. Så ligger det till och inte\r\npå något annat sätt.</pre><pre>Anf. 16 GUDRUN SCHYMAN (v):</pre><pre>Herr talman! Eftersom tiderna för inlägg blir\r\nkortare och kortare så lämnar vi själva tekniken om\r\ndebattritualerna.</pre><pre>Sten Andersson säger att om det föreligger\r\nolagligheter så finns det anledning att ingripa. Man\r\nkan väl åtminstone tala om oegentligheter i den här\r\nfrågan. Jag menar att det finns anledning att ingripa\r\nnär oegentligheterna leder till katastrofala sådana\r\nkonsekvenser som i det här fallet och när det fanns\r\nuttryckliga krav från den indiska regeringen att få\r\nse på dessa uppgifter. Sten Andersson säger att man\r\nhävde sekretessen, eftersom uppgifterna i alla fall\r\nhade kommit ut. Det gjorde man ju inte till en\r\nbörjan. Uppgifterna publicerades i bl.a. Dagens\r\nNyheter och man vägrade hårdnackat att lämna ut\r\nuppgifterna. Det var först efter en behandling i\r\nkonstitutionsutskottet som regeringen fick klart för\r\nsig att man borde ha lämnat ut dem, vilket den då\r\nockså gjorde,efter det att en majoritet av\r\nkonstitutionsutskottets medlemmar sade att det här\r\nborde man ha lämnat ut.</pre><pre>När det gäller frågan om anslag till\r\nfredsorganisationer, till Svenska Freds- och\r\nskiljedomsföreningen, tycker jag att det är alldeles\r\nutmärkt att vi har den ordningen i Sverige. Den\r\nskall vi vara rädda om, och vi skall försöka sprida\r\nden internationellt. Det tror jag vi är rörande\r\növerens om. Att man i detta fall fick möjligheter att\r\nköpa in bättre information än KMI visar att de\r\nfristående -- utanför regeringen -- som aktivt\r\narbetar med de här frågorna prioriterar\r\nannorlunda. De tycker att vapenexportfrågan är av\r\nså stor vikt att man vill satsa mycket pengar och\r\nresurser på den, vilket man inte tyckte inom\r\nregeringskansliet under lång tid.</pre><pre>Man lät det hela gå med vänster hand. Det föregick\r\nockså en mängd oegentligheter där. Hade inte\r\nfredsorganisationerna funnits och rotat i de här\r\nvapenexportaffärerna, skulle det vara mycket som\r\ninte kom fram. Vi kan väl vara överens om att de\r\nhar gjort ett mycket bra jobb. De har även hjälpt\r\nregeringskansliet på traven, så egentligen borde de\r\nkanske få ännu mera pengar.</pre><pre>En fråga kvarstår ändå, utrikesministern:</pre><pre>Tycker utrikesministern fortfarande att det inte är\r\nbevisat att Bofors agerat felaktigt när man tecknade\r\nkontraktet med nya mellanhänder tre veckor efter\r\ndet att Palme och Gandhi kommit överens om att\r\ndet inte skulle få finnas några mellanhänder. Detta\r\nupprepades också vid det aktuella mötet med\r\nNatwar Singh.</pre><pre>Kan inte utrikesministern i dag uttala kritik mot\r\nBofors agerande i den här frågan? Tycker verkligen\r\nutrikesministern att frågan är utagerad? Nu börjar\r\nman ju släppa fram information om konton i\r\nSchweiz. Därmed blir det kanske möjligt att se vart\r\npengarna har tagit vägen.</pre><pre>På vilket sätt tänker regeringen och\r\nutrikesministern gå vidare för att få denna\r\nvapenbyk tvättad ordenligt och offentligt? Det har\r\nvarit tyst mycket länge, och därför vill jag veta hur\r\nstrategin ser ut. Det gäller ju att så småningom få\r\nfram en vit klädsam flagga.</pre><pre>Överläggningen var härmed avslutad.</pre><pre></pre><pre>5 § Svar på interpellationerna 1990/91:91, 92\r\noch 97 om Turkiet</pre><pre>Anf. 17 Utrikesminister STEN ANDERSSON\r\n(s):</pre><pre>Herr talman! Ragnhild Pohanka har frågat mig,\r\nmed hänvisning till Turkiets meddelande om\r\nundantag från vissa åtaganden under den\r\neuropeiska konventionen om mänskliga\r\nrättigheter, om Sverige har för avsikt att stoppa all\r\nhjälp och biståndet till Turkiet, att låta bli att avvisa\r\nkurder till Turkiet, att förklara turkiska Kurdistan\r\nför krigsregim och att understödja en turistbojkott\r\nmot Turkiet.</pre><pre>Berith Eriksson har frågat mig, med hänvisning till\r\nsamma undantagsdeklaration, om Sverige avser att\r\nvidta åtgärder inom ESK-processens mänskliga\r\ndimension eller väcka talan om Turkiet hos\r\nEuroparådets kommission för de mänskliga\r\nrättigheterna.</pre><pre>Berith Eriksson har också frågat mig, i ytterligare\r\nen interpellation, om Sverige kommer att ta\r\ninitiativ för att förmå Turkiet att dra tillbaka sin\r\nreservation till 1951 års Genèvekonvention och\r\nerkänna de irakiska kurderna som befinner sig i\r\nTurkiet som flyktingar. Hon undrar därvid också\r\nom regeringen kommer att ta initiativ för att förmå\r\nTurkiet att släppa in internationella\r\nhjälporganisationer i flyktinglägren och om\r\nregeringen annars är beredd att verka för att lägren\r\nkommer under FNs ansvar och översyn.</pre><pre>Jag avser att besvara frågorna i ett sammanhang.</pre><pre>Det är uppenbart att frågan om kurdernas ställning\r\när Turkiets största inrikespolitiska problem.\r\nKurdernas etniska och kulturella rättigheter\r\nbegränsas på ett sätt som inte är förenligt med en\r\nmodern demokrati. Denna åsikt har vi framfört vid\r\nolika tillfällen till företrädare för den turkiska\r\nregeringen.</pre><pre>Det finns dock i dag början till en debatt om detta\r\nproblem i Turkiet. Det socialdemokratiska partiet\r\nSHP har t.ex. nyligen framlagt en rapport om\r\nsituationen i sydöstra Turkiet som framstår som en\r\nbalanserad genomgång av problematiken.</pre><pre>Den turkiska regeringen arbetar på en revision av\r\nden lagstiftning som inte bara begränsar kurdernas\r\nrättigheter utan också förbjuder kommunistiska\r\noch fundamentalistiska partier. Det ligger även ett\r\nlagförslag i parlamentet som skulle innebära\r\nupprättandet av ett utskott för mänskliga\r\nrättigheter.</pre><pre>Det är riktigt att Turkiet i augusti har gjort en s.k.\r\nderogation enligt artikel 15 i Europakonventionen\r\nom de mänskliga rättigheterna, vilken innebär att\r\nman inom ett visst område vill göra undantag från\r\ndelar av de fri- och rättigheter som fastställts i\r\nkonventionen. Artikel 15 ger alla\r\nkonventionsstater en rätt att göra sådana\r\ninskränkningar vid krig eller nödläge.</pre><pre>Derogationen gäller de sydöstra provinserna där\r\nundantagslagar gäller. Som Berith Eriksson nämnt\r\ni sin interpellation omfattar den rätten till personlig\r\nfrihet, rätten till domstolsprövning, rätten till skydd\r\nför privat- och familjeliv, rätten till yttrandefrihet\r\noch föreningsfrihet.</pre><pre>Turkiet anser sig ha handlat i enlighet med de\r\nvillkor konventionen uppställer för att göra en\r\nderogation. Det förtjänar att påpekas att\r\nderogationen inte omfattar t.ex. tortyrförbudet.\r\nEnligt internationell rätt kan bruket av tortyr aldrig\r\naccepteras, inte heller i situationer av det slag som\r\nTurkiet nu anser vara för handen.</pre><pre>Med tanke på att frågan direkt berör rättigheter och\r\nskyldigheter enligt Europakonventionen om de\r\nmänskliga rättigheterna är Europarådet rätt forum\r\nför att behandla denna fråga. Det ankommer enligt\r\nkonventionen på den europeiska domstolen för de\r\nmänskliga rättigheterna att avgöra om Turkiets\r\nderogation är berättigad och i vad mån de åtgärder\r\nman vidtagit i enskilda fall kan anses falla inom den\r\nram som artikel 15 i konvetionen anger.</pre><pre>Mot denna bakgrund har Sverige, i likhet med\r\növriga konventionsstater, inte på detta stadium\r\nvidtagit några särskilda åtgärder i anledning av\r\nTurkiets derogation. Det kan också tilläggas att den\r\nturkiska författningsdomstolen för närvarande\r\nprövar om de turkiska lagstiftningsåtgärder som\r\nderogationen hänvisar till överensstämmer med\r\ngrundlagen. Denna prövning inleddes förra\r\nfredagen, och något utslag har ännu inte kommit.</pre><pre>Regeringen kommer självfallet att noga följa\r\nutvecklingen i denna fråga, liksom av situationen i\r\nsydöstra Turkiet.</pre><pre>Sverige har också intresserat sig för situationen för\r\nde irakiska kurder som vistas i Turkiet sedan de flytt\r\nundan den irakiska armén. De bor i tre tältläger som\r\nTurkiet upprättat. Situationen i dessa läger inger\r\nbekymmer.</pre><pre>Sverige har sökt stärka FNs flyktingkommissarie i\r\nden funktion han skall ha vid flyktingsituationer\r\nsom denna. Det inbegriper både skydd och bistånd.\r\nFör detta måste flyktingkommissarien kunna\r\netablera en närvaro vid lägren.</pre><pre>Flyktingkommissarien har sökt upprätta ett läger\r\nsom skulle ersätta ett av de befintliga, i vilket\r\nförhållandena var särskilt svåra. På kort tid fick\r\nman 14 miljoner dollar till projektet från ett antal\r\nländer, däribland Sverige. Turkiet ändrade dock\r\ninställning till insatsen tidigare i år, och den har\r\nännu inte kunnat genomföras. Ett antal länder\r\ntillsammans med Sverige har försökt att få till stånd\r\nen ändring, men försöken har hittills misslyckats.</pre><pre>Flyktingkommissarien har enbart givits sporadiska\r\nmöjligheter att besöka flyktingarna. Turkiet har\r\ndock givit beskedet att man inte avser att sända\r\nkurdiska flyktingar tillbaka till Irak mot deras vilja.</pre><pre>Turkiet har framfört att flyktingarna skall ges\r\nmöjlighet till bosättning i andra länder. Sverige har\r\ntagit emot 50 sådana flyktingar under året. Två\r\nandra länder har erbjudit flyktingkvoter i detta\r\nsyfte.</pre><pre>Men antalet kvotplatser som realistiskt kan ställas\r\ntill förfogande för bosättning i andra länder täcker\r\ninte behoven. Förhoppningar i den riktningen kan\r\nleda till att ännu fler söker sig till Turkiet med en\r\nlång väntetid under svåra förhållanden som följd.</pre><pre>Sverige kommer tillsammans med andra länder att\r\nsöka stärka FNs flyktingkommissarie i hans\r\nansträngningar att uppfylla sitt mandat för en\r\nflyktinggrupp som, liksom riksdagsledamoten\r\npåpekat i sin fråga i interpellationen, inte får\r\nglömmas bort.</pre><pre>Anf. 18 RAGNHILD POHANKA (mp):</pre><pre>Herr talman! Jag tackar för svaret. Inte förrän jag\r\nhörde utrikesministerns svar upptäckte jag att ett\r\nfel har insmugit sig i min tredje fråga i\r\ninterpellationen. Jag hade från början skrivit\r\nkrigsregion. Men nu står det krigsregim i frågan,\r\noch det är ju en viss skillnad. Jag förstår att jag inte\r\nhar fått nåtot svar på den frågan.</pre><pre>Ett stort antal gånger under den här\r\nmandatperioden har jag stått i riksdagens talarstol\r\noch talat i kurdfrågan. Sedan jag senast stod här har\r\ndet återigen förekommit nya angrepp, brott mot de\r\nmänskliga rättigheterna, tortyr,\r\ntvångsförflyttningar, censur osv. Men varje gång\r\njag frågat har svaret från olika företrädare för\r\nmajoritetspartiet varit att det pågår en\r\ndemokratiseringsprocess och att vi därför skall\r\navvakta och inte störa. Denna process, om den\r\npågått, har i alla händelser inte gällt oppositionella,\r\nkommunister eller kurder -- allra minst kurder.</pre><pre>Det finns i dag en debatt om detta problem i\r\nTurkiet, säger utrikesministern. Det\r\nsocialdemokratiska partiet i Turkiet, SHP, har lagt\r\nfram en rapport om turkiska Kurdistan. Den har\r\ninte jag tagit del av. Även i dag skall vi avvakta,\r\nobservera och se hur det går. Det räcker inte längre,\r\noch det är länge sedan det räckte i Turkiets fall.</pre><pre>Det pågår ett folkmord i Gulfkrigets skugga. Att\r\ndra tillbaka upprätthållandet av de mänskliga\r\nrättigheterna är oerhört. Vi vet att de inte har\r\niakttagits eller respekterats under lång tid, om de\r\nnågonsin har upprätthållits i Kurdistan. Men\r\nerkännandet av att mänskliga rättigheter officiellt\r\ninte längre skall iakttas, initierar funderingar på hur\r\nförtrycket kommer att trappas upp.</pre><pre>Herr talman! Som utrikesminister kan naturligtvis\r\nSten Andersson få alla de uppgifter som jag får,\r\nfrån Amnesty, olika parlamentariker och\r\nadvokater som besöker eller har besökt Turkiet,\r\nolika organisationer osv. Dessutom kan\r\nutrikesministern ta del av handlingar som inte jag\r\nhar fått i min hand.</pre><pre>Turkiska regeringen har fått fullmakt från\r\nparlamentet att ensam förklara krig. Turgut Özal\r\nhar ensam träffat Bush och fört alla förhandlingar\r\nmed USA på egen hand. Tre ministrar har avgått\r\npå grund av detta Turgut Özals handlande, senast\r\nutrikesministern som inte har fått delta i sådana\r\nförhandlingar där han rätteligen borde ha varit\r\nmed.</pre><pre>Repressionen ökar för närvarande i Turkiet, läs\r\nKurdistan. Överguvernörens beslut kan inte\r\növerklagas, vilket strider mot grundlagen samt mot\r\nFNs och Europarådets konvention om mänskliga\r\nrättigheter.</pre><pre>Ur en rapport från Amnesty: I sydöstra Turkiet för\r\nmyndigeterna krig mot det kurdiska folket. Byar\r\nutplånas, människor grips, torteras och dödas.\r\nBarn utgör inget undantag. Hundratals kurdiska\r\nbarn, från tio år och uppåt, har torterats i år efter\r\ndet att ''serihaldan'', upproret, startade i mars.</pre><pre>Samma rapporter som tidigare har kommit från\r\nIrak kommer sedan relativt lång tid tillbaka från\r\nTurkiet. Tusentals byar har förstörts, människor är\r\nfördrivna och bor i tältläger.</pre><pre>Jag har en berättelse om hur en by, Kuruköy i\r\nprovinsen Nüsaybin, och dess människor\r\nbehandlades och vet att detta har upprepats\r\ntusentals gånger. Rapporten slutar: Lämna inte\r\nbefolkningen i de drabbade områdena ensam! Alla\r\ndemokratiska, nationella och internationella\r\ninstitutioner, press och massmedia,\r\nparlamentsledamöter, intellektuella och den\r\nallmänna världsopinionen, ni måste agera och bry\r\ner om dessa övergrepp mot mänskliga rättigheter\r\noch mot människorna i området.</pre><pre>Herr talman! Jag vädjar, ber och kräver av Sten\r\nAndersson och Sveriges regering och vid annat\r\ntillfälle av riksdagen, att Sverige inte tyst skall åse\r\nett folkmord i östra Turkiet, i den turkiska delen av\r\nKurdistan. Sverige sitter i Europarådet tillsammans\r\nmed Turkiet, Sverige är medlen i FN. Agera i de\r\nförsamlingar där Sverige har möjlighet att göra det!\r\nVärldsunionen, där vi ingår, borde också tidigare\r\nha reagerat fördömande mot Saddam Husseins\r\nfolkmord på kurderna i Irak. Men Turkiet har\r\nkunnat åse de lama protester världssamfundet\r\nutövat mot den grymma behandling som utövats\r\nmot den kurdiska befolkningen i Irak:\r\ngasbombningar, tortyr, byförstörelse,\r\nkoncentrationsläger -- barnamord; allt enligt Asia\r\nWatch, Amnesty och rapporter från exilirakier,\r\njournalister och advokater.</pre><pre>Stoppa folkmordet i Turkiet! Det är den slutliga\r\nlösning som Turkiets regering eftersträvat i skuggan\r\nav Gulfkriget och under åratal i skydd av tal om\r\ndemokratisering. I dag behövs sanktioner och inte\r\ni första hand avvaktan när det gäller Turkiet, inte i\r\nförsta hand bättre affärsförbindelser och ökat antal\r\nsvenska turister.</pre><pre>Sverige skall bryta sin tysta diplomati, när så\r\nuppenbara brott begås varje dag mot de mänskliga\r\nrättigheterna i Turkiet. Dödsstraffen, som man\r\nhotar att verkställa, gäller också hundratals kurder,\r\nmen även andra turkar.</pre><pre>Är utrikesministern och regeringen beredda att\r\nstoppa allt bistånd till Turkiet? Alla som inte är med\r\noss är mot oss, säger generalstabschefen i Turkiet.\r\nJag anser att vi skall vara emot denna behandling av\r\nett folk. Är Sverige berett att hjälpa byborna vilkas\r\nbyar bränns ned? Det vore bättre om Sverige\r\nskickade bistånd dit och inte 100 miljoner till\r\nTurkiet på grund av Gulfkrisen. Är Sverige berett\r\natt i stället hjälpa dessa utsatta människor?</pre><pre>Anf. 19 BERITH ERIKSSON (v):</pre><pre>Herr talman! Jag ber också att få tacka\r\nutrikesministern för svaret. Jag delar\r\nutrikesministerns uppfattning om att den kurdiska\r\nfrågan är Turkiets största inrikespolitiska problem i\r\ndag. Sedan blir jag litet beklämd när\r\nutrikesministern återigen säger att det finns en\r\nbörjan till en debatt om problemet. Det är klart att\r\ndet pågår en debatt om den kurdiska frågan. Det\r\nhar det gjort till och från ända sedan 1923. Men det\r\nhandlar om hur man diskuterar och vad man\r\ndiskuterar.</pre><pre>Utrikesministern hänvisar till SHPs rapport. Det är\r\nriktigt att två kurder, en från Hakkariprovinsen och\r\nen från Diyarbakirprovinsen, har skrivit en\r\nrapport. Det gjorde de inför SHPs kongress, därför\r\natt så många hade sagt upp sina politiska uppdrag\r\ntill följd av att sju parlamentariker blev uteslutna ur\r\npartiet när de hade bevistat en kongress i Paris.</pre><pre>I rapporten kräver man att kurderna skall få\r\nanvända sitt språk, men man säger inte i vilken\r\nutsträckning, om det gäller i skrift, om det gäller\r\nhos myndigheter eller bara hemma hos sig själva.\r\nMan kräver att byvaktsystemet skall upphöra och\r\natt lagarna från april i år skall tas bort. Den här\r\nrapporten kom inte ens upp på SHPs kongress. De\r\ntvå författarna är åtalade. Man kan väl kanske fråga\r\nsig vilken status den här rapporten egentligen har.</pre><pre>Utrikesministern säger att den turkiska regeringen\r\när på väg att revidera lagstiftningen som begränsar\r\nkurdernas rättigheter. Då blir jag väldigt nyfiken.\r\nHar utrikesministern konkret information om hur\r\nde här förslagen ser ut? De uppgifter som jag har\r\nkunnat få fram säger att justitieministern helt\r\nnyligen gick ut och deklarerade att man inte alls\r\navser att ändra lagarna. Man avser på sin höjd att\r\nmjuka upp dem, i betydelsen att våld inte skall\r\nkunna utövas mot överträdare.</pre><pre>Vidare sägs att det skulle ligga ett förslag i\r\nparlamentet om att man skulle få upprätta ett\r\nutskott för frågor om mänskliga rättigheter. För två\r\nveckor sedan höll organisationen för mänskliga\r\nrättigheter sitt årsmöte. En av deltagarna talade\r\nkurdiska vid mötet och en annan tolkade till\r\nturkiska. Båda blev arresterade.</pre><pre>Vad är det egentligen som hindrar Turkiet att\r\nrealisera sina påstådda reformförslag? 250 personer\r\nsitter i dag med dödsdomar. Några\r\ntidningsredaktörer är tillsammans dömda till mer\r\nän 700 års fängelse.</pre><pre>Det finns en utbredd uppfattning i Turkiet hur man\r\nskall handskas med europeisk kritik. Man skall lova\r\nekonomiska fördelar för det aktuella landets\r\nindustrier. Man skall underlätta för kapital- och\r\nindustriinvesteringar. På det sättet har den turkiska\r\nstaten mutat många länder i Europa, jag vill säga\r\ninkl. Sverige. Man skapar på det sättet en\r\nberoendesituation som i sin förlängning innebär att\r\nbesvärlig kritik uteblir, tystas i Europa.</pre><pre>En annan beprövad metod att handskas med det\r\nkritiska Europa är att lova förbättringar och\r\nreformer. De förbättringar som Turkiet lovade i\r\nbörjan av 80-talet, när Sverige och några andra\r\nländer anmälde landet till Europadomstolen,\r\nväntar vi fortfarande på.</pre><pre>Det är svårt att samarbeta med en regim som inte\r\nhar samma ärlighet i sitt agerande som andra,\r\ndemokratiska länder. Men skall vi år efter år bara\r\nåse det här, när det är så uppenbart att det bara är\r\nord utan handling, att de utlovade förbättringarna\r\nuteblir, ja, att det t.o.m. blir värre?</pre><pre>När det gäller min andra interpellation, om de\r\nkurdiska flyktingarna från Irak, gäller samma sak.\r\nFör varje gång som västvärlden tror att man skall\r\nkomma till resultat höjer turkarna ribban. Jag\r\nundrar om inte även frågan om flyktinglägren i\r\nTurkiet kan tas upp i Europarådet.</pre><pre>Utrikesministern säger att man noga kommer att\r\nfölja utvecklingen i dessa frågor. Jag vill då veta på\r\nvilket sätt. Man kan inte bara säga att man kommer\r\natt följa frågorna från åskådarplats utan att ha\r\nnågra idéer om hur länge man skall följa frågorna\r\noch hur man eventuellt skall agera.</pre><pre>Utrikesministern besvarade inte heller min fråga\r\nom att använda sig av mekanismen i ESK-\r\nprocessen. Jag hörde att utrikesministern tidigare i\r\ndag här i kammaren påpekade att man hade använt\r\nsig av den när det gällde Rumänien. Varför har man\r\ninte redan agerat i Europarådet när det gäller\r\nTurkiets agerande enligt artikel 15 i\r\nEuropakonventionen?</pre><pre>Anf. 20 Utrikesminister STEN ANDERSSON\r\n(s):</pre><pre>Herr talman! Berith Eriksson frågar varför jag är\r\nså optimistisk att jag tror att det turkiska samhället\r\nskall reformeras. Ja, Berith Eriksson, det är möjligt\r\natt det är min natur, men det är också ett faktum att\r\nlika hårdhänta och brutala diktaturer med en\r\nideologi som ligger ganska nära Berith Erikssons\r\nmycket snabbt reformerats och håller på att\r\nreformeras ytterligare. Jag tror att det sätt på vilket\r\nvi uppträder i förhållande till det som är felaktigt i\r\nTurkiet är det rätta sättet. Så länge vi tror det\r\nkommer vi att fortsätta på den vägen i hopp om att\r\nresultatet till slut skall bli lika bra där som i de\r\nländer som gått från kommunistisk diktatur till\r\ndemokrati.</pre><pre>Jag kan försäkra Ragnhild Pohanka att\r\nformuleringen i Ragnhild Pohankas interpellation\r\nåstadkom ett visst huvudbry; vi trodde t.o.m. att\r\ndet låg en tanke bakom, och det har gjort att\r\nexperterna har vänt och vridit på det. Efter\r\nRagnhild Pohankas klarläggande kan jag nu\r\nbesvara samtliga de frågor som Ragnhild Pohanka\r\nhar ställt. Jag kan göra det mycket konkret och ta\r\ndem en och en.</pre><pre>Svaret på den första frågan är: Sverige ger inte\r\nbistånd till Turkiet. Vi har beslutat att försöka klara\r\nen del av den flyktingsituation som Irak--Kuwait-\r\nkonflikten har åstadkommit, men det är inte 100\r\nmiljoner utan ett fåtal -- jag tror det är 3 miljoner --\r\nsom särskilt avsatts för Turkiet.</pre><pre>Svaret på fråga två är: Varje asylansökan prövas av\r\nstatens invandrarverk, som självständigt fattar\r\nbeslut.</pre><pre>Sedan har jag hört av min medarbetare här att det\r\ndär med krigsregion inte heller är riktigt klart, men\r\ndet skall vi reda ut. Jag förstår nu efter Ragnhild\r\nPohankas inlägg vad Ragnhild Pohanka menar.</pre><pre>Svaret på den fjärde frågan är: Sverige deltar som\r\nbekant endast i bojkotter som tillkommit genom\r\nbeslut i FNs säkerhetsråd.</pre><pre>Ragnhild Pohanka talade om mig som representant\r\nför majoritetspartiet i riksdagen. Jag vill inte se det\r\nsom uttryck för slarv utan hellre som uttryck för\r\nönsketänkande eller för att Ragnhild Pohanka är\r\nsynsk och går händelserna i förväg.</pre><pre>Anf. 21 BERITH ERIKSSON (v):</pre><pre>Herr talman! Det var ju också ett grepp -- att peka\r\npå öststaterna, precis som om vi hade haft samma\r\nmöjlighet att påverka utvecklingen i öststaterna\r\nsom vi har när det gäller Turkiet! Turkiet finns med\r\ni Europarådet, Turkiet finns med i ESK-processen.\r\nVi har möjlighet att i olika fora ta upp och\r\nprotestera mot hur Turkiet behandlar sin stora\r\nminoritet.</pre><pre>Jag kan på intet sätt förstå Sten Anderssons\r\noptimism när det gäller utvecklingen i Turkiet,\r\neftersom det inte går att peka på någon som helst\r\nförbättring. Det man ser är försämringar. I onsdags\r\narresterades ansvarige utgivaren för tidningen\r\nDeng. Samtidigt arresterades återigen författaren\r\nIsmail Besikci. Rättssystmet där fungerar inte som\r\nvårt rättssystem, utan de togs direkt till\r\nsäkerhetsdomstolen, som själv både åtalar, gör\r\nförundersökning och dömer. Tidningsredaktören\r\ndömdes till sex år och åtta månader. Detta hände i\r\nIstanbul, och det är inte fråga om s.k. terrorister,\r\nutan det är fråga om författare, intellektuella och\r\njournalister som man fängslar med hjälp av de nya\r\nlagarna 424 och 425 från i år.</pre><pre>När det gäller lagstiftningen i Turkiet är det inte\r\nfråga om att man håller på och förbättrar lagar.\r\nMan har kraftigt försämrat lagarna.</pre><pre>Anf. 22 RAGNHILD POHANKA (mp):</pre><pre>Herr talman! Självfallet anser jag Sten Andersson\r\nvara också min utrikesminister. Utrikesministern\r\nföreträder i det här fallet även vårt parti. I\r\nhastigheten blev formuleringen den.</pre><pre>Min avsikt med interpellationen var naturligtvis att\r\nfå svar på alla mina frågor -- men jag väntar mig\r\nnaturligtvis inte svar på den som det blev en\r\nfelskrivning i; den var fatal.</pre><pre>Medan vi väntar och iakttar Turkiet torteras och\r\ndödas tusentals vuxna och barn. Det kan man inte\r\nbara passivt åse i land efter land. Det finns andra\r\nländer där det är på ett liknande sätt. Ibland\r\ningriper Sverige mycket aktivt, och det tycker jag är\r\nutmärkt. Det har vi gjort bl.a. i Palestinakonflikten\r\noch på en del andra håll. Turkiet ligger så nära oss,\r\noch vi kan ingripa på internationell nivå. Vi kan\r\nockså ingripa själva när det gäller\r\nhandelsförbindelser, flyktingpolitik och bistånd.</pre><pre>Min uppgift om 100 miljoner fick jag från ett\r\npressmeddelande om att man på grund av\r\nGulfkrisen har skickat 100 miljoner i bistånd till\r\nländerna runt omkring, bl.a. Turkiet. Att det bara\r\nvar 3 miljoner till Turkiet framgick inte av\r\npressmeddelandet. Där angavs ingen siffra för\r\nTurkiet, så den uppgiften kan jag inte motsäga.</pre><pre>Den upptrappning som har skett framför allt i våras\r\nmen även sedan augusti är oerhörd. Tidigare var\r\nman i Turkiet på väg mot att behandla kurderna på\r\nsamma sätt som i Irak, men nu kan det sägas vara\r\nett faktum. Även gas har använts, inte i den\r\nutsträckning som skett i Irak, men man har alltså\r\näven använt gas. Vår handfallenhet när det gällde\r\nIrak tror jag har påverkat Turkiet att trappa upp.\r\nNär blickarna internationellt helt är riktade mot\r\nSaddam Hussein och Irak kan man göra saker i\r\nTurkiet utan att det internationella samfundet\r\nreagerar på ett riktigt sätt.</pre><pre>På en massa sätt står vi närmare Turkiet än de andra\r\nländerna i det här området. Därför skulle vi kunna\r\ngöra så mycket mer. Vi väntar fortfarande på att\r\nSverige skall agera -- inte lyssna, iaktta och hoppas\r\nutan göra någonting!</pre><pre>Överläggningen var härmed avslutad.</pre><pre>6 § Svar på interpellation 1990/91:83 om JAS-\r\nprojektet</pre><pre>Anf. 23 Försvarsminister ROINE CARLSSON\r\n(s):</pre><pre>Herr talman! Hans Göran Franck har ställt\r\nföljande frågor till mig om JAS-projektet.</pre><pre>1.  Är det fastställt att JAS-projektet skall fullföljas\r\noch att det endast är fråga om att förhandla om\r\nvillkoren för leveranserna?</pre><pre>2.  Finns det några problem främst ur\r\nsäkerhetssynpunkt med den första leveransen om\r\n30 flygplan?</pre><pre>3.  Om det skulle visa sig att rimliga leveransvillkor\r\ninte kan erhållas inom skälig tid genom\r\nförhandlingar, vilken beredskap har då regeringen\r\natt på annat sätt förse flygvapnet med leverans av\r\nerforderliga flygplan?</pre><pre>4.  Finns något formellt hinder att häva ingångna\r\nJAS-avtal?</pre><pre>5.  På vilket sätt påverkar den förändrade hotbilden\r\nmot Sverige JAS-projektet?</pre><pre>Jag vill inledningsvis hänvisa till det beslut som\r\nregeringen har fattat den 22 november i år om\r\nfortsatt inriktning av JAS-projektet. Regeringens\r\nbeslut innebär att något beslut om beställning av\r\ndelserie 2 inte är aktuellt i närtid. Regeringen delar\r\nförsvarets materielverks bedömning, som\r\nredovisats den 31 oktober 1990 till regeringen, att\r\nytterligare flygutprovning behöver genomföras och\r\natt fastare åtaganden från Industrigruppen JAS\r\nkrävs innan en beställning av delserie 2 kan ske.</pre><pre>Det är följaktligen inte fastställt att JAS-projektet\r\nskall fullföljas, men det är samtidigt regeringens\r\navsikt att om godtagbar teknisk säkerhet för\r\nflygplanen kan garanteras och rimliga villkor kan\r\nuppnås i kontrakten med Industrigruppen JAS, så\r\nbör projektet fullföljas.</pre><pre>Hans Göran Franck har vidare frågat mig om det\r\nfinns några problem ur säkerhetssynpunkt med de\r\n30 första flygplanen. Den sedan två år pågående\r\nflygutprovningen med provflygplan syftar bl.a. till\r\natt göra JAS till ett flygsäkert flygplan i\r\nserieutförande. Flygutprovningen kommer att pågå\r\nminst fyra år till. I flygutprovningen koncentreras\r\narbetet inledningsvis på utprovning av\r\ngrundflygplanets prestanda och flygsäkerhet.</pre><pre>De flygsäkerhetsproblem som fanns i det första\r\nJAS-flygplanets styrstystem har enligt försvarets\r\nmaterielverk eliminerats i den version som nu\r\nflyger i det andra provflygplanet. Vi kommer inte\r\nfrån statens sida att acceptera någon leverans av\r\nserieflygplan vid någon tidpunkt utan att flygplanet\r\när utprovat, användbart och fullt flygsäkert. Detta\r\ngäller även de 30 första flygplanen i delserie 1.</pre><pre>Hans Göran Franck frågar också vilken beredskap\r\nregeringen har att förse flygvapnet med andra\r\nflygplan om JAS inte skulle komma att anskaffas.\r\nPå denna punkt skulle jag vilja säga att regeringen\r\nredan tidigare har infordrat och erhållit underlag\r\nsom visar hur kombinationer av livstidsförlängning\r\nav befintliga flygplan och köp av utländska system\r\nskulle kunna tillgodose flygvapnets behov.\r\nÖverbefälhavaren har senast i jauari 1989 redovisat\r\nen jämförelse mellan JAS-anskaffning och köp av\r\nutländska system. I den jämförelsen förordade\r\növerbefälhavaren en fortsatt anskaffning av JAS\r\n39. De nyligen genomförda utredningarna ger oss\r\ngod beredskap att, om så krävs, med kort varsel\r\nstarta undersökningar av andra alternativ för\r\nflygvapnets flygplansförsörjning. Vi har den\r\nberedskap som Hans Göran Franck efterfrågar.</pre><pre>Vidare har Hans Göran Franck frågat mig om det\r\nfinns något formellt hinder att häva ingångna JAS-\r\navtal. All försvarsmateriel som upphandlas har i\r\nkontrakten väldefinerade hävnings- och\r\navbeställningsklausuler. JAS-avtalet innebär inget\r\nundantag i detta avseende. Det är noggrant reglerat\r\ni avtalet hur ett avbrytande av projektet skall\r\nregleras om staten eller industrin väljer att bryta\r\nkontraktet. Svaret på denna fråga är följaktligen\r\nnej.</pre><pre>Avslutningsvis har Hans Göran Franck frågat mig\r\nhur den förändrade hotbilden mot Sverige påverkar\r\nJAS-projektet. Självfallet påverkar en förändrad\r\nsäkerhetspolitisk miljö försvaret och därmed även\r\nde system som ingår i försvaret. Den\r\nsäkerhetspolitiska miljön har genomgått\r\ndramatiska förändringar den senaste tiden. Vi tycks\r\nfå en gynnsammare politisk och militär situation i\r\nEuropa än på många år genom det ändrade öst--\r\nväst-mönstret och den påtagliga nedrustingen i\r\nCentraleuropa. Det är utomordentligt glädjande.</pre><pre>Samtidigt måste man vara medveten om att den\r\nmilitära kapaciteten hos stormakterna inte har\r\ngenomgått eller för den delen synes genomgå någon\r\nmotsvarande positiv förändring i vårt närområde i\r\nNordvästeuropa. Det vi dock kan slå fast är att de\r\ngenerella förutsättningarna för ett stort upplagt\r\nangrepp mot Sverige med kort förvarning minskar.</pre><pre>Detta innebär inte att vi kan sänka garden i\r\nluftförsvaret. Ett starkt luftförsvar är av stor\r\nbetydelse för att vi i fredstid och neutralitet skall\r\nkunna hävda vårt territorium och för att ge oss\r\nmöjlighet att mobilisera vårt värnpliktsförsvar när\r\nvi angrips. Behovet av ett starkt luftförsvar har\r\nunder de senaste åren också förstärkts genom att\r\nden militärtekniska utvecklingen gynnat\r\nstridskrafternas rörlighet och transporter genom\r\nluften.</pre><pre>I ett starkt svenskt luftförsvar utgör ett\r\nrobotbestyckat jaktflyg den viktigaste\r\nkomponenten. Olika former av markbundet\r\nluftvärn med robotar och kanoner är andra viktiga\r\nluftförsvarskomponenter. Vårt jaktflyg består i dag\r\nav åtta divisioner JA 37 Viggen och tre divisioner J\r\n35 Draken. De övriga flygplanen kan med\r\nbegränsad funktion delta i luftförsvaret. JAS 39\r\nGripens viktigaste funktion blir att ingå i vårt\r\nluftförsvar och från mitten av 1990-talet stegvis\r\nbörja ersätta de äldsta flygplanen. Det slutliga\r\nantalet JAS 39 Gripen som kan komma att\r\nanskaffas får vi avgöra i kommande försvarsbeslut.</pre><pre>Anf. 24 HANS GÖRAN FRANCK (s):</pre><pre>Herr talman! Jag tackar försvarsministern för\r\nsvaret.</pre><pre>Jag konstaterar med tillfredsställelse</pre><pre>att det inte är fastställt att JAS-projektet skall\r\nfullföljas,</pre><pre>att detta även gäller beställningen av den första\r\nserien om 30 JAS-plan utan att flygplanet är\r\nutprovat, användbart och fullt flygsäkert,</pre><pre>att inga formella hinder finns att häva ingångna\r\nJAS-avtal,</pre><pre>att god beredskap finns för att snabbt tillgodose\r\nflygvapnets flygplansförsörjning i händelse JAS-\r\nprojektet inte fullföljs,</pre><pre>att hotbilden mot Sverige i väsentliga hänseenden\r\nförändrats i gynnsam riktning, vilket även påverkar\r\nJAS-projeketet.</pre><pre>Redan dessa konkreta svar ger anledning till en\r\nomprövning av hela JAS-projektet.</pre><pre>Till detta kommer en rad väsentliga faktorer som\r\ngör att en avveckling av hela projektet snarast bör\r\nbeslutas.</pre><pre>Sverige har inte råd att fullfölja projektet i\r\nnuvarande ekonomiska situation, som inte kan\r\nberäknas genomgå snara förändringar utan kräver\r\nmycket betydande besparingar under avsevärd tid.\r\nKostnaderna för JAS-projektet har oavbrutet ökat.\r\nDet finns inget som talar för att så inte blir fallet\r\näven framdeles. Företrädare för IG--JAS-gruppen\r\nhar klart uttalat: ''Vi kommer inte att satsa mer\r\negna pengar, vi har satsat 460 miljoner.''</pre><pre>Det kan visserligen sägas att detta belopp till någon\r\ndel kan vara förhandlingsbart, men det torde vara\r\nmarginellt, då det enligt nuvarande beräkningar rör\r\nsig om kostnader mellan 50 och 60 miljarder för\r\nhela projektet, varav hitintills endast 12 miljarder\r\nbetalats av staten.</pre><pre>Vad gäller de 30 redan beställda flygplanen medger\r\nIG-JAS att man under den första tiden kring\r\nleveransen 1993 sänker planens prestanda mer än\r\nplanerat. Hittills har JAS flugit endast 29 gånger av\r\nett nödvändigt program på ca 2 000 provflygningar.\r\nDen 2 februari 1989 under den sjätte\r\nprovflygningen kraschlandade ett JAS-plan inför\r\nTVs kameror medförande en förlust på ca 1,5\r\nmiljarder kronor och flygstopp i 15 månader.</pre><pre>Försvarsministern säger att flygprovningen efter\r\nalla allvarliga försummelser och incidenter skall\r\npågå minst ytterligare fyra år, vilket betyder att den\r\nskall pågå till 1995. Detta kan ur försvarssynpunkt\r\ninte anses vara ändamålsenligt.</pre><pre>Leveransförseningarna uppgår redan till flera år,\r\noch ingen kan bortse från att det finns en påtaglig\r\nrisk för att de fortsätter.</pre><pre>En nedläggning av JAS-projektet hotar inte Saab-\r\nScanias satsning på flygplanen Saab 340 och Saab\r\n2000. Det beskedet gav nyligen koncernchefen\r\nGeorg Karnsund. Hotet mot den civila\r\nflygplanstillverkningen har tidigare utgjort ett\r\nmycket viktigt skäl för fullföljandet av det militära\r\nJAS-projektet. Detta gäller sålunda inte längre.</pre><pre>Sverige har ett starkt luftförsvar och har enligt\r\nförsvarsministern god beredskap att förnya det\r\näven utan JAS. Vi har 49 stridsflygplan per miljon\r\ninvånare, det överlägset största flygvapnet bland\r\nneutrala industriländer.</pre><pre>Försvarsministern säger att den militära\r\nkapaciteten i Nordvästeuropa inte synes genomgå\r\nsamma positiva förändring som i andra delar av\r\nEuropa. Det är hög tid att Sverige tar initiativ i en\r\nsådan riktning. Jag har här i riksdagen efterlyst\r\ndetta och frågade försvarsministern redan i våras\r\nom regeringen var beredd att ta något\r\nnedrustningsinitiativ i vår egen region. Frågan\r\növerlämnades till och besvarades nyligen av\r\nutrikesministern här i kammaren. Men initiativen\r\nlyser fortfarande med sin frånvaro.</pre><pre>Jag kan glädja Roine Carlsson med att tala om att\r\nNorges nye försvarsminister Johan Holst nyligen\r\nuttalade sig för en norsk nedrustning och sade:\r\n''Om Sverige går in för en omfattande nedrustning\r\när detta inte alls oroväckande för Norge. Vi skulle\r\nse ett sådant steg endast som ett naturligt led i den\r\nallmänna omvärderingen av säkerhetsläget.\r\nNatolandet Norges goda relationer med USA\r\nborde skapa goda förutsättningar för en\r\nnedrustning också i Nordvästeuropa.''</pre><pre>Tyvärr kan jag inte finna annat än att beskrivningen\r\nav hotbilden och säkerhetsläget alltför mycket går i\r\ngamla invanda hjulspår. Den synes inte grunda sig\r\npå det nytänkande som den internationella\r\nutvecklingen på nedrustningsområdet ger\r\nanledning till och som kan medföra nedrustning\r\nockså i Nordvästeuropa.</pre><pre>Jag tror att Roine Carlsson, som med rätta uttalat\r\nsin stora oro över JAS-projektets hantering av JAS-\r\ngruppen, inser att det inte är möjligt att få de\r\nfastare åtaganden, garantier för flygsäkerhet och\r\nrimliga villkor, som ovillkorligen krävs.</pre><pre>Regeringens uppdrag till försvarets materielverk\r\nbör förändras. Vad jag anfört utgör sammantaget\r\ngoda skäl för att förslag snarast framläggs till en\r\navveckling av JAS-projektet. Det finns goda\r\nförutsättningar för detta. Det är angeläget att det\r\ngörs på sådant sätt att även verksamma åtgärder\r\nvidtas för att det kan ske med bevarandet av\r\nsysselsättningen för berörda grupper av anställda\r\ninom JAS-projektet.</pre><pre>Förtroendet för JAS-projektet är undergrävt hos\r\nen bred majoritet av det svenska folket. En\r\navveckling skulle få starkt folkligt stöd. Ett sådant\r\nstöd är också möjligt att uppnå här i riksdagen.</pre><pre></pre><pre>Anf. 25 PAUL CISZUK (mp):</pre><pre>Fru talman! Jag instämmer gärna i det Hans Göran\r\nFranck sade när han kommenterade\r\nförsvarsministerns svar. Även jag har funderat en\r\nhel del kring JAS-projektet och frågat om JAS-\r\nplanet verkligen behövs. Låt mig utveckla mina\r\nsynpunkter något ytterligare. När det gäller ett så\r\ndyrt projekt som detta måste det ju göras en\r\nnoggrann prövning.</pre><pre>Det måste bero på utvecklingen i vår omvärld om\r\nJAS-planet behövs. Man kan spekulera i olika\r\nhändelseförlopp. Om Sverige går med i EG, vilket\r\nför dagen tycks vara så populärt, blir det mest\r\nrationellt att ha samma flygplan som finns inom\r\nEG. Det är franska Rafale med över 600\r\nprovflygningar och mer än 2 000 timmar i luften.\r\nDet planet har likvärdiga eller t.o.m. bättre\r\nprestanda än de som planeras för JAS och priset är\r\nungefär detsamma. Det pågår också en utveckling\r\nav European Air Fighter, som väl inte heller står\r\nJAS efter. Trots hjälp av amerikansk och fransk\r\nexpertis befinner sig JAS-projektet i detta tillstånd\r\nav ökande förseningar och fördyringar. Det kan\r\ninte vara rationellt med JAS om vi blir med i EG.</pre><pre>Man kan också tänka sig en annan utveckling i\r\nEuropa. Om den blir som miljöpartiet de gröna\r\nagerar för och hoppas på, dvs. där alla länder\r\nsamarbetar genom ESK, ECE och Europarådet på\r\nviktiga områden, men länderna har kvar sin\r\nsjälvtillit vad gäller basförsörjningen och sitt\r\nsjälvbestämmande med respekt för internationella\r\navtal, då behövs inget attackflyg. Möjligen behövs\r\nnågra jakt- och spaningsplan. Vi skall komma ihåg\r\natt Jaktviggen räcker ännu i 15--20 år.</pre><pre>Man kan också tänka sig en tredje utveckling,\r\nnämligen en utveckling mot kaos och konflikter i\r\nEuropa. Då krävs att Sverige har förmåga att\r\nupprätthålla sin neutralitet och förmåga att hjälpa\r\nflyktingar och arbeta med internationell\r\nräddningstjänst. Vidare behövs en militär\r\nberedskap och förmåga att försvara ett stort\r\nterritorium med en liten befolkning. Då kan vi inte\r\nsatsa en tredjedel av försvarsbudgeten på 140\r\nstridsflygplan som är helt beroende av amerikansk\r\nteknologi. Det hjälper inte. Då behöver vi en\r\nallmän värntjänst och beredskap för att vara först\r\nvid varje angrepp och ha rätt beväpnade\r\nmänniskor, dvs. ett tätt territorialförsvar.</pre><pre>140 JAS-plan kan skada eller slå ut flygplan och\r\nfartyg samt anläggningar på andra sidan Östersjön,\r\nmen de kan aldrig hindra eller effektivt avskräcka\r\nen folkrik armés inträngande i landet. JAS blir\r\ngökungen som kastar ut väsentliga delar av vårt\r\nförsvar utan att vi ens vet om den blir flygfärdig.</pre><pre>För det fjärde kan man möjligen tänka sig att vi\r\nkommer i konflikt med ett EG som blivit en\r\naggressiv militärmakt. Möjligen skulle ett\r\nfungerande JAS-plan då vara av något värde\r\nförutsatt att vi kan påräkna amerikansk hjälp.</pre><pre>Även om man, som jag gör här, spekulerar i många\r\nolika europeiska utvecklingar är det svårt att se\r\nnågot rationellt behov av JAS.</pre><pre>Naturligtvis bidrar JAS-projektet -- om det trots\r\nalla dåliga odds tekniskt lyckas -- till att\r\nupprätthålla vår stolta flygartradition och till\r\nsysselsättning i Linköping och annorstädes samt till\r\natt vidmakthålla flygteknisk kompetens. Men vore\r\ndet inte mer rationellt att ta upp en tillverkning av\r\nhelikoptrar och små flygplan, som det ju finns\r\nbehov av inom räddningstjänst och miljövård och\r\nsom även kan bli viktiga delar i vår militära\r\nberedskap? Har regeringen någon planering för\r\nsådana alternativa beställningar hos svensk\r\nflygindustri?</pre><pre>Anf. 26 GUDRUN SCHYMAN (v):</pre><pre>Fru talman! Även jag är glad över en hel del\r\nklarlägganden som försvarsministern har gjort i\r\ninterpellationssvaret. För någon vecka sedan\r\nställde jag en fråga, men då fick jag inget svar alls.\r\nDärför är det bra att kunna återkomma i en något\r\nmer utvecklad debatt. Jag skall ställa ytterligare\r\nnågra frågor.</pre><pre>Jag delar Hans Göran Francks uppfattning -- och\r\ndet sägs också i nämnda handling -- att det av\r\nmånga skäl inte är aktuellt med detta projekt. Jag\r\ntycker det är bra att få veta att det är fullt möjligt\r\natt fortsätta att använda de flygplan som vi redan\r\nhar om de underhålls och fräschas upp. Det sägs\r\nockså att det finns en beredskap för att köpa nya\r\nflygplan om vi skulle behöva göra det.</pre><pre>Jag vill också fråga: När är det dags att ge ett\r\nbesked? Att långhala frågor och att inte ge besked\r\nfår ju mycket negativa konsekvenser, inte minst för\r\ndem som arbetar med detta projekt. Det skapar\r\nosäkerhet hos många. Jag vill därför veta om\r\nförsvarministern har någon tidsplan för när det är\r\nmöjligt att fatta ett beslut. Enligt min uppfattning\r\nborde man naturligvis fatta beslut genast. Men\r\neftersom jag har förstått att man i regeringskansliet\r\nännu inte riktigt delar min uppfattning, vill jag veta\r\nnär man tänker sig att göra nästa bedömning.</pre><pre>I svaret står att ''om godtagbar teknisk säkerhet för\r\nflygplanen kan garanteras och rimliga villkor kan\r\nuppnås i kontrakten med industrigruppen JAS så\r\nbör projektet fullföljas''. Vad är då ''rimliga\r\nvillkor''? Det verkar vara ett väldigt tänjbart\r\nbegrepp. Efter vad jag har förstått av de villkor som\r\nhar funnits från början och av hur projektet sedan\r\nhar utvecklats, har det väl redan nu hänt så pass\r\nmånga saker att det skulle vara fullt möjligt för\r\nregeringen att avbryta projektet utan att det för den\r\nskull på något sätt behöver sägas att man har gått\r\nifrån de överenskommelser som man tidigare har\r\nträffat. Förseningarna osv. är väl egentligen\r\ntillräckliga skäl för att avbryta projektet.</pre><pre>Om det nu inte finns några formella hinder för att\r\navbryta projektet -- vilket det förmodligen inte\r\nfinns i dag -- vilka kostnader kommer att drabba\r\nstaten i det fall man väljer att avbryta nu och vilka\r\nblir kostnaderna om man väntar? Blir det inte\r\ndyrare ju längre man väntar med att ta ställning i\r\ndenna fråga?</pre><pre>Hans Göran Franck berörde de säkerhetspolitiska\r\naspekterna. Där säger försvarsministern att det inte\r\nhar skett någon förändring i vårt närområde, dvs. i\r\nNordvästeuropa. Tyvärr är det delvis sant. Jag\r\ntycker dock att det inte är helt sant, för läget har\r\nändå förändrats om man ser på den totala bilden.\r\nMen problemet är att Sverige är så passivt i detta\r\nläge och inte tar sådana fredsinitiativ,\r\nnedrustningsinitiativ och förhandlingsinitiativ som\r\nman skulle önska just för att se till att\r\nnedrustningarna och avspänningsprocessen får\r\nsamma fart i Nordvästeuropa som i Centraleuropa.\r\nDär vilar ett stort ansvar på regeringen. Under den\r\ntid som man avvaktar JAS-utvecklingen borde man\r\nse till att förflytta de eventuella militära hot som\r\nfinns i dag så att det helt enkelt inte är nödvändigt\r\nmed denna typ av militära projekt. Jag undrar\r\nnaturligtvis varför man inte gör det.</pre><pre>Vi har från vänsterpartiet motionerat, interpellerat\r\noch på alla upptänkliga sätt försökt förmå\r\nregeringen att ansluta sig till denna syn att man\r\nskall föra en aktiv nedrustningspolitik i\r\nNordvästeuropa. Men det råder en mycket märklig\r\nhandlingsförlamning i dessa frågor.</pre><pre>På frågan om vi har råd eller inte att bedriva denna\r\ntyp av projekt i vårt samhälle i dagens läge med den\r\nekonomiska situation som vi befinner oss i vill jag\r\nsvara att det naturligtvis är självklart att vi inte har\r\nråd. Det måste vi kunna konstatera även i en vidare\r\nram än att bara se på själva förvarsbudgetens ram.\r\nVi måste agera samhällsekonomiskt. Är det\r\nförsvarbart över huvud taget att göra denna typ av\r\ninvesetringar i den samhällsekonomi som vi\r\nbefinner oss i i dag? Det är här den stora opinionen\r\nsyns utanför detta hus, i de politiska partierna, i\r\nkvinnoförbunden och i ungdomsförbunden -- för\r\natt inte tala om fredsopinionen. Man anser att det\r\ninte är försvarbart att satsa på JAS-projektet, när\r\nman samtidigt tvingas att dra ner på barnomsorg,\r\näldreomsorg, skolor, socialverksamhet, kultur osv.\r\nMan ställer dessa sociala verksamheter emot de\r\nmilitära verksamheterna och konstaterar helt logisk\r\noch riktigt att det faktiskt är samma pengar som det\r\nrör sig om, nämligen våra skattepengar. Man vill\r\nuppenbarligen göra en annan politisk prioritering\r\nän den som åtmistone hittills har gjorts i\r\nregeringskansliet.</pre><pre>Jag är helt övertygad om att det, om vi tog denna\r\ndebatt i dag här riksdagen, skulle finnas en\r\növerväldigande majoritet för att avbryta JAS-\r\nprojektet nu. Jag undrar egentligen vem som hotas\r\nav en nedläggning. Vi har nu fått helt klart att det\r\ninte är den civila flygplansdelen. Det har Saab-\r\nScania självt talat om, vilket också är väldigt\r\nklargörande och bra. Då frågar jag: I vems intresse\r\nfortgår detta projekt? Vad är det som hotar om vi\r\nbeslutar om en nedläggning av projektet nu?</pre><pre>Anf. 27 Försvarsminister ROINE CARLSSON\r\n(s):</pre><pre>Fru talman! Jag vill kommentera några av de inlägg\r\nsom har gjorts här. Jag börjar med att erinra om att\r\nbakom JAS-beslutet här i riksdagen stod\r\nriksdagens fyra stora partier. Inget av dessa partier\r\nhar mig veterligt vid något tillfälle hittills ifrågasatt\r\ndetta beslut. Denna ram tycker jag bör finnas\r\nmed -- åtminstone vid varje tillfälle då denna fråga\r\npenetreras i riksdagen. Ett flygplansprojekt är ett\r\noerhört långsiktigt projekt. Det tar som bekant\r\nlång tid att utveckla. Det tar lång tid att färdigställa,\r\noch även flygplanens livstid är lång.</pre><pre>När det gäller de konkreta frågorna kan jag alltid\r\ngöra den reflektion som jag har gjort vid några\r\ntidigare tillfällen när kommunister uppträder här i\r\ntalarstolen: Varför är kommunisterna så oerhört\r\nintresserade av att Sverige skall försämra sitt\r\nluftförsvar? Jag har ställt den frågan många gånger,\r\nmen jag har hittills aldrig fått något svar.</pre><pre>Jag blir litet undrande, när man i inlägg här -- det\r\nvar en annan talare -- hänvisar till ett NATO-land\r\noch vad ett NATO-land kunde göra för bedömning.\r\nJag har den mycket bestämda uppfattningen att det\r\navgörande är de svenska behoven och den svenska\r\nriksdagens bedömning av vad vi skall ha för\r\nluftförsvar i detta land. Vi skall ta ställning till våra\r\nförsvarsfrågor utifrån våra egna bedömningar av\r\nvad vi är beredda att satsa för att försvara vårt fina\r\nland. Jag fäster därför inte särskilt stort avseende\r\nvid vare sig NATOs eller andra parters\r\nbedömningar av vad vi skall satsa på eller inte satsa\r\npå och vad vi i stället skall göra eller inte göra. En\r\nsjälvständig och alliansfri politik förutsätter att vi\r\nsjälvständigt gör bedömningar och\r\nställningstagande.</pre><pre>Jag kan också konstatera att vårt luftförsvar,\r\nflygplan och flygstridskrafter, inte har genomgått\r\nsådana positiva reduktioner som andra vapenslag\r\noch truppslag har gjort. Min fråga kvarstår\r\nfortfarande: Vilket säkerhetspolitiskt svenskt\r\nintresse finns för att i detta skede minska på det\r\nsvenska luftförsvarets kapacitet, när hela vårt\r\nsystem med allmän värnplikt och ett\r\nmobiliseringsförsvar förutsätter ett starkt svenskt\r\nluftförsvar? Vi skall inte lita på någon annan. Vi\r\nskall själva klara av att försvara vårt land.</pre><pre>Det har av ett stort antal debattörer ''med stor\r\nglädje'' talats om avbeställning, om behovet av JAS\r\noch andra alternativ. Ja, som jag har redovisat i\r\nsvaret är alla andra utländska alternativ för\r\nnärvarande dyrare. Jag kunde aldrig tro att jag av\r\nen ledamot från socialdemokraterna, en från\r\nmiljöpartiet och en från vänsterpartiet skulle få\r\nhöra att man är intresserad av utländska alternativ.\r\nDet skulle kosta skattebetalarna ännu mer pengar\r\nför att få motsvarande effekt. Ni får bestämma er:\r\nAntingen skall vi ha ett luftförsvar baserat på\r\nsvenska flygplan, och då skall vi försöka få fram det\r\ntill så låg kostnad som möjligt, eller ett luftförsvar\r\nbaserat på utländsk tillverkning och då kostar det\r\nännu mer. Ingen av er har i varje fall hittills\r\nframfört tanken att vi inte skall ha något svenskt\r\nluftförsvar.</pre><pre>Beträffande bilden av kostnadsökningarna vill jag\r\nsäga att fakta är följande -- om det har någon\r\nbetydelse för debatten, vilket jag har anledning att\r\ntvivla på. Den ökning som försvarets materielverk\r\nunder 1990 anmält till regeringen motsvarar en\r\nfördyring på ca 18 % sett över hela JAS-projektet\r\nfrån 1982 och fram till år 2002, alltså under en 20-\r\nårsperiod. Man kan också säga att JAS för\r\nnärvarande tar i anspråk 8 % av försvarsbudgeten.\r\nDet skulle kanske vara klädsamt att anpassa\r\nkraftuttrycken till dessa elementära fakta när vi\r\ndiskuterar JAS-frågan.</pre><pre>Jag vill också säga att jag icke kommer att ta något\r\ninitiativ till att försvarets materielverk får någon\r\nändrad inriktning på sitt uppdrag av regeringen.</pre><pre>Anf. 28 HANS GÖRAN FRANCK (s):</pre><pre>Fru talman! Roine Carlsson säger att ingen har\r\nifrågasatt beslutet från 1982. Det står alldeles klart\r\nför alla och envar att det efter att det beslutet\r\nfattats, och framför allt under senare tid, har\r\nförekommit en mycket stark kritik mot JAS-\r\nprojektet. Roine Carlsson är ju väl medveten om\r\natt vad jag framför här har förankring i en bred\r\nsocialdemokratisk opinion. Till det här kommer att\r\nförutsättningarna har förändrats radikalt sedan\r\nbeslutet fattades. Det framgår för övrigt av Roine\r\nCarlssons eget svar att så är fallet. Jag har\r\ninledningsvis angett de fem punkter där Roine\r\nCarlsson själv medger att ändrade förutsättningar\r\nföreligger.</pre><pre>Roine Carlsson säger att det måste vara något som\r\när fel när man hänvisar till uttalanden och\r\nageranden i NATO-landet Norge. Han tar också till\r\nbrösttoner och säger att vi skall handla svenskt och\r\nnationellt. Anledningen till att jag berörde vad\r\nförsvarsminister Holst hade sagt var det som Roine\r\nCarlsson framhåller i sitt svar, nämligen att det\r\nenligt hans mening inte synes vara en så positiv\r\nförändring i vårt närområde i Nordvästeuropa. Han\r\nkan i och för sig ha rätt i att det borde ha skett mera,\r\nmen med anledning härav hänvisade jag till ett\r\npositivt yttrande i den delen. Jag kan när det gäller\r\nNordösteuropa påpeka att Kalevi Sorsa för en tid\r\nsedan gjorde ett mycket viktigt uttalande i samma\r\nriktning.</pre><pre>Anf. 29 GUDRUN SCHYMAN (v):</pre><pre>Fru talman! Försvarsministern säger att det bakom\r\nJAS beslutet stod fyra partier i riksdagen och att\r\ninget av dem har ändrat uppfattning. Detta är icke\r\nmed sanningen överensstämmande, och det vet\r\nRoine Carlsson. Inte minst gäller detta det\r\nsocialdemokratiska partiet, där oppositionen är\r\nstark i ungdomsförbundet, i kvinnoförbundet och\r\näven på en del andra håll. Det finns också inom\r\nandra partier en sådan opposition, framför allt i\r\nkvinnoförbunden. Det är märkligt om Roine\r\nCarlsson inte har haft öronen öppna så pass mycket\r\natt han lyssnat på detta. Men det är kanske\r\nsymtomatiskt att ministrarna i regeringen inte\r\nlyssnar på gräsrötterna i sitt eget parti. Det är\r\nmöjligen det som kommer att bli denna regerings\r\nfall.</pre><pre>Varför säger kommunisterna hela tiden att Sverige\r\nskall försämra sitt luftförsvar, frågar\r\nförsvarsministern och får det att låta som att vi\r\nalltid har velat att ryssen skall komma och invadera\r\noss. Jag vill påstå att så inte har varit fallet, och det\r\nhar väl nu också visat sig att det inte ens har varit\r\nmöjligt. Vad vi har hävdat är att Sverige inte\r\nbehöver JAS-projektet. Det finns inte några\r\nförsvarspolitiska motiv för det. Det är för dyrt, inte\r\nändamålsenligt och inte avpassat till de hotbilder\r\nsom Sverige står inför. Det kommer också att\r\nurholka det svenska militära försvar som vi hittills\r\nhar haft. Detta är vad vi konsekvent har påstått\r\nhela tiden. Jag vill dessutom påstå att vi har fått\r\nrätt.</pre><pre>En självständig och allians fri politik förutsätter\r\nvåra egna bedömningar, säger försvarsministern.\r\nDet är jag helt införstådd med. Vi skall därför t.ex.\r\ninte gå in i ett medlemskap i EG, eftersom det är en\r\nförsvarspolitisk allians. Det förutsätter också att vi\r\ngör våra egna försvarspolitiska bedömningar. Vad\r\nvi borde göra i dag är att se till att vi får en\r\nkonsekvent militär nedrustning baserad på snabba\r\noch effektiva förhandlingsåtgärder om avspänning\r\noch nedrustning i vårt närområde. De sakerna\r\nhänger faktiskt ihop.</pre><pre>Roine Carlsson frågar om vi är intresserade av\r\nutländska alternativ, som skulle kosta mer. Dels vet\r\nvi att många säger att det inte skulle kosta mer, dels\r\när jag inte intresserad av några utländska\r\nförsvarsalternativ. Roine Carlsson har själv i\r\ninterpellationssvaret sagt att det går att förlänga\r\nlivslängden på de flygplan som vi har. Det är alltså\r\ningen panik i den här frågan. Men jag tror ändå att\r\nvi måste vara överens om bedömningen att vi går\r\nmot en säkrare värld, inte minst i vår del av världen.\r\nVi går också mot en större förnuftets klarhet, där\r\nallt fler människor inser det idiotiska i att satsa\r\npengar, kunnande och andra resurser på destruktiv\r\nmilitär verksamhet.</pre><pre>Jag har läst i en artikel att försvarsministern en gång\r\nhar sagt att vår säkerhetspolitik skall vara\r\ntrögrörlig. Jag tycker att det är en intressant\r\nkombination. Dess värre är det tydligen bara\r\ntrögheten som har fått fäste.</pre><pre>Anf. 30 PAUL CISZUK (mp):</pre><pre>Fru talman! Försvarministern missuppfattade mig\r\nnär han menade att jag här skulle plädera för några\r\nutländska alternativ. Jag tog upp det franska\r\nRafale-planet med tanke på att vi måste börja tänka\r\npå vad som kan hända när vi kommer in i EG. Fyra\r\nstora partier här i riksdagen talar sig varma för att\r\nvi skall gå in i EG, medan vi i två mindre partier\r\nmotsätter oss det hela. Men om Sverige kommer in\r\ni EG är JAS-projektet inte konkurrenskraftigt --\r\ndet är bara så. Det är bara en aspekt på det hela.</pre><pre>Vi hoppas att det nu skall bli på ett annat sätt, så\r\natt vårt land verkligen kan få ett oberoende, och då\r\nmåste en så viktig sak som försvaret stå egna fötter.\r\n40 % av betalningarna till JAS-projektet går till\r\nutlandet, och styrsystemet är helt beroende av\r\namerikansk teknologi, liksom också mycket av\r\ndatoriseringen i övrigt.</pre><pre>Vad jag pläderade för och vad jag frågade om var\r\nom det finns några tankar på att i Sverige börja\r\ntillverka helikoptrar och mycket små flygplan, som\r\nkan användas i ett verkligt svenskt\r\nterritorialförsvar.</pre><pre>Anf. 31 Försvarsminister ROINE CARLSSON\r\n(s):</pre><pre>Fru talman! Jag vill återigen påpeka att\r\nreduceringar av landsstridskrafter inte får tas till\r\nintäkt för att man kan reducera luftstridskrafterna i\r\nmotsvarande grad. Jag tycker att man bör göra\r\nriktiga jämförelser. Jag har sagt och upprepar\r\nåterigen att det som pågår mellan stormakterna på\r\nnedrustningsområdet är oerhört glädjande, men\r\ndet har framför allt avsett kärnvapenområdet och\r\nmarkstridskrafterna. Vi skall inte göra det så enkelt\r\nför oss -- det tycker i varje fall jag -- att vi tar\r\nreduceringar av arméstridskrafter som\r\nutgångspunkt för vår egen reduktion av\r\nluftstridskapacitet. Det är mycket äventyrligt att\r\ngöra denna mycket grova förenkling.</pre><pre>Som bekant har det inte heller i motsvarande grad\r\nskett några stora reduceringar av\r\nluftstridskapaciteten mellan stormakterna. Därför\r\när det mycket viktigt för ett litet och alliansfritt land\r\nsom Sverige att fortfarande vara trovärdigt då det\r\ngäller att hävda sitt territorium. Ett av de viktigaste\r\ninslagen häri är att ha en mycket stark\r\nluftförsvarskapacitet.</pre><pre>Jag observerade, fru talman, att Schyman nu gör en\r\nkoppling mellan JAS och EG, där hon menar att\r\nman kan ifrågasätta JAS-projektet. Det finns\r\nsäkerligen många vinklar på JAS-projektet, men\r\nvarje gång jag hör Schyman uttala sig från\r\ntalarstolen om detta projekt blir parallellerna allt\r\ndjärvare. Det finns en bedömning här i riksdagen\r\natt vi skall fortsätta med JAS-projektet. Det har\r\nunder hela projektets tid varit möjligt att diskutera\r\noch motionera om detta. Det är bara det, Gudrun\r\nSchyman, att vänsterpartiet kommunisterna eller,\r\nsom det nu omdöpts till, vänsterpartiet, icke har\r\nvunnit några proselyter här i kammaren som vill\r\nfölja kommunisternas linje. Jag kan förstå att det\r\nväcker förtrytelse hos Schyman, men så länge inte\r\nargumenten skapar majoritet gäller de beslut som\r\när fattade. Det kan kanske vara svårt för Gudrun\r\nSchyman att acceptera denna elementära\r\ndemokratiska regel.</pre><pre>Till Paul Ciszuk vill jag säga att Rafaele och JAS\r\nhar två olika uppdrag. Rafael är ett mycket dyrt\r\nflygplan, mycket dyrare än det svenska, är\r\nutvecklat och tillverkat för helt andra uppdrag och\r\nhar inte den defensiva karaktär som vårt luftförsvar\r\nhar för värnandet av vårt territorium.</pre><pre>Helikoptrar skulle, Paul Ciszuk, i Sverige få\r\ntillverkas i så låga serietal att de skulle bli oerhört\r\ndyra. Därför är den svenska taktiken den att i\r\nstället köpa helikoptrar utifrån. För samma summa\r\npengar får vi då fler helikoptrar. Det finns därför\r\ningen tanke på svensk tillverkning. Det är bättre för\r\noss att köpa in helikoptrar utomlands.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare inlägg.</pre><pre>Anf. 32 HANS GÖRAN FRANCK (s):</pre><pre>Fru talman! När det gäller frågan om vårt\r\nflygvapen har jag redan sagt att jag med\r\ntillfredsställelse har noterat försvarsministerns svar\r\natt vi har en god beredskap för alternativ vid en\r\nnedläggning av JAS-projektet.</pre><pre>Det är i och för sig riktigt att de reduceringar av\r\nflygvapnens storlek som man skulle önska ännu inte\r\nhar skett. De drastiska nedskärningar av övriga\r\nstridskrafter i Europa som skett kommer emellertid\r\nav allt att döma att leda till betydande\r\nnedskärningar också av flygvapnet. Det är därför\r\nsom jag menar att Sverige bör ge de rätta signalerna\r\nom vår inställning på den punkten.</pre><pre>Jag vill i det här sammanhanget anknyta till vad jag\r\ntidigare sade om att Sverige har det överlägset\r\nstörsta flygvapnet bland neutrala industriländer.\r\nVårt flygvapen är större än Schweiz, det är\r\nmångdubbelt större än Jugoslaviens, flera gånger\r\nstörre än Finlands, större än Nya Zeelands och\r\nAustraliens, för att inte tala om Irland och\r\nÖsterrike, vars flygvapen bara uppgår till en liten\r\ndel av vårt flygvapens omfattning.</pre><pre>Det finns alltså förutsättningar för en viss successiv\r\nminskning av luftförsvaret.</pre><pre>Till slut vill jag säga att vi inte har råd att fullfölja\r\ndet här projektet. De kostnader som skulle uppstå\r\nom vi väljer något av de alternativ till detta projekt\r\nsom Roine Carlsson säger finns bör med en viss\r\nförsiktig minskning kunna vara klart överkomliga.\r\nOvissheten om JAS-projektet är så stor att det\r\nverkligen finns anledning att säga att man inte skall\r\nkasta goda pengar efter dåliga.</pre><pre>Anf. 33 Försvarsminister ROINE CARLSSON\r\n(s):</pre><pre>Fru talman! Hans Göran Franck gör en beräkning\r\nav antalet stridsflygplan per invånare. Visst är dessa\r\nberäkningar riktiga. Han gör jämförelser med\r\nFinland och Österrike samt några andra länder.\r\nBåde Hans Göran Franck och jag vet vad som\r\nligger bakom bestämmelserna om Finlands och\r\nnågra andra länders flygvapen. Dessa länder har\r\nhelt andra förutsättningar än vi att avgöra storleken\r\npå flygvapnen.</pre><pre>Så länge vi i detta land har valt den allmänna\r\nvärnplikten och ett mobiliseringsförsvar med en\r\nmycket liten stående beredskapsstyrka -- detta är\r\nen svensk profil som vi skall behålla -- är vi väldigt\r\nberoende av att ha ett mycket starkt luftförsvar som\r\nskydd vid mobilisering för att avvisa främmande\r\nflygplan som försöker ta sig in över vårt land.</pre><pre>Detta är elementära utgångspunkter för det\r\nsvenska försvarskonceptet, som jag påstår har en\r\nmycket bred politisk acceptans i riksdagen. Ändras\r\nnågot av detta måste systemen naturligtvis göras\r\nom.</pre><pre>Jag skall inte polemisera mot Hans Göran Franck\r\nnär han gör någon sorts ekonomisk analys av vad de\r\nutländska alternativen innebär. Men jag vill avsluta\r\nmed att säga att här pratar Franck mot bättre\r\nvetande.</pre><pre>Förste vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare inlägg.</pre><pre>Överläggningen var härmed avslutad.</pre><pre></pre><pre>7 § Svar på interpellation 1990/91:79 om\r\nrättssäkerheten för patienter som felbehandlats</pre><pre>Anf. 34 Socialminister INGELA THALÉN\r\n(s):</pre><pre>Fru talman! Margó Ingvardsson har frågat mig om\r\nregeringen kommer att medverka till att\r\nbestämmelserna i patientförsäkringen ändras så att\r\nen behandlingsskada ersätts även om skadan utgör\r\nen oundviklig komplikation till en från medicinsk\r\nsynpunkt motiverad åtgärd.</pre><pre>Margó Ingvardsson har också frågat om\r\nregeringen kommer att föreslå andra åtgärder för\r\natt öka patienternas rättssäkerhet såsom inrättande\r\nav patientombudsman eller visst skadeansvar för\r\nsjukvårdshuvudmännen.</pre><pre>Patientförsäkringen utger ersättning enligt\r\nskadeståndsrättsliga principer till dem som\r\ndrabbats av en behandlingsskada inom hälso- och\r\nsjukvården. Ersättning utgår utan att den\r\nskadelidande behöver bevisa att skadan vållats\r\ngenom fel eller försummelse. I villkor för\r\nförsäkringen anges vad som är att anse som en\r\nersättningsgill behandlingsskada.</pre><pre>Eftersom patientförsäkringen är en enskild\r\nförsäkring som tecknats genom avtal mellan\r\nförsäkringsgivarna och sjukvårdshuvudmännen i\r\nlandet kan statsmakterna inte styra utformningen\r\nav de villkor som skall gälla vid behandlingsskador,\r\nsåvida man inte genom lagstiftning inför en rätt till\r\nersättning vid sådana skador. Riksdagen har hittills\r\ninte varit beredd att förorda en sådan lösning. Jag\r\nvill erinra om att riksdagen så sent som i våras\r\navslog motioner om ändring av villkoren för\r\npatientförsäkringen och om en höjning av\r\nersättningsbeloppen. Av lagutskottets betänkande,\r\nsom godkänts av riksdagen, framgick det att\r\nförsäkringen numera i stort ansågs motsvara de\r\nkrav som kunde ställas men att det självfallet kunde\r\nfinnas utrymme för förbättringar. Något uttalande\r\nom lagreglering av ersättningen vid\r\nbehandlingsskada gjordes inte heller vid detta\r\ntillfälle av riksdagen.</pre><pre>Sedan år 1975 då patientförsäkringen kom till har\r\nvillkoren för försäkringen reviderats vid flera\r\ntillfällen. De bestämmelser som Margó\r\nIngvardsson nämner i sin interpellation om\r\nersättningen till patienter med sällsynta\r\nkomplikationer och om preskriptionstiden\r\nomfattas enligt vad jag har inhämtat av en översyn\r\nav villkoren som pågår för närvarande.</pre><pre>Jag har också inhämtat att sjukvårdshuvudmännen\r\ngenom Landstingsförbundet gör en allmän\r\nutvärdering av hur patientförsäkringen fungerar.\r\nSlutsatserna från översynen avses att bli\r\npresenterade vid Landstingsförbundets kongress\r\n1991.</pre><pre>Just nu utreds skadeståndsfrågor i två statliga\r\nkommittéer, kommittén om ideell skada och\r\nkommittén för att se över reglerna om det allmännas\r\nskadeståndsansvar. De förslag som dessa\r\nkommittéer lägger fram kommer, om de genomförs,\r\nsjälvfallet att påverka de ersättningar som betalas\r\nut från patientförsäkringen.</pre><pre>På Margó Ingvardssons fråga om inrättande av en\r\npatientombudsman vill jag hänvisa till de\r\nförtroendenämnder som sedan år 1980 finns inom\r\nvarje landstingskommun och inom de landstingsfria\r\nkommunerna. Dessa nämnder har till uppgift att\r\nfrämja kontakten mellan patienten och personalen\r\ninom hälso- och sjukvården och att förmedla hjälp\r\nåt patienterna, när detta behövs. Nämndernas\r\nverksamhet kartlades för några år sedan.\r\nErfarenheterna från förtroendenämndernas arbete\r\nvar då överlag positiva, och jag vågar säga att det\r\nintrycket bekräftats och förstärkts under senare år.\r\nHandläggarna hos nämnderna benämns ofta\r\npatientombudsmän. Genom sin närhet till\r\nvårdorganisationen kan nämnderna och deras\r\ntjänstemän arbeta snabbt och obyråkratiskt med att\r\nhjälpa till att lösa de problem som inte kunnat lösas\r\ndirekt av hälso- och sjukvårdspersonalen.</pre><pre>Mitt svar på Margó Ingvardssons frågor är\r\nsammanfattningsvis att jag med hänsyn till vad jag\r\nnyss har sagt för närvarande inte avser att ta några\r\ninitiativ till förändring av den ordning som gäller för\r\nersättning av behandlingsskador. Inte heller är jag\r\nberedd att föreslå inrättandet av en\r\npatientombudsman vid sidan av de\r\nförtroendenämnder som finns inom varje landsting.</pre><pre>Jag kan försäkra Margó Ingvardsson att jag inte\r\nkommer att tveka att ta initiativ till skydd för\r\npatienternas rättssäkerhet, om det visar sig\r\nnödvändigt. Jag vill understryka att frågor som\r\ngäller patienternas rättssäkerhet och säkerhet i\r\nvården noga följs inom socialdepartementet.</pre><pre>Anf. 35 MARGÓ INGVARDSSON (v):</pre><pre>Fru talman! Jag tackar socialministern för svaret.</pre><pre>Först vill jag kommentera påståendet att\r\nregeringen inte har någon möjlighet att påverka hur\r\npatientförsäkringen skall se ut. Jag kan inte förstå\r\nvarför regeringen vill avsäga sig ansvaret i det\r\nhänseendet. Eftersom staten är en av\r\navtalstecknarna med konsortiet för\r\npatientförsäkringar, kan regeringen givetvis vara\r\nmed och påverka hur den här försäkringen skall se\r\nut. Fungerar den dåligt har, tycker jag, staten ett\r\nansvar för att ta upp de frågorna.</pre><pre>Jag förstår inte heller riktigt socialministerns\r\nhänvisningar till två utredningar -- kommittén för\r\nideell skada och kommittén för det allmännas\r\nskadeståndsansvar. Socialministern säger att dessa\r\ntvå kommittéer kommer att påverka\r\npatientförsäkringen. Såvitt jag förstår avser\r\nkommittén om ideell skada mer brottsoffer och\r\nersättning till dessa. Det allmännas\r\nskadeståndsansvar är väl vad som inträder när t.ex.\r\nnågon skickat ett brev på posten som inte kommit\r\nfram och detta förorsakat en skada av något slag. I\r\nett sådant fall är det alltså fråga om ersättning för\r\natt en myndighet har förorsakat en skada.</pre><pre>Jag kan inte riktigt förstå sambandet med\r\npatientförsäkringen.</pre><pre>Det är möjligt att jag uttryckte mig oklart i\r\ninterpellationen så att socialministern inte riktigt\r\nförstått vilka fall det är som jag refererar till. Jag\r\nvill därför ta några exempel för att göra det hela\r\ntydligare.</pre><pre>En patient får vid en sköldkörteloperation en skada\r\npå bisköldskörtlarna, vilket medför livslång\r\ninvaliditet. Den patienten får förklarat för sig av\r\nden medicinska sakkunskapen att den här\r\nkomplikationen med bisköldskörteln just då var en\r\noundviklig skada som också inte berättigar till\r\nersättning från patientförsäkringen.</pre><pre>Ett annat exempel är de patienter som vid ingrepp\r\nsom kräver behandling med hjärt-lung-maskin blir\r\nsmittade och får hepatit. Detta bedöms också som\r\nen oundviklig skada på grund av det medicinskt\r\nnödvändiga ingreppet.</pre><pre>Dessa patienter kan inte gå vidare till\r\npatientskadenämnden. Det hjälper inte heller att\r\nde vänder sig till domstol och gör gällande att de\r\nblivit felbedömda av patientförsäkringen. Det har\r\nde nämligen inte blivit, eftersom\r\npatientförsäkringen inte omfattar sådana fall. Det\r\när detta som är problemet. Dessa patienter faller\r\nutanför försäkringen, och jag anser inte att vi kan\r\nsäga att dessa patienter åtnjuter full rättssäkerhet.</pre><pre>Därför vill jag fråga socialministern: Vad skall\r\ndessa patienter göra konkret? Många av dem har\r\nblivit förtidspensionerade och har inte fått någon\r\nsom helst ersättning av samhället. Vad gör de\r\nkonkret i den situationen?</pre><pre>Jag ifrågasätter också patientförsäkringen som\r\nhelhet, såsom denna fungerar i dag. Det går inte att\r\nkomma ifrån att det kan finnas skäl att misstänka\r\natt det hos alla parter finns ett intresse av att hålla\r\nutbetalningarna på en låg nivå. Det gäller både de\r\nförsäkringsbolag som ingår i patientförsäkringar,\r\nstaten, landstingen och privata vårdgivare som\r\ntecknar avtal. Den summa som blir kvar varje år av\r\nförsäkringspengarna, som alltså inte används till att\r\nbetalas ut till patienterna, förs över till nästa\r\nbudgetår och sänker avgifterna för försäkringen.</pre><pre>Det är inte tillfredsställande med detta system där\r\npatienterna känner att det inte blir objektivt\r\nbedömda. Man kan inte heller med dessa regler\r\nsom patient kontrollera att man verkligen blivit rätt\r\nbehandlad. Hur skall man, om man inte har\r\nmedicinska sakkunskaper, själv kunna avgöra om\r\nden skada man har fått har varit medicinskt\r\noundviklig, allra helst när läkarna innan ingreppet\r\nhar utförts inte har sagt ett ord om att det kan bli\r\nkomplikationer av ingreppet som kan medföra ett\r\nlivslångt lidande.</pre><pre>Det är det min interpellation handlar om. Vad skall\r\nvi göra för att öka dessa patienters rättsäkerhet?</pre><pre>Anf.36  Socialminister INGELA THALÉN\r\n(s):</pre><pre>Fru talman! Regeringen har ett eget avtal som\r\npåverkar den statliga delen av sjukvården. I övrigt\r\nkan regeringen medverka enbart genom\r\nlagstiftning. Denna fråga har, vilket jag berörde i\r\nmitt svar, varit uppe till behandling i riksdagen\r\nganska nyligen.</pre><pre>Resultatet av de båda kommittér som Margó\r\nIngvardsson tog upp kommer att påverka\r\nersättningsnivåerna. Det är som de framgår av mitt\r\nsvar: Kommittérnas resultat påverkar utfallet från\r\npatientförsäkringen.</pre><pre>De fall som Margó Ingvardsson nämner, illustrerar\r\njust det Landstingsförbundets översyn tar upp. Det\r\när rimligt att dessa typer av frågor tas in i det\r\nskadeförebyggande arbete som pågår i landstingen.</pre><pre>När det gäller den enskildes utsatthet och\r\nsvårigheterna att själv kunna avgöra huruvida man\r\nhar en medicinsk skald eller inte, är det naturligtvis\r\nhelt riktigt som Margó Ingvardsson säger. Som\r\nenskild patient kan man ställas inför svårigheter.\r\nJag menar att våra förtroendenämnder och de som\r\nsitter där skall medverka till att den enskilde\r\npatienten får stöd.</pre><pre>I fråga om ersättningsbeloppen vill jag citera ur\r\nlagutskottets betänkande 1989/90:Lu30: ''I\r\nsammanhanget vill utskottet också hänvisa till vad\r\nutskottet anförde nämnda år, nämligen att\r\nersättningen för ideell skada från försäkringarna\r\nenligt inhämtade uppgifter utgår med generellt sett\r\nhögre belopp än den allmänt gällande\r\nersättningsnivån vid sådan skada.''</pre><pre>Anf. 37 MARGÓ INGVARDSSON (v):</pre><pre>Fru talman! Det står väl helt klart att eftersom\r\nstaten är med och tecknar avtal med\r\npatientförsäkringarna är alltså staten med\r\nregeringen som företrädare en del av avtalsparten\r\noch kan givetvis vara med och påverka hur avtalet\r\nska se ut. Det avtal som staten har med\r\npatientförsäkringar skiljer sig inte på något sätt vad\r\nbeträffar villkoren från dem som landstingen har\r\nmed patientförsäkringar. Det är likalydande avtal.</pre><pre>Det är inte bara det att staten kan påverka att\r\navtalet förändras. Jag anser att staten har en\r\nskyldighet att påyrka en avtalsförändring när\r\navtalet inte fungerar bra, det gör det uppenbarligen\r\ninte.</pre><pre>Socialministern säger att i de fall då den enskilde\r\ninte själv kan avgöra om han har blivit rätt\r\nbehandlad eller inte av patientförsäkringar, skall\r\nhan vända sig till förtroendenämnden. Det är nog\r\ninte en riktigt korrekt beskrivning av\r\nförtroendenämndernas uppgifter. Jag tycker att det\r\när väldigt bra att vi har förtroendenämnder i hälso-\r\noch sjukvården. Förtroendenämndens uppgift är\r\njust att hjälpa till att öka förtroendet mellan\r\npatienter och vårdpersonal. Nämnderna har inte\r\nbefogenhet att gå in i ärenden som gäller\r\nfelbehandling. Nämnderna har helt andra uppgifter\r\nsom är viktiga i sig. Därför kan\r\nförtroendenämnderna exempelvis inte ersätta en\r\npatientombudsman, vilket jag efterlyser i min\r\ninterpellation.</pre><pre>En patientombudsman skulle vara helt fristående\r\nfrån vården. Han skulle dels kunna lotsa\r\npatienterna till rätt nivå, dels rådgöra med och\r\nhjälpa patienter och se om det finns skäl att t.ex.\r\ndriva en process mot huvudmannen för att\r\npatienten skall få en korrekt behandling eller rätt\r\ntill ersättning.</pre><pre>Vi vet att misstag alltid kommer att ske i vården.\r\nJag tror inte att det finns någon möjlighet att\r\nundvika det. Vi vet också att pengar aldrig kan\r\nkompensera ett lidande som uppstår vid\r\nfelbehandling. Pengar är dock den enda\r\nmöjligheten vi har från samhällets sida att visa att\r\nvi inte har övergivit dessa patienter.</pre><pre>Många av de patienter jag talar om, känner sig i dag\r\nhelt övergivna av samhället på grund av\r\nfelbehandling i vården.</pre><pre></pre><pre>Anf. 38 Socialminister INGELA THALÉN\r\n(s):</pre><pre>Fru talman! Jag måste ändå få påminna Margó\r\nIngvardsson om, vilket jag nu har gjort ett par\r\ngånger, att riksdagen har behandlat dessa frågor\r\noch varit utomordentligt tydlig. Självklart följer vi\r\ndessa frågor mycket noga, såväl utvecklingen inom\r\nsjälva patientförsäkringen och dess utformning som\r\nde skadeståndsrättsliga ersättningarna.</pre><pre>Jag delar inte Margó Ingvardssons uppfattning om\r\nförtroendenämnderna. För att de skall kunna skapa\r\nförtroende är det viktigt att de är fristående. Det är\r\ndet som är själva utgångspunkten i deras arbete.\r\nJag menar alldeles bestämt att\r\nförtroendenämnderna skall kunna förmedla och\r\nhjälpa till med att skaffa den sakkunskap som skall\r\nvara ett stöd för de patienter som behöver den,\r\näven om inte själva nämnden eller dess tjänstemän\r\nhar egen sakkunskap i den enskilda frågan.</pre><pre>Slutligen vill jag säga att det är viktigt att hålla isär\r\nbegreppen. Det statliga ansvaret handlar om den\r\nstatliga delen av sjukvården inom\r\npatientförsäkringen.</pre><pre>Anf. 39 MARGÓ INGVARDSSON (v):</pre><pre>Fru talman! Det är helt riktigt att det inte är första\r\ngången som patientförsäkringen diskuteras i denna\r\nkammare. Den har emellertid diskuterats utifrån\r\nlitet olika frågeställningar. Just den frågeställning\r\nsom vi bl.a. diskuterar i dag, om staten kan gå in\r\noch påverka avtalet i patientförsäkringen, har inte\r\ndiskuterats förut.</pre><pre>Riksdagen har inte heller haft någon mening i\r\nfrågan, utan det handlar helt enkelt om vilka regler\r\nsom gäller mellan avtalsstiftande parter.</pre><pre>Jag menar att staten helt självklart både kan och\r\nbör gå in och söka få en avtalsändring till stånd. De\r\navtal som finns i dag missgynnar denna ytterst lilla\r\npatientgrupp som får sällsynta komplikationer vid\r\nett ingrepp. Många gånger bedömer läkaren dessa\r\nsällsynta komplikationer som försumbara och\r\ndärför inte ens upplyser patienten om att de kan\r\ninträffa. Jag menar att staten kan gå in och påverka.</pre><pre>Nu börjar tiden ta slut, så jag hinner väl knappast\r\nfå ett svar på den fråga jag skulle vilja ställa om det\r\nsom är positivt i interpellationssvaret. Detta\r\npositiva är att socialministern nämner att det pågår\r\nen översyn av villkoren inom patientförsäkringen,\r\nbl.a. när det gäller det som kallas sällsynta\r\nkomplikationer. Jag är mycket intresserad av att få\r\nhöra vem som gör den översynen, när den skall bli\r\nfärdig och vad man har tänkt sig att den skall leda\r\ntill.</pre><pre>Anf. 40 Socialminister INGELA THALÉN\r\n(s):</pre><pre>Fru talman! Det är Landstingsförbundet och\r\nförsäkringsgivarna som är avtalsparter när det\r\ngäller patientförsäkringen. Det statliga ansvaret\r\nregleras på särskilt sätt. Som jag sade i mitt\r\ninledande anförande pågår en översyn, och den\r\nskall presenteras vid Landstingsförbundets möte\r\nvåren 1991.</pre><pre>Överläggningen var härmed avslutad.</pre><pre>8 § Svar på interpellation 1990/91:49 om EGs\r\ntorskfiske i den svenska fiskezonen</pre><pre>Anf. 41 Jordbruksminister MATS\r\nHELLSTRÖM (s):</pre><pre>Fru talman! Jens Eriksson har med anknytning till\r\nden s.k. anpassningsöverenskommelsen mellan\r\nSverige och EG från 1986 ställt tre frågor angående\r\nEGs torskfiske i den svenska fiskezonen i\r\nÖstersjön. Denna överenskommelse i form av ett\r\nomfångsrikt tilläggsprotokoll med bilagor i\r\nanslutning till Sveriges frihandelsavtal med EG,\r\nföranleddes av att EG utvidgades till att omfatta\r\näven Spanien och Portugal. Den del av\r\nanpassningsöverenskommelsen som nu särskilt\r\nåsyftas, är en brevväxling rörande jordbruks- och\r\nfiskeområdena.</pre><pre>Jens Erikssons två första frågor berör årets\r\nfiskekvotförhandlingar med EG avseende utbytet\r\nför 1991. Frågorna är närbesläktade. Därför tar jag\r\nupp dem i ett sammanhang. Frågan är om jag skall\r\nverka för en instruktion till den svenska\r\nförhandlingsdelegationen av innebörd att denna,\r\nmed stöd av vissa skrivningar i\r\nanpassningsöverenskommelsens nyss nämnda\r\nbrevväxling och av senare inträffade\r\nomständigheter, skall söka få till stånd en\r\nbegränsning av EGs torskfiske i Sveriges\r\nÖstersjözon främst genom en nedskärning av EGs\r\nårliga torskkvot, vilken enligt brevväxlingen ligger\r\npå 2 500 ton.</pre><pre>Först känner jag mig föranlåten att göra en\r\nkommentar till interpellantens inledande\r\nbeskrivning av brevväxlingen. Jens Eriksson säger\r\natt Sverige bytte bort fiskekvoter mot vissa\r\ntullättnader, bl.a. på frysta ärter. Det är litet\r\nförvånande att Jens Eriksson, med sin nära\r\nanknytning till fisket, förbigår med tystnad vad vi\r\nfrämst uppnådde med brevväxlingen, nämligen en\r\ninte obetydlig bräsch i EGs tullmur kring fisk och\r\nfiskprodukter. T.ex. tillgodosågs ett angeläget, ofta\r\nupprepat krav från yrkesfisket genom tullfrihet för\r\n20 000 ton svensk sill.</pre><pre>Vidare hänvisas i interpellationen till två bilaterala\r\ninternationella överenskommelser som Sverige\r\ningått 1988, således efter\r\nanpassningsöverenskommelsen med EG 1986.\r\nGenom överenskommelsen med Sovjetunionen om\r\nden s.k. vita zonen öster om Gotland, fick Sverige\r\n75 % av denna zon. Parterna fick samtidigt vissa\r\ntjugoåriga fiskerättigheter i varandras delar av den\r\nf.d. vita zonen.</pre><pre>I anslutning till denna uppgörelse träffades en\r\növerenskommelse med EG om EGs fiske i den\r\nsvenska zondelen, som ju tidigare har varit\r\ninternationellt vatten och där det rått fritt fiske av\r\nstor betydelse för EG. Inte minst med hänsyn till\r\ndessa förhållanden blev vår del av den f.d. vita\r\nzonen föremål för en separat kvotreglering i vårt\r\ninternationella kvotutbyte.</pre><pre>Jens Eriksson hävdar nu att vår del av den f.d. vita\r\nzonen ligger utanför den egentliga svenska\r\nfiskezonen och därmed också utanför\r\nanpassningsöverenskommelsens brevväxling från\r\n1986. Detta i förening med den torsk-TAC om\r\nendast 40 200 ton, som man inom\r\nFiskerikommissionen för Östersjön enats om för\r\nsvensk zon under 1991, skulle berättiga oss att\r\n''kraftigt reducera'' EGs fasta torskkvot för nästa år\r\ni den ursprungliga svenska zonen, dvs. zonen med\r\nde gränser den hade före maj 1988.</pre><pre>Till att börja med måste det konstateras att den\r\nsvenska delen av den f.d. vita zonen i dag ingår i\r\nSveriges fiskezon i Östersjön. I och med\r\nuppgörelsen med Sovjetunionen 1988 flyttades\r\ngränsen för Sveriges zon österut. Det är visserligen\r\nsant att nytillskottet i vissa avseenden är föremål för\r\nsärreglering, men därmed har man inte skapat en\r\nandra svensk fiskezon.</pre><pre>Om man studerar brevväxlingen från 1986 kan man\r\nkonstatera att det endast är tal om den svenska\r\nfiskezonen i Östersjön utan några reservationer.\r\nNästa års torsk-TAC för den svenska zonen har vid\r\nden senaste sessionen med Östersjökommissionen\r\nfastställts till drygt 40 000 ton. Därmed passeras\r\ninte den nivågräns under vilken EGs fasta\r\ntorskkvot skall reduceras.</pre><pre>Med stöd av själva brevväxlingen går det således\r\ninte utan vidare att gentemot EG hävda att kvoten\r\ni fråga bör skäras ned i dagsläget. Å andra sidan är\r\ndet givetvis tänkbart att söka öppna en diskussion\r\nmed EG om den aktuella reduktionsklausulen\r\nunder hänvisning till att den svenska Östersjözonen\r\nutvidgats sedan 1986. En sådan diskussion faller\r\nemellertid utanför ramen för de årliga\r\nförhandlingarna om balanserat kvotutbyte under\r\n1977 års fiskeavtal mellan Sverige och EG.</pre><pre>Interpellationen tar också upp ett ställe i 1986 års\r\nbrevväxling som berör parternas ''fiskemönster''\r\ninom ramen för nyssnämnda fiskeavtal. Detta ställe\r\nuttrycker en strävan att söka bevara då rådande\r\nfiskemönster med reservation för oförutsebara\r\nbiologiska omständigheter.</pre><pre>Östersjöns torskbestånd har minskat väsentligt\r\nunder senare år. Jens Eriksson menar nu att denna\r\nminskning är en sådan biologisk omständighet som\r\nborde rubba EGs fiskemönster inom det årliga\r\nkvotutbytet med Sverige</pre><pre>Härmed kommer interpellationen in på\r\nkvotutbytesförhandlingarna med EG för 1991.\r\nDessa har tidigare denna vecka slutförts i Bryssel.\r\nNär det gäller torsken blev resultatet följande.\r\nJämfört med i år får EG vidkännas en avsevärd\r\nminskning av sitt fiske i vår Östersjözon. I EGs\r\nÖstersjözon, som utvidgats till följd av Tysklands\r\nåterförening, får Sverige en kvotökning för torsk\r\nsom ett led i avvecklingen av våra fiskerelationer\r\nmed det forna Östtyskland.</pre><pre>Beträffande förhandlingsresultatet i övrigt kan\r\nnämnas att den ekonomiska balansen i vårt\r\nkvotutbyte med EG har förbättrats och att Sverige\r\n1991 får oförändrade fångstmöjligheter i Nordsjön,\r\ntrots den tidigare nämnda minskningen för EG i\r\nÖstersjön och trots aviserade ytterligare allmänna\r\nfångstbegränsningar i Nordsjön.</pre><pre>En enig svensk förhandlingsdelegation, i vilken\r\ningår ledande företrädare för det svenska\r\nyrkesfisket, rekommenderar den föreliggande\r\növerenskommelsen med EG för 1991 till slutligt\r\nantagande. Jag förmodar att Jens Eriksson inte har\r\nanledning att där anmäla en avvikande uppfattning.</pre><pre>Formuleringen av interpellationens tredje och sista\r\nfråga kan förleda en att tro att Jens Eriksson helst\r\nser att man upphäver hela\r\nanpassningsöverenskommelsen med EG från 1986,\r\nsom utgör en betydande utvidgning och en\r\nintegrerande del av vårt ursprungliga\r\nfrihandelsavtal med EG.\r\nAnpassningsöverenskommelsen i sin helhet, dvs.\r\n''tilläggsprotokollet'' till frihandelsavtalet med alla\r\ndärtill anslutande dokument, omfattar främst en\r\nmängd varuområden utanför jordbruks- och\r\nfiskesektorerna. Jag förmodar emellertid att Jens\r\nEriksson inte tänker sig ett upphävande av hela\r\ndetta avtalskomplex utan endast av den därtill\r\nhörande jordbruks- och fiskebrevväxlingen, som\r\ndet varit tal om i det föregående.</pre><pre>Inledningsvis påpekade jag att brevväxlingen i\r\nvågskålen till Sveriges förmån har en rad\r\ntullättnader för vårt fiske och vår\r\nfiskberedningsindustri. Jag har svårt att tro att det\r\när en allmän uppfattning inom svensk fiskerinäring\r\natt vilja borts efrån dessa tullförmåner.</pre><pre>Slutligen vill jag erinra om följande. Som alla väl\r\nkänner till håller Sverige och övriga EFTA-länder\r\npå att förhandla om ett breddat och fördjupat\r\nsamarbete med EG inom ett europeiskt\r\nekonomiskt samarbetsområde, EES. Dessa\r\nförhandlingar omfattar ett mycket brett spektrum,\r\ninkl. fiskesektorn. Innan de har slutförts, kan det\r\nfrån svensk sida knappast bli aktuellt att överväga\r\nen begäran om omförhandling av någon del i\r\nanpassningsöverenskommelsen från 1986.</pre><pre>Anf. 42 JENS ERIKSSON (m):</pre><pre>Fru talman! Jag tackar jordbruksministern för\r\nsvaret på min interpellation. Jag saknar tyvärr i\r\nsvaret den goda viljan att tillvarata det svenska\r\nfiskets intressen gentemot EG.</pre><pre>Jordbruksministern kommenterar i sitt svar att jag i\r\nmin interpellation påpekar att Sverige har bytt bort\r\nfiskerättigheter mot vissa tullättnader, bl.a. på\r\nfrysta ärtor. Det är sanning, jordbruksministern.\r\nJag kunde dessutom ha lagt till att vi till viss del har\r\nfrånsagt oss vår rätt att bestämma över våra vatten.\r\nTrots att vi har köpt tullfrihet för 20 000 ton sill fick\r\nvi ändå tull under en tid i höst. Det känner säkert\r\njorbruksministern till. Det berodde på EGs sätt att\r\ntillämpa avtalet. Det är inte enda gången avtalet\r\nfungerat dåligt och till Sveriges nackdel.</pre><pre>När det gäller brevväxlingen, som både jag och\r\njordbruksministern hänvisar till, är det EG som står\r\nbakom de formuleringar på s. 102 i propositionen\r\nrörande en neddragning av deras kvoter som jag\r\nhar citerat i min interpellation.Eftersom EG i dessa\r\nförhandlingar tidigare hävdat att vad som stått i\r\nderas brev gäller, torde det inte vara någon\r\nsvårighet för jordbruksministern att hävda\r\ndetsamma.</pre><pre>Det är alltså EG som fastslagit att EGs kvot skall\r\nminskas om vår kvotandel understiger 40 000 ton\r\noch att EGs fiske skall, med reservation för\r\noförutsebara biologiska omständigheter, behålla\r\ndet tidigare fiskemönstret. Jag hävdar att\r\noförutsebara biologiska omständigheter i dag talar\r\nför att vi mot bakgrund av avtalet kan reducera\r\nEGs fiske. Med kännedom om torskbeståndet i\r\nÖstersjön kan jag inte vara ensam om denna\r\nuppfattning.</pre><pre>Det är rätt som jordbruksministern säger, att det i\r\nbrevväxlingen från 1986 endast är tal om den\r\nsvenska fiskezonen. Det är därför med rätta jag\r\nhävdar att utökningen genom överenskommelsen\r\nom vita zonen inte omfattas av avtalet med EG. I\r\ndet avtal med EG som underskrevs den 6 maj 1988,\r\nframgår att EG oreserverat erkänner Sveriges\r\nsuveräna fiskejurisdiktion över ifrågavarande\r\nspeciella område av Östersjön. Därav följer att\r\nEGs fartyg i princip måste ha licens för att operera\r\ninom området. De har också\r\nrapporteringsskyldighet när det gäller fångster samt\r\nin- och utpassering.</pre><pre>Den svenska delen av den f.d. vita zonen utgör en\r\nseparat del av svenska fiskezonen i Östersjön med\r\nsärskild fiskereglering. Därom torde vi kunna vara\r\nense. Beträffande kvotförhandlingarna för 1991\r\nsäger jordbruksministern att EG fått vidkännas en\r\navsevärd minskning och att Sverige har fått en\r\nökning i anledning av Tysklands återförening. Jag\r\nhar ingen möjlighet att bedöma detta, då jag inte\r\nkänner till resultatet av förhandlingarna. Jag vet\r\ninte om EGs fiske i vita zonen skurits ned. I så fall\r\när det i överensstämmelse med riksdagens\r\nuttalande. Det tycker jag är bra, och jag sätter\r\nvärde på att riksdagens uttalande respekteras.</pre><pre>Om en ändring av EGs fiskemönster också\r\ngenomförts är detta också bra, och det tillmötesgår\r\ni så fall ett av mina krav. Jag vill dock göra klart för\r\njordbruksministern att det förhållandet att fiskets\r\nföreträdare rekommenderat den föreliggande\r\növerenskommelsen inte fråntar mig rätten att ha en\r\nuppfattning om avtalet är bra eller dåligt. Jag\r\nförstår inte vad jordbruksministern menar när han\r\nsäger att jag inte har anledning att ha en avvikande\r\nmening. Det beror på avtalet, --\r\njordbruksministern. Man har tidigare träffat avtal\r\nvare sig fisket tyckt si eller så. EG-rädslan har ofta\r\nvarit större än hänsynen till svenskt fiske.</pre><pre>Den ekonomiska balansen har förbättrats, säger\r\njordbruksministern. Jag tolkar detta så, att det\r\nfortfarande är obalans till Sveriges nackdel. Det är\r\nsnart på tiden att vi får balans i avtalen. EGs\r\ntorskekvivalent, där vi fått betala med 1 kg torsk för\r\natt få 1,3 kg sill, samtidigt som vi bytt till oss torsk\r\nhos östsstaterna och betalat varje kilo torsk med 4--\r\n5 kg sill, kan man inte med bästa vilja i världen\r\npåstå är bra för svenskt fiske.</pre><pre>Jag var med innan anpassningsavtalet kom till\r\nstånd. Det var bättre för svenskt fiske då. Därför\r\nser jag gärna att avtalet upphävs. Jag har inte\r\nräknat med att jordbruksministern skall hålla med\r\nmig om att anpassningsavtalet är olyckligt. Men jag\r\när besviken på att Mats Hellström inte är beredd att\r\nutnyttja avtalet till Sveriges fördel på punkter där\r\nEG har gett direktiven. Det minskar inte min oro\r\nför fiskets framtid och kommande EES-avtal.</pre><pre>Anf. 43 Jordbruksminister MATS\r\nHELLSTRÖM (s):</pre><pre>Fru talman! Det är mycket tråkigt att Jens Eriksson\r\nbortser från verklighet och realiteter när han så\r\nperspektivlöst framställer det som att Sverige skulle\r\nge efter för EG i en situation där de flesta länder,\r\ninte minst inom EG, har utomordentligt stora\r\nbesvär i sina fiskeförhandlingar med varandra.\r\nSverige är ett av de få länder som har lyckats\r\nutvidga sitt fiske, trots de biologiska begränsningar\r\nsom också vi måste ta hänsyn till. Vi har kommit\r\ntillbaka i Nordsjön och fått ett avtal om Östersjön\r\nsom medger oss själva ett torskfiske, samtidigt som\r\nländerna inom EG får minska sitt torskfiske i\r\nÖstersjön.</pre><pre>Den senaste kvotförhandlingen innebär att EG får\r\nminska sitt torskfiske både i Östersjön den\r\nursprungliga delen av zonen och i den f.d. vita\r\nzonen. Samtidigt har Sverige, som Jens Eriksson\r\nrimligen måste känna till, i förhandlingar i\r\nfiskerikommissionen för Östersjön kunnat öka vår\r\nandel av torskfisket i Östersjön från 21 % till\r\n23,5 %. Det har vi kunnat göra trots de\r\nbegränsningar som råder, och trots den mycket\r\nbesvärliga situation som råder både när det gäller\r\nbestånden och konflikter mellan olika länder. Att\r\nsedan komma och säga att regeringen inte skulle\r\ntillvarata svenska intressen gentemot EG är\r\nverkligen perspektivlöst, Jens Eriksson. Det var\r\nnågot av ''surt, sa räven'' över detta inlägg. Jag\r\nbeklagar att Jens Eriksson, som är väl insatt i\r\nfrågorna, behöver ta till den typen av\r\nargumentering.</pre><pre>I sak förhåller det sig så, att Jens Eriksson\r\ndiskuterar 1986 års anpassningsöverenskommelse\r\nsom om ingenting hade hänt därefter. Också detta\r\när någonting som jag beklagar. Efter\r\növerenskommelsen med Sovjetunionen om den\r\nvita zonen har Sverige fått helt andra möjligheter\r\natt förhandla med EG. Vi har kommit tillbaka i\r\nNordsjön och fått kontroll och ordning på det som\r\ntidigare var ett utbrett rovfiske i den f.d. vita zonen\r\ni Östersjön, och vi har dessutom kunnat öka vår\r\nandel i Östersjön.</pre><pre>Sammanfattningsvis menar jag att regeringen väl\r\ntillgodoser svenska intressen. Fiskets företrädare\r\nrekommenderar också den förhandlingslösning\r\nsom våra förhandlare i Bryssel på ett skickligt sätt\r\nhar kommit fram till för slutligt antagande denna\r\nvecka. Jens Erikssons tolkning att det skulle vara\r\ntvå zoner i Östersjön är felaktig, vilket jag också\r\nsagt i mitt interpellationssvar. Överenskommelsen\r\nger inte utrymme för Jens Erikssons tolkning.</pre><pre>Anf. 44 JENS ERIKSSON (m):</pre><pre>Fru talman! Jordbruksministern tar upp de\r\nproblem som man har inbördes inom EG. Jag anser\r\ninte att vi för Sveriges del kan lösa de problem man\r\nhar där, och vi har inte råd att betala för att de löses.\r\nVi har alldeles tillräckligt med våra egna problem.\r\nDet svenska fisket har i dag så stora problem att vi\r\nnästan behöver EGs stöd i stället för att lösa EG-\r\nländernas problem genom att ge dem stöd.</pre><pre>Jordbruksministern tar flera gånger upp det avtal\r\nsom har träffats. Jag kan inte diskutera detta avtal,\r\neftersom jag inte vet vad det innehåller. Om jag\r\nhade vetat det, skulle jag ha diskuterat avtalet. Men\r\njag litar på det jordbruksministern säger, nämligen\r\natt man har minskat EGs fiske i den vita zonen i\r\nenlighet med riksdagens uttalande, och det anser\r\njag är bra. Man har också minskat det utbyte som\r\nEG haft i den tidigare svenska fiskezonen, och det\r\ntillmötesgår i så fall ett av mina krav, nämligen att\r\nman skall skära ner EGs fiske i den svenska zonen.</pre><pre>Sverige har fått en ökad andel av torsken i\r\nÖstersjön genom förhandlingarna i Warszawa. Det\r\nberodde på att vi fått ett ytterligare tillskott till den\r\nsvenska fiskezonen. Vi har alltså fått ytterligare ett\r\npar procent av fiskerika vatten. Detta anser jag mer\r\nbekräftar min inställning att den vita zonen har\r\ntillkommit Sverige tidigare och att den utgör en\r\nspeciell del av den svenska fiskezonen genom det\r\navtal på tjugo år som träffats med Sovjetunionen,\r\ndär vi reglerar fisket på ett helt annat sätt än vad\r\nhar gjort tidigare.</pre><pre>Överläggningen var härmed avslutad.</pre><pre>9 § Svar på interpellation 1990/91:75 om\r\nrotdeformation på barrträd m.m.</pre><pre>Anf. 45</pre><pre>Jorbruksminister MATS HELLSTRÖM (s):</pre><pre>Fru talman! Ragnhild Pohanka har frågat mig om\r\njag är beredd att tillsätta en utredning som\r\nundersöker omfattningen av sådana\r\nrotdeformationer hos barrträden som orsakar\r\ninstabilitet, s.k. rotsnurr, och om jag är beredd att\r\nlåta göra tillräckligt många fältundersökningar för\r\natt få en överblick av omfattningen av dessa skador.</pre><pre>Föryngringen av skogen är en viktig del i det\r\nsvenska skogsbruket. Redan i 1903 års\r\nskogsvårdslag fastslogs principen om långsiktig\r\nhushållning som grundläggande för svenskt\r\nskogsbruk. Regler om återbeskogning efter\r\navverkning har alltsedan dess spelat en central roll\r\ni skogslagstiftningen.</pre><pre>Varje år anläggs i Sverige ny skog på drygt 200 000\r\nhektar. En stor del sker genom plantering.\r\nNärmare 500 miljoner plantor sätt ut varje år. För\r\natt skapa goda skogar för framtiden krävs att man\r\när noga med valet av föryngringsmetod så att man\r\nanpassar åtgärderna till rådande\r\nmarkförhållanden. Vidare krävs att man sätter ut\r\ntillräckligt många och tillräckligt bra plantor och att\r\nskogsskötseln därefter blir sådan att\r\nåterväxtresultatet blir det bästa möjliga.</pre><pre>Frågan om rotdeformation hos skogsplantor, eller\r\nrotsnurr, är ett sedan länge känt problem. Det har\r\nuppmärksammats av såväl forskarna vid Sveriges\r\nlantbruksuniversitet som skogsstyrelsen och\r\nskogsägarna själva. Det problem som Ragnhild\r\nPohanka tar upp avser s.k. täckrotsplantor som, då\r\nde började användas i stor utsträckning, odlades i\r\npapperskrukor som gav plantan sämre möjlighet att\r\nutveckla rötterna på ett normalt sätt i skogsmarken.\r\nÄven om plantan inte dör kan missbildningen\r\nmedföra att de växande träden inte utvecklar den\r\nstabilitet som krävs för att klara klimatiska\r\npåfrestningar såsom vind och snö.</pre><pre>För att få en översiktlig bild av omfattningen av\r\nplantor med dålig rotutveckling och stabilitet i äldre\r\ntäckrotsplanteringar har skogsstyrelsen låtit\r\nundersöka planteringarna av tall under åren 1970--\r\n1983 hos markägarna i norra och mellersta Sverige.\r\nUndersökningen visar att ca 2 % av den planterade\r\narealen i de berörda länen under denna period var i\r\nså dålig kondition att den borde planteras om. Flera\r\nfaktorer än rotdeformation kan vara orsak till de\r\ndåliga planteringsresultaten, t.ex. fel härstamning\r\nhos plantorna, fel trädslag, olämplig\r\nmarkberedning, dålig plantering eller uppfrysning\r\npå finjordsrika marker.</pre><pre>Genom nya och bättre plantodlingssystem kan\r\nrisken för rotdeformation minskas. Vid\r\nproduktionen av täckrotsplantor påverkas plantans\r\nmöjlighet att utbilda ett bra rotsystem framför allt\r\nav typen av odlingsbehållare och av odlingstidens\r\nlängd. Inom Sveriges lantbruksuniversitet har man\r\nför avsikt att i ett större forskningsprojekt närmare\r\nundersöka vilken inverkan dessa två faktorer har.\r\nOckså i plantskolorna bedrivs utvecklingsarbete\r\ninom detta område.</pre><pre>Men det är också viktigt att skogsplanteringarna\r\nutförs omsorgsfullt. För att få en god rotutveckling\r\nefter planteringen krävs dels att man väljer rätt\r\nträdslag, dels att man gör en lämplig\r\nmarkberedning och planterar plantan på rätt ställe.\r\nI skogsvårdsorganisationens rådgivning till\r\nskogsägarna lägger man stor vikt vid dessa frågor.\r\nTjänstemännen har fått särskild utbildning i\r\nskogsmarkens ekologi, och motsvarande utbildning\r\nges nu till tusentals skogsägare runt om i landet i\r\nstudiekampanjen ''Rikare skog''.</pre><pre>Mot bakgrund av de erfarenheter vi har i dag är det\r\nenligt min mening av betydelse att alla skogsägare\r\noch de som säljer skogsplantor uppmärksammar\r\nbehovet av god plantkvalitet och omsorgsfull\r\nplantering. Det är också viktigt att de nya\r\nkunskaper som kommer fram snabbt förs ut till\r\nskogsägarna och plantproducenterna.</pre><pre>Jag har i mitt svar försökt redovisa en del av det\r\narbete som redan pågår för att klarlägga denna\r\nfråga. Omfattningen av problemet är relativt väl\r\nkänd. Däremot kan det vara motiverat att öka\r\nkunskapen om konsekvenserna, och sådant arbete\r\npågår också. De åtgärder som Ragnhild Pohanka\r\nefterlyser är alltså redan påbörjade.</pre><pre>Anf. 46 RAGNHILD POHANKA (mp):</pre><pre>Fru talman! Jag vill tacka för svaret.</pre><pre>Jag delar inte jordbruksministerns uppfattning om\r\natt detta förhållande är väl känt. Vissa årskullar av\r\nträd har undersökts, men eftersom det fortfarande\r\nplanteras täckrotsplantor som genererar rotsnurr\r\nbetyder det att omfattningen inte är väl känd.</pre><pre>Sedan 1970-talets början och fram till i dag har\r\nanvänts plantor och planteringsmetoder som\r\norsakar s.k. rotsnurr. Rotsnurr innebär att rötterna\r\nsnurrar runt rothalsen på ungträdet. Efter ca 15 år,\r\neller långt tidigare, blir trädet så försvagat att det\r\nkan angripas av bl.a. Griminellasvampen eller\r\ntippar omkull av snö och blåst.</pre><pre>Svensk tall liksom contorta och gran drabbas nu i\r\nohygglig omfattning av denna rotsnurr. De\r\nekonomiska skadeverkningarna för Sverige rör sig\r\nom mångmiljardbelopp. Det är en stor omfattning.\r\nÄr jordbruksministern beredd att personligen med\r\nskogsexperter på skadeplatser ta del av denna\r\nkatastrof?</pre><pre>Jag har själv besökt hygge efter hygge där två till tre\r\nmeter höga träd faller omkull om jag bokstavligen\r\nbara knuffar dem. Lika lätt har jag ryckt upp två till\r\nsexåriga plantor på andra hyggen. De har också\r\nhaft rotsnurr. Visst är paperpot en av orsakerna till\r\nrotsnurr, dvs. att rötterna växer runt stammen och\r\ntill slut stryper vätske- och näringstillförseln.</pre><pre>Meningen var att papperskrukan skulle förmultna\r\nefter en tid. Metoden infördes på allvar inom\r\nskogsbruket i början av 70-talet och blev snabbt\r\npopulär eftersom hanteringen var smidig och de\r\nömtåliga rötterna skyddade. Det kan dröja 10 till 15\r\når innan problemet blir tydligt. Virket är då ändå\r\nvärdelöst, och alla år av tillväxt är bortkastade.</pre><pre>Enligt domänverkets huvudkontor i Falun har\r\ndomänverket planterat ca 100 000--150 000 ha med\r\npaperpot bara i Norrbotten, och först 1987--1988\r\nupphörde man helt med detta. Därtill skall läggas\r\nde andra Norrlandslänens skogsbolagens och\r\nprivata skogsägares planteringar. Jag kan inte göra\r\nnågon beräkning, eftersom jag inte har fått fram\r\nuppgifter på hur stor andelen är med rotsnurr. En\r\ndel skogsbolag har aldrig använt paperpot, men har\r\nändå drabbats av rotsnurr.</pre><pre>Många bolag har köpt sina paperpot av\r\nskogsvårdsstyrelsen som har en märklig dubbelroll\r\nbåde som tillsynsmyndighet och plantförsäljare.</pre><pre>SCA har inte använt paperpot men har ändå\r\nliknande problem. SCA använde till en början\r\nKopparforsmetoden i små plastkrukor som var\r\nsläta inuti. Men nu har krukan modifierats med\r\nstyrlister, s.k. HIKO. Resultaten har då blivit\r\nbättre. Dock fortsätter rötterna att ''snurra''. Jag\r\nhar med egna ögon sett de planteringar som har\r\n''snurrat''.</pre><pre>På t.ex. en fyra år gammal plantering, ca 200 ha,\r\nsom hade planterats med täckrotsplantor hade\r\nredan var och varannan planta dött. Skogsfacket\r\nville i höstas slå larm. Medlemmarna har ju genom\r\nsitt arbete tvingats se dessa fruktansvärda\r\nskandaler. Men jag vet inte om man har agerat i den\r\nomfattning man ställde i utsikt i augusti--\r\nseptember. Om facket skulle agera är det en\r\nmaktfaktor att räkna med.</pre><pre>Att det även finns andra orsaker som ger plantorna\r\ndålig stabilitet och överlevnad är väl känt, t.ex.\r\nhumustäckets tjocklek, vattenstress, frost,\r\nälgskador osv. Jag har här en rapport från en känd\r\nundersökning gjord av Anders Lindström på\r\nSvenska lantbruksuniversitetet. Han har då\r\nkommit fram till att bäst resultat blir det av naturlig\r\nföryngring. Där finns i stort sett inga plantor med\r\nrotsnurr. Om det finns är det så litet att tillväxten\r\ninte påverkas. Barrotsplantor finns inte med i\r\nundersökningen, men de har en bättre tillväxt om\r\nde sköts och planteras på rätt sätt. Näst bäst är\r\nPlantsystem 80. I övrigt har sex planttyper väsentlig\r\nomfattning av rotsnurr.</pre><pre>Ser man till de plantor som står på ''normal'' mark --\r\ninte de dåliga markerna där siffrorna är ännu\r\nhögre -- blir ändå andelen rotbrott och lutande träd\r\nefter nedböjning onormalt hög. Paperpot 308 är\r\nden planttyp som tillsammans med några andra\r\nplanttyper har kraftiga snurrdeformationer -- 25 %.\r\nNär man värderar ett rotsystems stabiliserande\r\nfunktion spelar den totala rotarean en stor roll\r\nliksom rotsystemets deformationsgrad. Man skulle\r\nkunna uttrycka det som att förutom kvantitet krävs\r\ndet också god kvalitet på rotsystemet för att få ett\r\nstabilt träd. Naturligt föryngrade plantor uppfyller\r\nalla kriterier. Det är den planttyp som har bäst\r\nförutsättning att klara stjälpande moment.</pre><pre>Barrotsplantor och naturlig föryngring med en\r\nplantering utan ackord skulle oerhört väl förhöja\r\ndenna föryngring och ge stabila plantor. Vid\r\nackordsplantering händer det också att rötterna blir\r\ndeformerade -- man trampar ju till runt roten -- och\r\nroten växer i en vinkel.</pre><pre>Det kostar 10 000 kr. per ha att beskoga ett nytt\r\nområde. Lägger man till tio års förlorad tillväxttid i\r\ngenomsnitt, vad kostar inte det?</pre><pre>Anf. 47 Jordbruksminister MATS\r\nHELLSTRÖM (s):</pre><pre>Fru talman! Jag har liksom Ragnhild Pohanka\r\ninsett svårigheterna med rotsnurr. Det är ett\r\nmycket allvarligt problem. Jag tror inte att det finns\r\nnågon som helst skillnad i vår beskrivning av\r\nproblemet. Det innebär att på dåliga marker,\r\nsärskilt i Norrland, där tekniker har använts som\r\nleder fram till rotsnurr, behöver det göras\r\nomplanteringar. Det handlar om stora skador. Utan\r\natt vara fackkunnig tror jag att det inte bara handlar\r\nom paperpot eller vilken typ av planta som har\r\nanvänts.</pre><pre>Det kan också ha att göra med att i näringsfattig\r\nmark söker sig rötterna till det som är mest\r\nnäringsrikt. Har man då ett näringsrikt hölje kring\r\nsjälva roten, vecklar roten in sig i sig själv. Marken\r\nkan ha betydelse. Jag tror att vi är överens om detta\r\noch att det är ett mycket allvarligt problem.</pre><pre>Ragnhild Pohankas frågeställning i interpellationen\r\nberör dels om vi skall undersöka omfattningen av\r\nrotdeformationerna, dels om vi vill göra tillräckliga\r\nfältundersökningar -- skogsbolagen, privata\r\nskogsägare och jag -- för att få en överblick av\r\nomfattningen. Jag har svarat på detta. Eftersom\r\nalla är överens om att det här är allvarligt är det\r\nmånga som arbetar med det. Jag har redovisat\r\nlantbruksuniversitetets arbete, som Ragnhild\r\nPohanka känner till. Vår egen statliga\r\nskogsvårdsorganisation, skogsstyrelsen, har som\r\njag sade gjort undersökningar. Skogsägarbolagen\r\narbetar med att finna nya metoder.</pre><pre>Som jag sade i mitt svar är det viktigt att det snabbt\r\nkommer ut information om de nya metoder som\r\narbetas fram av skogsvårdsorganisationer och\r\nskogsägare. Det gäller såväl nya plantsystem som\r\nandra forskningsresultat. Man menar t.ex. att\r\nplantorna bör stå kortare tid i plantskolan. Man\r\nutvecklar också nya plantsystem. Ragnhild\r\nPohanka nämnde själv Planta 80, som har tagits\r\nfram, där rotutvecklingen blir bättre. I\r\nrådgivningen är man noga med att tala om på vilka\r\nmarker det är lämpligt att plantera täckrotsplantor.\r\nI dag vet man mer om detta än vad man gjorde på\r\n70-talet. Det är självfallet också viktigt att använda\r\nrätt trädslag till rätt marktyp.</pre><pre>Arbetet som bedrivs riktar in sig både på\r\nskogsorganisationernas rådgivning till\r\nprivatpersoner och skogsbolagens utbildning av\r\nsina egna anställda.</pre><pre>Vi är överens om problemet, och det som Ragnhild\r\nPohanka efterlyser pågår redan.</pre><pre>Anf. 48 RAGNHILD POHANKA (mp):</pre><pre>Fru talman! Jag vet att det har pågått\r\nundersökningar, men jag menar att det inte räcker.\r\nProblemen kanske inte uppträder på allvar förrän\r\nefter 10--15 år, och tillväxtförlusten förvärras hela\r\ntiden. När man vet att det ännu för något år sedan\r\nplanterades olämpliga planttyper måste man göra\r\nundersökningar på ett mycket tidigare stadium för\r\natt inte förlora dessa år.</pre><pre>Ibland dör plantorna snabbt, men jag är också\r\nmedveten om att om man har god matsäck med sig,\r\nsom täckrotsplantorna har, äter man upp den först.\r\nOm rötterna inte har snurrat redan tidigare, börjar\r\nde göra det i den goda jorden.</pre><pre>Hur omfattande är problemet? Man har bara\r\nundersökt planttyper som är 10--15 år gamla. Man\r\nskulle behöva göra en undersökning på mycket\r\nbredare bas.</pre><pre>Skogsstyrelsens skogsvårdschef Stefan Bucht säger\r\natt man inte vet vad som kommer att hända i\r\nframtiden. Man vet inte hur stor omfattningen är\r\noch hur stor den kommer att bli. Det är det jag\r\nefterlyser.</pre><pre>Jag tycker att det är dålig ekonomi och dålig\r\nskogspolitik. Det är skadligt för skogsägare.\r\nPrivata skogsägare blir särskilt hårt utsatta i detta\r\nläge. Kan de över huvud taget få skadestånd? De\r\nhar inte resurser att klara dessa förluster. Stefan\r\nBucht säger att det kan bli svårt. Om plantan\r\nplanterades för 10--15 år sedan kan man kanske inte\r\nbevisa att planttypen var felaktig. Detta är\r\nallvarligt. Men det kommer säkert in\r\nskadeståndsanspråk från privata skogsägare och\r\nkanske även från bolagen. Det senare känner jag\r\ninte till. Jag tycker att man skall göra en\r\nundersökning där man studerar olika ålder, olika\r\njordmån och olika planttyper. Den skulle bli ganska\r\nomfattande. Om den skulle kosta några miljoner,\r\nmedför den kanske en besparing på miljarder. Satsa\r\nmiljoner och spara miljarder!</pre><pre>Anf. 49 Jordbruksminister MATS\r\nHELLSTRÖM (s):</pre><pre>Fru talman! Vi är överens om problemet, Ragnhild\r\nPohanka. Visst undersöker man olika ålder. Som\r\njag sade har skogsstyrelsen gjort undersökningar\r\nunder åren 1970--1983. Lika viktigt som att\r\nfortsätta den typen av undersökningar -- man\r\nbedömer säkerligen bättre vilka undersökningar\r\nman skall göra än vad vi kan göra här i kammaren --\r\när att man arbetar med att komma bort ifrån\r\nproblemet.</pre><pre>Jag har just belyst på vilket sätt\r\nskogsvårdsorganisationen, de privata bolagen och\r\nandra arbetar för att få fram andra plantsystem så\r\natt dessa allvarliga problem skulle kunna försvinna.</pre><pre>Anf. 50 RAGNHILD POHANKA (mp):</pre><pre>Fru talman! Jag vet att man håller på att ta fram\r\nandra plantsystem. Det är viktigt och bra. Det\r\nutgör naturligtvis det bästa skyddet för framtiden.\r\nFramtiden gäller dock även för de plantor som\r\nredan är planterade. Vi är då inte överens om\r\nvilken form undersökningen skall ha och hur stor\r\nomfattningen skall vara.</pre><pre>Jag har även talat med personer som har arbetat i\r\nskogen. Man börjar då fundera om den fjällnära\r\nskogen på höga höjder, som har dålig tillväxt, är\r\nmest utsatt för rotsnurr. Hälften av de fall där\r\nträden inte tillväxer kan bero på detta. I dessa\r\nområden finns magra jordar och svårt klimat som\r\ngör att problemet accelererar och kanske slår ut\r\nhela hyggen. Där t.ex. kan man börja.</pre><pre>En del människor blundar. De planterar och\r\nstruntar i hur det går. De har jobb nästa år eller om\r\ntre år igen med att göra en omplantering. Det är\r\nlitet kortsiktigt. Man måste ta tag i detta på ett\r\nmycket mera heltäckande sätt. Vi är överens om\r\nproblemet. Det gäller omfattningen, som jag inte\r\nheller känner till, men skulle vilja känna till.</pre><pre>Överläggningen var härmed avslutad.</pre><pre></pre><pre>10 § Svar på interpellation 1990/91:90 om\r\nreformeringen av den statliga länsförvaltningen</pre><pre>Anf. 51 Civilminister BENGT K Å\r\nJOHANSSON (s):</pre><pre>Fru talman! Agne Hansson har ställt följande\r\nfrågor till mig:</pre><pre>1.  Är regeringen beredd att ta konsekvenserna av\r\nden rådande situationen och föreslå riksdagen att\r\nreformeringsarbetet av den statliga\r\nlänsförvaltningen i nuvarande form avbryts?</pre><pre>2.  Om inte, avser regeringen att genomföra\r\nreformeringen av den statliga länsförvaltningen\r\nhelt i linje med av riksdagen fattat beslut?</pre><pre>3.  Vilka åtgärder är regeringen i så fall beredd\r\nvidtaga för att intentionerna i beslutet skall\r\nfullföljas?</pre><pre>4.  Är regeringens uppfattning att de nuvarande\r\nlänen skall försvinna och ersättas av storregionala\r\nstatliga organ på mellannivån mellan stat och\r\nkommuner?</pre><pre>5.  Är regeringen beredd att överväga förslaget om\r\nnedläggning av länsstyrelsernas\r\norganisationsnämnd (LON)?</pre><pre>Svaret på den första frågan är nej. Den beslutade\r\nreformen är ett viktigt led i de åtgärder som syftar\r\ntill att göra ansvarsfördelningen mellan stat,\r\nkommuner och landsting tydligare, förbättra\r\nsamordningen mellan offentliga verksamheter och\r\nutveckla formerna för en mer mål- och\r\nresultatorienterad styrning av verksamheten.</pre><pre>Följdsvaret på den andra frågan är att regeringen\r\navser att genomföra reformeringen av den statliga\r\nlänsförvaltningen i linje med de riktlinjer som\r\nriksdagen slagit fast.</pre><pre>Beträffande den tredje frågan vill jag något mer\r\ningående redovisa vilka åtgärder regeringen vidtar\r\nför att intentionerna bakom beslutet skall få\r\ngenomslag.</pre><pre>Riksdagen behandlar just nu förslag om de\r\nändringar i gällande lagstiftning som föranleds av\r\nbeslutet om länsstyrelsereformen (prop.\r\n1990/91:27). Det fortsatta arbetet med ett stort\r\nantal författningsändringar, som behövs för att\r\ngenomföra reformen den 1 juli 1991, pågår inom\r\nregeringskansliet.</pre><pre>En ny länsstyrelseinstruktion skall beslutas inom\r\nkort.</pre><pre>Resursfrågorna för den nya organisationen bereds\r\nnu inom regeringskansliet i samband med årets\r\nbudgetarbete.</pre><pre>Statskontoret har nyligen redovisat sin utredning\r\nom den statliga administrationen på fiskets\r\nområde. Förslagen bereds nu inom\r\nregeringskansliet. En proposition avses bli\r\nframlagd till riksdagen under våren 1991.</pre><pre>Som svar på den fjärde frågan vill jag betona att det\r\ninte heller är regeringens mening att de nuvarande\r\nlänen och den länsbundna statliga förvaltningen\r\nskall utraderas och ersättas av storregionala statliga\r\norgan på mellannivå mellan stat och kommun. En\r\nsådan utveckling leder till minskat\r\nförtroendemannainflytande, kan leda till ökad\r\nsektorisering av den statliga verksamheten och\r\nstrider även i övrigt mot de intentioner som ligger\r\nbakom reformarbetet med en samordnad\r\nlänsförvaltning. Däremot kan jag se att det på\r\nspecifika områden finns behov av länsövergripande\r\nsamverkan mellan flera län när det gäller\r\nlångsiktiga strukturella frågor. Det gäller t.ex.\r\nMälardalen och sydöstra Sverige.</pre><pre>När det gäller den sista frågan är det oklart vad den\r\nsyftar på -- Länsstyrelsernas organisationsnämnd\r\nhar en viktig roll i förberedelserna inför reformen\r\noch är på olika sätt engagerad i arbetet. Men LON\r\när självfallet inte undantagen från generella\r\növerväganden om omställning och bantning av den\r\nstatliga administrationen, liksom om\r\nstabsmyndigheternas framtida roll.</pre><pre>Avslutningsvis vill jag framhålla att de åtgärder som\r\nregeringen avser att vidta är grundade på\r\nuppfattningen att det reformbeslut som tagits är ett\r\nriktigt och viktigt steg för att effektivisera och\r\ndecentralisera statlig verksamhet. Den nya\r\nlänsstyrelsen skall vara det centrala statliga organet\r\ni länet och på ett mer sammanhållet sätt verka för\r\nsamordning och ett kraftfullt regionalt agerande.</pre><pre>Men det innebär givetvis inte att länsstyrelsernas\r\nuppgifter är bestämda en gång för alla. Det är inte\r\nbra om nya låsningar ersätter gamla. Vi befinner\r\noss just nu i ett skede som aktualiserar frågor om\r\nuppgiftsfördelningen inom en rad politikområden.\r\nDet viktiga är att verksamheterna på länsplanet\r\nsamordnas inom de nya länsstyrelserna.</pre><pre>Agne Hansson tar också upp planerna för\r\nvägverkets framtida organisation. Regeringen har\r\nuppdragit åt vägverket att redovisa sina\r\növerväganden med anledning av betänkandet om\r\nfinansiering av vägar och järnvägar (SOU 1990:86).\r\nUppdraget skall i sin helhet redovisas senast den 31\r\ndecember 1990. Jag vill därför inte kommentera\r\nfrågan på annat sätt än att peka på att vägverket\r\nenligt sina direktiv bör utgå från länsstyrelsernas\r\nvidgade uppgifter på kommunikationsområdet i\r\nden samordnade länsförvaltningen.</pre><pre>Anf. 52 AGNE HANSSON (c):</pre><pre>Fru talman! Jag ber att få tacka civilministern för\r\nsvaret. Det var ett omfattande och genomtänkt\r\nsvar. Jag tror att det var nödvändigt för det fortsatta\r\narbetet ute i länen med reformeringen av\r\nlänsstyrelserna.</pre><pre>Orsaken till att jag ställde de två första frågorna om\r\natt avbryta reformarbetet är det förvirrade och\r\novissa läge som råder ute i de olika länen. Det som\r\nhänder tyder mer på att regeringen inte har\r\navsikten att fullfölja reformen. Men nu har jag ju\r\nfått svaret att den skall fullföljas.</pre><pre>Som jag framhåller i min interpellation har inga\r\nklara direktiv om organisationsutformningen givits\r\ntill länen. De direktiv som har getts har varit\r\nmotstridiga. Jag skulle gärna vilja ha ytterligare\r\nbesked från civilministern vilka direktiv som har\r\ngått ut till länen. Regeringens handlande har inte\r\nheller varit konsekvent i linje med beslutet. Men\r\ndet kan civilministern inte ensam lastas för.\r\nFörslaget från utbildningsministern om\r\nnedläggningen av länsskolnämnderna är ett sådant\r\nexempel. Förslaget om att länsexperterna inte har\r\nlänen utan en större region som bas bygger ju inte\r\npå tanken att samordna inom länen.\r\nBudgetdirektiv om nedskärningar uppfattas inte\r\nheller ute i länen gå i reformens riktning.</pre><pre>Jag skulle egentligen inte ha haft något emot att\r\ncivilministern i dag hade gett ett besked om att\r\nregeringen är beredd att föreslå riksdagen att\r\nreformen stoppas. Enligt min och centerns\r\nuppfattning leder reformen inte till de uppsatta\r\nmålen som civilministern angav. Den leder inte\r\nheller till det som också var avsett, och som\r\ncivilministern inte angav, nämligen målet att\r\nfördjupa demokratin på länsnivå. Den mest\r\neffektiva lösningen är i stället ett reformarbete som\r\ninnebär att landstingen omvandlas till verkliga\r\nlänsparlament och att länsstyrelserna avskaffas.\r\nFörst då kan ansvar och demokrati framstå tydligt\r\noch klart. Och effektiviteten ökar genom att\r\nonödiga dubbelkommandon försvinner.</pre><pre>Nu gav civilministern emellertid inte det svaret, och\r\nhan är beredd att fullfölja reformen enligt\r\nriksdagens beslut. Då tror jag att det är helt\r\nnödvändigt att regeringen ger klarare och\r\nentydigare direktiv till länen. Jag vill fråga om\r\nregeringen är beredd att göra det. Det är alldeles\r\nnödvändigt för att reformarbetet inte skall spåra ur.</pre><pre>I svaret på den tredje frågan pekar civilministern på\r\nen rad centrala åtgärder som nu har vidtagits. Det\r\nfinns inte mycket att kommentera i detta\r\nsammanhang. Det är det parallella arbetet ute i\r\nlänen som måste gå i fas med arbetet centralt. Det\r\när där som det i första hand brister.</pre><pre>På vissa punkter följde beslutet i riksdagen inte\r\nregeringens proposition, på grund av att\r\nsocialdemokraterna hamnade i minoritet under\r\nkammarbehandlingen och tvingades göra upp med\r\nmoderaterna och folkpartisterna, bl.a. i frågan om\r\ninrättandet av de särskilda förtroendenämnderna\r\ninom länsstyrelsernas styrelse för vissa uppgifter.</pre><pre>Civilministern hade själv föreslagit att minst fem\r\nsådana nämnder skulle tillsättas för att insynen\r\nskulle breddas och för att demokratin skulle\r\nfördjupas. Jag delade den uppfattningen. Beslutet\r\nom det som nu gäller innebär att länsstyrelserna\r\nsjälva avgör om nämnder skall inrättas, och om så\r\nsker skall länsstyrelserna själva utse ledamöterna.</pre><pre>Det visar sig nu att många länsstyrelser inte\r\nplanerar att inrätta några nämnder, och i de fall som\r\ndetta planeras är det sällan fråga om mer än en. Det\r\ninnebär, som jag ser det, en betydande förskjutning\r\nmot ökad centralstyrning, minskad insyn och\r\nförsvagad demokrati på länsnivå. Därför hade jag\r\nväntat mig att civilministern, i samband med den\r\nproposition om författningsändringarna som\r\nriksdagen just nu behandlar, skulle återkomma\r\nmed förslag som bättre tillgodoser insyn och\r\ndemokrati.</pre><pre>Mina funderingar gäller om civilministern är\r\nmedveten om vad som pågår ute i länen i detta\r\nsammanhang. Är detta något som också\r\ncivilministern är oroad över? I så fall, är han beredd\r\natt vidta några åtgärder för att demokratiarbetet\r\nskall gå i rätt riktning?</pre><pre>Civilministern pekar i sitt svar på att vi just nu\r\nbefinner oss i ett skede som aktualiserar frågor om\r\nuppgiftsfördelningen inom en rad politikområden.\r\nDet är möjligt. Frågan är varför. Civilministern\r\nsäger vidare att det är viktigt att verksamheterna på\r\nlänsplanet samordnas inom de nya länsstyrelserna.\r\nSkall jag tolka det som att regeringspartiet nu är\r\nberett att lägga ner landstingen för att minska\r\ndubbelkommandona på länsplanet? Ingår det i\r\nregeringens effketivitetssträvanden? I så fall sker\r\ndet på demokratins bekostnad.</pre><pre>Anf. 53 Civilminister BENGT K Å\r\nJOHANSSON (s):</pre><pre>Fru talman! Direktiven var motstridiga och\r\notydliga, säger Agne Hansson. Det förnekar jag.\r\nDe bygger helt på det beslut som riksdagen fattade,\r\noch regeringen har följt det. Ett mycket utförligt\r\narbete har bedrivits, både i en central kommitté och\r\ni en kommitté i varje enskilt län under\r\nordförandeskap av landshövdingen.</pre><pre>När det gäller skolan vill jag erinra Agne Hansson\r\nom att det förslag som regeringen lade fram om\r\nuppföljningsorganisation för skolans område\r\nmotsades av Agne Hanssons partikamrater i\r\nutbildningsutskottet som inte ansåg att detta skulle\r\nligga på länsplanet i form av en organisation inom\r\nlänsstyrelsen. Det beklagar jag. Jag är informerad\r\nom att det också har lett till att man i\r\nutbildningsutskottet har återgått till en central\r\norganisation, sammanhållen på detta område. Men\r\ndet råder inte jag över, Agne Hansson. Men det\r\nhade varit bra om Agne Hansson hade haft bättre\r\nkontakt med sina egna partikamrater i den frågan.</pre><pre>Jag menar att den samordnade länsförvaltningen är\r\nmycket central och viktig när det gäller att se till att\r\nvi får en enhetlig statlig politik i hela landet och i\r\nvarje region. Agne Hansson och jag har ju\r\ndiskuterat det här tidigare. Vi har olika syn på det.\r\nJag menar att man blandar ihop olika ting när man\r\nargumenterar för en s.k. länsdemokratisklinje\r\nenligt centermodell. Det är angeläget att man har\r\nklart för sig vad som är statliga uppgifter och vad\r\nsom är kommunala uppgifter. Det kan inte utan\r\nvidare ändras utan att både ansvarsregler och annat\r\növer hela området ändras.</pre><pre>I detta sammanhang handlar det om statliga\r\nuppgifter som ligger i länen. Alternativet till att ha\r\ndem i länen är ofta att de förs tillbaka till den\r\ncentrala organisationen, ofta till Stockholm. Och\r\ndet är jag motståndare till. Det är alltså inte bra när\r\nman inte får stöd för det i olika sammanhang.</pre><pre>Agne Hansson frågade om jag är oroad över vad\r\nsom händer ute i länsstyrelserna när man inte\r\ninrättar det antal nämnder som jag föreslog i min\r\nproposition till riksdagen. Jag har att följa\r\nriksdagens beslut. Enligt detta beslut skulle det\r\nvara en fri nämndorganisation i den meningen att\r\nlänsstyrelserna själva får bestämma vilka nämnder\r\nsom skall inrättas. Jag kan se att det skiljer sig åt\r\nfrån län till län och att det kanske inte blir så\r\nmånga, bl.a. inte en länsskolnämnd, som det var\r\ntänkt från början. Samtidigt menar jag att det också\r\när viktigt att man på det här sättet får en flexibilitet\r\nmellan de olika länen. Jag ser inte det som bara\r\nnegativt. Det finns hela tiden möjlighet för varje\r\nlänsstyrelse att ha olika typer av organ, rådgivande\r\neller andra, som skall ingår i länsstyrelsen. Det\r\nankommer på länsstyrelsen själv att göra den\r\nbedömningen.</pre><pre>Det som Agne Hansson slutligen tog upp om\r\nlandstingen förstår jag inte riktigt. Jag har inte här\r\ndiskuterat landstingens roll. Det är väl fråga om var\r\nnågonstans den kommunala verksamheten så att\r\nsäga skall ligga -- ansvarsfördelningen och\r\nuppgiftsfördelningen mellan landstingen och\r\nprimärkommunerna. Det är i och för sig en viktig\r\nfråga, men den har inte med detta att göra.</pre><pre>Anf. 54 AGNE HANSSON (c):</pre><pre>Fru talman! Jag har här i debatten pekat på en rad\r\nområden, och jag tycker att det är väldigt viktigt på\r\nlänsplan över huvud taget att man får klarare och\r\nentydigare besked från regeringens sida. När det\r\ngäller skolan har jag den informationen att man i\r\nenighet i utbildningsutskottet har fattat ett beslut\r\nsom innebär att demokratireformer befrämjas på\r\nlänsnivå. Där har centern medverkat.</pre><pre>Även på andra områden förs diskussioner om\r\nstorregioner och sådant. Då tror jag att det är\r\nviktigt att det finns en klar vilja från regeringens\r\nsida. Eftersom jag sitter i organisationskommittén i\r\nmin länsstyrelse, vill jag framhåll att vi fortfarande\r\nupplever en viss osäkerhet. Men jag tror att vi har\r\nkunnat skingra en del av denna oro genom den här\r\ninterpellationsdebatten, vilket jag noterar med\r\ntillfredsställelse, eftersom det var ett av syftena\r\nmed min interpellation.</pre><pre>Vi har naturligtvis olika uppfattning om\r\nlänsdemokratimodellen. Det finns ingen anledning\r\natt fördjupa sig i den debatten här och nu, för det\r\ntjänar inget syfte.</pre><pre>Jag delar civilministerns uppfattning att man\r\nnaturligtvis inte får se på det här arbetet så, att\r\nalternativet skulle vara att centralisera uppgifter.\r\nDet är inte min avsikt, och jag tror inte heller det\r\nbehöver ske. Jag tror att det finns möjligheter att\r\nytterligare decentralisera vissa uppgifter. Det går\r\natt göra oavsett vilken form man väljer på\r\nlänsnivån.</pre><pre>Jag noterar att civilministern inte är beredd att ge\r\nvidare direktiv nu. Jag tror att det hade varit till\r\nfördel.</pre><pre>När det gäller inrättande av nämnder tycker jag att\r\ndet, om man vill slå vakt om demokratin, vore bra\r\nom det funnits riktlinjer centralt om att nämnder\r\nskall inrättas. Däremot tror jag att det vore bra om\r\ndet fanns möjligheter till flexibilitet. Som det nu är\r\nligger allt helt i länsstyrelsens hand. Det innebär att\r\nvissa länsstyrelser kan centralisera makten till sig,\r\nom de har den ambitionen, och det är inte bra.</pre><pre>Anf. 55 Civilminister BENGT K Å\r\nJOHANSSON (s):</pre><pre>Fru talman! Det är givetvis så, Agne Hansson, att\r\njag har att följa riksdagens beslut när det gäller\r\nnämndeorganisation. Där heter det att det är\r\nfrivilligt för den enskilde länsstyrelsen att inrätta\r\neller att inte inrätta. Jag tror att länsstyrelserna\r\nkommer att hitta former för olika typer av\r\ninflytande, ibland nämnd och ibland någon annan\r\ntyp av förtroendemannaorganisation eller\r\ninflytande.</pre><pre>Jag skall avslutningsvis säga att sådana här\r\ndiskussioner naturligtvis ute i länsstyrelserna och\r\nbland länsstyrelsernas personal kan vara\r\narbetssamma. Jag har följt sådana diskussioner och\r\narbetet på det här området på mycket nära håll. Jag\r\ntycker att man har utfört ett utomordentligt bra\r\narbete. När instruktionerna kommer att redovisas\r\ntror jag att man får klart för sig hur verksamheten\r\norganisatoriskt är tänkt. Många har sett utkast till\r\ninstruktionerna. Dessutom kommer regeringen\r\nnaturligtvis att i budgetpropositionen föreslå de\r\nfinansiella grunderna för att den nya länsstyrelsen\r\nskall kunna bli en bra och fint arbetande statlig\r\norganisation.</pre><pre></pre><pre>Anf. 56 AGNE HANSSON (c):</pre><pre>Herr talman! Det är ju klart att civilministern skall\r\nfölja riksdagens beslut. Även om jag tillhör\r\nminoriteten finns det ingen annan uppfattning från\r\nmin sida.</pre><pre>Nämnd frågan har varit ett stort diskussionsämne\r\nsom fick sin upplösning först efter en remiss och\r\nbehandling i kammaren. Som jag nämnde skiftade\r\nmajoriteterna genom att moderaterna och\r\nfolkpartisterna bytte fot. Utgångspunkten i\r\npropositionen var ju att fem nämnder skulle\r\ninrättas i varje län, punkt och slut. Nu har vi\r\nhamnat i det läget att länsstyrelserna själva får\r\ninrätta nämnder, och det kan få till följd att inga\r\nnämnder inrättas. Jag vill peka på att det kan få\r\nkonsekvenser för insyn och inflytande från länets\r\nsida. Civilministern säger att han skall fullfölja\r\nriksdagens beslut, och det skall han naturligtvis\r\ngöra.</pre><pre>Vad jag ville påpeka och möjligen tipsa om var att\r\ndet finns möjligheter för civilministern att\r\nåterkomma till riksdagen i det här ärendet. Han\r\nkunde ha gjort det i den senare propositionen. Han\r\nborde dra slutsatsen av denna debatt att det kan\r\nfinnas ett stöd, i varje fall från min sida, att försöka\r\nbredda den insyn och demokrati som nu håller på\r\natt snävas in. Det återstår ett arbete inom det egna\r\npartiet att möjligen fördjupa kunskapen i det\r\navseendet. Då skulle man bättre kunna nå syftet att\r\nvidga demokratin med reformarbete än vad man nu\r\ngör.</pre><pre>Slutligen vill jag beröra frågan om LON. Det är\r\nmöjligt att den frågan inte var särskilt tydlig. Som\r\njag ser det har LON inte tagit på sig den roll som\r\nvar avsikten vid reformarbetets genomförande. Det\r\nfinns dessutom en organisationskommitté som\r\nskulle arbeta med detta. Och jag tycker att det är\r\nett dubbelarbete. Jag tror egentligen inte att det\r\nskulle vara någon större förlust om man inriktade\r\ntankarna på att effektivisera. Detta kunde vara ett\r\nbra tips till regeringen i besparingstider.</pre><pre>Överläggningen var härmed avslutad.</pre><pre>11 § Svar på interpellation 1990/91:85 om\r\nbostadsproduktionens omfattning</pre><pre>Anf. 57 Bostadsminister ULF LÖNNQVIST\r\n(s):</pre><pre>Herr talman! Agne Hansson har frågat mig</pre><pre>1. om jag är beredd att ta bort restriktionerna för\r\nombyggnadsverksamheten för att möta den\r\nomedelbara nedgång i nybyggandet av bostäder\r\nsom enligt Agne Hansson nu oundvikligen kommer\r\natt följa samt</pre><pre>2. vilka åtgärder i övrigt som regeringen är beredd\r\natt vidta för att bemästra kostnadsutvecklingen i\r\nboendet, undvika ryckighet på bostadsmarknaden\r\noch åstadkomma en riktig avvägning mellan\r\ntillgång och efterfrågan på bostäder i hela landet.</pre><pre>Under år 1989 igångsattes byggandet av drygt\r\n58 000 nya bostäder. Det är den högsta siffran\r\nsedan 1974. Under januari--september 1990 var\r\nnivån för påbörjandet av byggandet av nya\r\nbostäder ca 10 % högre än den redan höga nivån för\r\når 1989. Besluten om lån till nya projekt har ökat\r\nmed nära 40 %. Vidare har ansökningarna om lån\r\nför nya bostäder -- den allra tidigaste indikatorn på\r\nproduktionsviljan -- ökat med mer än 30 %.\r\nUppgången har kommit inte minst under andra och\r\ntredje kvartalen. Den situation som Agne Hansson\r\ntecknar stämmer för närvarande inte med\r\nverkligheten.</pre><pre>De åtgärder som regeringen har satt in för att\r\ndämpa överhettningen på byggområdet -- främst i\r\nstorstäderna -- har lett till att kostnadsutvecklingen\r\nhar dämpats. Åren 1986--1988 steg kostnaderna för\r\nbostadsbyggandet nära tre gånger snabbare än\r\ninflationen. År 1989 hade kostnadsutvecklingen\r\nhalverats. De första tre kvartalen i år har\r\nkostnaderna stigit mindre än inflationen.\r\nBegränsningarna för ombyggnadsverksamheten\r\nkommer att tas bort när överhettningen på\r\nbyggområdet är borta.</pre><pre>I det förslag till ny bostadsfinansiering som nu\r\nligger i riksdagen ingår åtgärder med verkan redan\r\nfrån det kommande årsskiftet som direkt sänker\r\nkapitalutgifterna i förhållande till vad som följde av\r\nriksdagens beslut i våras om skattereformens\r\nfinansiering. Jag tänker i första hand på den mer\r\nneutrala behandlingen av kapitalkostnader över\r\nden s.k. räntebidragstrappan samt av kostnader för\r\nreparationer och underhåll.</pre><pre>Jag är angelägen om att framhålla vad förslaget om\r\nen ny bostadsfinansiering innebär i denna del,\r\neftersom de som har intresse av att motverka\r\nreformen lägger ned stor kraft på att inge en helt\r\nannan föreställning om omläggningens omedelbara\r\nkonsekvenser. Dessa försök att sprida oro kan\r\nnaturligtvis -- om de lyckas -- i sig få de följder som\r\nAgne Hansson redan ser som ett oundvikligt\r\nfaktum. Jag kan dock inte se annat än att Agne\r\nHansson lika litet som jag har intresse av en sådan\r\nutveckling.</pre><pre>Jag vill slutligen understryka det ansvar som\r\nparterna inom bostadsområdet har för att dämpa\r\nkostnaderna. Några ytterligare ekonomiska\r\nstödåtgärder från samhällets sida är inte aktuella.\r\nDe som beställer och de som producerar måste nu\r\naktivt medverka genom att bygga till sådana\r\nkostnader att folk har råd att bo.</pre><pre>Anf. 58 AGNE HANSSON (c):</pre><pre>Herr talman! Jag ber att få tacka bostadsministern\r\nför svaret, som emellertid gör mig orolig. Antingen\r\nhar bostadsministern inte riktigt uppfattat vad som\r\nhåller på att hända på svensk bostadsmarknad eller\r\nockså vägrar han att inse vilka konsekvenser hans\r\negen politik håller på att få, framför allt för de\r\nboende men också för samhällsekonomin.</pre><pre>Som jag har framhållit i min interpellation håller en\r\nhelt ny och unik problembild på att växa fram på\r\nbostadsmarknaden. Samtidigt som vi har stor\r\nbostadsbrist börjar vi få allt fler tomma lägenheter.\r\nBoendet har blivit så dyrt att inte alla längre har råd\r\natt bo i de nya dyraste lägenheterna. Det här\r\nfenomenet kommer att bli än mer tydligt när nästa\r\nhyreshöjning inträffar, den 1 februari nästa år, som\r\nföljd av skattereformens finansiering och den\r\nallmänna kostnadsökningen. De pågående\r\nhyresförhandlingarna visar på hyreshöjningar om\r\n1 000--2 000 kr. i månaden. Genomförandet av det\r\nnya bostadsfinansieringssystemet förvärrar\r\nytterligare situationen genom att de boende får ta\r\növer huvuddelen av räntekostnaderna genom egna\r\nlån. Det kan få till följd att vi får ett stopp på\r\nnyproduktionen mycket snart.</pre><pre>Vad jag här har nämnt överensstämmer inte med\r\nverkligheten, säger bostadsministern i sitt svar. Han\r\nhänvisar till den statistik från andra och tredje\r\nkvartalen i år över ökningen av antalet\r\nlåneansökningar. Ja, det är just sambandet mellan\r\ndenna statistik och de höga boendekostnaderna\r\nsom är det allvarliga just nu. Det är alltså ett faktum\r\natt allt fler inte har råd att bo i nya lägenheter. I ett\r\nläge där allt fler inte har råd att bo i dyra nya\r\nbostäder fortsätter bostadsproduktionen på en nivå\r\nsom är högre än som varit fallet på mycket länge.\r\nDet innebär att vi kommer att så att säga bygga på\r\noss en mängd nya tomma lägenheter. Vad det\r\nkostar att ha tomma lägenheter vet vi av\r\nerfarenheterna från 80-talets början. Vi kommer\r\nmycket raskt att marschera in i en våldsam\r\nkostnadskris beträffande boendet, som jag ser\r\nsaken, om inte regeringen är beredd att ta\r\nkonsekvenserna av sin egen politik -- och det är\r\nman tydligen inte beredd att göra. Därför kan vi\r\nmycket tidigt in på nästa år få ett tvärstopp här.</pre><pre>Uppgången under andra och tredje kvartalen är ju\r\nen följd av att så många som möjligt vill ha ett\r\nlånebeslut det här året för att undvika de\r\nkostnadsfördyringar som kommer nästa år till följd\r\nav skattereformen.</pre><pre>Vad tror bostadsministern är anledningen till att\r\nLB-Hus säger upp halva arbetsstyrkan på totalt 210\r\nanställda vid sin husfabrik hemma i Hultsfred? Kan\r\ninte anledningen vara att man har märkt en dämpad\r\norderingång och att man befarar ett kraftigt\r\nvikande byggande av bostäder redan nästa år?</pre><pre>Det har snart gått ett kvartal sedan den aktuella\r\nperioden, dvs. den period från vilken\r\nbostadsministern hämtar sin statistik. När något\r\nhänder på bostadsmarknaden, och det vet säkert\r\nbostadsministern också, går det mycket snabbt.\r\nDärför är det mycket farligt att ha för stora\r\nskygglappar på sig. Man måste ge akt på situationen\r\noch uppmärksamma begynnande tendenser.</pre><pre>Det som nu måste till, som jag ser det, är antingen\r\natt man åtgärdar kostnadskrisen eller också att\r\nregeringen tar konsekvenserna och minskar\r\nbostadsbyggandet och fasar in en ökad\r\nreparationsverksamhet för att klara\r\nsysselsättningen och minska tvära kast här.</pre><pre>Vi i centern har länge drivit kravet på en lägre\r\nbelastning på bostadssektorn som en följd av\r\nskattereformen, och vi har presenterat förslag till\r\nandra åtgärder för att hålla nere kostnaderna i\r\nbyggandet och boendet. Det är naturligtvis den\r\nenda rätta och vettiga vägen att gå. Annars drabbas\r\nde boende, eftersom det fortfarande finns en\r\nbostadsbrist.</pre><pre>De åtgärder för att sänka kostnaderna framöver\r\nsom anges i svaret är ytterst blygsamma och ger inte\r\ntillräcklig effekt.</pre><pre>Något egentligt skäl för att inte nu släppa\r\nombyggnadsbegränsningarna kan jag inte se.\r\nÖverhettningen kommer mycket snart att ersättas\r\nav ett stopp, som jag tidigare har sagt. Det tar ett\r\nhalvår innan åtgärderna ger effekt.\r\nOmbyggnadsbehovet är stort. 1 100 lägenheter från\r\nde största kommunala bostadsbolagen i Stockholm\r\nfinns i kön hos länsbostadsnämnden i väntan på\r\nbeslut. Det är nu som begränsningarna måste\r\nsläppas om vi skall kunna möta nedgångseffekten\r\nom ett halvt år. Vi får inte vänta tills den effekten\r\när ett faktum. Mot den bakgrunden vill jag ställa\r\nytterligare några frågor till bostadsministern:</pre><pre>1.  Hur tänker sig socialdemokraterna att få en\r\nbättre balans mellan tillgång och efterfrågan om ni\r\ninte är beredda att vidta nämnda åtgärder nu?</pre><pre>2.  Hur ser regeringen på ombyggnadsbehovet mot\r\nbakgrund av vad jag här har nämnt?</pre><pre>3.  Har inte regeringen någon strävan när det gäller\r\natt försöka undvika ryckighet på\r\nbostadsmarknaden? Om svaret är ja, vilka åtgärder\r\nvill ni då vidta för att få en jämn balans mellan\r\ntillgång och efterfrågan i fråga om\r\nbostadsproduktionen?</pre><pre>Anf. 59 Bostadsminister ULF LÖNNQVIST\r\n(s):</pre><pre>Herr talman! Jo, Agne Hansson, jag uppfattar\r\nmycket väl det som händer på bostadsmarknaden.\r\nJag har med fullt fog kunnat hänvisa till den\r\nstatistik vi har att gå efter. Det är\r\nlänsbostadsnämndernas beslut om olika\r\nlåneärenden, och det är de ansökningar som\r\nströmmar in till nämnderna. Det är det underlag vi\r\nhar att gå efter. Det speglar nämligen med mycket\r\nstor exakthet vad som sker när det gäller\r\nbostadsbyggandet.</pre><pre>Sedan säger Agne Hansson att kostnadsläget är\r\nmycket högt. Ja, kostnadsläget är högt. Det är vi\r\nfullständigt överens om. Jag har också i mitt svar\r\nspeglat att en väsentlig orsak till det höga\r\nkostnadsläget står att finna i den överhettning vi har\r\npå bostadsmarknaden och på byggområdet över\r\nhuvud taget. De åtgärder vi satte in för att dämpa\r\ndenna överhettning har medverkat till dels att vi har\r\nkunnat få upp en mycket hög nivå på\r\nnyproduktionen av bostäder, den högsta sedan\r\nmitten av 70-talet, dels, som jag redovisade i mitt\r\nsvar, att kostnadsutvecklingen har dämpats.\r\nÖkningstakten har bromsats upp. Det är den ena\r\ndelen.</pre><pre>Den andra delen är naturligtvis det svar som faller\r\npå branschen som sådan, på dem som bygger husen\r\noch på dem som producerar husen. Ibland verkar\r\ndet på Agne Hansson som om de över huvud taget\r\ninte finns med i bilden, utan det skulle vara\r\nsamhällets sak att hela tiden se till att också den del\r\nav kostnadsutvecklingen som direkt har med\r\nbeställare och producenter att göra skulle hållas\r\ntillbaka. Deras ansvar skulle över huvud taget inte\r\ntas in bilden. Så är det naturligtvis inte. Det är de\r\nsom har ansvaret.</pre><pre>Det är inte regeringen eller riksdagen som\r\nbestämmer vilka hus som skall byggas, som\r\nbestämmer innehållet i husen, som bestämmer allt\r\ndet andra som har med detta att göra, utan det är\r\nbeställare och producenter. Därför är det alldeles\r\nsjälvklart att ett huvudansvar måste åvila dessa.\r\nDet samhället skall göra är att sätta in åtgärder för\r\natt se till att det finns produktionsförutsättningar\r\nför genomförandet av ett omfattande\r\nbostadsbyggande. Det är det vi har gjort genom\r\ndessa olika åtgärder.</pre><pre>Agne Hansson säger att vi skall gå in med\r\nytterligare subventioner för att hålla nere\r\nkostnaderna. Jag har redovisat att några resurser\r\nför detta inte finns. Vi har inte ytterligare pengar\r\natt pumpa in på bostadsområdet. Vi använder\r\nredan ungefär 43 miljarder detta år för att hålla\r\nnere boendekostnaden. Mer kan vi inte ta fram. Jag\r\nhoppades att Agne Hansson skulle vilja dela\r\nuppfattningen med mig om att det ansvaret i ganska\r\nstor utsträckning måste läggas på marknadens\r\naktörer.</pre><pre>Agne Hansson kom sedan in på skattereformen och\r\ndess kostnadseffekter på boendet. Ja, det blir höjda\r\nboendekostnader. Men alla får en kraftig\r\nskattesänkning. Därför, Agne Hansson, har\r\nhushållens disponibla inkomst, också sedan höjda\r\nboendekostnader har betalats, ökat. Situationen är\r\nalltså förbättrad när det gäller disponibel inkomst\r\nockså sedan höjda boendekostnader har betalats.\r\nJag vet inte vilka hus Agne Hansson åsyftar när han\r\ntalar om hyreshöjningar på 1000--2000 kr. per\r\nmånad. I vart fall är det inte skattereformens effekt\r\npå boendet Agne Hansson på detta sätt speglar.</pre><pre>Det är riktigt, som Agne Hansson säger, att som ett\r\nmonument över en misslyckad borgerlig\r\nregeringstid hade vi en mängd tomma lägenheter i\r\nbörjan av 80-talet, inte därför att människor inte\r\nhade behov av bostäder, utan därför att den höga\r\narbetslösheten ledde till att människor inte hade\r\nråd att bo. Vi skall naturligtvis göra allt för att söka\r\nundvika att en sådan situation uppträder på nytt.</pre><pre>Agne Hansson undrar också om det inte är dags att\r\nsläppa ombyggnadsbegränsningarna. Jag har sagt i\r\nmitt svar att vi skall släppa\r\nombyggnadsbegränsningarna när tiden för det är\r\ninne. Ombyggnadsbegränsningarna är ett led i att\r\ndämpa den överhettning som faktiskt finns på\r\nbyggområdet. När vi har en balans på nytt mellan\r\nutbud och efterfrågan skall vi naturligtvis ta bort\r\nden sortens begränsningar som vi har satt in. Det\r\ngäller ombyggnadsverksamhet och det kan också\r\ngälla annat. Självfallet följer vi dessa ting med\r\nmycket stor noggrannhet. Den dag det är tid för\r\ndetta kommer vi att släppa efter på begränsningen.</pre><pre>Anf. 60 AGNE HANSSON (c):</pre><pre>Herr talman! Om nu bostadsministern, som han\r\nsäger, fattar vad som händer på bostadsmarknaden,\r\nförstår jag inte varför han inte handlar i sitt\r\ndepartement.</pre><pre>Han kommer tillbaka till ansökningarna och att de\r\när underlaget för bedömningarna. När man\r\nplanerar gäller det verkligen att ligga långt framme\r\noch se vad som just håller på att hända. Det som\r\njust händer tyder på att allt fler är mycket oroliga\r\nför att man får ett omedelbart stopp i\r\nnyproduktionen, om inte kostnaderna kan\r\nbemästras.</pre><pre>Kostnaderna beror inte enbart på överhettningen.\r\nMed anledning av den har man satt in en hel del\r\nåtgärder. Det är inte heller bara branschens fel, så\r\natt det går att skylla i från sig på branschen, när det\r\när besluten här i Sveriges riksdag på förslag av i\r\nförsta hand socialdemokraterna, med hjälp av\r\nfolkpartiet i andra hand, som har gett de största\r\nboendekostnadshöjningarna. Det är klart bevisat i\r\nstatistik och i de hyresförhandlingar som nu pågår\r\nvad det besluten innebär för de ökade kostnaderna.\r\nDet är följden av detta som har gjort att vi har\r\nhamnat i denna svåra situation. Om det inte är\r\nproblem med kostnaderna, bostadsministern, hur\r\nförklarar då bostadsministern det fenomenet att allt\r\nfler människor tvingas byta ner sig till mindre\r\nlägenheter med lägre kostnader? Varför håller\r\nsocialbidragstagarna på att fördubblas i antal ute i\r\nlandets kommuner, om de inte har problem att få\r\nhushållskassan att gå ihop på grund av dessa\r\nåtgärder? Varför, om inte förklaringen finns att\r\nhämta i skattereformen?</pre><pre>Jag vill inte gå in med ytterligare subventioner, det\r\nhar jag inte sagt. Jag har snarare sagt att det är\r\nviktigt att hitta ett finansieringssystem som är\r\nbetydligt mer kostnadskänsligt än dagens och det\r\nsom bostadsministern har föreslagit, för att man\r\nskall kunna hålla nere kostnaderna och prioritera\r\nsubventioner och bostadsstöd. Det är av den\r\nanledningen jag vill förmå bostadsministern att se\r\nlångsiktigt på vad som händer, för att just nu koppla\r\növer till en ombyggnadsverksamhet. När är tiden\r\nmogen för att stoppa ombyggnadsbegränsningarna\r\nom det inte är nu? Då det tar ett halvår att få effekt.\r\nOm ett halvår är vi inne i mitten på 1991, när\r\nskattereformen verkligen har fått sin fulla effekt.</pre><pre>Anf. 61 Bostadsminister ULF LÖNNQVIST\r\n(s):</pre><pre>Herr talman! Agne Hansson undrar varför vi inte\r\nhandlar. Agne Hansson, vi skall handla den dag\r\ntiden för det är inne. Då skall begränsningen som\r\nsatts in, i ett skede då de behövdes för att dämpa\r\növerhettningen släppas. När vi har balans på\r\nmarknaden och vi därmed kan se att vi slipper\r\növerhettningens kostnadsdrivande effekter, då är\r\ndet dags att handla.</pre><pre>Jag träffade häromdagen företrädare för\r\nbranschen, för fackliga organisationer och för\r\narbetsmarknadsstyrelsen i diskussioner om just\r\ndetta.</pre><pre>För tillfället, säger branschen, är orderböckerna\r\nvälfyllda. Vad man möjligen skönjer är en viss\r\nminskning av orderingången under senare delen av\r\nnästa år.</pre><pre>Därför kan man alltså inte påstå, som Agne\r\nHansson gör, att vi just nu skulle befinna oss i en\r\nsituation där det finns all anledning att kasta alla\r\nbegränsningar över styr och brassa på för fullt. Vi\r\när inte där ännu. Den dag då vi vid analys av\r\ntillgängliga uppgifter kommer fram till att det är\r\ndags att lätta på bromspedalen, då skall vi också\r\ngöra det, Agne Hansson!</pre><pre>Sedan återkommer Agne Hansson till sina farhågor\r\nom ett omedelbart stopp i nyproduktionen, och han\r\nmålar upp effekterna av skattereformen och av ett\r\nnytt finansieringssystem. Ja, Agne Hansson, ju fler\r\nsom håller på att svartmåla verkligheten, desto\r\nstörre är naturligtvis risken att svartmålningen blir\r\nsjälvuppfyllande.</pre><pre>Åter till skattereformen! Vad är det för\r\nsiffermaterial Agne Hansson har tillgång till som\r\nskulle ge de effekter för de vanliga svenska\r\nlöntagarna, boende i vanliga lägenheter, som Agne\r\nHansson söker framställa? Vi har gjort\r\nundersökningar, och hyresgäströrelsen har gjort\r\nundersökningar. Hyresgäströrelsens material -- om\r\njag nu skall hålla mig till det som Agne Hansson\r\nkanske litar mer på -- visar ju att skattereformens\r\nvinnare är de vanliga inkomsttagarna i de vanliga\r\nbostäderna. Agne Hansson försöker måla upp en\r\nbild av att de skulle drabbas så oerhört hårt av\r\nskattereformen. De får, enligt det tillgängliga\r\nmaterialet från hyresgäströrelsen, en påtagligt ökad\r\ndisponibel inkomst även sedan ökade\r\nboendekostnader är betalda.</pre><pre>Man kan inte bara se på utgiftsdelen, Agne\r\nHansson, man måste också se på de ökade intäkter\r\nsom familjen får i form av skattesänkning.</pre><pre>Men det är klart att fortsätter den här\r\nsvartmålningen, så skapas en allmän oro hos\r\nmänniskor. Och är det det Agne Hansson vill\r\nuppnå, vilket jag inte trodde, så skall man\r\nnaturligtvis fortsätta att ge felaktig information till\r\nfolk.</pre><pre>Så säger Agne Hansson att allt fler tvingas byta ner\r\nsig och att socialbidragen ökar som en effekt av\r\nskattereformen. Ja, det skulle i så fall vara som en\r\neffekt av den del av skattereformen som redan\r\ngenomförts. Den stora delen kommer ju nästa år,\r\noch de skadeverkningar som Agne Hansson målar\r\nupp av det som skall komma -- de kan ju rimligen\r\ninte ha påverkat situationen redan i nuet.</pre><pre>Socialbidragen ökar, säger Agne Hansson. Om de\r\ngör det -- det finns många exempel på kommuner\r\ndär det har gått i den andra riktningen -- så beror\r\ndet som regel på att man har vissa problem med\r\nsysselsättning osv.; då brukar det bli en uppgång.</pre><pre>Avslutningsvis, herr talman, vill jag ännu en gång\r\nsäga att vi skall ta bort\r\nombyggnadsbegränsningarna när tidpunkten för\r\ndet är lämplig.</pre><pre>Anf. 62 AGNE HANSSON (c):</pre><pre>Herr talman! Jag avser nu första halvåret eller\r\nbörjan av andra halvåret 1991, och\r\nbostadsministern utgår från nuet; det är därvidlag\r\nvi skiljer oss i våra bedömningar. Jag tror att det\r\nmåste vara en god framförhållning i planeringen av\r\nbostadspolitiken för att vi skall få jämn\r\nbyggsysselsättning och kostnadsutveckling.</pre><pre>Branschen har sitt ansvar, det vill jag inte förneka\r\npå något sätt. Men det finns anledning att notera\r\nvarför branschen får så höga kostnader. En av\r\nanledningarna är just ryckigheten på\r\nbostadsmarknaden, de tvära kasten mellan en\r\nmycket stor, ökad nyproduktion av bostäder och en\r\nökad ombyggnadsverksamhet. Det är ju för att vi\r\nskall undvika ett sådant kast 1991 som jag försöker\r\nförmå bostadsministern att inse att han måste vidta\r\nåtgärder nu -- och inte om ett halvår.</pre><pre>Har inte bostadsministern sett den oro som nu\r\nfinns, och ökningen av antalet tomma lägenheter?\r\nVi håller på att få den situation som vi hade på 80-\r\ntalet, och det blir än värre om ingenting händer nu.</pre><pre>Jag svartmålar inte; det är inte min avsikt. De\r\nuppgifter jag fått har inte minst hyresgäströrelsen\r\ngett mig. Jag kan referera till den uppvaktning av\r\n700 hyresgäster som i elva länkbussar invaderade\r\nGamleby för 14 dagar sedan. Deras entydiga\r\nbudskap var att de åtgärder på skatteområdet som\r\nhar vidtagits kommer att innebära betydande\r\nsvårigheter att få hushållskassan att gå ihop i\r\nframtiden. Och varför ökar antalet\r\nsocialbidragstagare, om inte kostnadssitsen har\r\nblivit en annan?</pre><pre>Jag tror att det är mycket viktigt, för att inte\r\nbelastningen på de boende skall öka ytterligare, att\r\nvi får en jämnare planering och en väl fungerande\r\nbostadsmarknad. Annars blir det ytterst de boende\r\nsom kommer att drabbas. Det är det jag vill\r\nundvika -- och det är detta jag försöker få även\r\nbostadsministern att inse.</pre><pre>Anf. 63 Bostadsminister ULF LÖNNQVIST\r\n(s):</pre><pre>Herr talman! Jag delar Agne Hanssons bedömning\r\natt ryckighet inte är bra. Därför skall man försöka\r\nha en så jämn byggproduktion, totalt sett, som\r\nmöjligt.</pre><pre>Agne Hansson har ju vissa erfarenheter av\r\nryckighet. Det har tagit lång tid för den svenska\r\nbyggmarknaden att ta sig ur den enorma svacka\r\nsom byggverksamheten i vårt land råkade in i som\r\nen följd av den borgerliga regeringspolitiken i slutet\r\nav 70-talet och början av 80-talet. Det är alldeles\r\nsjälvklart att det var kostnadsdrivande när man\r\nskulle ställa om sig från den djupa svackan till en\r\nhög produktionsnivå i olika delar av\r\nbyggverksamheten. Inte minst följderna för\r\nmaterialindustrin hade ju blivit katastrofala.\r\nMängder av företag fick slå igen därför att ingen\r\nbehövde deras produkter. När sedan efterfrågan på\r\nprodukter steg snabbt, så var det givetvis\r\nkostnadsdrivande att börja ta igen vad som\r\neftersatts. Det är riktigt att detta är en av orsakerna\r\ntill dagens höga kostnadsläge. Men rannsaka, Agne\r\nHansson, de borgerliga partiernas, och det egna\r\npartiets, insatser under den perioden, för det är\r\nsviterna av detta som vi har fått dras med.</pre><pre>Sedan talar Agne Hansson om tomma lägenheter.\r\nJag förmodar att han då lutar sig mot det material\r\nsom de allmännyttiga botadsföretagen lämnade för\r\nett tag sedan om en viss uppgång av antalet tomma\r\nlägenheter. Om jag inte minns alltför fel, så hade\r\nantalet tomma lägenheter ökat med ungefär en\r\npromille av de allmännyttiga bostadsföretagens\r\nbestånd. Det var alltså 800--1 000 fler tomma\r\nlägenheter nu än för ett år sedan -- och dessa\r\nföretag har 700 000--800 000 lägenheter totalt sett.\r\nJag tycker inte att man skall ta den sortens tal till\r\nutgångspunkt för påståendet att antalet tomma\r\nlägenheter snabbt ökar.</pre><pre>Jag hoppas att Agne Hansson vid den stora\r\nuppvaktningen i Gamleby utnyttjade tillfället att\r\nför dem som var där tala om vilka positiva effekter\r\nde skulle få av skattereformen, så att deras oro\r\nkunde dämpas och så att de fick en korrekt och\r\nsaklig information om den situation som skulle råda\r\nunder nästa år. Då har Agne Hansson verksamt\r\nbidragit till att föra ut informationen om\r\nskattereformen på ett riktigt sätt. Men jag är rädd\r\nför att Agne Hansson inte utnyttjade tillfället till\r\ndetta.</pre><pre>Andre vice talmannen anmälde att Agne Hansson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>12 §Bordläggning</pre><pre>Anmäldes och bordlades</pre><pre>Finansutskottets betänkanden</pre><pre>1990/91:FiU5 Ändrade kassakravsavgifter</pre><pre>1990/91:FiU6 Riksdagens revisororers verksamhet\r\nunder budgetåret 1989/90</pre><pre>1990/91:FiU7 Ändringar i allemanssparandet</pre><pre>1990/91:FiU9 Uppbörden av tillfällig\r\narbetsmiljöavgift</pre><pre>Skatteutskottets betänkanden</pre><pre>1990/91:SkU3 Deklarations- och kontrollfrågor i\r\nanslutning till skattereformen, m.m.</pre><pre>1990/91:SkU5 Ändringar i vägtrafikskattelagen</pre><pre>Justitieutskottets betänkanden</pre><pre>1990/91:JuU5 Fortsatt giltighet av 1952 års\r\ntvångsmedelslag</pre><pre>1990/91:JuU6 Teleavlyssning m.m.</pre><pre>1990/91:JuU7 Fastighetsdomstolar, m.m.</pre><pre>Lagutskottets betänkande</pre><pre>1990/91:LU14 Ändring i lagen (1985:193) om\r\ninternationell järnvägstrafik</pre><pre>Kutlturutskottets betänkande</pre><pre>1990/91:KrU8 Lotterifrågor</pre><pre>Trafikutskottets betänkanden</pre><pre>1990/91:TU8 Uppskjutande av ikraftträdande av\r\nvissa ändrade bestämmelser om motorredskap och\r\ntraktorer, m.m.</pre><pre>1990/91:TU9 Säkerheten vid järnväg, tunnelbana\r\noch spårväg, m.m.</pre><pre>Näringsutskottets betänkanden</pre><pre>1990/91:NU7 Minerallagstiftning m.m.</pre><pre>1990/91:NU9 Utrikeshandel</pre><pre>1990/91:NU11 Ersättning för inkassokostnader</pre><pre>1990/91:NU13 1989 års internationella avtal om\r\njute och juteprodukter</pre><pre>1990/91:NU14 Tillfällig försäljning</pre><pre></pre><pre>13 § Anmälan om interpellationer</pre><pre>Anmäldes att följande interpellationer framställts</pre><pre>den 29 november</pre><pre>1990/91:110 av Ulla Orring (fp) till statsrådet\r\nMargot Wallström om kommunernas\r\nkonsumentvägledning:</pre><pre>Konsumentprisindex i november i år är 213. Det\r\ninnebär att priserna stigit med 113 % sedan 1980.\r\nOmsatt till vardagsspråk betyder det att inte ens\r\nhälften av 1980 års penningvärde finns kvar i dag.</pre><pre>Det är självklart att konsumenterna känner av\r\nprishöjningarna och försöker rätta mun efter\r\nmatsäcken, men tyvärr finns det också en grupp\r\nindivider som har svårigheter med att planera sin\r\nekonomi.</pre><pre>Inte mindre än 200 000 familjer levde häromåret på\r\nsocialbidrag enligt vissa undersökningar. Det är en\r\nalarmerande stor grupp som med dagens problem\r\npå arbetsmarknaden -- med många varsel -- kan\r\nförväntas växa.</pre><pre>Om dessa konsumenter fick tillgång till en bra\r\nbudgetrådgivning, som kan ge råd och anvisningar\r\nom bästa köp och allmänt se över möjligheten för\r\nkonsumenten att leva på sina tillgångar, kunde en\r\nstor del av de ekonomiska problemen saneras. För\r\nsamhället i stort är det en katastrof att låta\r\nmänniskor hamna i skuldfällan.</pre><pre>För att åstadkomma detta måste det finnas en\r\nkonsumentvägledning på nära håll. När riksdagen\r\n1986 fastslog riktlinjerna för konsumentpolitiken,\r\nvar målsättningen en fortsatt snabb utbyggnad av\r\nden lokala verksamheten. Det räcker inte enbart\r\nmed centrala verk som konsumentverket och\r\nallmänna reklamationsnämnden, det bör finnas\r\nlokalt förankrad konsumentvägledning.</pre><pre>Under verksamhetsåret 89/90 fanns\r\nkonsumentvägledning i 271 av landets 284\r\nkommuner. Läget var relativt gott. Men nu har det\r\nskett en dramatisk neddragning av verksamheten.\r\nEtt 20-tal kommuner, därav t.ex. Täby, slopar\r\nkonsumentvägledningen.</pre><pre>Det betyder att inte enbart budgetrådgivningen\r\ndrabbas utan även reklamationshantering,\r\nmarknadsbevakning, utbildning till unga\r\nkonsumenter m.m. Om inte exempelvis\r\nreklamationshanteringen kan klaras av snabbt och\r\nbilligt på orten genom den lokala\r\nkonsumentvägledningen, måste konsumenten\r\nvända sig till allmänna reklamationsnämnden, vars\r\nresurser knappast är tillräckliga. Eller skall\r\nkonsumenten lämnas utan hjälp?</pre><pre>För att på effektivaste och mest ändamålsenliga sätt\r\nanvända samhällets resurser och spara med\r\nallmänna medel genom en på ett tidigt stadium\r\ninsatt budgetrådgivning och över huvud taget\r\ntillvarata konsumenternas intresse behövs en lokalt\r\nförankrad konsumentvägledning.</pre><pre>Med hänvisning till ovanstående vill jag ställa\r\nföljande frågor:</pre><pre>1.  Vilka åtgärder ämnar statsrådet vidtaga för att\r\ninformera om betydelsen av den lokala\r\nkonsumentvägledningen?</pre><pre>2.  Eftersom konsumentvägledningen är en\r\nkommunal uppgift blir frågan också om statsrådet\r\nämnar samråda med Kommunförbundet?</pre><pre>3.  Vilka åtgärder ämnar statsrådet vidtaga för\r\nallmänna reklamationsnämndens del med hänsyn\r\ntill den förväntade ökade ärendetillströmningen?</pre><pre>1990/91:111 av Maria Leissner (fp) till statsrådet\r\nMaj-Lis Lööw om flyktingar i\r\nGenèvekonventionens bemärkelse:</pre><pre>Psykologer och läkare på en flyktingförläggning har\r\nslagit larm att ett stort antal turk-bulgariska\r\nkvinnor blivit våldtagna och misshandlade av\r\npolisen i hemlandet.</pre><pre>Dessa fakta har inte kommit fram under polisförhör\r\neftersom övergreppen varit så djupt kränkande för\r\nkvinnorna. Inte förrän några advokater förhörde\r\nmaka och make var för sig kunde dessa kvinnor\r\nförmå sig att berätta om övergreppen.</pre><pre>Det har framkommit att ett stort antal turk-\r\nbulgariska kvinnor blivit utsatta för våldtäkter och\r\nmisshandel, ibland i sina barns åsyn. Förövarna har\r\nvarit bulgariska polismän, och överfallen har skett\r\ni samband med polisförhör eller hämtningar i\r\nhemmet. Ofta har maken varit fängslad, och\r\npolisen har då kunnat utnyttja hans frånvaro.</pre><pre>Enligt muslimsk tro betraktas en kvinna som blivit\r\nvåldtagen därigenom också som en prostituerad.\r\nVissa män har därför övergivit sina fruar när de fått\r\nveta om våldtäkterna, andra män är fortfarande\r\nokunniga om övergreppen.</pre><pre>Några typiska fall kan se ut som följer:</pre><pre>En kvinna med två barn blev hämtad av polis när\r\nmannen satt i fängelse. Hon blev våldtagen av två\r\npoliser. De brände henne med droppande plast på\r\nbrösten. Hon vaknade utanför huset efter att ha\r\nvarit avsvimmad.</pre><pre>Tre veckor före flykten väcktes en annan kvinna\r\nmitt i natten av att fyra poliser bankade på\r\nytterdörren. Två av poliserna undersökte\r\nlägenheten, och två våldförde sig på kvinnan i de\r\ntvå barnens åsyn. Maken var inte hemma vid tiden\r\nför våldtäkten, men gick senare ut och letade efter\r\npoliserna, fann och misshandlade en av dem. Efter\r\ndetta var familjen tvungen att fly. Särskilt det ena\r\nbarnet har blivit svårt stört av upplevelsen.</pre><pre>Uppenbarligen är dessa händelser inte\r\nengångsföreteelser, utan har drabbat ett stort antal\r\nturk-bulgariska kvinnor. En kvinnojour uppskattar\r\natt det kan röra sig om ett hundratal kvinnor.\r\nÖverfallen förefaller utgöra en del av förföljelserna\r\nmot den turk-bulgariska minoriteten, inte minst för\r\natt den ofta sammanfallit med att maken suttit\r\nfängslad, eller i samband med polisförhör av\r\nkvinnorna. Om så är fallet torde överfallen styrka\r\natt de utsatta kvinnorna är flyktingar i\r\nGenèvekonventionens bemärkelse.</pre><pre>I vilket fall som helst utgör våldtäkterna starka\r\nhumanitära skäl för att kvinnorna och deras\r\nfamiljer borde få uppehållstillstånd i Sverige.\r\nEftersom paragrafen om uppehållstillstånd på\r\nhumanitära grunder är tagen bruk sedan den 13\r\ndecember 1989 har naturligtvis de överfallna\r\nkvinnorna betydligt sämre skydd än tidigare.</pre><pre>Jag vill mot denna bakgrund fråga\r\ninvandrarministern:</pre><pre>1.  Är kvinnor, som i samband med polisförhör i\r\nsitt hemland utsatts för våldtäkter och misshandel,\r\natt betrakta som flyktingar i Genèvekonventionens\r\nbemärkelse?</pre><pre>2.  Hur avser invandrarministern garantera skydd\r\nåt de turk-bulgariska kvinnor som utsatts för\r\nmisshandel och våldtäkter, mot bakgrund av den\r\nnuvarande inskränkningen av\r\nflyktinglagstiftningen?</pre><pre>14 § Anmälan om frågor</pre><pre>Anmäldes att följande frågor framställts</pre><pre>den 29 november</pre><pre>1990/91:253 av Seija Viitamäki-Carlsson (v) till\r\nstatsrådet Göran Persson om\r\nhemspråksundervisningen:</pre><pre>Regeringen aviserar nedskärningar av\r\nstatsbidragen till skolsektorn med ca 1 miljard det\r\nkommande budgetåret. Statsbidraget till\r\nhemspråksundervisningen minskas med 300\r\nmiljoner från 467 miljoner till 167 miljoner.</pre><pre>Nu aviserar kommunala skolpolitiker och\r\nKommunförbundet stora förändringar i\r\nhemspråksundervisningen. Skolförordningen skall\r\nförändras och då kan också hemspråksreglerna\r\nändras.</pre><pre>Mot bakgrund av ovanstående vill jag ställa\r\nföljande fråga:</pre><pre>Är den kommunala självbestämmanderätten\r\nstarkare än internationella överenskommelser, som\r\nSverige ratificerat så att man kan befara att ESK-\r\ndokumentet om den mänskliga dimensionen 32 §\r\nfår en underordnad betydelse?</pre><pre>1990/91:254 av Björn Samuelson (v) till\r\njustitieministern om sekretesslagstiftningen och\r\nFNs barnkonvention:</pre><pre>Genom en dom som fastställdes av regeringsrätten\r\ni juni 1989 har det klarlagts att den enskilde normalt\r\ninte har rätt att få del av uppgifter inom\r\nsocialtjänsten om vem som är hans eller hennes far.\r\nSekretess gäller enligt 7 kap. 4 § sekretesslagen om\r\ndet inte står klart att uppgiften kan röjas utan men\r\nför fadern. I praktiken betyder detta att sekretess\r\nnästan alltid gäller beträffande faderskapet.</pre><pre>Denna sekretess, som ger uttryck för värderingar\r\nsom snarast är hemmahörande i ett annat\r\nårhundrade, är uppenbart stridande mot FNs\r\nbarnkonvention som Sverige ratificerat. Principen\r\nom förbud mot att efterforska faderskapet torde\r\nhärröra från ''Code Napoleon'', la recherche de la\r\npaternité est interdite. Enligt barnkonventionen har\r\nbarn en ovillkorlig rätt att få vetskap om sina\r\nföräldrar. I motioner, dels från mig i den allmänna\r\nmotionstiden, dels från vänsterpartiet med\r\nanledning av prop. 1989/90:107 om godkännande\r\nav FN-konventionen om barnens rättigheter har\r\nbegärts att bestämmelsen om sekretess beträffande\r\nnågons börd skall upphävas. Riksdagen har avslagit\r\nmotionerna, men uttalat att det finns anledning för\r\nregeringen att i lämpligt sammanhang överväga en\r\nförändring av sekretesslagen på denna punkt.</pre><pre>Avser regeringen att under innevarande riksmöte\r\nförelägga riksdagen förslag som bringar\r\nsekretesslagstiftningen i överensstämmelse med\r\nFNs barnkonvention?</pre><pre>1990/91:255 av Gudrun Schyman (v) till\r\nsocialministern om rättskemiska laboratoriet i\r\nSolna:</pre><pre>Enligt upgift skall det rättskemiska laboratoriet vid\r\nstatens rättsläkarstation i Solna flyttas till det\r\ncentrala laboratoriet i Linköping. Det finns\r\nanledning att befara att rättssäkerheten blir lidande\r\npå grund av flyttningen, något som också påtalats\r\nav polis- och åklagarmyndigheter. Även\r\njustitiekanslern har uttryckt oro.</pre><pre>Trots denna samlade bedömning har inte\r\nställningstagandet omprövats.</pre><pre>Jag vill därför fråga socialministern:</pre><pre>Tänker socialministern vidta några åtgärder för att\r\nförhindra att laboratoriet flyttas?</pre><pre>1990/91:256 av Marianne Andersson i Vårgårda (c)\r\ntill socialministern om registrering av\r\ntandlagningsmaterials biverkningar:</pre><pre>I debatten om amalgamets skadeverkningar och\r\nkravet på förbud framförs ständigt argumentet att\r\nfullgoda ersättningsmaterial inte finns och att de\r\nmaterial som finns också kan ge upphov till\r\nbiverkningar. Det är då av yttersta vikt att\r\nkunskaperna om olika tandlagningsmaterial ökar.\r\nFrågan om produktkontroll och biverkningsregister\r\nför dentala material har aktualiserats gång på gång.\r\nRiksdagen har beslutat att biverkningsregister skall\r\ninrättas. Förre socialministern Sven Hulterström\r\nutlovade att en proposition skulle komma under\r\n1990. I årets budgetproposition hänvisade man till\r\nsamordning med EG som försvar för att inte göra\r\nnågot. Frågan är också anmäld till KU. Nu skall\r\nenligt uppgift en försöksverksamhet på vissa ställen\r\nstartas under nästa år.</pre><pre>Jag vill fråga statsrådet varför man dröjt så länge\r\nmed att fullt ut göra en undersökning i hela landet.</pre><pre>1990/91:257 av Maud Björnemalm (s) till\r\nkommunikationsministern om järnvägstrafiken\r\nsträckan Gävle--Avesta/Krylbo--Örebro:</pre><pre>Transportrådet skall enligt regeringsuppdrag\r\nupphandla tågtrafik för budgetåret 1991/92.</pre><pre>Av det protokoll som finns från förhandlingarna\r\nden 1 oktober 1990 framgår bl.a. att sträckan\r\nGävle--Avesta/Krylbo--Örebro har prioriterats\r\nbort. Skall trafiken få fortsätta behövs ett ökat\r\nanslag på 35 milj. kr. Trafiken på denna sträcka är\r\nav stor regionalpolitisk betydelse, och en\r\nneddragning medför negativa konsekvenser för\r\nBergslagen.</pre><pre>Min fråga:</pre><pre>Är kommunikationsministern beredd att av\r\nregionalpolitiska skäl medverka till att\r\ntransportrådet får de 35 milj. kr. som behövs för att\r\nsäkerställa tågtrafiken på sträckan Gävle--\r\nAvesta/Krylbo--Örebro?</pre><pre>1990/91:258 av Annika Åhnberg (v) till\r\nmiljöministern om miljöbrott:</pre><pre>Skall miljöbrottslingar vara lika inför lagen?</pre><pre>Skall stora företag, som borde ha goda möjligheter\r\natt avsätta resurser för miljöskyddsarbete, komma\r\nundan med lindrigare straff för miljöbrott, än små\r\nföretag?</pre><pre>Så tycks tillämpningen av miljölagarna fungera vid\r\ntingsrätten i Linköping. Det är enligt min\r\nuppfattning mycket upprörande att det kan få vara\r\nså. Miljöbrott skall följas av kraftiga sanktioner,\r\noch stora företag skall inte slinka undan. En sådan\r\ntillämpning skapar inte förtroende för de lagar vi\r\nstiftar i riksdagen. I Linköping dömdes två företag\r\nett litet och ett stort, Saab-Scanias flygdivision, helt\r\nolika för liknande miljöbrott. Det lilla företaget\r\ndömdes medan åtalet mot Saab-Scania lades ner.</pre><pre>Jag vill därför fråga miljöministern:</pre><pre>Avser regeringen föreslå förändringar i\r\nmiljölagstiftningen i syfte att åstadkomma likhet\r\ninför lagen?</pre><pre>1990/91:259 av Sverre Palm (s) till industriministern\r\nom industrisysselsättningen i Strömstad:</pre><pre>Det har nu gått ett år sedan Electrolux i Strömstad\r\nmeddelade att Strömstadsfabriken kommer att\r\navvecklas efter semstern 1990.</pre><pre>Nedläggningen av Electrolux är nu genomförd, och\r\ndetta har medfört att 280 industriarbetsplatser\r\nförsvunnit.</pre><pre>Utöver detta har andra industriföretag varslat\r\npersonal om uppsägning. Ca 50 jobb berörs, vilket\r\nger ett totalt bortfall på drygt 30 % av Strömstads\r\nindustriarbetsmarknad.</pre><pre>Med hänvisning till ovanstående vill jag fråga\r\nindustriministern:</pre><pre>Vilka åtgärder är industriministern beredd att vidta\r\nför att återskapa industrisysselsättningen i\r\nStrömstad?</pre><pre>1990/91:260 av Birgit Friggebo (fp) till\r\nfinansministern om avdragsrätten för avgifter till\r\nfackföreningar:</pre><pre>I går enades socialdemokraterna och vänsterpartiet\r\nom att ta bort taket för avdragsrätten för avgifter\r\ntill fackföreningarna. Detta beslut fattas i en\r\nekonomisk situation som enligt finansministern\r\npräglas av ''blodigt allvar'' och där regeringen anser\r\nsig nödsakad att hastigt lägga fram en skrivelse till\r\nriksdagen med ett s.k. krispaket. Finansministern\r\nlär dessutom -- efter den socialdemokratiska\r\npartikongressen -- ha gett uttryck för uppfattningen\r\natt en utbyggnad av föräldraförsäkringen är en\r\nhögre prioriterad åtgärd än höjningar av\r\nfackavdraget. Mot denna bakgrund vill jag fråga\r\nfinansministern:</pre><pre>Finns det något uttalande av finansministern i\r\ndenna fråga som fortfarande äger giltighet?</pre><pre>1990/91:261 av Åsa Domeij (mp) till miljöministern\r\nom tillsynen enligt lagen om kemiska produkter:</pre><pre>Tillsynen enligt lagen om kemiska produkter\r\nfungerar mycket dåligt, bl.a. enligt en enkät som\r\nmiljöpartiets riksdagsgrupp skickade till 100 miljö-\r\noch hälsoskyddsnämnder. En av orsakerna till den\r\ndåliga tillsynen är att ansvarsfördelningen mellan\r\nkommuner och länsstyrelser är mycket oklar. Den\r\nklara ansvarsfördelning som finns när det gäller\r\nmiljöskyddslagen saknas.</pre><pre>Tänker regeringen göra något för att klara ut\r\nansvarsfördelningen mellan kommuner och\r\nlänsstyrelser t.ex. genom att ändra förordningen\r\nom kemiska produkter?</pre><pre>1990/91:262 av Roy Ottosson (mp) till\r\nsocialministern om genteknikberedningens\r\nsammansättning:</pre><pre>I tidigare debatter i riksdagen har bl.a.\r\nmiljöministern utlovat en bred parlamentarisk\r\nberedning i bioteknik och genteknik. Kraven på en\r\nparlamentarisk utredning från bl.a. miljöpartiet\r\nmöttes med att ge beredningen vidare befogenheter\r\noch större frihet än vad som är normalt för\r\nberedningar. Beredningen tillsattes under\r\nsommaren och har nu hunnit ha några möten.\r\nFörutom de 8 parlamentarikerna ingår hela 22\r\nexperter i beredningen. Bland dessa experter finns\r\ningen representant för miljörörelsen, bönderna\r\neller de fackliga organisationerna. Däremot är den\r\nhelt övervägande delen av experterna antingen\r\nsådana som har egenintresse i att biotekniken ges\r\nfria händer eller sådana som är dokumenterat\r\nokritiska till den hittillsvarande utvecklingen på\r\nbioteknikområdet. Obalansen har påtalats av\r\nparlamentariker i utredningen, men inga\r\nförändringar i sammansättningen har ändå skett.\r\nMed anledning av detta vill jag ställa följande fråga\r\ntill socialministern:</pre><pre>Hur avser regeringen se till att\r\ngenteknikberedningen får den nödvändiga allsidiga\r\ninformation som krävs för att den skall kunna fatta\r\nkloka beslut med nuvarande sammansättning?</pre><pre>1990/91:263 av Roy Ottosson (mp) till\r\nkommunikationsministern om bärighetshöjande\r\nåtgärder för järnväg:</pre><pre>För närvarande genomförs s.k. bärighetshöjande\r\nåtgärder för vägtrafik. Ca 6 miljarder satsas på att\r\nbygga om eller förstärka broar så att\r\nfordonsvikterna kan höjas till 60 ton. Detta kan\r\njämföras med att den maximala totalvikten inom\r\nEG är 40 ton. Bärigheten på själva vägarna behöver\r\nföljaktligen höjas på många håll, vilket för med sig\r\nytterligare kostnader för samhället. Skälet till\r\ndenna bärighetshöjning är enligt\r\nkommunikationsministern att ge svensk industri\r\nkonkurrensfördelar gentemot övrig europeisk\r\nindustri.</pre><pre>Dess värre konkurrerar också de långväga\r\ngodstransporterna på väg med järnvägen. Någon\r\nmotsvarande bärigehtshöjande satsning på\r\njärnvägarna har hittills inte genomförts. Det\r\ninnebär att vägtrafiken har givits\r\nkonkurrensfördelar som järnvägen förnekats.\r\nKravet på konkurrensneutralitet mellan\r\ntrafikslagen har därigenom försummats. Detta kan\r\nvara en bidragande orsak till de svårigheter som SJ\r\nGods numera upplever.</pre><pre>Avser regeringen att verka för att bärighetshöjande\r\nåtgärder skall vidtas för järnvägarnas del?</pre><pre>1990/91:264 av Krister Skånberg (mp) till\r\nindustriministern om kraftvärmeverk:</pre><pre>Många kommunala energiverk är mycket oroade\r\nför att konstruktionen av den nya\r\nenergibeskattningen inkl. mervärdesskatten i\r\nkombination med att koldioxidskatt endast skall\r\ntagas ut på fjärrvärme och ej på elgenerering\r\nkommer att medföra att nya abonnenter väljer\r\nelvärme i stället för fjärrvärme. Vidare är många i\r\nkraftindustrin oroade för att det med dessa\r\nskatteregler blir olönsamt att bygga nya\r\nkraftvärmeverk, trots att dessa ger det bästa\r\nutnyttjandet av bränslet och därmed också\r\nundviker onödiga utsläpp.</pre><pre>Vad avser regeringen att göra för att motverka en\r\növergång från fjärrvärme till elvärme och för att\r\nfrämja kraftvärme?</pre><pre>1990/91:265 av Gudrun Norberg (fp) till\r\njordbruksministern om pilbågsjakt:</pre><pre>Statens naturvårdsverk avser att ge tillstånd till jakt\r\nmed pilbåge. Tillståndet avser en\r\nföröksverksamhet.</pre><pre>Jakt med pilbåge kräver -- om den skall vara human\r\ni någon mån -- en stor skjutskicklighet och mycket\r\ngynnsamma villkor ur jaktsynpunkt. Det finns\r\nanledning att befara att pilbåge som jaktvapen\r\nkommer att utsätta viltet för stort lidande.</pre><pre>Därför hemställer jag att till jordbruksminister\r\nMats Hellström få ställa följande fråga:</pre><pre>Avser statsrådet att tillåta en utvidgning och\r\npermanentning av denna inhumana jaktform?</pre><pre>1990/91:266 av Krister Skånberg (mp) till\r\nindustriministern om förnybara och miljövänliga\r\nenergikällor:</pre><pre>Inom svenska bioenergiföreningen, miljörörelsen\r\noch statens naturvårdsverk är man oroad över att\r\nden nya energibeskattningen och den planerade\r\nutbyggnaden av fossilgasnätet kommer att\r\nmotverka satsningen på ökad användning av\r\nbiobränsle i den svenska energiförsörjningen och\r\ndärmed leda till miljöskadliga och onödiga utsläpp\r\nav bl.a. klimatpåverkande gaser vid normal drift,\r\nmed risk för mycket stora utsläpp vid läckage och\r\ndriftstörningar. På samma sätt som tidigare i\r\nDanmark försöker stora fossilgasleverantörer att få\r\nunderlag för att bygga gasledningar för tiotals\r\nmiljarder kronor genom att erbjuda kommunala\r\nenergiverk och industrikunder långtidskontrakt till\r\nolika priser som dock har det gemensamt att de\r\nligger strax under vad närmast konkurrenskraftiga\r\nalternativ skulle kosta.</pre><pre>Vad avser regeringen att göra för att främja den\r\nfortsatta utvecklingen och öka användningen av\r\nförnybara och miljövänliga energikällor, bl.a.\r\nbiobränsletekniken, inkl. biogas och förgasning av\r\nbiobränsle i Sverige?</pre><pre>1990/91:267 av Agne Hansson (c) till\r\nsocialministern om avvecklingen av vårdhemmen:</pre><pre>Enligt den nya omsorgslagen skall vårdhemmen i\r\nlandstingen avvecklas. Enligt intentionerna i\r\nbeslutet skulle staten svara för kostnaderna för\r\ndenna avveckling. Avvecklingen skulle inte kosta\r\nlandstingen något. Det visar sig nu inte hålla.</pre><pre>Avvecklingen av vårdhemmen kostar landstingen\r\nstora pengar. För Kalmar läns landsting innebär\r\ndetta en kostnad 1989 på 11 milj. kr., för 1990 27,3,\r\nför 1991 beräknad 38,5 och för 1992 50,9 milj. kr.</pre><pre>Enligt omsrogskommitténs betänkande angavs\r\nkostnaden för den vårdform som skulle ersätta\r\nvårdhemmen, elevhem för barn, till 600 kr. per dag.\r\nDen verkliga kostnaden för Kalmar läns landsting\r\nvisar sig nu ligga på i genomsnitt 1 232 kr per dag.\r\nDet är alltså mer än en fördubbling av vad som var\r\ntänkt. Det här innebär att andra vårdtagare tvingas\r\nstå tillbaka när ekonomin är begränsad.</pre><pre>Mot den bakgrunden vill jag fråga:</pre><pre>Vilka åtgärder är regeringen beredd vidtaga för att\r\nuppfylla löftet gentemot Kalmar läns landsting och\r\nandra landsting om att avvecklingen av\r\nvårdhemmen inte skall förorsaka landstingen\r\nökade kostnader?</pre><pre>1990/91:268 av Agne Hansson (c) till statsrådet\r\nErik Åsbrink om beskattningen av\r\ndagbarnvårdares kostnadsersättning:</pre><pre>Enligt beslutet om den nya skattereformen skall\r\nkostnadsersättningen till dagbarnvårdare i\r\nfamiljedaghem beskattas. Det innebär klart\r\nförsämrade villkor för denna kategori som inte\r\nmotsvarar sund logik. Följden blir att många\r\ndagbarnvårdare slutar. Det får som följd att bristen\r\npå daghemsplatser ökar. Det är ur flera synpunkter\r\ntill stor nackdel inte minst för samhället.</pre><pre>Mot den bakgrunden vill jag fråga statsrådet:</pre><pre>Är statsrådet beredd att vidtaga åtgärder så att\r\nbeskattningen av kostnadsersättningen för\r\ndagbarnvårdare i familjedaghem upphör?</pre><pre>1990/91:269 av Agne Hansson (c) till\r\nfinansministern om statliga lån till kommunerna i\r\nKalmar län:</pre><pre>Riksdagens majoritet beslutade under våren på\r\nregeringens förslag att bevilja Göteborgs och\r\nMalmö kommuner ett tioårigt lån -- 900 miljoner\r\nresp. 600 miljoner -- räntefritt de tre första åren.</pre><pre>Många kommuner i Kalmar län brottas med svåra\r\nekonomiska problem inte minst på grund av en rad\r\nökade pålagor från staten och en orättvis\r\nresursfördelning över landet från statens sida.</pre><pre>Jag vill därför fråga finansministern:</pre><pre>Är finansministern beredd att stödja kommunerna\r\ni Kalmar län genom lån med samma generösa\r\nvillkor?</pre><pre>15 §  Kammaren åtskildes kl. 13.30.</pre><pre>Förhandlingarna leddes</pre><pre>av tredje vice talmannan från sammanträdets\r\nbörjan t.o.m. 6 § anf. 24 (delvis),</pre><pre>av förste vice talmannen därefter t.o.m. 10 § anf. 56\r\n(delvis)</pre><pre>och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}