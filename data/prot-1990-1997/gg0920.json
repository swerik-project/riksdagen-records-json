{"dokumentstatus":{"dokument":{"hangar_id":"2387629","dok_id":"GG0920","rm":"1992/93","beteckning":"20","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"20","slutnummer":"0","datum":"1992-11-10 00:00:00","systemdatum":"2005-10-27 13:52:04","publicerad":"1992-11-10 00:00:00","titel":"Riksdagens snabbprotokoll 1992/93:20 Tisdagen den 10 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{15DA00B2-11B0-4E7A-B225-37C4A6194DAD}","dokument_url_text":"http://data.riksdagen.se/dokument/GG0920/text","dokument_url_html":"http://data.riksdagen.se/dokument/GG0920","dokumentstatus_url_xml":"http://data.riksdagen.se/dokumentstatus/GG0920","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:20</div>\r\n<div class=\"sidhuvud_datum\">Tisdagen den 10 november</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Svar på fråga 1992/93:133 om\r\nförsöksverksamheten med livvaktsskydd m.m.</pre><pre>Anf. 1  Justitieminister GUN HELLSVIK\r\n(m):</pre><pre>Fru talman! Britta Bjelle har frågat mig vad jag\r\navser göra för att de anvisade medlen för\r\nförsöksverksamheten med livvaktsskydd för hotade\r\nkvinnor skall komma till användning.</pre><pre>Låt mig först ge en kort bakgrundsbeskrivning.\r\nDen 1 juli 1992 inleddes inom polisen på\r\nregeringens uppdrag en försöksverksamhet med\r\nlivvaktsskydd för särskilt hotade kvinnor på fyra\r\nolika platser i landet. Regeringen fördelade\r\nsammanlagt 10 miljoner kronor för den\r\nverksamheten. Rikspolisstyrelsen har tidigare i år\r\ntagit fram ca 280 s.k. trygghetsväskor för\r\nvåldshotade kvinnor. Rikspolisstyrelsen har vidare\r\ngett en polischef i uppdrag att ansvara för dessa\r\nfrågor på riksplanet.</pre><pre>Trygghetsväskorna är nu fördelade över alla län.\r\nPolisen avgör, i samråd med den hotade kvinnan,\r\nvilka åtgärder som behövs för att ge det bästa\r\nmöjliga skyddet.</pre><pre>Polisen har under hösten, i samarbete med\r\nRiksorganisationen för kvinnojourer i Sverige\r\n(ROKS), gått ut och informerat om\r\nförsöksverksamheten och om trygghetsväskorna.\r\nDet är inte minst viktigt att nå de kvinnor som i dag\r\nkanske inte ens har polisanmält de brott som de\r\nblivit utsatta för.</pre><pre>När det först gäller trygghetsväskorna är det enligt\r\nuppgift från polisen stor efterfrågan på dessa. I flera\r\nlän har mer än hälften av de tilldelade väskorna\r\nlämnats ut till hotade kvinnor. I något län har\r\nväskorna t.o.m. tillfälligt tagit slut.</pre><pre>När det sedan gäller livvaktsskyddet vill jag bara\r\nsäga att för närvarande står en kvinna under\r\nbeskydd inom ramen för försöksverksamheten.\r\nTidigare i höst har ytterligare en kvinna haft\r\nlivvaktsskydd. Det skedde inom ramen för polisens\r\nallmänna skyldighet att skydda människor som\r\nutsätts för brott. De närmare omständigheterna i\r\ndessa fall kan jag självfallet inte gå in på.</pre><pre>Mot bakgrund av detta vill jag som svar på Britta\r\nBjelles fråga säga att det dess värre visar sig att de\r\nanvisade resurserna både är nödvändiga och\r\nkommer till användning, trots att inte mer än drygt\r\nfyra månader av försöksperioden ännu har gått.</pre><pre>Anf. 2  BRITTA BJELLE (fp):</pre><pre></pre><pre>Fru talman! Jag vill tacka justitieministern för\r\nsvaret. Skälet till att jag ställde denna fråga är att\r\ndet, har visat sig att efterfrågan på det\r\nlivvaktsskydd som i dag erbjuds är liten.</pre><pre>Man kan peka på att det finns flera underlag som\r\nvisar att det egentligen finns ett behov. Som ett\r\nexempel kan man nämna att 900--1 000\r\nbesöksförbud är utfärdade i Sverige. Besöksförbud\r\nutfärdas bara för att skydda utsatta kvinnor -- det\r\nhandlar ju huvudsakligen om kvinnor. Bland dessa\r\n900--1 000 utfärdade besöksförbud måste det finnas\r\nen och annan kvinna som är särskilt trakasserad och\r\nsom har det extra svårt och som borde kunna få\r\nlivvaktsskydd.</pre><pre>Jag skall nämna ett annat exempel. 1989 dog 47\r\nkvinnor på grund av mord, dråp eller misshandel.\r\nDenna grupp är ganska konstant år från år. Bland\r\nde kvinnor som varje år dör på grund av våld, måste\r\ndet också finnas en och annan kvinna som man\r\nkanske kunde rädda livet på med hjälp av det\r\nlivvaktsskydd som ändå var tänkt i\r\nförsöksverksamheten.</pre><pre>Kvinnorna på kvinnojourerna hjälpte förra året\r\n1 370 kvinnor till ett tillfälligt boende. Jag tror att\r\nkvinnor inte lämnar sina hem om det inte är för att\r\nfly från våld och misshandel.</pre><pre>Denna genomgång visar att det finns väldigt många\r\nutsatta kvinnor. Eftersom dessa finns, borde det\r\nockså finnas en efterfrågan på livvaktsskydd. Jag\r\ntror att det finns två orsaker till att denna\r\nefterfrågan inte finns, och jag skall nämna en. Jag\r\ntror att det skulle vara annorlunda om polisen själv\r\ntog mer aktiv del och själv såg till att kvinnor fick\r\nhjälp, eftersom en trakasserad kvinna inte orkar ta\r\nett eget initiativ.</pre><pre>Anf. 3  Justitieminister GUN HELLSVIK\r\n(m):</pre><pre>Fru talman! Beträffande det som Britta Bjelle säger\r\nom polisens aktivitet, vill jag säga att det i dag inom\r\npolisen finns en medvetenhet på ett annat sätt än\r\ntidigare. Dessutom har vi sett till att få till stånd\r\nutökad och särskild utbildning för att ytterligare\r\nöka medvetenheten.</pre><pre>När det gäller livvaktsskyddet har vi varit överens\r\nom att man skall ta till det i de extrema situationer\r\nsom man inte kan klara av på annat sätt. Det\r\ninnebär ju ett mycket stort ingrepp för kvinnan att\r\nha livvakt. Därför är det positivt att vi också har\r\nkommit i gång med trygghetspaketen, och på dessa\r\när det en stor efterfrågan.</pre><pre>Jag vill också peka på att livvaktsskyddet och\r\ntrygghetspaketen inte skall, och aldrig kan, ersätta\r\nkvinnojourerna. Samtidigt är det viktigt att vi har\r\nen ordentlig information. Det har också i\r\nsamverkan med kvinnojourerna genomförts\r\ninformation under hösten, så att kvinnor som\r\nverkligen behöver livvaktsskyddet också skall\r\nkänna till att det finns.</pre><pre>Anf. 4  BRITTA BJELLE (fp):</pre><pre>Fru talman! Jag tycker att trygghetspaketen är bra.\r\nJag håller med justitieministern om att de har fått\r\ngenomslag och att det verkar som om de är kända.\r\nMen en kvinna som är tillräckligt misshandlad och\r\ntillräckligt åtgången för att i grunden kunna få\r\nlivvaktsskydd, är helt passiviserad.</pre><pre>Om man har mött några riktigt misshandlade\r\nkvinnor, vet man att de inte klarar att ta ett eget\r\ninitiativ för att begära t.ex. livvaktsskydd. De är för\r\nilla åtgångna för det. Jag menar därför att polisen,\r\nsom ofta känner till vilka som är de mest utsatta\r\nkvinnorna i sitt distrikt, har ett ansvar att ta ett eget\r\ninitiativ och se till att en kvinna som kanske riskerar\r\natt dö, får det skydd som behövs.</pre><pre>Jag tycker att det är litet beklämmande att det\r\npågår en försöksverksamhet med livvaktsskydd\r\nmen som inte har fått någon effekt. Min fråga till\r\njustitieministern är om det inte finns något som\r\nman kan göra för att få i gång denna\r\nförsöksverksamhet, eftersom den i dag\r\nuppenbarligen inte är i gång.</pre><pre>Anf. 5  Justitieminister GUN HELLSVIK\r\n(m):</pre><pre>Fru talman! Vi skall komma ihåg att riksdagen har\r\nanslagit 10 miljoner kronor till\r\nförsöksverksamheten. 10 miljoner kronor räcker\r\ninte särskilt långt. Det var i och för sig inte heller\r\navsikten. Detta var tänkt för de extrema fallen.\r\nMen vi kan konstatera att två kvinnor under de\r\ngångna fyra månaderna har erhållit livvaktsskydd.</pre><pre>Anf. 6  BRITTA BJELLE (fp):</pre><pre>Fru talman! Jag skall inte förlänga denna debatt,\r\nmen jag skall bara påminna om att jag tror att det\r\nfinns en del att göra. Jag tror fortfarande att polisen\r\nskulle kunna ta litet mer egna initiativ i detta\r\nsammanhang, så att vi får en försöksverksamhet,\r\ndär pengarna går till dem som verkligen behöver\r\nskydd. Jag tror nämligen att det finns kvinnor som\r\nbehöver denna typ av skydd.</pre><pre>Det vore olyckligt om denna verksamhet rullade på\r\nunder hela året och om det sedan visade sig att man\r\ninte har gett de kvinnor livvaktsskydd som kanske\r\nskulle ha behövt det på grund av att dessa kvinnor\r\ninte har haft kraft nog att begära skyddet och att\r\npolisen inte har tagit det initiativ som jag tycker att\r\nde borde ta.</pre><pre>Överläggningen var härmed avslutad.</pre><pre>2 §  Svar på fråga 1992/93:136 om reglerna om\r\nkroppsvisitation och kroppsbesiktning</pre><pre>Anf. 7  Justitieminister GUN HELLSVIK\r\n(m):</pre><pre>Fru talman! Kent Carlsson har frågat mig om\r\nregeringen är beredd att lägga fram förslag om\r\nändring i rättegångsbalken som jämställer män och\r\nkvinnor, dvs. att kroppsvisitation eller\r\nkroppsbesiktning av män inte får verkställas eller\r\nbevittnas av annan än man, läkare eller legitimerad\r\nsjuksköterska.</pre><pre>Mitt svar är ja!</pre><pre>Inom kort kommer jag att föreslå att regeringen\r\nremitterar ett förslag till Lagrådet om vissa\r\nändringar i rättegångsbalken beträffande reglerna\r\nom just kroppsvisitation och kroppsbesiktning.\r\nBl.a. kommer där att föreslås att kroppsbesiktning\r\noch kroppsvisitation, med undantag för\r\nundersökning av väskor och dylikt, endast får\r\nutföras eller bevittnas av någon av samma kön som\r\nden som undersöks. Med andra ord får kvinnor\r\nendast undersökas av kvinnor och män endast\r\nundersökas av män, enligt förslaget. Dock kommer\r\ndet inte att föreslås några ändringar vad gäller\r\nläkares och sjuksköterskors möjligheter att oavsett\r\nkönstillhörighet utföra och bevittna ifrågavarande\r\nundersökningar.</pre><pre>Anf. 8  KENT CARLSSON (s):</pre><pre>Fru talman! Jag tackar justitieministern för det här\r\npositiva svaret. Jag vill bara förklara bakgrunden\r\ntill frågan.</pre><pre>Delvis handlar frågan om en princip. Man skall\r\nbehandla de två könen på likartat sätt. Men det\r\nfinns och har också funnits problem med de här\r\nparagraferna. Det handlar kanske inte så mycket\r\nom svenska män, utan det handlar om utländska\r\nmedborgare som anhålls eller häktas. Deras\r\nkulturella bakgrund har gjort att de har litet svårt\r\natt tänka tanken att de kan bli visiterade av en\r\nkvinna. Detta har tyvärr också använts i visst\r\ntrakasserande syfte.</pre><pre>Man skall inte överdriva det problem som har varit.\r\nMen bara det att detta drabbar en person tycker jag\r\när skäl nog att ställa den här frågan.</pre><pre>Jag tycker, som sagt, att justitieministerns svar är\r\nföredömligt rakt, till skillnad från andra svar som\r\njag har fått under årens lopp. Jag vill med det tacka,\r\noch jag kommer att följa frågan när propositionen\r\nkommer.</pre><pre>Överläggningen var härmed avslutad.</pre><pre>3 §  Svar på fråga 1992/93:142 om beläggningen\r\npå kriminalvårdsanstalterna m.m.</pre><pre>Anf. 9  Justitieminister GUN HELLSVIK\r\n(m):</pre><pre>Fru talman! Birthe Sörestedt har frågat mig vilka\r\nåtgärder jag ämnar vidta i anledning av den aktuella\r\nbeläggningssituationen vid kriminalvårdsanstalter\r\noch häkten.</pre><pre>Beläggningsnivån vid kriminalvårdsanstalterna har\r\nunder senare år varit i stort sett oförändrad. Detta\r\nhar även gällt under första halvåret 1992. Under\r\ntiden augusti--oktober har det skett en kraftig\r\nuppgång samtidigt som ett antal anstaltsplatser\r\nvarit stängda för ombyggnad. Den 1 oktober var\r\nbeläggningen vid anstalterna i genomsnitt 100 % av\r\nantalet tillgängliga platser. Självfallet innebär detta\r\nproblem för kriminalvården.</pre><pre>Enligt uppgift från Kriminalvårdsstyrelsen har dock\r\nett antal av de stängda platserna nu åter tagits i bruk\r\noch styrelsen bedömer att situationen fram till\r\nårsskiftet kan klaras med tillgängliga resurser.</pre><pre>Den högsta beläggningen vid\r\nkriminalvårdsanstalterna infaller emellertid\r\nnormalt under månaderna januari till april.\r\nStyrelsen planerar därför att öppna ett 100-tal\r\nreservplatser samt att vid behov inrätta ytterligare\r\n200--300 öppna platser genom att anordna\r\nprovisoriska baracker vid vissa anstalter.\r\nHärigenom bör enligt styrelsen beläggningen\r\nkunna hållas på en godtagbar nivå.</pre><pre>Även vid häktena var beläggningen den 1 oktober\r\n1992 mycket hög. Till detta bidrog att ett antal\r\nhäktade, vars domar vunnit laga kraft, inte kunnat\r\nberedas plats i anstalt. I takt med att antalet\r\nanstaltsplatser ökar bör enligt styrelsen\r\nbeläggningstrycket på häktena minska.</pre><pre>Jag vill avslutningsvis nämna att jag under hand har\r\nuppdragit åt Brottsförebyggande rådet (BRÅ) att\r\nundersöka orsakerna till det just nu mycket höga\r\nbeläggningsläget, om det t.ex. är så att domstolarna\r\njämfört med tidigare nu oftare dömer till fängelse\r\neller till längre strafftider och om, i så fall,\r\nändringarna i praxis gäller vissa slag av brottslighet.\r\nEn viktig fråga är självfallet huruvida den\r\nnuvarande situationen är av tillfällig natur eller om\r\ndet har skett en mer permanent förändring av\r\npraxis vid domstolarna. Först när detta är klart kan\r\nbehovet av mer långsiktiga åtgärder överblickas.</pre><pre>Anf. 10  BIRTHE SÖRESTEDT (s):</pre><pre>Fru talman! Jag vill tacka justitieministern för\r\nsvaret.</pre><pre>De långtidsdömda blir fler och straffen längre.\r\nSignaler om hårda tag har troligen redan påverkat\r\ndomstolarna. Jag tycker att det är bra att\r\nBrottsförebyggande rådet har fått den här\r\nuppgiften, så att vi framöver kan ta ställning till hur\r\ndet verkligen är.</pre><pre>800 fler har dömts till fängelse under det här årets\r\nförsta nio månader jämfört med samma tid förra\r\nåret. Den här trenden väntas hålla i sig.</pre><pre>Som ministern tog upp är situationen på\r\nhäktessidan akut. Människor får sitta kvar i häkte\r\nför att det inte finns platser på anstalter.\r\nSituationen har också varit akut på anstalterna, så\r\natt man har fått ta till dubbelbeläggning. Jag ser\r\nfram emot att man nu kan öppna ytterligare platser\r\nunder våren, när man väntar sig att ett större antal\r\nplatser behövs.</pre><pre>Men kriminalvården arbetar med att ge\r\nverkställigheten ett vettigt innehåll. Förutom\r\narbete och utbildning har under senare år flera\r\nanstalter utvecklat och specialiserat sig på olika\r\npåverkansprogram. Det behövs en differentiering\r\nav klienter av många olika skäl; säkerhetsskäl,\r\nbehov av narkotikafria avdelningar, unga\r\nförstagångsdömda, sexualbrottslingar och kvinnor.</pre><pre>För att erbjuda detta breda innehåll och\r\npåverkansprogram krävs det att det finns plats på\r\nde olika anstaltstyperna. Det är omöjligt med en\r\nsådan beläggning som i dag att placera en person på\r\nrätt plats. Det gör också att det blir besvärligare\r\nmed intentionerna att ha narkotikafria avdelningar\r\noch narkotikafria anstalter.</pre><pre>Jag undrar hur justitieministern ser på den\r\ndubbelbeläggning som har varit akut, men också\r\nvilken vikt justitieministern fäster vid att klara av\r\nintentionerna att få en vettig differentiering.</pre><pre>Anf. 11  TALMANNEN:</pre><pre>Jag måste vädja om respekt för de tidsregler som\r\ngäller.</pre><pre>Anf. 12  Justitieminister GUN HELLSVIK\r\n(m):</pre><pre>Fru talman! Våra fängelser är i allmänhet inte\r\nanpassade för dubbelbeläggning. Jag vet att det har\r\nförekommit dubbelbeläggning, men i mycket\r\nbegränsad omfattning. Jag har också frågat särskilt\r\nom detta och fått fram att en del av våra fångar\r\nfaktiskt själva önskar att dela cell med någon\r\nannan. Det kan man inte alltid tillgodose av\r\nsäkerhetsskäl. Men ingen har mot sin vilja tvingats\r\nin i dubbelbelägging, enligt den information som\r\njag har fått.</pre><pre>Min syn på differentiering borde vara väl känd. Jag\r\nhar mycket tydligt markerat att jag menar att den\r\nhittills gällande principen, närhetsprincipen, måste\r\nifrågasättas, eftersom den ofta lägger hinder i vägen\r\njust för möjligheterna till differentiering. Jag är\r\nockså väl medveten om, att om en differentiering\r\noch därmed ett vettigt innehåll i fängelsevistelsen\r\nskall kunna fungera, krävs det att vi har viss luft i\r\nsystemet. Därför har vi också en långsiktig\r\nplanering för utbyggnad. Det är också ett av skälen\r\ntill att jag själv tidigt i höst tog initiativ till att BRÅ\r\nskulle se på vad vi kan förvänta oss för långsiktig\r\nutveckling.</pre><pre>Anf. 13  BIRTHE SÖRESTEDT (s):</pre><pre>Fru talman! Den luft som justitieministern pratar\r\nom har varit en målsättning vid 85 % beläggning.\r\nNu föreligger lagrådsremisser om skärpta straff för\r\nen rad olika brott och även förslag om att delvis\r\navskaffa halvtidsfrigivningen. Detta innebär\r\ntillsammans behov av ett stort antal platser. Man\r\nräknar med att bara upphävandet av den villkorliga\r\nfrigivningen skulle ge behov av över 300 platser.\r\nSammanlagt skulle det betyda 800--900 platser. Då\r\när det inte inräknat vad förändringarna i\r\nrattfyllerilagstiftningen kan ge.</pre><pre>Jag undrar vilka investerings- och driftkostnader\r\nman räknar med för de nya fängelseplatserna\r\nframöver.</pre><pre>Anf. 14  Justitieminister GUN HELLSVIK\r\n(m):</pre><pre>Fru talman! Siffror brukar jag inte anstränga mig\r\nmed att hålla i huvudet. Där är mycket annat som\r\nskall ha plats, som kanske är viktigare. De exakta\r\ndriftkostnaderna för 1994 och 1995, som är de år\r\nsom är intressanta, har jag inte i huvudet. Men jag\r\nkan plocka fram dem om Birthe Sörestedt vill ha\r\ndem.</pre><pre>När det gäller hävandet av halvtidsfrigivningen har\r\nvi, vilket ingick i det svar jag gav tidigare, en färdig\r\nplan. Vi sätter i gång, bl.a. med\r\narbetsmarknadspengar, att göra tillbyggnader på\r\nbefintliga fängelser för att klara den delen.</pre><pre>När det gäller straffskärpningarna skall vi inte\r\nglömma bort att vi samtidigt arbetar med\r\nalternativa påföljder. Vi inför från den 1 januari\r\nsamhällstjänst i hela landet. Vi håller på att studera\r\nbl.a. elektronisk övervakning, men också möjlighet\r\ntill andra alternativa påföljder. Vår utgångspunkt är\r\natt allvarliga brott skall resultera i sträng påföljd.\r\nMen en del personer som har begått brott, som vi\r\ni dag inte har något annat än fängelse åt, behöver\r\negentligen någonting annat.</pre><pre>Överläggningen var härmed avslutad.</pre><pre>4 §  Svar på fråga 1992/93:164 om ny\r\nkommission för utredare av mordet på Olof\r\nPalme</pre><pre>Anf. 15  Justitieminister GUN HELLSVIK\r\n(m):</pre><pre>Fru talman! Karl Gustaf Sjödin har frågat mig om\r\njag ämnar vidta några åtgärder och bidra till att en\r\nny kommission tillsätts med uppgift att återigen\r\ngranska utredningen om mordet på Olof Palme\r\nmed utångspunkt i de uppgifter som framfördes i ett\r\nTV-program härom kvällen.</pre><pre>Låt mig först ge en kort bakgrund. Det är nu snart\r\nsju år sedan mordet på Olof Palme inträffade. Ett\r\nomfattande arbete har lagts ner för att försöka klara\r\nupp mordet. Polis- och åklagarutredningarna har\r\ndessutom varit föremål för en omfattande\r\ngranskning, bl.a. genom en parlamentarisk\r\nkommission. Denna har bl.a. granskat det s.k.\r\npolisspåret, utan att rikta någon kritik mot\r\nmyndigheternas arbete i den delen.</pre><pre>Sedan februari 1987 leds förundersökningen av\r\nbiträdande riksåklagaren Axel Morath. Han\r\nbiträds av ytterligare tre åklagare. Till deras\r\nförfogande står bl.a. den särskilt utsedda s.k.\r\nPalmegruppen vid Rikskriminalpolisen.</pre><pre>Det är en sak för förundersökningsledaren att ta\r\nställning till hur förundersökningen skall bedrivas.\r\nJag utgår från att förundersökningsledaren har tagit\r\ndel av de uppgifter som har lagts fram i det TV-\r\nprogram som Karl Gustaf Sjödin syftar på, och att\r\nhan tar ställning till vad som kan behöva göras i\r\nanledning av dessa uppgifter.</pre><pre>Jag vill därför som svar på Karl Gustaf Sjödins\r\nfråga säga att det inte finns några motiv för att\r\ntillsätta någon kommission.</pre><pre>Anf. 16  KARL GUSTAF SJÖDIN (nyd):</pre><pre>Fru talman! Jag får tacka justitieministern för\r\nsvaret. Som justitieministern nämnde i sitt svar är\r\ndet snart sju år sedan detta, kanske det mest\r\nupprörande mordet någonsin, inträffade i vårt\r\nland. Den dåvarande statsministern Olof Palme\r\nmördades på öppen gata, under en lugn promenad\r\nmot bostaden efter att ha besökt en biograf. Det är\r\nen situation som de flesta människor känner igen\r\nsom en del av en vanligt förekommande företeelse.\r\nMånga menar också därför att själva mordet på\r\nlandets statsminister, och de omständigheter det\r\nskedde under, är som ett öppet sår i själen hos alla\r\nmedborgare i vårt land.</pre><pre>Frågetecknen kring mordet är många hos\r\nallmänheten. Teorierna och påståendena om hur\r\ndet har gått till har lämnats obesvarade av\r\nanledningar som nu kräver en granskning. Det\r\naktualiserades senast i det nyss nämnda TV-\r\nprogrammet Norra magasinet, från min hemstad\r\nLuleå.</pre><pre>Vilken kritik som är berättigad mot den förra\r\nsocialdemokratiska regeringen och mot polisens\r\narbete under olika ledningar är svåra att bedöma.\r\nNär Ny demokrati kom in i riksdagen framställdes\r\nönskemål om att partiet skulle aktualisera frågan,\r\nvilket skedde i form av en motion under allmänna\r\nmotionstiden vid förra riksmötet. Justitieutskottet\r\navstyrkte bifall till motionen och hade\r\nuppfattningen att det saknades anledning för\r\nriksdagen att initiera en sådan utredning som\r\nmotionärerna efterlyste. Motionärerna hade begärt\r\nen medborgarkommission för granskningen.\r\nLiknande krav hade ställts under riksmötet\r\n1990/91.</pre><pre>Förhoppningar har ställts på den borgerliga\r\nregeringen att de svenska medborgarna skall få\r\nklarhet i vad som har gjort att utredningen inte har\r\nkommit till någon lösning av mordet. Förutom den\r\nkollektiva ångest och ovisshet som allmänheten\r\nkänner inför det ouppklarade mordet, kan jag\r\npersonligen redogöra för hur jag och många av\r\nmina poliskollegor ute i landet fylls av obehag\r\ndärför att så många frågor är obesvarade och har\r\nlett till olika konspirationsteorier.</pre><pre>I slutet av TV-programmet ställdes frågan: Skall\r\nmordet på landets statsminister förbli olöst? Den\r\nfrågan vill jag förmedla till justitieministern med\r\ntillägget: Kan justitieministern tänka sig att ta upp\r\nfrågan och tillsätta en ny kommission om den s.k.\r\nPalmeutredningen avslutar sitt arbete utan att\r\nlyckas lösa mordet?</pre><pre>Anf. 17  TALMANNEN:</pre><pre>Jag måste vädja om respekt för de talarregler som\r\ngäller frågan.</pre><pre>Anf. 18  Justitieminister GUN HELLSVIK\r\n(m):</pre><pre>Fru talman! Vi tycker att det är viktigt -- och det\r\nmarkerade vi även under förra vintern -- att\r\nPalmegruppen skall ha möjlighet att få driva sitt\r\narbete vidare. Vi får aldrig ge upp hoppet om att\r\nmordet på statsminister Olof Palme klaras upp.\r\nDen organisation som finns i dag måste få\r\nnödvändigt stöd och rätt förutsättningar att arbeta.\r\nDet finns inget som i dag tyder på att vi skulle\r\nkomma närmare en lösning av mordgåtan genom\r\natt tillsätta en ytterligare kommission.</pre><pre>Anf. 19  KARL GUSTAF SJÖDIN (nyd):</pre><pre>Fru talman! Jag håller helt och hållet med\r\njustitieministern. Men min fråga gällde närmast om\r\njustitieministern nu kan svara på om en ny\r\nutredning kommer att aktualiseras om den\r\nnuvarande utredningen, när den har avslutat sitt\r\narbete, inte kommer fram till en lösning?</pre><pre>Anf. 20  Justitieminister GUN HELLSVIK\r\n(m):</pre><pre>Fru talman! Min utgångspunkt är att den nu\r\narbetande gruppen skall lyckas lösa mordgåtan. Jag\r\ninser svårigheterna. Men jag har icke för avsikt att\r\nta något initiativ för att avsluta gruppens arbete.</pre><pre>Vi har ställt oss bakom att utredningen i sin\r\nnuvarande organisation skall fortsätta sitt arbete,\r\noch det är vår förhoppning att den skall komma\r\nfram till ett resultat.</pre><pre>Överläggningen var härmed avslutad.</pre><pre>5 §  Svar på frågorna 1992/93:121, 149 och 165\r\nom statsbidraget till ideellt fredsarbete m.m.</pre><pre>Anf. 21  Utrikesminister MARGARETHA AF\r\nUGGLAS (m):</pre><pre>Fru talman! Frågor har ställts till mig av Berndt\r\nEkholm, Birgitta Hambraeus och Ingela\r\nMårtensson med anledning av den nyligen\r\nframlagda översynen avseende\r\nutrikesdepartementets anslag för information,\r\nstudier och forskning om freds- och\r\nnedrustningssträvanden m.m. Berndt Ekholm har\r\nfrågat om jag är beredd att medverka till att\r\npromillemålet överges, dvs. att anslaget på sikt\r\nskall uppgå till en promille av försvarsanslaget,\r\nsamt om jag är beredd att genomföra översynens\r\nförslag till förändringar och neddragningar. Birgitta\r\nHambraeus har frågat om jag är beredd att påverka\r\nregeringen att lägga förslag om utökade anslag för\r\ninformation, studier och forskning om fred och\r\nnedrustning. Ingela Mårtensson har frågat om jag\r\när beredd att sända ut förslaget till förändringar av\r\nF 3-anslaget på remiss.</pre><pre>Jag ämnar besvara dessa frågor i ett sammanhang.</pre><pre>I våras begärde jag en översyn av UD-anslaget F 3,\r\nInformation, studier och forskning om freds- och\r\nnedrustningssträvanden m.m. Jag bedömde\r\növersynen som angelägen av många skäl. För det\r\nförsta har ingen samlad analys eller revision hittills\r\ngenomförts trots att över 200 miljoner kronor\r\ndelats ut sedan 1983/84. För det andra har den\r\nsäkerhetspolitiska situationen i vår omvärld\r\nförändrats markant, vilket motiverar en prövning\r\nav vilka typer av insatser som nu är mest angelägna.\r\nFör det tredje motiveras en översyn av de ytterst\r\nkraftiga sparkrav som ålagts den offentliga sektorn.\r\nDetta gäller såväl UD som övriga departement.</pre><pre>De förslag som presenterats i översynen är\r\nutredningsmannens. Förslagen diskuteras nu, och\r\nregeringens slutsatser bl.a. vad avser riktlinjer för\r\noch nivå på anslaget kommer att presenteras i\r\nbudgetpropositionen i januari.</pre><pre>Beträffande remissförfarandet vill jag påpeka att\r\nnågon formell remissomgång inte varit aktuell,\r\nbl.a. eftersom det varit svårt att fastställa en\r\nadekvat krets av remissinstanser som inte bara\r\nrepresenterat bidragsmottagande organisationer.\r\nÖversynen diskuteras bl.a. med den\r\nberedningsgrupp som avger rekommendationer\r\nrörande fördelning av medel från anslaget.</pre><pre>Anf. 22  BERNDT EKHOLM (s):</pre><pre>Fru talman! Jag tackar statsrådet för svaret.</pre><pre>Jag tycker att utredningen har en\r\nuppseendeväckande inriktning. Den yttrar sig\r\nstarkt politiskt värderande om säkerhetspolitiken.\r\nDet finns tydliga pekpinnar om att bidragen inte\r\nskall utgå om det inte blir en förändrad inriktning\r\nav verksamheten. Nu stryker utrikesministern\r\nunder detta i sitt anförande.</pre><pre>Jag tycker att Europafixeringen hos regeringen är\r\nlitet farlig. Tidigare under den socialdemokratiska\r\nregeringen var det ingen styrning av bidrag.\r\nFolkrörelserna fick efter eget huvud -- själva\r\nprincipen med folkrörelsearbetet är ju att använda\r\nsitt eget huvud -- arbeta med de frågor som ansågs\r\nangelägna inom området frihet och nedrustning.\r\nNu skall tydligen folkrörelserna inte få göra det,\r\nutan opinionen skall styras. Jag tycker att det är\r\noroväckande.</pre><pre>Det talas också om begränsat stöd till den\r\ntraditionella säkerhetspolitiken. I\r\nsammanfattningen av utredningen framgår det att\r\nbidraget bör i fortsättningen främst utgå för\r\nverksamhet som präglas av medvetenhet om den\r\nnya internationella situationen -- det borde\r\negentligen vara en självklarhet -- och som rör\r\nsäkerhetspolitiska spörsmål i vid bemärkelse och\r\ninte exempelvis miljö-, flykting- eller\r\nutvecklingsfrågor.</pre><pre>Tycker verkligen utrikesministern att det är rimligt\r\natt ha en sådan styrning?</pre><pre>Jag har ytterligare några synpunkter. De gäller\r\nbegränsningen av antalet bidragsmottagare.</pre><pre>Nu tas svenska kyrkan bort, eftersom den anses\r\nvara en statlig organisation. Men man glömmer att\r\ndet utförs ideellt arbete inom ramen för svenska\r\nkyrkan. De ekumeniska organisationerna\r\nförsvinner också. De fackliga organisationerna tas\r\nbort eftersom de enligt utredningen arbetar för\r\negen vinning -- fastän de gör ett ideellt arbete.\r\nLikadant är det med organisationer som är knutna\r\ntill ett parti. De tas bort fastän de gör ett ideellt\r\narbete som annars inte skulle bli gjort.\r\nSamarbetsorganisationer skulle aldrig kunna\r\narbeta utan stöd. Konsekvensen är naturligtvis att\r\nfredsarbetet skall minska.</pre><pre>Är utrikesministern verkligen beredd att göra en\r\nsådan skönmålning och därmed underbygga\r\nbegränsningar med ett så svagt underlag?</pre><pre>Anf. 23  BIRGITTA HAMBRAEUS (c):</pre><pre>Fru talman! Jag ber att få tacka utrikesministern för\r\nsvaret på min fråga.</pre><pre>Det har länge rått en stor enighet i Sveriges riksdag\r\nom utrikespolitiken och stöd till fredsforskning.\r\nDet är faktiskt Vänsterpartiet och Moderaterna\r\nsom har haft skiljaktiga meningar mot den\r\növerväldigande majoriteten i riksdagen.</pre><pre>Vi har alla varit överens om att det är mycket viktigt\r\nmed en fri debatt och att folkrörelserna stöds i\r\nderas viktiga arbete att informera om\r\nfredssträvanden, att bedriva försonande arbete och\r\nför att väcka opinion och sprida värderingar om hur\r\nviktigt det är med mänskliga rättigheter.</pre><pre>Jag blev förskräckt när jag läste utredningen. Jag\r\nhar förstått att det även finns en utredning om\r\nforskning som jag ännu inte har hunnit ta del av.\r\nDär föreslås en allvarlig ändring av den politik som\r\nvi tidigare har varit överens om i Sverige.</pre><pre>Nu när Sverige blir ordförandeland i den\r\nEuropeiska säkerhetskonferensen måste ju UD ha\r\nett stort behov av råd och nya infallsvinklar. De\r\ndiplomater som är mycket kunniga om konflikter\r\nmellan länder har egentligen inte så mycket att säga\r\nnär det gäller konflikter och motsättningar mellan\r\netniska grupper, som t.ex. i Jugoslavien. De kan\r\ninte göra så mycket åt ''läkningen av såren'' efter\r\nårtionden av orättfärdiga handlingar.</pre><pre>Behöver inte UD fortfarande stöd i form av nya\r\nidéer, som man inte i förväg kan beskriva? Därmed\r\nskulle ett ökat stöd kunna ges till fredsforskning så\r\natt Sverige, inte minst som ordförandeland i ESK,\r\nkan göra en insats.</pre><pre>Anf. 24  INGELA MÅRTENSSON (fp):</pre><pre>Fru talman! Jag ber att få tacka så mycket för\r\nsvaret.</pre><pre>Jag tycker att det är bra att det görs en översyn av\r\nanslagen. Precis som utrikesministern har sagt har\r\ndet inte gjorts någon analys, och det finns all\r\nanledning att genomföra en sådan.</pre><pre>Nu har Forsse lagt fram sina förslag, och de innebär\r\nstora förändringar -- vilket också framfördes här\r\nnyss. Jag kan instämma i flera av de invändningar\r\nsom finns. Min fråga rör själva hanteringen av\r\ndetta. Det rör sig här om så pass stora förändringar\r\nsom föreslås av Anders Forsse att det finns all\r\nanledning att gå ut med en remissomgång, som\r\ntraditionellt görs i Sverige när stora förslag till\r\nförändringar läggs fram av en utredning.</pre><pre>Lydelsen i svaret på frågan att det har varit svårt att\r\nfastställa en adekvat krets av remissinstanser som\r\ninte bara representerar bidragsmottagande\r\norganisationer utgör inte något riktigt motiv för att\r\nfrångå en remissvända. Jag vidhåller att det skall\r\nske en remissomgång.</pre><pre>Vidare finns den andra utredningen gjord av\r\nIngemar Dörfer om anslag till utrikespolitisk\r\nforskning och studier. Den utredningen hänger\r\nockså ihop med F 3-anslaget. Ambassadör Forsse\r\nhar suttit med som observatör i den utredningen.\r\nDet finns därför anledning att sätta ihop dessa två\r\nförslag och skapa en bred diskussion. Det första\r\nförslaget, framlagt av Forsse, får inte läggas in i\r\nbudgetprocessen. Då skapas inte debatten.</pre><pre>Jag har fått många reaktioner på Forsses förslag.\r\nFredsorganisationer ställde beredvilligt upp på att\r\ndiskutera och var positiva till den utredning som\r\nForsse gjorde. Men fredsrörelsen har nu med\r\nbestörtning sett resultatet. Det finns också en del\r\nfelaktigheter i sammanställningen.</pre><pre>Det finns alltså anledning att gå tillbaka till\r\norganisationerna och ge dem möjliheter att komma\r\nmed synpunkter, i stället för att hastigt ta in detta i\r\nbudgetprocessen.</pre><pre>Jag vädjar till utrikesministern att både Dörfers och\r\nForsses utredningar skall gå ut på remiss.</pre><pre>Anf. 25  Utrikesminister MARGARETHA AF\r\nUGGLAS (m):</pre><pre>Fru talman! Jag är glad att jag kan notera att\r\nåtmistone en av talarna tyckte att det var bra att det\r\nsker en översyn. Denna verksamhet har pågått i\r\nnästan tio år. 200 miljoner kronor av\r\nskattebetalarnas pengar har delats ut. Jag tycker att\r\ndet var på tiden att det sker en genomgång av hur\r\nanslagen har hanterats.</pre><pre>Glädjande nog har den säkerhetspolitiska\r\nsituationen i vår omvärld kraftigt förändrats. Jag\r\nhåller med Birgitta Hambraeus -- och det är en av\r\nde saker som jag önskar skall ske -- att det är det\r\nvidgade säkerhetsbegreppet som skall ligga till\r\ngrund bl.a. för användningen av medlen. Visst\r\nbehövs goda och bra idéer och nya tankar när de\r\ngäller att hantera säkerhetspolitiken för att kunna\r\nåstadkomma konfliktförebyggande åtgärder. Men,\r\nmed all respekt, en del av dessa pengar har gått till\r\nridläger, invandrarmöten i matlagning, t.o.m. till\r\nen basket-cup. Det finns en allvarligare sida än det\r\njag nämde här, nämligen att en del av de\r\norganisationer som får dessa bidrag lever nästan\r\nhelt och hållet på statsbidrag.</pre><pre>Det skall ju ändå vara fråga om fristående\r\norganisationer. Jag vill erinra riksdagsmännen om\r\natt det finns uttalanden från Sveriges riksdag.\r\nTidigare föredragande statsrådet Sten Andersson\r\nhar i två propositioner betonat att stödet ur F 3-\r\nanslaget skall ges som hjälp till självhjälp, dvs. man\r\nskall kunna begära av organisationerna att de gör\r\nen egeninsats.</pre><pre>Jag tycker att det är ett vitalt element i\r\nFolkrörelsesverige att organisationerna skall göra\r\nen egeninsats. Organisationerna skall inte enbart\r\nleva på dessa medel.</pre><pre>Anf. 26  BERNDT EKHOLM (s):</pre><pre>Fru talman! Jag tycker att det är utmärkt med en\r\növersyn. Jag har ingenting emot något sådant. Det\r\nfinns säkert skäl att peka på felaktigheter. Men jag\r\nifrågasätter det sätt som utredningsmannen har gått\r\ntill väga, där han menar att det är bara den\r\ntraditionella säkerhetspolitiken som skall ses över.\r\nSedan räknar han upp miljö och flyktingfrågor.</pre><pre>Samtidigt går det att läsa i Svenska Dagbladet att\r\nutrikesministern har en helt motsatt uppfattning\r\noch att det nu råder, precis som utrikesministern\r\nhar sagt här, ett vidgat säkerhetsbegrepp.\r\nUtrikesministern har formulerat att begreppet inte\r\nbara innehåller en militär komponent, utan också\r\nmänskliga rättigheter, demokrati, ekonomisk\r\nfrihet, social rättvisa och ekologiskt ansvar. Det är\r\nviktigt att fredsrörelsen får utföra ett bredare\r\narbete.</pre><pre>Det är självklart att bidragen skall inrymma en\r\negeninsats. Men de krav som ställs innebär en\r\nförfärlig byråkrati för att fastställa vad den totala\r\nstatliga insatsen är. Den byråkratin finns inte på\r\nnågot annat område. Varför inte arbeta med den\r\nteknik som SIDA använder, nämligen att ge ett\r\nordentligt bidrag om en egeninsats görs i stället för\r\natt krångla till med en mängd spelregler som gör att\r\nman inte kommer någon vart? Är det inte rimligt\r\natt organisationerna får ett rejält bidrag om de gör\r\nen egeninsats, som t.ex. inom SIDA?</pre><pre>Anf. 27  BIRGITTA HAMBRAEUS (c):</pre><pre>Fru talman! Jag vill också gärna instämma i att det\r\när bra att det görs en översyn. Men precis som med\r\nså mycket annat i vårt hus går allting så fort. Det\r\när fråga om en genomgripande förändring, och jag\r\ninstämmer med Ingela Mårtensson att detta förslag\r\nbör remissbehandlas tillsammans med Ingemar\r\nDörfers förslag om forskningsinsatser.</pre><pre>Även om det är en liten summa pengar som går till\r\ndetta, är det otroligt viktigt att i vår\r\nneutralitetspolitik och i vårt försvar ordentligt\r\nutreda konfliktlösningsmetoder som inte använder\r\nmilitära medel. Det är det som fredsrörelsen gör.</pre><pre>Nog bör man kunna hitta adekvata remissinstanser,\r\nförutom de remissinstanser som fått bidrag och som\r\nnaturligtvis också måste få yttra sig, eftersom det\r\nfinns felaktigheter i utredningen, vilket har\r\npåpekats här.</pre><pre>Man lever bara på bidrag sägs det. Men det finns ju\r\nså oerhört många insatser som inte räknas, och som\r\ninte tillmäts något värde. Människor arbetar utan\r\nlön, de arbetar dagar och veckor med projekt, de\r\nfar ner till Israel utan betalning, de utför\r\nförsoningsarbete, de far till Jugoslavien, osv.</pre><pre>Anf. 28  INGELA MÅRTENSSON (fp):</pre><pre>Fru talman! Jag tycker att man borde betona\r\ninnehållen i projekten ännu mer än vad som görs\r\nhär. Antalet medlemmar tas i stället upp, och det är\r\nbara kvantitet som räknas. Man borde också beakta\r\nvad verksamheten faktiskt innehåller, nämligen\r\ninte enbart basketmatcher. Det finns många fina\r\nprojekt och mycket värdefullt arbete, något som\r\nborde framhållas mycket mer.</pre><pre>Det förekommer en del egendomligheter när det\r\ngäller EG-insatser. Det Internationella\r\nkvinnoförbundet för fred- och frihet har fått SIDA-\r\npengar. Förbundet är bara förmedlare av pengar till\r\nett kvinnohus i Lima. Detta faktum tas upp som att\r\nEIKFF skulle vara beroende av statsbidrag. Det är\r\nhelt felaktigt. Regering och riksdag säger dessutom\r\nsamtidigt att det är värdefullt att\r\nfrivilligorganisationer finns som länkar när det\r\ngäller de svenska insatserna i biståndsländer. Det\r\nställs även krav på att insatserna sker via\r\nfrivilligorganisationerna. Men i det här fallet slår\r\nman tillbaka och säger att dessa organisationer är\r\nså statsbidragsberoende. Pengarna går inte alls till\r\norganisationerna utan till värdefulla\r\nbiståndsprojekt.</pre><pre>Anf. 29  Utrikesminister MARGARETHA AF\r\nUGGLAS (m):</pre><pre>Fru talman! Jag spårar en viss enighet om att vi bör\r\nha krav på egeninsats. Man kan alltid diskutera hur\r\ndet hela bör utformas. Det är emellertid rimligt att\r\norganisationerna inte är helt beroende av\r\nstatsbidrag, annars är de ju inte längre fristående\r\norganisationer. Vi skall ju slå vakt om\r\nsjälvständigheten i Folksrörelsesverige. Jag hoppas\r\nockså på krav om någon form av redovisning. Det\r\när ju skattemedel som det handlar om.</pre><pre>Ett vidgat säkerhetsbegrepp är en bra princip, som\r\njag själv slåss för i olika sammanhang.</pre><pre>När det gäller remissförfarandet är det bra att vi har\r\ndenna beredningsgrupp. Jag hoppas våra\r\nriksdagsmän känner till att Folkrörelsesverige är\r\nväl företrätt. Jag kommer även själv att träffa\r\ndenna beredningsgrupp för att diskutera dessa\r\nfrågor. Jag vet att ett samråd pågår med\r\nberedningsgruppen.</pre><pre>Anf. 30  BIRGITTA HAMBRAEUS (c):</pre><pre>Fru talman! Det är verkligen mycket viktigt att\r\nutrikesministern understryker det vidgade\r\nsäkerhetsbegreppet, där exempelvis miljön är\r\noerhört betydelsefull, där etniska grupper är\r\nbetydelsefulla -- och det man kan lära sig av dem.\r\nRegeringen måste vara mindre byråkratisk och inse\r\natt man skaffar sig kunskap om hur konflikter löses\r\ni andra länder genom att samråda med de flyktingar\r\nsom finns i Sverige. Självfallet måste detta arbete\r\nstödjas.</pre><pre>Det är viktigt att inte bara beredningsgruppen, som\r\ni hög utsträckning består av bidragsmottagare,\r\nbehandlar frågan, utan att frågan går ut på en bred\r\nremiss i samhället. Det handlar här om\r\nfredsinsatser som engagerar kolossalt många i hela\r\nSverige. I utredningen står det att kyrkan och den\r\nekumeniska nämnden har nio medlemmar, men det\r\när de olika samfunden. Det låter inte som om det är\r\nså många som är med, men det är tusentals\r\nmänniskor och det är felaktigt att tänka sig att de\r\ninte skall kunna få stöd.</pre><pre>Anf. 31  BERNDT EKHOLM (s):</pre><pre>Fru talman! Det är utmärkt att vi är överens om det\r\nvidgade säkerhetsbegreppet, så att organisationer\r\ninte försvinner av det skälet. Det är emellertid\r\nanmärkningsvärt att endast en fjärdedel till en\r\ntredjedel av de organisationer som i dag får stöd\r\nskall få stöd i framtiden, enligt utredningsmannens\r\nutkast. Nästan allt stöd sopas bort genom\r\nutomordentligt hårda krav och genom felaktiga\r\ntolkningar av vad exempelvis ett ideellt arbete är.</pre><pre>Såväl i Svenska kyrkan, i partiernas\r\nsidoorganisationer, som i fack, osv. utförs ett ideellt\r\narbete. Det arbetet skulle aldrig bli gjort om stödet\r\nför egeninsats inte lämnades. Tycker inte\r\nutrikesministern att det är orimligt?</pre><pre>Sedan vill jag ha svar på ytterligare en fråga. Är det\r\nverkligen rimligt att styra folkrörelserna -- i det här\r\nfallet fredsarbetet -- genom att säga: Om ni arbetar\r\npå det sätt som Utrikesdepartementet anser, med\r\nexempelvis Europafrågorna, då skall ni få pengar,\r\nmen om ni väljer att arbeta med andra områden,\r\nsom Afrika, då får ni inga pengar, eftersom den\r\nfrågan bedöms som oväsentlig. Jag tycker inte att\r\ndet resonemanget går ihop. Är det verkligen\r\nmöjligt att man avser att arbeta på det sättet?</pre><pre>Anf. 32  INGELA MÅRTENSSON (fp):</pre><pre>Fru talman! Självfallet skall organisationerna inte\r\nvara beroende bara av statsbidrag. Jag pekade\r\nemellertid på hur tokigt det kan bli med exempelvis\r\nett SIDA-bidrag, som går direkt till ett rent\r\nbiståndsprojekt utanför Sverige. Det finns därför\r\nanledning att se över hur man har kommit fram till\r\ndet här med egeninsatsen. Självfallet skall det\r\nockså finnas en redovisning. Jag tycker dock\r\nfortfarande att man borde ha en bredare förankring\r\noch ställer därför frågan en gång till: Hur ser\r\nkopplingen med Ingemar Dörfers utredning om\r\nforskning ut? F 1-anslaget och F 3-anslaget hänger\r\nju ihop med forskning som har funnits med i F 3-\r\nanslaget. Hur kommer detta att hanteras? Kommer\r\nIngemar Dörfers utredning att gå ut på remiss, eller\r\nkommer den också att gå rakt in i budgetprocessen?</pre><pre>Överläggningen var härmed avslutad.</pre><pre>6 §  Svar på fråga 1992/93om de ryska trupperna\r\ni de baltiska staterna</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Fru talman! Lars Sundin har frågat mig om\r\nregeringen avser att ''ta upp frågan om\r\ntillbakadragandet av ryska trupper från Baltikum\r\nvid ESK:s kommande toppmöte''. Lars Sundin\r\nhänvisar även till mitt uttalande den 30 oktober, i\r\nvilket jag berörde samma ämne.</pre><pre>ESK:s toppmöte i Helsingfors i juli fastslog\r\nangelägenheten av att de främmande trupperna i\r\nBaltikum snabbt och ordnat dras tillaka i sin helhet\r\noch att lämpliga bilaterala avtal skyndsamt ingås\r\nmed tidtabeller för tillbakadragandet.</pre><pre>I fallet Litauen har en överenskommelse med\r\nRyssland slutits och förefaller intill nyligen ha\r\nfullföljts på ett konsekvent sätt. Ett fullständigt\r\ngenomförande av trupptillbakadragandet har\r\nplanerats före utgången av augusti 1993. Även om\r\nmotsvarande avtal ännu inte träffats med de två\r\nandra baltiska staterna har ett relativt omfattande\r\ntillbakadragande i praktiken även inletts från dessa\r\nländer.</pre><pre>President Jeltsins uppmärksammade uttalande\r\nnyligen har emellertid gett intrycket att\r\ntrupptillbakadragandet skulle försenas till följd av\r\nen omsvängning i den hittills förda politiken. Det\r\nhar också talats om att frågan skulle vara kopplad\r\ntill praktiska problem för hemvändande trupper\r\neller till förhållandena för den rysktalande\r\nbefolkningen i Baltikum. I mitt uttalande den 30\r\noktober berörde jag närmare hur jag ser på dessa\r\nfrågor, som måste hållas klart åtskilda från\r\nåterkallandet av de ryska trupperna till hemlandet.</pre><pre>Samtidigt har vi kunnat notera andra uttalanden\r\nsom pekar på att några sådana kopplingar ej finns\r\noch att det inledda tillbakadragandet skall fullföljas\r\nenligt planerna. Händelseutvecklingen\r\nunderstryker hur viktigt det är att det\r\ninternationella samfundet noga följer frågan.</pre><pre>Det är synnerligen angeläget att hemförlovningen\r\nav de ryska trupperna sker i enlighet med den\r\ntidtabell som överenskommits med Litauen och att\r\nliknande tidtabeller i skyndsam ordning kommer\r\ntill stånd även med Estland och Lettland.</pre><pre>Mot bakgrund av toppmötet i Helsingfors och den\r\nuppenbara betydelse för Europas säkerhet som vi\r\nsjälva och de övriga ESK-staterna tillmäter den\r\ninledda processen följs genomförandet av\r\ntrupptillbakadragandet med stor uppmärksamhet.\r\nMöjligheter ges löpande att ta upp frågan vid ESK-\r\nmöten. En diskussion ägde rum senast vid ESK:s\r\nämbetsmannakommittémöte i Prag förra veckan,\r\nden 5--6 november. Det är naturligt att också\r\nministerrådsmötet i Stockholm följer upp denna\r\nfråga i mitten av december, när Sverige övertar\r\nordförandeskapet i ESK.</pre><pre>Anf. 34  LARS SUNDIN (fp):</pre><pre>Fru talman! Jag tackar utrikesministern för svaret\r\npå min fråga. Jag delar naturligtvis uppfattningen\r\natt tillbakadragandet av de ryska trupperna från\r\nBaltikum är synnerligen angeläget, framför allt från\r\nbaltisk synpunkt, men också från svensk.</pre><pre>Jag delar också uppfattningen att denna fråga inte\r\nskall kopplas ihop med förhållandet för den\r\nrysktalande befolkningen i Estland, Lettland och\r\nLitauen. De problemen får lösas i särskild ordning.</pre><pre>Vad som nu händer med de ryska trupperna i\r\nBaltikum är oklart. Ibland sägs det att de håller på\r\natt utrymma sina baser, och ibland sägs det att de\r\nhar avbrutit utrymningen eller att utrymningen är\r\nförsenad.</pre><pre>Vilken är situationen för dagen, enligt\r\nutrikesministern? Vad har exempelvis Estlands\r\nutrikesminister sagt på förmiddagen i dag vid\r\növerläggningarna med utrikesministern?</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Fru talman! Estlands utrikesminister, Trivimi\r\nVellisti, är här i Stockholm i dag. Det har varit en\r\nglädje för mig att få välkomna honom. Han är den\r\nförste utrikesministern i en fritt vald regering i\r\nEstland efter det att ockupationen tagit slut. Vi har\r\nsälvfallet haft denna fråga uppe. Han redovisar en\r\nbild av att de uttalanden som kommer från Moskva\r\när motstridiga. Efter det att president Jeltsin hade\r\ngjort sitt uttalande har han haft besök av den ryske\r\nvice utrikesministern Tjurkin, och det var ett\r\ntämligen konstruktivt besök.</pre><pre>Min slutsats är att det är viktigt att det\r\ninternationella samfundet och de nordiska länderna\r\nfortsätter att trycka på, att vi hela tiden håller vår\r\ninställning klar och ger de baltiska staterna allt vårt\r\nstöd.</pre><pre>Anf. 36  LARS SUNDIN (fp):</pre><pre>Fru talman! Jag delar naturligtvis också\r\nuppfattningen att det är glädjande att Estlands\r\nutrikesminister är här -- den förste efter ett fritt val\r\ni Estland. Men kunde han säga någonting om ifall\r\nen tidtabell av detta slag håller på att förhandlas\r\nfram mellan Tallinn och Moskva? Utrikesministern\r\nsäger ju att det är viktigt att en sådan kommer till\r\nstånd skyndsamt.</pre><pre>Anf. 37  Utrikesminister MARGARETHA AF\r\nUGGLAS (m):</pre><pre>Fru talman! Jag tror att han själv nu inriktar sina\r\nansträngningar på att få till stånd ett möte med den\r\nryske utrikesministern för att få en chans att föra\r\ndessa diskussioner vidare.</pre><pre>Anf. 38  LARS SUNDIN (fp):</pre><pre>Fru talman! I svaret sägs också att frågan om de\r\nryska soldaterna i Baltikum följs noga, med stor\r\nuppmärksamhet och t.o.m. skall följas upp i\r\nStockholm i december. Innebär det i klarspråk att\r\nregeringen avser att ta upp frågan på dagordningen\r\nvid kommande ministerrådsmöte i december, när\r\nSverige övertar ordförandeskapet? Vilka andra\r\nformer av ESK-närvaro i de baltiska staterna\r\nförbereds på svensk tillskyndan? Utrikesministern\r\ntalade åtminstone om sådana i ett pressmeddelande\r\ni slutet av oktober.</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Fru talman! Vi skall notera att de nordiska\r\nstatsministrarna i dag har gjort ett mycket starkt\r\nuttalande i frågan om det ryska\r\ntrupptillbakadragandet vid sitt sammanträffande\r\ninom ramen för Nordiska rådet i Århus.</pre><pre>På toppmötet i Helsingfors i juli gjordes en klar\r\nskrivning om att trupptillbakadragandet skall ske\r\nskyndsamt, i sin helhet och i ordnade former --\r\ndetta står i 15 §. Det är naturligt att\r\nministerrådsmötet i Stockholm kommer att följa\r\nupp det uttalande som gjordes i Helsingfors i juli.\r\nDet är helt naturligt att så sker.</pre><pre>Anf. 40  LARS SUNDIN (fp):</pre><pre>Fru talman! Innebär det att frågan kommer att tas\r\nupp på dagordningen på svenskt initiativ, om inte\r\nde kontakter som tydligen är på gång nu mellan\r\nMoskva och Tallinn leder någonstans, och man inte\r\nfår till stånd den tidtabell enligt vilken trupperna\r\nkan dras tillbaka i ordnade former?</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Fru talman! Vi kommer att följa denna fråga noga,\r\ndag för dag, vecka för vecka. Vi kommer att ha hög\r\nberedskap inför ministerrådsmötet i december.</pre><pre>Överläggningen var härmed avslutad.</pre><pre>7 §  Svar på fråga 1992/93:158 om El Salvador</pre><pre>Anf. 42  Utrikesminister MARGARETHA AF\r\nUGGLAS (m):</pre><pre>Fru talman! Viola Furubjelke har frågat mig vilka\r\ninitiativ regeringen har tagit eller kommer att ta\r\nbilateralt, i FN eller andra fora för att medverka till\r\natt fredsprocessen i El Salvador genomförs i\r\nenlighet med fredsplanen.</pre><pre>Sverige har kontinuerligt följt, och politiskt och\r\nekonomiskt stött fredsprocessen i El Salvador. De\r\nframsteg som gjorts sedan fredsavtalet\r\nundertecknades i Mexico den 16 januari har varit\r\nbåde imponerande och uppmuntrande. Såväl\r\nfredsavtalets båda parter som FN har aktivt bidragit\r\ntill dessa framsteg. Beslutsamhet och vilja till\r\nkompromisser från parternas sida har lett till att\r\nmånga och svåra utestående problem kunnat lösas.</pre><pre>I en så pass komplicerad fredsprocess som den\r\nsalvadoranska är det oundvikligt att det uppstår\r\nförseningar. De senaste veckornas betydande\r\noenighet mellan parterna angående den fortsatta\r\nimplementeringen av fredsavtalet har ingett oro.\r\nDet är därför desto mera glädjande att parterna i\r\nfredags, under FN:s konstruktiva ledning, lyckats\r\nenas om en ny tidtabell för genomförandet av\r\navtalet. FN:s generalsekreterare har föreslagit en\r\nstörre högtidlighet i San Salvador den 15 december,\r\nden dag som är slutdatum för avtalet vad gäller\r\neldupphör och vapenvila. Vi överväger ett svenskt\r\ndeltagande vid denna högtidlighet genom en\r\nsärskilt utsänd delegation.</pre><pre>Regeringen har lämnat direkt ekonomiskt bistånd\r\ntill fredsprocessen. Vi har sedan fredsavtalets\r\nundertecknande beslutat avsätta en summa om 10\r\nmiljoner dollar per år under tre år.</pre><pre>FN:s insatser i El Salvador har den svenska\r\nregeringens fulla stöd. Regeringen beslutade därför\r\ntidigare i år att fyra svenska officerare skulle ställas\r\ntill FN:s förfogande för tjänstgöring i\r\nobservatörsstyrkan i El Salvador. Sedermera har\r\ntjänstgöringen för tre av dessa officerare förlängts.\r\nSverige har också ställt fem civila poliser till FN:s\r\nförfogande i El Salvador.</pre><pre>Jag har själv, eller tillsammans med mina nordiska\r\nkolleger, gjort en rad uttalanden till stöd för\r\nfredsprocessen och med uppmaningar till parterna\r\natt respektera såväl fredsavtalets innehåll som\r\ntidtabell. Vi har vidare framfört vår oro angående\r\nde utestående problemen direkt till FN, samtidigt\r\nsom vi har understrukit vårt helhjärtade stöd för\r\ngeneralsekreterarens insatser. Samma sak har vi\r\ngjort i andra huvudstäder. I torsdags i förra veckan\r\ninstruerades ambassaden i Guatemala att direkt till\r\nrepresentanter för parterna i El Salvador framföra\r\nden svenska regeringens stora oro för\r\nfredsprocessens fortsättning, samt vår förhoppning\r\natt de skall genomföra avtalet i sin helhet.</pre><pre>Sverige kommer också fortsättningsvis att nära\r\nfölja utvecklingen i El Salvador. Det är också av\r\nvikt att andra länder, med inflytande och intressen\r\ni Centralamerika, agerar på ett konstruktivt sätt.</pre><pre>Anf. 43  VIOLA FURUBJELKE (s):</pre><pre>Fru talman! Jag tackar utrikesministern för svaret.\r\nDet är glädjande att det sedan frågan skrevs\r\nfaktiskt har skett en utveckling. Det finns också\r\nmycket positivt att ta fasta på i svaret därutöver,\r\nbl.a. att Sverige överväger att närvara vid\r\nhögtidligheten i december samt att man reagerade\r\nsnabbt och gav ett uppdrag till ambassaden i\r\nGuatemala. Ambassaden fick i uppdrag att tala\r\nmed parterna i denna fråga.</pre><pre>Jag hoppas innerligt att den nya tidtabellen\r\nkommer att hålla. Men vi skall vara medvetna om\r\natt situationen är fortsatt skör. Det krävs större\r\neftergifter av FMLN än av den salvadoranska\r\nregeringen. FMLN har hittills fullföljt\r\ndemobiliseringen i enlighet med fredsavtalet,\r\nmedan regeringen Christiani har förhalat processen\r\ngenom att inte till fullo uppfylla vad man har sagt i\r\njordfrågan. Man har inte heller ofentliggjort\r\nreduceringar i armén eller utrensning av de\r\nofficerare som begått kränkningar av mänskliga\r\nrättigheter. Man förhalar också FMLN:s formella\r\nrätt som politiskt parti. Det är en omvandling som\r\nsker.</pre><pre>De nordiska utrikesministrarnas uttalande i\r\nseptember i år mottogs positivt. Det gjordes med\r\nanledning av ad hoc-kommissionens presentation\r\nav listan över kränkningar av mänskliga rättigheter.\r\nUttalandet avslutas med att man säger att\r\nfredsprocessen skall följas noggrant i\r\nfortsättningen. Just nu skulle det vara på sin plats\r\nmed ett nytt uttalande, gärna från den nordiska\r\nutrikesministerkretsen, att man förväntar sig att\r\nregeringssidan uppfyller kraven och en ny\r\nuppmaning till båda parterna att verkligen följa\r\ntidsplanen.</pre><pre>Anf. 44  Utrikesminister MARGARETHA AF\r\nUGGLAS (m):</pre><pre>Fru talman! Jag får ta Viola Furubjelkes\r\nuppmaning med mig till Århus i kväll och se om jag\r\nkan övertyga mina utrikesministerkolleger i\r\nmorgon om att vi skall göra ett uttalande av detta\r\nslag. Jag skall gärna göra det.</pre><pre>Anf. 45  VIOLA FURUBJELKE (s):</pre><pre>Fru talman! Det tackar jag alldeles särskilt för. Jag\r\nundrar också om man inte skulle kunna utverka\r\nnågot slags ekonomiskt stöd för lösningen av\r\njordfrågan. Ungefär hälften av den jord som\r\nbehövs finns i statlig ägo. Där är det inte några\r\nproblem. Den andra hälften av jorden måste köpas\r\nprivat. Det finns inga pengar till det i dag.\r\nJordfrågan är känslig och har betydelse för att\r\nfredsprocessen skall fortgå. Det handlar om social\r\nanpassning för de tidigare gerillakämparna. Ett\r\ninitiativ skulle vara välkommet, antingen i den\r\nnordiska kretsen eller i en konstellation av\r\neuropeiska länder.</pre><pre>Anf. 46  Utrikesminister MARGARETHA AF\r\nUGGLAS (m):</pre><pre>Fru talman! Som jag sade tidigare har Sverige ökat\r\nsitt bistånd till El Salvador i syfte att också på detta\r\nsätt stödja fredsprocessen och dess fortsättning. Jag\r\nkan inte på denna fråga svara annat än att jag tar\r\nmed mig det som har sagts. Jag får föra med mig\r\nfrågan till min kollega Alf Svensson. Vi får beakta\r\nden i det fortsatta arbetet. Jag har inget omedelbart\r\nsvar på detta, annat än att vi är direkt involverade i\r\natt försöka stödja fredsprocessen.</pre><pre>Anf. 47  VIOLA FURUBJELKE (s):</pre><pre>Fru talman! När jag nu så framgångsrikt kan\r\ninkassera positiva svar vill jag fortsätta litet till.\r\nEnvisa rykten säger att vår ambassad i Guatemala\r\neventuellt skulle stängas och att dess område då\r\nskulle täckas av ambassaden i Nicaragua. Närvaron\r\ni Guatemala, som också rör El Salvador, är oerhört\r\nviktig en lång tid framöver. Vi behöver finnas där\r\ngenom hela fredsprocessen och också ett långt\r\nstycke efter valet. Skulle utrikesministern kunna\r\nsäga någonting i den frågan?</pre><pre>Anf. 48  Utrikesminister MARGARETHA AF\r\nUGGLAS (m):</pre><pre>Fru talman! Enbart på det mycket principiella\r\nplanet, att Utrikesdepartementet liksom övriga\r\ndepartement är utsatt för en mycket hård\r\nbesparingspolitik. Vi gör naturligtvis, som andra\r\ndepartement, det bästa för att försvara våra\r\nintressen. Men vi måste också inse det\r\nstatsfinansiella läget. Därför kan jag inte göra\r\nnågot uttalande i denna fråga.</pre><pre>Överläggningen var härmed avslutad.</pre><pre>8 §  Svar på fråga 1992/93:159 om FN:s\r\nfredsplan för Västra Sahara</pre><pre>Anf. 49  Utrikesminister MARGARETHA AF\r\nUGGLAS (m):</pre><pre>Fru talman! Viola Furubjelke har frågat vad\r\nregeringen gör i FN och i andra lämpliga fora för att\r\nfolkomröstningen om Västra Saharas framtid och\r\nfredsplanen i övrigt skall kunna genomföras.</pre><pre>Avgörande hinder härför är de motsättningar som\r\nråder mellan parterna vad avser kriterierna för\r\nrösträtt i denna folkomröstning.</pre><pre>Polisario håller fast vid det ursprungliga förslaget\r\nsom grundar sig på en spansk folkräkning från 1974.\r\nMarocko har godkänt ett senare förslag från FN:s\r\nförre generalsekreterare som går ut på att\r\nrösträtten utsträcks till alla västsaharier över 18 år.</pre><pre>De försök som generalsekreterarens särskilde\r\nrepresentant har gjort för att närma parterna och få\r\nbådas godkännande av rösträttskriterierna har inte\r\nlyckats.</pre><pre>Fru talman! Regeringen är, liksom frågeställaren,\r\nväl medveten om frånvaron av framsteg för att\r\ngenomföra folkomröstningen och fredsplanen. Om\r\nläget förblir låst finns risk för att\r\ngeneralsekreteraren tvingas meddela\r\nsäkerhetsrådet att folkomröstningen inte kan\r\ngenomföras i enlighet med fredsplanen.</pre><pre>Som frågeställaren påpekar, stödjer den svenska\r\nregeringen FN i dess arbete att nå en fredlig lösning\r\npå konflikten i Västra Sahara. Vägen till denna\r\nlösning går via den planerade folkomröstningen.\r\nSveriges stöd för FN:s fredsplan har vid olika\r\ntillfällen uttalats både offentligt och vid samtal med\r\nde berörda parterna.</pre><pre>Från svensk sida har vi vid olika tillfällen, i New\r\nYork liksom i Rabat, uttryckt oro för åtgärder som\r\nkan störa den pågående fredsprocessen och kraftigt\r\nunderstrukit den vikt vi fäster vid att\r\nfolkomröstningen kan genomföras. Vi har likaledes\r\nframfört detta i samtal med representanter för\r\nMarocko och Polisario i Stockholm och kommer\r\näven fortsättningsvis att noggrant bevaka frågan.</pre><pre>Anf. 50  VIOLA FURUBJELKE (s):</pre><pre>Fru talman! Jag tackar utrikesministern också för\r\ndetta svar. Situationen när det gäller Västra Sahara\r\när prekär med hänsyn till att fredsplanen har funnits\r\nlänge och Marocko, som jag ser det, förhalar dess\r\ngenomförande.</pre><pre>Västra Sahara är den sista kolonin. Sedan den 6\r\nseptember 1991 står Västra Sahara under FN:s\r\nbeskydd. FN:s flagga vajar på territoriet. Ändå\r\nagerar kung Hassan på ett mycket fräckt sätt och\r\ngenomför en folkomröstning om en ny konstitution\r\nockså i Västra Sahara. Det är en fräckhet mot FN,\r\nmot FN:s medlemsstater, som har accepterat och\r\narbetat för denna fredsplan.</pre><pre></pre><pre>Det skulle behövas en politisk, och eventuellt också\r\nen ekonomisk press, på Marocko så att de förstår\r\natt de inte utan reaktion kan göra på det här sättet.</pre><pre>I november förra året sade utrikesministern här i\r\nriksdagen att den svenska regeringen skulle\r\nfortsätta att noggrant bevaka frågan och inte tveka\r\natt påtala åtgärder som försvårar eller förhindrar\r\nFN:s arbete. Min alldeles självklara fråga blir då\r\nom det inte är dags att reagera nu på Marockos sätt\r\natt sköta det hela. Folkomröstningen företogs i\r\nseptember månad i år.</pre><pre>Anf. 51  Utrikesminister MARGARETHA AF\r\nUGGLAS (m):</pre><pre>Fru talman! Som jag redogjorde för i mitt svar är ju\r\nden svenska regeringens inställning i frågan alldeles\r\nklar. Grundläggande är att vi måste stödja FN:s\r\nansträngningar. Det är FN som har möjligheter att\r\nagera, och det är FN:s ansträngningar vi måste\r\nstödja. Det gör vi också. Det har vi gjort både i\r\nNew York och Rabat. Det är den vägen Sveriges\r\ninsatser är som allra mest effektiva. Vi måste stödja\r\nFN:s agerande. Det är en fråga av den naturen att\r\ndet är FN som har huvudrollen och huvudansvaret.</pre><pre>Anf. 52  VIOLA FURUBJELKE (s):</pre><pre>Fru talman! Det är självfallet FN som har bollen,\r\nmen jag tror att man mycket väl kan påverka FN i\r\nden här frågan och uppmana FN att agera litet\r\nkraftfullare.</pre><pre>Jag tycker att svaret andas litet uppgivenhet när\r\nutrikesministern skriver att om läget förblir låst\r\nfinns risk för att generalsekreteraren tvingas\r\nmeddela säkerhetsrådet att folkomröstningen inte\r\nkan genomföras i enlighet med fredsplanen. Kan\r\nregeringen verkligen bara låta detta ske? Vi har\r\narbetat för detta, och bara för att den ena parten\r\nobstruerar låter vi det falla. Så tamt brukar inte\r\nSverige reagera.</pre><pre>Anf. 53  Utrikesminister MARGARETHA AF\r\nUGGLAS (m):</pre><pre>Fru talman! Detta är återigen ett konstaterande av\r\nfakta. Det är FN som är huvudaktör. Det är FN vi\r\nmåste stödja. Det är FN vi måste stödja i New\r\nYork, Rabat och i de andra huvudstäder som har ett\r\ninflytande i den här frågan. Jag kan inte se något\r\nannat än att Sveriges politik måste inriktas på att\r\nstödja FN i den här frågan.</pre><pre>Anf. 54  VIOLA FURUBJELKE (s):</pre><pre>Fru talman! Jag är övertygad om att det effektivaste\r\nstödet för FN är att ge stöd för den fredsplan som\r\nFN har lagt fram och att mycket aktivt uttala det\r\nstödet i olika sammanhang. Jag är litet rädd för att\r\nfrågan har fallit igenom. Det hörs litet överallt i FN\r\ni dag att man accepterar en utveckling åt det här\r\nhållet. Jag tycker att det är grymt mot det\r\nvästsahariska folket som nu har levt i kappsäck en\r\nganska lång tid i flyktinglägren, när den här\r\nfolkomröstningen ideligen blir uppskjuten. De har\r\nvarit beredda på att få resa hem. Det vore\r\nvälkommet med ett kraftfullare agerande från\r\nSverige.</pre><pre>Överläggningen var härmed avslutad.</pre><pre>9 §  Svar på fråga 1992/93:170 om domen mot\r\nmilitären och demonstranter i Indonesien</pre><pre></pre><pre>Anf. 55  Utrikesminister MARGARETHA AF\r\nUGGLAS (m):</pre><pre>Fru talman! Bertil Måbrink har frågat mig om jag\r\navser ta några initiativ med anledning av de straff\r\nsom utmätts mot militär och demonstranter som\r\nvarit inblandade i massakern på Östtimor den 12\r\nnovember 1991.</pre><pre>Redan dagen efter händelsen gjorde jag ett\r\nuttalande. I detta framhölls bl.a. nödvändigheten\r\nav en snabb och grundlig utredning samt att ansvar\r\nutkrävs gärningsmännen. Vi begärde också hos den\r\nindonesiska regeringen att rättsliga åtgärder måtte\r\nvidtas mot de skyldiga. Jag har också tidigare i år i\r\nkammaren haft anledning att kommentera den\r\ntragiska händelsen i Östtimor och de rättsliga\r\npåföljderna av det inträffade. Jag redogjorde då\r\nbl.a. för dessa åtgärder.</pre><pre>Som Bertil Måbrink påpekar dömdes ett antal\r\ndemonstranter till långa fängelsestraff medan\r\ndomarna mot de inblandade militärerna blev\r\ntämligen lindriga.</pre><pre>Detta strider givetvis mot svensk rättsuppfattning.\r\nI samtal på hög nivå med regeringsföreträdare för\r\nIndonesien har vi påtalat detta.</pre><pre>Jag vill också peka på de initiativ som tagits inom\r\nFN i frågan. Vid årets möte med FN:s kommission\r\nför de mänskliga rättigheterna deltog Sverige aktivt\r\ni behandlingen av Östtimorfrågan. Behandlingen\r\nvid mötet resulterade i ett uttalande av\r\nkommissionens ordförande, i vilket Indonesien\r\nuppmanades upprätta en\r\nundersökningskommission och straffa dem som\r\nbefanns skyldiga. Indonesiens regering\r\nuppmanades också att över huvud taget förbättra\r\nläget avseende de mänskliga rättigheterna i\r\nÖsttimor.</pre><pre>Det åligger Indonesien att vid nästa års\r\nkommissionsmöte redovisa vilka åtgärder som\r\nvidtagits med anledning av kommissionens\r\nuttalande.</pre><pre>Jag kan försäkra Bertil Måbrink att Sverige även\r\nfortsättningsvis avser aktivt verka för att\r\nIndonesien uppfyller sina förpliktelser och\r\nskyldigheter på mänskliga rättighetsområdet.</pre><pre>Anf. 56  BERTIL MÅBRINK (v):</pre><pre>Fru talman! Jag tackar utrikesministern för svaret.\r\nPå torsdag är det som bekant ett år sedan den här\r\nmassakern inträffade i Dili, Östtimors huvudstad.\r\nMer än 150 fredliga demonstranter mördades av\r\nden indonesiska ockupationsarmén.</pre><pre>Indonesien lovade att straffa de skyldiga. Vi vet\r\nockså hur det blev. De tiotal militärer som utförde\r\ndessa mord fick symboliska straff. Det högsta var\r\npå 18 månader. Ett par generaler omflyttades och\r\nersattes av ett par ännu mer hårdföra generaler.</pre><pre>De unga människor som genomförde den här\r\ndemonstrationen fick straff på från ett år och åtta\r\nmånader och upp till livstid. Två unga timoresiska\r\npojkar dömdes till tio års fängelse för att de hade\r\nuttryckt fientlighet, som det heter i domen. Detta\r\när parodi på rättvisa, och det är vi överens om\r\nutrikesministern och jag.</pre><pre>Frågan är vad som händer på torsdag. Vi vet att den\r\nindonesiska ockupationsarmén nu bedriver en\r\nformlig klappjakt på de människor som hävdar\r\nrätten till mänskliga rättigheter på Östtimor. Vad\r\nhar utrikesministern och regeringen gjort inför\r\ntorsdagen? Tänker ni göra något? Det\r\ninternationella trycket på den indonesiska regimen\r\när viktigt.</pre><pre>Anf. 57  Utrikesminister MARGARETHA AF\r\nUGGLAS (m):</pre><pre>Fru talman! Vi har ju tagit upp dessa händelser och\r\ndessa domar. Jag har ingen anledning att avvika\r\nfrån Bertil Måbrinks bedömning av själva domarna\r\noch hur vi i Sverige ser på dem. Det har vi bl.a. tagit\r\nupp när vi hade Indonesiens poolchef här i\r\nStockholm för inte så länge sedan.</pre><pre>Det är naturligtvis så, som Bertil Måbrink säger, att\r\nomvärlden nu kommer att se med stort intresse på\r\nhur Indonesien hanterar årsdagen. Det finns all\r\nanledning att här och nu i kammaren uttrycka att\r\nSverige kommer att följa detta mycket noggrant. Vi\r\nfår hoppas att Indonesien kan agera i enlighet med\r\ninternationell rättsuppfattning och demokratiska\r\nspelregler och med respekt för mänskliga fri- och\r\nrättigheter. Jag tycker att det är angeläget att göra\r\ndet uttalandet här i dag.</pre><pre>Anf. 58  BERTIL MÅBRINK (v):</pre><pre>Fru talman! Jag tackar utrikesministern för det\r\nsistnämnda. Jag betvivlar inte att utrikesministern\r\ntar upp den här frågan i alla de sammanhang där\r\nhon har möjligheter att göra det.</pre><pre>Jag hoppas att också de ministrar som har besökt\r\nIndonesien under hösten har haft samma uppgift.\r\nVi vet att den svenska näringsministern har träffat\r\npresident Suharto i september. Jag hoppas att även\r\nhan förde fram det här budskapet. Det är bra att\r\nden här deklarationen har gjorts i kammaren i dag\r\nnågra dagar före ettårsdagen.</pre><pre>I de UD-kommentarer som kommer om olika\r\nministrars besök, t.ex. de som har gjorts när\r\nindonesier varit här, nämns inte att man har tagit\r\nupp denna fråga. Jag tycker att det är litet synd. Det\r\nvore bra om utrikesministern kunde ta det med sig\r\noch titta litet grand på dessa pressreleaser som\r\nkommer från UD. Det borde finnas med i dessa,\r\nmen jag har inte sett det.</pre><pre>Anf. 59  Utrikesminister MARGARETHA AF\r\nUGGLAS (m):</pre><pre>Fru talman! Nu gav Bertil Måbrink mig ett tillfälle\r\natt tala om att denna fråga tas upp från svensk sida.</pre><pre>Överläggningen var härmed avslutad.</pre><pre>10 §  Svar på fråga 1992/93:146 om återkrav av\r\nfelaktigt utbetalda bostadsbidrag</pre><pre>Anf. 60  Socialminister BENGT\r\nWESTERBERG (fp):</pre><pre>Fru talman! Roland Lében har frågat mig om vilka\r\nåtgärder jag ämnar vidta med anledning av att\r\nkommunerna inte har rätt att återkräva felaktigt\r\nutbetalda bostadsbidrag. Frågan är ställd mot\r\nbakgrund av att Regeringsrätten den 9 januari 1992\r\nprövat en ansökan om resning i ett ärende om\r\nåterkrav av bostadsbidrag. Rätten har därvid tagit\r\nställning till verkan av att det, i samband med att en\r\nny förordning om bostadsbidrag trädde i kraft den\r\n1 januari 1988, saknades övergångsbestämmelser\r\nsom reglerade tillämpning av den tidigare gällande\r\nförordningen efter ikraftträdandet.</pre><pre>Regeringsrättens ställningstagande innebär att\r\nkommunerna efter utgången av år 1987 inte kan\r\nåterkräva bostadsbidrag som lämnats med stöd av\r\nden då gällande förordningen.</pre><pre>För bostadsbidrag som lämnas för år 1988 eller\r\nsenare har bidragstagarens\r\nåterbetalningsskyldighet reglerats på ett sådant sätt\r\natt motsvarande situation inte kan uppkomma.\r\nDen problematik som Lében tar upp i sin fråga är\r\nsåledes inte aktuell för bidrag som lämnas efter år\r\n1987.</pre><pre>Anf. 61  ROLAND LÉBEN (kds):</pre><pre>Fru talman! Jag vill tacka socialministern för det\r\nklarläggandet. Det fanns anledning att även här få\r\ndetta klarlagt, eftersom delvis felaktig eller\r\nförvirrande information lämnats ut via media. TT-\r\ntelegrammet den 5 november väckte stor förvåning\r\ngenom påståendet att det saknades en lag som ger\r\nkommuner rätt att efter den 1 januari 1988 kräva\r\ntillbaka bostadsbidrag.</pre><pre>Jag är emellertid inte helt nöjd med svaret, som\r\nstatsrådet säkert förstår genom vår lilla privata\r\növerläggning i bänken alldeles nyss. Det finns kvar\r\nolösta problem kring bostadsbidrag som är\r\nutbetalda före den 1 januari 1988. Människor som\r\nhar fått ut bostadsbidrag på felaktiga underlag skall\r\nnaturligtvis återbetala dessa. Det känns självklart.\r\nTroligen har de flesta gjort det också.</pre><pre>Regeringsrättens dom blottlägger en besynnerlig\r\nsituation i sammanhanget. Frågan är vilka signaler\r\nvi sänder ut från riksdagen. I allmänhetens\r\nrättsmedvetande finns en självklarhet och en\r\nacceptans inför regler om återkrav i de fall för höga\r\nbidrag utbetalats. Kommunerna har alltså krävt att\r\nde som fått för mycket skall återbetala, vilket de\r\nflesta gjort. Men nyheten att kommunerna i hela\r\nlandet med lagens hjälp kan tvingas att återigen\r\nbetala ut återkrävda överskjutande belopp, väcker\r\nmånga frågor.</pre><pre>Detta beror inte på kommunernas felaktiga\r\nhandläggning, utan ytterst är det riksdagen som har\r\nansvaret för att lagstiftningen inte fungerade. Nu\r\nråder viss förvirring. Signalen i dag är att det lönar\r\nsig att på nytt göra anspråk på felaktigt utbetalda\r\nbidrag. Jag vill fråga socialministern vad han ämnar\r\ngöra för att undersöka möjligheterna att korrigera\r\ndetta misstag och sända etiskt riktiga signaler till\r\ndet svenska folket.</pre><pre>Anf. 62  Socialminister BENGT\r\nWESTERBERG (fp):</pre><pre>Fru talman! Man kan beklaga att det inte fanns\r\nnågra övergångsbestämmelser 1987. Det är det som\r\nhar orsakat dessa problem. Nu har kommunen --\r\ndet är Karlshamns kommun som har\r\nuppmärksammats i media -- ännu inte beslutat om\r\nnågon återbetalning.</pre><pre>Kommunförbundet har gjort bedömningen att även\r\nom det inte finns övergångsbestämmelser, skulle\r\nman kunna göra gällande att den som har lämnat\r\nfelaktiga eller vilseledande uppgifter är\r\nåterbetalningsskyldig för vad han har erhållit. Det\r\nblir intressant att se vad som händer om kommunen\r\ninte verkställer återbetalningen. Då kan den\r\nenskilde naturligtvis väcka talan mot kommunen\r\nvid allmän domstol. Hur en sådan\r\ndomstolsprövning skulle utfalla vågar jag inte ha\r\nnågon uppfattning om i dag. Jag hoppas att inte\r\nheller frågeställaren anser det vara etiskt riktigt att\r\ngå in och reglera detta med retroaktiv lagstiftning.</pre><pre>Anf. 63  ROLAND LÉBEN (kds):</pre><pre>Fru talman! Boverket konstaterar att bostadsbidrag\r\nsom lämnats före 1988 inte kan återkrävas. I ett\r\nbrev till kommunernas förmedlingsorgan och till\r\nlänsbostadsnämnderna belyser de att återkrav inte\r\nkan ske. De berättar att överklagade återkrav skall\r\nupphävas. De berättar också -- och det är det mest\r\nalarmerande -- att begäran om omprövning kan\r\nleda till att återkravet upphävs. Man kan alltså\r\nvända sig till kommunen och klaga.</pre><pre>I Karlshamn kan de bli tvungna att betala tillbaka\r\nen miljon och i Göteborg sex sju miljoner. Listan\r\nkan göras lång. Enligt vissa uppskattningar som jag\r\nhar fått ta del av kan det röra sig om belopp på 100\r\nmiljoner kronor eller mer om samtliga som\r\nåterbetalat överskjutande belopp skulle driva\r\nkravet att få tillbaka sina pengar. Detta känns\r\notillfredsställande, eftersom det då blir de\r\ninitiativrika och starka och kanske t.o.m. de som\r\nkan anses något fräcka som ser till att få tillbaka,\r\nmedan andra inte gör det. Detta är ett förvirrande\r\nläge.</pre><pre>Anf. 64  Socialminister BENGT\r\nWESTERBERG (fp):</pre><pre>Fru talman! Jag delar uppfattningen att läget är\r\nbeklagligt snarare än förvirrande. Det beror alltså\r\npå det slarv som den gamla regeringen gjorde sig\r\nskyldig till när man inte införde några\r\növergångsbestämmelser 1987. Att nu, 1992,\r\nretroaktivt införa övergångsbestämmelser är dess\r\nvärre inte möjligt och inte förenligt med den etik\r\nsom jag företräder. Jag beklagar att situationen är\r\nsom den är, men vi kan nog inte göra så mycket åt\r\nden.</pre><pre>Anf. 65  ROLAND LÉBEN (kds):</pre><pre>Fru talman! Jag är lika bedrövad över läget, och\r\nden etik som vi båda företräder säger att det här är\r\nsvårt. Trots mina inbyggda spärrar mot att beslut\r\nskall gälla retroaktivt, var det ändå så, när dessa\r\nansökningar handlades, att alla parter var\r\nmedvetna om att det normala är att felaktigt\r\nutbetalda belopp återbetalas. Det ingår i det\r\nallmänna rättsmedvetandet, och därför förväntar\r\nsig allmänheten nog en korrigering. Jag skulle vilja\r\nveta om statsrådet tänker söka en möjlighet att laga\r\ndet här på något sätt.</pre><pre>Anf. 66  Socialminister BENGT\r\nWESTERBERG (fp):</pre><pre>Fru talman! Roland Lében frågar om jag skall söka\r\nvägar att laga det här, men jag förstår uppriktigt\r\nsagt inte vad han tänker på. Om jag kan få några\r\nkonkreta förslag är jag beredd att pröva dem.</pre><pre>Anf. 67  ROLAND LÉBEN (kds):</pre><pre>Fru talman! Den enda möjligheten är lagstiftning,\r\nsom då får retroaktiv verkan. Det ogillar jag i allra\r\nhögsta grad, men man kanske borde undersöka om\r\ndet är möjligt.</pre><pre>Anf. 68  Socialminister BENGT\r\nWESTERBERG (fp):</pre><pre>Fru talman! Jag tror dess värre inte att det är\r\nförenligt med svensk grundlag, men om Roland\r\nLében inte tycker att det är ett tillräckligt hinder går\r\ndet att pröva. Jag är dock inte beredd att göra det.</pre><pre>Anf. 69  ROLAND LÉBEN (kds):</pre><pre>Fru talman! Jag ville endast fråga om statsrådet är\r\nberedd att undersöka om det verkligen är omöjligt\r\natt göra en ändring.</pre><pre>Överläggningen var härmed avslutad.</pre><pre>11 §  Svar på fråga 1992/93:166 om fosterbarns\r\nseparation från familjehem</pre><pre>Anf. 70  Socialminister BENGT\r\nWESTERBERG (fp):</pre><pre>Fru talman! Barbro Westerholm har frågat mig om\r\njag avser att ta initiativ för att separationer mellan\r\nfosterbarn och familjehem skall undvikas om det\r\nfinns en stark knytning dem emellan och barnet\r\nvistas i familjehemmet under lång tid.</pre><pre>En grundtanke när det gäller barns placering\r\nutanför föräldrahemmet är att den inte skall pågå\r\nlängre än nödvändigt. En av förutsättningarna för\r\natt barnet skall kunna återförenas med sina\r\nföräldrar är att kontakten dem emellan varit god\r\nunder placeringstiden. Socialnämnden har därför\r\ngivits ett särskilt ansvar för att främja barnets\r\nkontakt med föräldrarna och med andra\r\nnärstående.</pre><pre>Socialnämnden skall också i god tid noga förbereda\r\nbarnets återförening med sina föräldrar. En sådan\r\nbestämmelse har därför införts i lagen (1990:52)\r\nmed särskilda bestämmelser om vård av unga,\r\nLVU. Avsikten är att betona respekten för den\r\nkänslomässiga bindning barnet kan ha utvecklat i\r\nförhållandet till familjehemsföräldrarna. En\r\nhemtagning får alltså inte ske abrupt, utan skall ske\r\ni den takt som är bäst för barnet.</pre><pre>Även om en strävan således bör vara att barn och\r\nföräldrar skall återförenas kan man dock inte helt\r\nbortse från att det finns fall där det står klart att\r\nbarnet inte inom överskådlig tid kommer att kunna\r\nåterförenas med sina föräldrar. Likaså finns det fall\r\ndär barnet vistats större delen av sitt liv i\r\nfamiljehemmet utan närmare kontakt med sina\r\nföräldrar. Om det i de fallen är uppenbart bäst för\r\nbarnet att få vara kvar i familjehemmet bör man\r\npröva möjligheten att med stöd av den redan 1983\r\ninförda bestämmelsen i föräldrabalken (nuvarande\r\n6 kap. 8 §) om just sådana fall flytta över vårdnaden\r\ntill familjehemsföräldrarna.</pre><pre>I propositionen om vård i vissa fall av barn och\r\nungdomar behandlades frågan om överflyttande av\r\nvårdnaden till familjehemsföräldrar. Riksdagen\r\nuttalade då som sin mening att möjligheten att få\r\nvårdnaden om barn och ungdomar överflyttad till\r\nfamiljhemsföräldrar borde kunna utnyttjas i större\r\nutsträckning än som dittills varit fallet. Jag delar\r\nden uppfattningen.</pre><pre>Jag har vid tidigare tillfällen betonat hur viktigt det\r\när att se till barnens behov och förstärka ett\r\nbarnperspektiv inom individ- och\r\nfamiljeomsorgen. En förutsättning för att detta\r\nsynsätt skall få större genomslag är att öka\r\nkunskaperna hos den personal som kommer i\r\nkontakt med barnen. Kompetensutveckling hos\r\nbåde socialsekreterare och familjehemsföräldrar är\r\ndärför en viktig del i regeringens uppdrag till\r\nSocialstyrelsen, det s.k. Barn i fokus-projektet.</pre><pre>Anf. 71  BARBRO WESTERHOLM (fp):</pre><pre>Fru talman! Jag får tacka socialministern för svaret.</pre><pre>Frågan är föranledd av ett brev som både\r\nsocialministern och jag har fått, och det handlar om\r\nett fosterbarn som mellan nio månaders och sex och\r\nett halvt års ålder vistades i ett familjehem, med\r\nytterst sporadisk kontakt med mamman. Efter en\r\nganska mödosam utredning återförenades barnet\r\nmed mamman och visade sedan psykiska problem\r\npå grund av skilsmässan från\r\nfamiljehemsföräldrarna.</pre><pre>Debatten om barnets rätt kontra föräldrarnas rätt\r\nhar pågått i många år. Jag har följt den debatten\r\nsedan början av 80-talet, och jag vet att det är svårt\r\natt handlägga de här fallen. Då sattes föräldrarnas\r\nrätt klart före barnets rätt, och det ökade\r\nnaturligtvis svårigheterna för personalen.</pre><pre>Vi i Folkpartiet liberalerna har hela tiden i olika\r\nmotioner understrukit barnens behov och sagt att\r\nde alltid måste komma i första hand. Det är då\r\nbekymmersamt när man får brev med sådana här\r\nbeskrivningar -- det här brevet är inte det enda som\r\nhar kommit till min kännedom. Det finns en brist\r\npå barnperspektiv i handläggningen av en del fall,\r\noch föräldrarnas rätt går fortfarande före barnens\r\nrätt.</pre><pre>Av socialministerns svar framgår att vi är överens\r\nom hur de här fallen skall handläggas. Problemet är\r\natt så inte sker ute på fältet. Nu hoppas jag att den\r\nkompetensutveckling som Barn i fokus-projektet\r\nsyftar till genomförs med förtur och inte bara når\r\nsocialsekreterarna och familjehemsföräldrarna,\r\nutan också psykologer och andra som handlägger\r\nde här fallen.</pre><pre>Överläggningen var härmed avslutad.</pre><pre>12 §  Svar på fråga 1992/93:167 om\r\nhemtjänstpersonalens kunskaper i psykiatri</pre><pre>Anf. 72  Socialminister BENGT\r\nWESTERBERG (fp):</pre><pre>Fru talman! Ulla Orring har frågat mig om\r\nregeringen avser att ta initiativ för att öka\r\nhemtjänstpersonalens kunskaper i psykiatri.</pre><pre>Stöd och utbildning av hemtjänstpersonalen är en\r\nviktig förutsättning för att äldre och handikappade\r\nskall kunna bo kvar i det egna hemmet, känna\r\ntrygghet och få olika behov tillgodosedda av\r\nkompetent personal. Som en följd av att\r\ninstitutionsboendet minskat har många nya och\r\nkvalificerade arbetsuppgifter tillförts hemtjänsten,\r\nframför allt under 1980-talet. Tidigare traditionella\r\nhemtjänstuppgifter för i huvudsak de äldre\r\nkompletteras nu med kompetens för att också möta\r\nmänniskor med funktionshinder, psykiska\r\nproblem, missbruksproblem osv. Den psykiatriska\r\nvården har genomgått stora strukturförändringar\r\nunder de senaste decennierna. Större krav ställs på\r\nkommunerna att svara för service och vård för\r\npsykiskt störda människor, men också på att\r\nsamarbeta med landstingens personal och få del av\r\nden specialistkompetens som redan finns.</pre><pre>I ett delbetänkande från Psykiatriutredningen,\r\nPsykiskt stördas situation i kommunerna, redovisas\r\nbl.a. att hemtjänstens personal efterlyser\r\nutbildning och handledning från psykiatrin. Det\r\nfinns dock kommuner där utbildning givits i stor\r\nutsträckning genom medverkan från psykiatrin,\r\nt.ex. Linköpings och Norrköpings kommuner. Det\r\nnyligen framlagda betänkandet Välfärd och\r\nvalfrihet -- service, stöd och vård för psykiskt\r\nstörda, redovisar bl.a. de oklarheter som\r\nfortfarande råder mellan socialtjänsten och\r\npsykiatrin när det gäller psykiskt störda människor\r\nsom behöver stöd i det egna hemmet. Bl.a. föreslår\r\nutredningen att kommunerna ges huvudansvaret\r\natt planera och samordna de sociala insatser som\r\npsykiskt störda behöver.</pre><pre>Jag gör också bedömningen att behov av utbildning\r\noch framför allt handledning av\r\nhemtjänstpersonalen som arbetar med psykiskt\r\nstörda människor är stort. Min förhoppning är att\r\nkommunerna i gemensam planering med\r\nlandstingen tillgodoser personalens grundläggande\r\nbehov av sådana kunskaper. I detta sammanhang\r\nvill jag påminna om riksdagens beslut att anslå 500\r\nmiljoner kronor till kommunerna för\r\nutbildningsinsatser i samband med äldrereformen.\r\nJag vill också nämna att Riksförbundet för Social\r\noch Mental Hälsa genom medel från Arvsfonden\r\nproducerat ett utbildningsmaterial om psykisk\r\nohälsa som vänder sig till hemtjänstpersonalen.\r\nFrågan om utbildning av personal berörs i\r\nPsykiatriutredningens slutbetänkande liksom i\r\nHandikapputredningens slutbetänkande Ett\r\nsamhälle för alla. Psykiatriutredningen är ute på\r\nremiss, och jag vill därför avvakta\r\nremissinstansernas synpunkter innan jag är beredd\r\natt ta några initiativ i frågan om\r\nhemtjänstpersonalens utbildning.</pre><pre>Anf. 73  ULLA ORRING (fp):</pre><pre>Fru talman! Jag skall be att få tacka socialministern\r\nför svaret.</pre><pre>Jag tror att vi är ganska överens om att det lönar sig\r\nför både samhället och människorna i samhället att\r\nsatsa mer på utbildning av hemtjänstpersonalen.\r\nJag håller med socialministern om att avvecklingen\r\nav den svenska institutionsvården för psykiskt\r\nsjuka, som har pågått i ett par decennier, har gjort\r\natt dessa människor har hamnat litet grand mellan\r\ntvå stolar. Det kan synas märkligt att behovet av\r\nsamordnat patientstöd inte har uppmärksammats\r\nmer. Hemtjänsten fick ju ta över ett mycket stort\r\nansvar, ofta utan att personalen hade adekvat\r\nutbildning. Vi har ett väl utvecklat socialt system,\r\noch då måste vi se till att den personal som står\r\npatienten/klienten närmast också har kunskaper\r\noch förmåga att tackla de problem som hon eller\r\nhan möter.</pre><pre>Det jag har tagit upp i frågan har jag hämtat från\r\nSPRI, och av den enkät som jag refererar till\r\nframgår det att 40 % av vårdgivarna inte vet vem\r\nde skall vända sig till. Det är mycket allvarligt. Min\r\nuppfattning är att personalen behöver psykiatrins\r\nstöd, bl.a. i det kontinuerliga arbetet i form av\r\nfortbildning. Jag vet också att det är så på många\r\nställen i Sverige, bl.a. i Umeå, som jag kommer\r\nifrån. Det är bra att en utredning nu har kommit\r\nfram till att kommunerna bör få huvudansvaret för\r\natt planera och samordna de sociala insatser som\r\nbehövs.</pre><pre>Eftersom vi båda vet att hemtjänsten utför ett\r\novärderligt arbete och att det brådskar, skulle jag\r\nvilja fråga: När tror socialministern att ett förslag\r\nkan komma? Det får inte gå flera år, med fortsatt\r\novisshet för hemtjänstpersonalen.</pre><pre>Anf. 74  Socialminister BENGT\r\nWESTERBERG (fp):</pre><pre>Fru talman! De utbildningsmedel som ställdes till\r\nförfogande i samband med ÄDEL-reformen finns\r\nredan för kommunerna. Än så länge har man\r\nanvänt en ganska liten del av medlen på\r\nsammanlagt 500 miljoner, men där finns alltså en\r\nkälla att ösa ur för bl.a. den här typen av\r\nfortbildning.</pre><pre>Vilka slutsatser som kan dras med anledning av\r\nPsykiatriutredningens och Handikapputredningens\r\nslutbetänkanden vågar jag i dag inte ha någon\r\nbestämd uppfattning om. Psykiatriutredningen har\r\ngått ut på remiss, och Handikapputredningen är på\r\nväg ut på remiss, och så snart remissvaren kommer\r\nin får vi se vilka slutsatser vi kan dra.</pre><pre>Anf. 75  ULLA ORRING (fp):</pre><pre>Fru talman! Vi har i socialutskottet konstaterat att\r\ndessa människor i samhällets utkant har en svår\r\nsituation, och de behöver hemtjänstens stöd. De\r\nsom jobbar inom hemtjänsten är inte utbildade för\r\ndetta, och de känner sig rädda och osäkra. Om de\r\nfår en bra utbildning kan de klara de här\r\nuppgifterna.</pre><pre>Jag tackar för svaret. Det gäller att sprida\r\nkunskapen om att det ute i kommunerna finns\r\npengar för den här utbildningen, och man får ta tag\r\ni frågan.</pre><pre>Överläggningen var härmed avslutad.</pre><pre>13 §  Svar på fråga 1992/93:145 om\r\nreceptregistrering för att komma åt\r\növerförskrivande läkare</pre><pre>Anf. 76  Statsrådet BO KÖNBERG (fp):</pre><pre>Fru talman! Barbro Westerholm har frågat mig\r\nvilka åtgärder regeringen avser att vidta för att på\r\nbästa sätt spåra olämpliga läkare. Anledningen till\r\nfrågan är en uppgift i Socialstyrelsens\r\npersonaltidning om att det övervägs en konsekvent\r\nADB-registrering av i princip alla läkarrecept.</pre><pre>I den av Barbro Westerholm citerade artikeln\r\nredogörs för det arbete som pågår inom\r\nSocialstyrelsen för att stärka tillsynsarbetet inom\r\nstyrelsens tillsynsenhet i Stockholm. Bakgrunden\r\när bl.a. den debatt som har pågått sedan olika\r\ntidningar och TV-program har kritiserat tillsynen\r\növer läkare som utfärdar intyg och recept\r\nregelvidrigt. I detta sammanhang har\r\nchefsåklagaren K. G. Svensson, som bedrivit en\r\nutredning om dessa frågor, uttryckt ett önskemål\r\nom att konsekvent ADB-registrera i princip alla\r\nläkarrecept, i vart fall beträffande vissa grupper av\r\nläkemedel.</pre><pre>Den s.k. Tillsynsutredningen har behandlat denna\r\ntyp av frågor i sitt betänkande Tillsynen över hälso-\r\noch sjukvården. Betänkandet har\r\nremissbehandlats och bereds nu inom\r\nregeringskansliet. Socialstyrelsen har i sitt\r\nremissvar föreslagit att systematisk ADB-\r\nregistrering skall ske av recept på så sätt att\r\nförskrivningsmönster kan tas fram för varje läkare.\r\nDäremot föreslår styrelsen av sekretesskäl att\r\nmotsvarande inte skall bli möjligt när det gäller en\r\nenskild patient. Socialstyrelsen har också påbörjat\r\nett samarbete med polisen i Stockholm, så att\r\nmisstänkt förfalskade recept som påträffas hos\r\nmissbrukare överlämnas till den regionala\r\ntillsynsenheten i Stockholm. Detta är en\r\nförsöksverksamhet som kommer att utvärderas.</pre><pre>Det är så redan i dag att signaler om missbruk av\r\nförskrivningsrätten kommer till Socialstyrelsen och\r\nLäkemedelsverket från anhöriga till patienter,\r\nsocialarbetare, polisen och inte minst apoteken.\r\nDessa signaler leder till receptinsamlingar avseende\r\nden aktuella läkaren för att belysa\r\nförskrivningsmönstret. Analysen av\r\nreceptmaterialet kan leda till anmälan till Hälso-\r\noch sjukvårdens ansvarsnämnd, HSAN.</pre><pre>Av de insamlingar som gjordes på detta sätt av\r\nLäkemedelsverket under åren 1989--1991 ledde\r\n11 % till indragen förskrivningsrätt avseende\r\nnarkotika och 5 % till indragen läkarlegitimation.</pre><pre>Förutom dessa individrelaterade insamlingar\r\ngenomförs regelbundet generella\r\nreceptinsamlingar avseende läkemedel med\r\nmissbrukspotential, t.ex. benzodiasepiner och\r\ndopningsmedel. Även genom dessa insamlingar\r\nkan olämpliga läkare spåras.</pre><pre>Olika aktiviteter pågår alltså inom Socialstyrelsen\r\noch Läkemedelsverket -- och har pågått under\r\nlängre tid -- för att spåra läkare som missbrukar sin\r\nförskrivningsrätt. Om ADB-tekniken skall\r\nanvändas generellt för att spåra läkare som\r\nmissbrukar sin förskrivningsrätt bör diskuteras i\r\nsamband med beredningen av Tillsynsutredningens\r\nbetänkande. Jag ser det dock som angeläget att\r\nredan nu markera att det inte kommer att\r\nframläggas några förslag som gör det möjligt att\r\nADB-registrera recept när det gäller enskild\r\npatient.</pre><pre>Innan regeringen har tagit ställning till\r\nutredningens förslag i övrigt finns det enligt min\r\nmening inte anledning att vidta någon särskild\r\nåtgärd.</pre><pre>Anf. 77   BARBRO WESTERHOLM (fp):</pre><pre>Fru talman! Jag får tacka statsrådet för svaret. Det\r\nvar skönt att höra att det inte är fråga om en\r\nindividbaserad receptregistrering av patienterna.</pre><pre>Problemet med överförskrivande läkare och\r\nkringvandrande patienter är gammalt. Jag har\r\nunder tre år arbetat med denna fråga inom\r\nläkemedelskontrollen. Det effektivaste sättet att\r\nhitta de kringvandrande patienterna är via\r\napoteken, där man känner igen dem. Om man\r\nlättade på sekretessen mellan apotekspersonal och\r\nläkare, skulle man ganska snabbt kunna komma\r\ndessa patienter på spåren. En förutsättning är att\r\ndessa personer erbjuds vård för sitt\r\nläkemedelsberoende och att man inte abrupt slutar\r\nmed förskrivningen till dem, för då skulle de\r\nkomma att må mycket dåligt.</pre><pre>Jag tror mycket på den personliga tillsynen med\r\ntillsynsläkare och besök på apotek för att efterhöra\r\nvad de uppmärksammar i fråga om förskrivningar.\r\nDatalistor är ganska svårtolkade. Den mänskliga\r\nkontakten är både snabbare och effektivare.</pre><pre>Registrering av läkares förskrivning bör förbehållas\r\nett system med medicinsk revision, där läkarna\r\nsjälva analyserar sina egna förskrivningar och\r\ndärigenom kan komma till rätta med en del\r\nfelaktigheter. Men det låter betryggande att vi inte\r\nnu skall få en riksomfattande, heltäckande,\r\nindividbaserad receptregistrering i Sverige.</pre><pre>Anf. 78  Statsrådet BO KÖNBERG (fp):</pre><pre>Fru talman! Jag kan bara konstatera att frågaren i\r\ndet här fallet har avsevärt större kunskaper om\r\ndessa frågor än svararen. Det är bra om Barbro\r\nWesterholm fortsätter att bevaka dessa frågor.</pre><pre>Anf. 79  BARBRO WESTERHOLM (fp):</pre><pre>Fru talman! Dialogen fortsätter.</pre><pre>Överläggningen var härmed avslutad.</pre><pre>14  Svar på fråga 1992/93:161 om\r\nsjuktransporter med försvarets helikoptrar</pre><pre>Anf. 80  Försvarsminister ANDERS BJÖRCK\r\n(m):</pre><pre>Fru talman! Karl Gustaf Sjödin har -- mot bakgrund\r\nav besparingskrav och konkurrens med\r\nsmåföretag -- ställt en fråga till mig om Chefens för\r\narmén pågående anskaffning av helikoptrar för\r\nsjuktransporter.</pre><pre>Genom 1992 års försvarsbeslut har den mycket\r\nsegdragna frågan om hur man skulle kunna\r\nförstärka sjuktransportkapaciteten i krig med\r\nhelikopter kommit till en lösning. Lösningen\r\ninnebär att Chefen för armén, under förutsättning\r\natt han bidrar med medel i motsvarande\r\nomfattning, får disponera 87 miljoner kronor av\r\nreserverade medel under Socialdepartementets\r\nhuvuditel för helikopteranskaffning. På grundval\r\nav försvarsbeslutet gav regeringen i regleringsbrev\r\nför budgetåret 1992/93 Chefen för armén i uppdrag\r\natt genomföra anskaffningen.</pre><pre>Behovet av helikoptrar för sjuktransporter i krig är\r\nstort. Den utökning av sjuktransportkapaciteten\r\nsom nu kommer till stånd är därför mycket\r\nvärdefull. Såsom betonades i försvarsbeslutet är det\r\nemellertid viktigt att tillgängliga resurser i\r\nsamhället utnyttjas effektivt. Helikoptrarna bör\r\ndärför så långt som möjligt också utnyttjas för\r\nsjuktransporter i fred. Sjukvårdshvudmännen har\r\ndärför fått möjlighet att teckna avtal med militär\r\nchef om sådana transporter.</pre><pre>I det sammanhanget är det givetvis viktigt att\r\nprissättningen klargörs från konkurrenssynpunkt,\r\nnågot som för övrigt också har framhållits i\r\nförsvarsbeslutet.</pre><pre>Anf. 81  KARL GUSTAF SJÖDIN (nyd):</pre><pre>Fru talman! Jag tackar försvarsministern för svaret,\r\ntrots att jag inte tycker att jag fick något egentligt\r\nsvar på mina frågor. Det finns emellertid en del\r\nintressanta formuleringar i svaret som jag skall\r\nåterkomma till.</pre><pre>Det är med stor oro helikopterföretagen ser att\r\nmilitären nu ges möjlighet att konkurrera med de\r\ncivila helikopterföretagen om\r\nambulanstransporterna här i landet. Det gäller\r\nframför allt i Norrlands inland, där\r\nsmåföretagsamheten är hårt prövad.</pre><pre>Försvaret skall ju få konkurrera med de civila på\r\nmarknaden genom att ta betalt för sina tjänster. Så\r\nlångt är allt väl. Men de har inga löne- eller\r\nkapitalkostnader. De har inte heller några\r\nförsäkringskostnader, vilka brukar utgöra den\r\ntyngsta utgiftsposten för småföretagen.</pre><pre>Jag anser att det är illojal konkurrens. Det är också\r\nmärkligt att den borgerliga regeringen, som säger\r\nsig värna om småföretagen och som vill privatisera\r\nstatliga företag, tillåter en militarisering av de civila\r\nambulanstransporterna.</pre><pre>Jag skulle vilja ha försvarsministerns kommentarer\r\ntill detta utifrån aspekten att denna regering\r\nspeciellt vill värna om småföretagen, men ändå\r\ntillåter militären att konkurrera med dem.</pre><pre>Anf. 82  Försvarsminister ANDERS BJÖRCK\r\n(m):</pre><pre>Fru talman! Jag vill än en gång understryka att vi i\r\nhändelse av krig har ett mycket stort behov av\r\nhelikoptrar. Problemet är då inte att vi kommer att\r\nha för många helikoptrar, utan helt enkelt för få. Vi\r\när underförsörjda med helikoptrar för att klara\r\nsjuktransporter om krig eller annan katastrof skulle\r\ndrabba landet.</pre><pre>Nu har vi dock fått loss pengar för att inköpa\r\nhelikoptrar för att klara just sjuktransporter i krig.\r\nFru talman! Är det då inte rimligt att dessa\r\nhelikoptrar också får användas i fred? Om\r\nmänniskor behöver sjuktransport också i fredstid är\r\ndet då rimligt att man inte använder dessa militära\r\nhelikoptrar? Jag tycker att det är rimligt. De skall\r\nnaturligtvis inte stå undangömda utan att användas.</pre><pre>Då är frågan på vilket sätt detta skall ske. Jag vill\r\ndå understryka att sjukvårdshuvudmännen har rätt\r\natt teckna avtal antingen med chefen för armén,\r\nsjukvårdshuvudmän eller andra leverantörer av\r\ndenna tjänst. Där finns en frihet. Då gäller det för\r\narméchefen att se till att man inte bedriver en illojal\r\nkonkurrens, vilket Karl Gustaf Sjödin kanske\r\nnärmast är ute efter. Här ankommer på\r\nKonkurrensverket att på detta område, liksom på\r\növriga områden i samhället, se till så att otillbörlig\r\nkonkurrens inte utövas.</pre><pre>Anf. 83  KARL GUSTAF SJÖDIN (nyd):</pre><pre>Fru talman! Jag tackar försvarsministern för denna\r\nutläggning. Jag håller med om att det är rimligt att\r\nman utnyttjar de militära resurserna för civil\r\nverksamhet. Men det jag frågar mig och det\r\nhelikopterföretagen frågar sig är varför det enbart\r\ngäller helikopterverksamheten. Man skulle i\r\nfredstid kunna utnyttja andra transportresurser i\r\nstörre omfattning. Lastbilar och grävskopor etc.\r\nskulle med de väldiga resurser som finns inom\r\nförsvaret kunna användas för att hjälpa till att\r\nbygga ut infrastrukturen i Norrlands inland. Varför\r\ngör man inte det? Varför skall man bara konkurrera\r\nmed helikopterföretagen? Dessutom är dessa\r\nföretag värdefulla och deras helikoptrar skall i\r\nhändelse av krig hjälpa försvaret med\r\nsjuktransporter.</pre><pre>Anf. 84  Försvarsminister ANDERS BJÖRCK\r\n(m):</pre><pre>Fru talman! Det är ändå en viss skillnad att använda\r\nhelikoptrar för sjuktransporter i fred och att\r\nanvända övriga delar av de resurser som finns inom\r\nförsvaret. Jag är inte säker på att försvarets\r\nhaubitsar, u-båtar eller stridsflygplan är lämpliga\r\nmedel för att förbättra strukturen i exempelvis\r\nNorrlands inland. I fråga om helikoptrarna är\r\nalternativet att de skulle stå oanvända i fredstid,\r\ntrots att ett mycket stort behov av civila\r\nsjuktransporter just med helikopter föreligger.</pre><pre>\r\nJag delar Karl Gustaf Sjödins uppfattning att det\r\nnaturligtvis är viktigt att se till att prissättningen av\r\nden här tjänsten -- som är frivillig för\r\nsjukvårdshuvudmännen att utnyttja -- blir rimlig,\r\noch att den inte utformas så att en illojal\r\nkonkurrens uppstår. Skulle Konkurrensverket\r\nkomma med kritik i detta avseende är jag\r\nnaturligtvis beredd att agera.</pre><pre>Anf. 85  KARL GUSTAF SJÖDIN (nyd):</pre><pre>Fru talman! Jag skall inte gå in i vidare polemik. Jag\r\nkanske uttryckte mig oklart, men jag tror att\r\nförsvarsministern mycket väl förstod vad jag\r\nmenade när jag talade om möjligheten att rusta upp\r\nlandets vägar och att hjälpa till med lokaltrafiken,\r\nsamt att göra det betydligt billigare och kanske\r\nt.o.m. gratis med den fordonspark av lastbilar och\r\nbussar etc. som försvaret har.</pre><pre>Sedan vill jag ändå göra den kommentaren att\r\nförsvaret inte har kostnader för löner, för\r\nkapitalförsäkringar och sådant, det som är den\r\nstora kostnaden för de civila företagen. Det är\r\ndärför jag menar att det är illojal konkurrens, när\r\nstaten konkurrerar med företagen på marknaden.</pre><pre>Anf. 86  Försvarsminister ANDERS BJÖRCK\r\n(m):</pre><pre>Fru talman! Försvaret har en rad kostnader för att\r\nupprätthålla beredskap m.m. som jag här inte vill\r\ngå in på. Ur så att säga upphandlarens synpunkt är\r\nju ändå det intressanta att försvarets prisbild inte\r\navviker från den som gäller för alternativen.</pre><pre>Kommer det kritik från Konkurrensverket, som är\r\nden myndighet som har att övervaka detta område,\r\när jag beredd att agera, men jag tycker att det vore\r\nfel om den helikopterkapacitet som finns till\r\nförfogande för den händelse att kriget kommer inte\r\nanvändes också i fred för ett så viktigt ändamål som\r\nsjuktransporter.</pre><pre>Dessutom är det väl rimligt att vi också ser\r\nkostnaderna ur total samhällsekonomisk synpunkt\r\nnär det gäller utnyttjandet av en resurs av det här\r\nslaget.</pre><pre>Anf. 87  KARL GUSTAF SJÖDIN (nyd):</pre><pre>Fru talman! Jag vill anknyta till det sista som\r\nförsvarsministern sade, om totalkostnaden för\r\nsamhället. Varför inte vänta med att investera ett\r\npar hundra miljoner kronor till\r\nhelikopterverksamheten?</pre><pre>Vad jag har förstått av tidsplanen håller man på att\r\nta in offerter på helikoptrar. Man skulle mycket väl\r\nkunna avbryta upphandlingen till dess\r\nkonjunkturen blir annorlunda. Försvaret skall som\r\nsagt spara ett visst hundratal miljoner, om jag har\r\nförstått det hela rätt. Att vänta med\r\nhelikopterbeställningarna vore ett lämpligt sätt att\r\nspara in på utgifterna.</pre><pre>Anf. 88  Försvarsminister ANDERS BJÖRCK\r\n(m):</pre><pre>Fru talman! Karl Gustaf Sjödin kan ju ändå inte\r\nbegära att jag skall bryta mot ett riksdagsbeslut.\r\nHur anskaffningen skall gå till slogs fast i ett beslut\r\nhär i kammaren den 3 juni.</pre><pre>Riksdagsbeslutet säger att chefen för armén skall\r\nföre den 31 december i år rapportera läget vad\r\navser planeringen för anskaffningen och\r\nutnyttjandet. Han skall senast den 30 juni nästa år\r\nha anskaffat högst sex helikoptrar, och han skall\r\nsenast före nästa års utgång ha helikoptrarna\r\noperativa för bruk i krig och fred. Det är ett beslut\r\nsom jag inte har någon möjlighet att ändra. Det kan\r\nbara riksdagen göra.</pre><pre>Överläggningen var härmed avslutad.</pre><pre>15 §  Svar på fråga 1992/93:163 om\r\narbetslösheten i storstadsregionerna</pre><pre>Anf. 89  Arbetsmarknadsminister BÖRJE\r\nHÖRNLUND (c):</pre><pre>Fru talman! Lotta Edholm har frågat mig om\r\nregeringen ämnar vidta några särskilda åtgärder för\r\natt stävja arbetslösheten och mildra dess effekter i\r\nstorstadsregionerna. Hon hänvisar särskilt till att\r\nStockholms län drabbats hårdare än normalt av\r\narbetslöshet.</pre><pre>Det är riktigt att arbetslösheten i Stockholm också\r\ntilltar på ett mycket oroväckande sätt. Antalet\r\nvarsel är mycket högt och prognoserna från\r\nlänsarbetsnämnden pekar på att arbetslösheten i\r\nStockholm klart är i stigande. Andelen arbetslösa\r\nav arbetskraften är emellertid procentuellt sett\r\nbland de lägsta i landet.</pre><pre>De omfattande resurser som regering och riksdag\r\nställt till arbetsmarknadsmyndigheternas\r\nförfogande kommer självfallet också storstadslänen\r\ntill del. Som bekant är det AMS som fördelar\r\nresurserna till länsarbetsnämnderna, och denna\r\nfördelning grundas på arbetsmarknadsläget ute i\r\nlänen.</pre><pre>AMS har för någon vecka sedan gjort en preliminär\r\nfördelning av de nya medel som föreslås i\r\nstabiliseringspropositionen och därvid tilldelat\r\nlänsarbetsnämnden i Stockholms län drygt 950\r\nmiljoner kronor i ytterligare medel. Göteborgs och\r\nBohus län och Malmöhus län tilldelas mer än 800\r\nmiljoner kronor vardera. Storstadslänen tilldelas\r\nalltså mer än en tredjedel av dessa medel.</pre><pre>Det är emellertid viktigt att inte se på\r\narbetslösheten i andelar eller antal. För varje\r\nenskild människa är arbetslöshet ett gissel.</pre><pre>Arbetsmarknadssituationen är i dag allvarlig. Den\r\när särskilt allvarlig för ungdomar. All forskning\r\nvisar på att ungdomar i större utsträckning än de\r\nnågot äldre råkar ut för passivitet, håglöshet och ett\r\ndestruktivt livsmönster. Regeringen har, som Lotta\r\nEdholm vet, beslutat att satsa mycket stora resurser\r\npå våra ungdomar. För detta ändamål har ca 10\r\nmiljarder kronor anslagits för att ungdomar under\r\n25 år som inte fått ett ordinarie arbete eller\r\nutbildning skall få arbetsmarkndssutbildning,\r\npraktik eller annan åtgärd.</pre><pre>Jag förutsätter att länsarbetsnämnderna arbetar\r\nflexibelt och anpassar sin verksamhet till de lokala\r\nproblemen inom resp. län. Jag är ständigt öppen för\r\natt pröva nya åtgärder i den fortsatta kampen mot\r\narbetslösheten.</pre><pre>Låt mig avslutningsvis säga att det viktigaste av allt\r\när att komma tillbaka till en fullgod ordinarie\r\narbetsmarknad.</pre><pre>Anf. 90  LOTTA EDHOLM (fp):</pre><pre>Fru talman! Jag vill tacka arbetsmarknadsministern\r\nför hans svar. Arbetsmarknadsministern verkar\r\ndela min oro för den situation som håller på att\r\nuppstå i storstäderna, inte minst i\r\nStockholmsområdet.</pre><pre>Antalet arbetslösa i Stockholms län är nu lika stort\r\nsom i hela Norrland. Visserligen är procentandelen\r\nlägre, men för de enskilda individerna är\r\nkatastrofen lika stor. Dessutom har problemen i\r\narbetsmarknadsutbildningen i Stockholms län lett\r\ntill att den öppna arbetslösheten nu är högre där än\r\ni många andra län som har en högre total\r\narbetslöshet.</pre><pre>Regeringen måste våga erkänna att problemen\r\nkring en hög arbetslöshet är större i storstäderna än\r\npå många andra håll. De sociala problem, t.ex.\r\nmissbruk och utslagning, som arbetslösheten kan\r\nleda till riskerar att vara större i\r\nstorstadsområdena. Jag har dessutom en känsla av\r\natt arbetslöshet upplevs som en skam i långt större\r\nutsträckning i storstäderna. Det verkar vanligare\r\natt lägga skulden för arbetslösheten på sina egna\r\naxlar. Många vågar inte ens erkänna för sina\r\nnärmaste att de har förlorat jobbet.</pre><pre>Krafttag behövs för att stävja arbetslösheten. Detta\r\ngäller även storstäderna. Annars riskerar vi att få\r\nproblem utöver arbetslösheten i sig som kan visa sig\r\nvara väldigt svåra att lösa.</pre><pre>Fru talman! Det har funnits en tendens att använda\r\ninfrastrukturmedel i arbetsmarknadspolitiken på\r\nett sätt som inte alltid varit det mest effektiva --\r\neller, för att tala klartext: Ibland har det t.ex. byggts\r\nfina stora vägar på ställen där ytterst få människor\r\nbor.</pre><pre>Nu borde detta inte längre vara något problem. I\r\nstorstadsområdena går arbetslöshetsproblemen\r\nhand i hand med behovet av\r\ninfrastruktursatsningar. Därför skulle jag vilja ha\r\nett besked av arbetsmarknadsministern: Kommer\r\nstorstadsområdena att få en rejäl del av de\r\nkommande satsningarna mot arbetslöshet och för\r\nen bättre infrastruktur?</pre><pre>Anf. 91  Arbetsmarknadsminister BÖRJE\r\nHÖRNLUND (c):</pre><pre>Fru talman! Jag träffade i går samtliga\r\nlänsarbetsdirektörer. De jämför ju med varandra,\r\noch en hel del av dem tyckte att nu var fördelningen\r\nväl mycket till storstadens fördel.</pre><pre>Arbetsmarknadsverket har ju sina\r\nfördelningsprinciper, och det är inte lätt att träffa\r\nalldeles rätt i dessa svåra frågor. Men verkets\r\ntjänstemän gör väl så gott de kan, och jag kommer\r\nför min egen del, efter att ha hört gårdagens\r\ndiskussion mellan länsarbetsdirektörerna, att\r\nmycket noga sätta mig in i de fördelningsprinciper\r\nsom gäller.</pre><pre>När det gäller infrastrukturinvesteringar har det i\r\nStockholmsområdet varit rätt stora problem att\r\nenas politiskt. Dels har man diskuterat biltullar,\r\ndels är dragningen av en del projekt sådan att man\r\nfår en rätt ordentlig folklig debatt.</pre><pre>Mycket stora projekt tar därför längre tid, medan\r\nmindre projekt, underhållsprojekt, kan sättas i\r\ngång väldigt fort. Men det är problem som ligger\r\nutanför mitt ansvarsområde.</pre><pre>Anf. 92  LOTTA EDHOLM (fp):</pre><pre>Fru talman! Jag är helt övertygad om att man i\r\nandra delar av landet än just storstäderna tycker att\r\nfördelningen är orättvis. Men vi som bor i\r\nstorstäderna ser de problem som arbetslösheten\r\nskapar här och som faktiskt är annorlunda än i\r\nmånga andra delar av landet.</pre><pre>Jag tycker att det är viktigt att vi i Sverige försöker\r\nlära av de erfarenheter av en hög arbetslöshet som\r\nman har gjort utomlands. Vi vet att en stor\r\narbetslöshet i storstadsområden leder till saker som\r\nvi i Sverige är väldigt ovana vid, t.ex. extremism\r\noch utslagning, att grupper som vi tycker väldigt illa\r\nom ur demokratisk synvinkel får ett större\r\ngenomslag för sina idéer. Därför tror jag att\r\nregeringen måste försöka titta också på de\r\naspekterna, inte bara på den totala andelen\r\narbetslösa.</pre><pre>Anf. 93  Arbetsmarknadsminister BÖRJE\r\nHÖRNLUND (c):</pre><pre>Fru talman! Det Lotta Edholm tar upp gäller\r\nframför allt unga människor. I högre åldrar, med\r\nbl.a. kanske en mera stabil familjebildning, klaras\r\narbetslöshetsproblemen litet bättre.</pre><pre>Olika människor tål också arbetslöshet på olika\r\nsätt. Hur man tål sådana påfrestningar är nog\r\norättvist fördelat över landet. Men regeringen har\r\nlagt fram ett mycket omfattande förslag som gäller\r\nungdomar under 25 år, just för att komma bort från\r\nden typ av skador, risk för destruktiv livsstil, som\r\nLotta Edholm tar upp.</pre><pre>Överläggningen var härmed avslutad.</pre><pre>16 §  Svar på fråga 1992/93:147 om plan- och\r\nbygglagen</pre><pre>Anf. 94  Statsrådet GÖREL THURDIN (c):</pre><pre>Fru talman! Hans Göran Franck har frågat mig om\r\ndet utarbetas några direktiv till en översyn av plan-\r\noch bygglagen och i så fall med vilken inriktning\r\nfrågorna om tätorternas miljöskydd avses bli\r\nbehandlade.</pre><pre>Bakgrunden till frågan är en artikel i Svenska\r\nDagbladet med anledning av mitt anförande vid de\r\ns.k. Plan- och byggdagarna som Boverket\r\narrangerade i början av oktober. Jag sade där bl.a.\r\natt den framtida bebyggelseplaneringen i högre\r\ngrad än dagens skall ta hänsyn till miljön och\r\nresurshushållningen och att det är viktigt att\r\ngrönområdena i våra tätorter bevaras.</pre><pre>Bakgrunden till uttalandet är att det i regeringens\r\narbete med bl.a. överklagade planer har\r\nuppmärksammats en del fall där kommunerna i sin\r\nplanering inte tagit tillräcklig hänsyn till miljön.\r\nDet förekommer också brister i samordningen\r\nmellan kommunerna. Ett exempel på bristande\r\nsamordning är planeringen av Haga-Brunnsviken,\r\ndär regeringen med stöd av 6 kap.2 §\r\nnaturresurslagen aktivt verkat för att få till stånd en\r\ngemensam planering för att värna viktiga natur- och\r\nkulturvärden i området. Det finns enligt min\r\nmening anledning att se över lagstiftningen bl.a. i\r\nnämnda avseenden.</pre><pre>I regeringsförklaringen sägs därför att plan- och\r\nbygglagen skall ses över med krav på större\r\nmiljöhänsyn, stärkt medborgarinflytande och\r\nförenklad lagstiftning. I det sammanhanget\r\nkommer också frågorna om tätorternas miljö och\r\nmöjligheterna att säkerställa behovet av\r\ngrönområden att behandlas.</pre><pre>Arbetet med direktiven till översynen pågår just nu\r\ni miljö- och naturresursdepartementet med den\r\ninriktning som jag nu har redovisat.</pre><pre>Anf. 95   HANS GÖRAN FRANCK (s):</pre><pre>Fru talman! Jag tackar statsrådet för svaret. I stort\r\nsett är vi ju ganska överens om det här. Jag vet\r\nockså att statsrådet har besökt det område som\r\nligger mig mest varmt om hjärtat, nämligen Haga-\r\nBrunnsviken, där jag själv för övrigt bor. Det finns\r\ni området och i dess omgivningar en mycket stark\r\nopinion för att skydda de intressen som både jag\r\noch statsrådet har talat om i fråga och svar.</pre><pre>Statsrådet hänvisar till regeringsförklaringen, och\r\nden känner jag ju väl till, men nu undrar jag: Efter\r\natt regeringsförklaringen är gjord, när kan vi räkna\r\nmed att direktiven för översynen kommer att kunna\r\npresenteras? Och kan statsrådet något närmare\r\nange vad direktiven kommer att gå ut på, utöver det\r\nsom antyds i själva svaret?</pre><pre>Jag vill i sammanhanget hänvisa till vad jag säger i\r\nmin fråga. Jag nämner där att jag tillsammans med\r\nett antal andra ledamöter väckte en motion till förra\r\nriksmötet om det s.k. kommunala planmonopolet.\r\nVi föreslog i motionen att miljömyndigheterna --\r\nNaturvårdsverket och Riksantikvarieämbetet --\r\nskall få rätt att föra planärenden av detta slag till\r\nprövning i länsstyrelse och regering. Jag skulle vilja\r\nhöra vad statsrådet har för synpunkter på detta.</pre><pre>Anf. 96  Statsrådet GÖREL THURDIN (c):</pre><pre>Fru talman! Jag förstår mycket väl intresset för\r\ndirektiven till översynen av plan- och bygglagen.\r\nDet är klart att den översynen kommer att få\r\nmycket stor betydelse för hur vi kommer att\r\nhantera den här typen av ärenden i fortsättningen.\r\nVi lägger därför ner oerhört mycket jobb --\r\npersonligen gör jag det också -- på dessa direktiv.\r\nArbetet har nått ett ganska långt framskridet\r\nstadium. Det skall inte dröja alltför länge -- hoppas\r\njag -- innan vi kan fatta beslut om direktiven.</pre><pre>Hans Göran Franck tog också upp frågan om\r\nansvarsfördelningen. Jag anser i och för sig att den\r\nansvarsfördelning som finns i plan- och bygglagen i\r\nhuvudsak är ändamålsenlig. Jag anser ändock att\r\nman vid översynen av plan- och bygglagen bör\r\nanalysera om de instrument som lagstiftningen\r\ntillhandahåller är ändamålsenliga och effektiva.\r\nDetta kanske täcker in Hans Göran Francks fråga.</pre><pre>Anf. 97  HANS GÖRAN FRANCK (s):</pre><pre>Fru talman! Ja, detta var nog delvis svar på min\r\nfråga. Jag skulle ändock vilja höra vilka synpunkter\r\nstatsrådet har på mitt förslag om Naturvårdsverkets\r\noch Riksantikvarieämbetets roll i det här\r\nsammanhanget.</pre><pre>Statsrådet säger att det ganska snart skall fattas\r\nbeslut om direktiven. Jag har viss förståelse för att\r\ndet kanske inte går att ange dag och klockslag. Den\r\nhär frågan har dock trots allt varit aktuell alltsedan\r\nregeringsförklaringen avlämnades. Kan vi förvänta\r\noss direktiv före nyår?</pre><pre>Anf. 98  Statsrådet GÖREL THURDIN (c):</pre><pre>Fru talman! På den frågan kan jag svara ''ja''. Vi\r\nkommer att kunna vara klara före nyår.</pre><pre>Anf. 99  HANS GÖRAN FRANCK (s):</pre><pre>Fru talman! Vad säger statsrådet i övrigt om mina\r\noch andras synpunkter om miljömyndigheternas\r\nroll och om rätten att föra planärenden av detta slag\r\ntill prövning i länsstyrelse och regering?</pre><pre>Anf. 100  Statsrådet GÖREL THURDIN\r\n(c):</pre><pre>Fru talman! Jag tycker att myndigheter --\r\nlänsstyrelser, miljömyndigheter osv. -- över huvud\r\ntaget spelar en mycket viktig roll i det här arbetet.\r\nDet är naturligtvis också mycket viktigt att se på\r\nrollfördelningen när man gör översynen. Därmed\r\ninte sagt att vi skall göra som Hans Göran Franck\r\nhar föreslagit i motionen. Man måste dock belysa\r\nfrågekomplexet. Det är många som diskuterar det\r\nutifrån olika synvinklar.</pre><pre>Anf. 101  HANS GÖRAN FRANCK (s):</pre><pre>Fru talman! Jag är nöjd så långt, att frågan blir\r\nutredd. Man behöver förmodligen få den här frågan\r\nytterligare belyst. För dagen får jag säga att jag med\r\nstörsta intresse avvaktar direktiven, som\r\nförhoppningsvis kommer snarast möjligt.</pre><pre>Det är viktigt att dessa frågor på ett bättre sätt skall\r\nkunna förankras bland allmänheten, bland dem\r\nsom har intresse av en god miljö.</pre><pre>Anf. 102  Statsrådet GÖREL THURDIN\r\n(c):</pre><pre>Fru talman! Avsikten är att ge ett starkt\r\nmedborgarinflytande.</pre><pre>Överläggningen var härmed avslutad.</pre><pre>17 §  Avsägelse</pre><pre>Talmannen meddelade att Jan Fransson (s) avsagt\r\nsig uppdraget att vara ledamot i\r\njordbruksutskottet.</pre><pre>Kammaren biföll denna avsägelse.</pre><pre>18 §  Anmälan om kompletteringsval till\r\njordbruksutskottet</pre><pre>Talmannen meddelade att socialdemokratiska\r\nriksdagsgruppen på grund av uppkomna vakanser i\r\njordbruksutskottet anmält Ulla Pettersson som\r\nledamot efter Jan Fransson och Björn Ericsson som\r\nsuppleant efter Ulla Pettersson.</pre><pre>Talmannen förklarade valda till</pre><pre>ledamot i jordbruksutskottet</pre><pre>Ulla Pettersson (s)</pre><pre>suppleant i jordbruksutskottet</pre><pre>Björn Ericson (s)</pre><pre>19 §  Justering av protokoll</pre><pre>Justerades protokollet för den 4 november.</pre><pre>20 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:75 till konstitutionsutskottet</pre><pre>1992/93:122 till skatteutskottet</pre><pre>1992/93:133 till finansutskottet</pre><pre>21 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:60 Förslag till lag om ändring i\r\nmiljöskyddslagen (1969:387) m.m.</pre><pre>1992/93:86 Ytterligare förenklingar i\r\ndeklarationsförfarandet</pre><pre>Motionerna</pre><pre>med anledning av prop. 1992/93:22 Godkännande\r\nav avtal rörande handeln mellan EFTA-länderna\r\noch Israel:</pre><pre>1992/93:U10 av Kent Carlsson (s)</pre><pre>med anledning av prop. 1992/93:52 Höjd skatt på\r\ntobaksvaror</pre><pre>1992/93:Sk1 av Sten Söderberg (-)</pre><pre>1992/93:Sk2 av Lars Bäckström m.fl. (v)</pre><pre>med anledning av prop. 1992/93:57 Tillämpning i\r\nfråga om ''Förbundsrepuliken Jugoslavien''\r\n(Serbien-Montenegro) av lagen (1971:176) om\r\nvissa internationella sanktioner, m.m.</pre><pre>1992/93:U9 av Lars Werner m.fl. (v)</pre><pre>med anledning av prop. 1992/93:64 EES-avtalet\r\noch advokaterna, m.m.</pre><pre>1992/93:Ju7 av Karl Gustaf Sjödin (nyd)</pre><pre>med anledning av prop. 1992/93:81 Osann utsaga\r\ninför EFTA-domstolen m.m.</pre><pre>1992/93:Ju8 av Birgitta Hambraeus (c)</pre><pre>22 § Anmälan om interpellation</pre><pre>Anmäldes att följande interpellation framställts</pre><pre>den 9 november</pre><pre>1992/93:35 av Ingvar Johnsson (s) till\r\narbetsmarknadsministern om arbetsmarknaden i\r\nTrollhättan och fyrstadsområdet:</pre><pre>Saab Automobile har i dag meddelat att antalet\r\nanställda skall minskas med ytterligare 1 650 vid\r\nfabriken i Trollhättan. För alla dem som därmed\r\nmister sitt arbete och för deras anhöriga är beslutet\r\nen tragedi.</pre><pre>Antalet arbetstillfällen vid Trollhättefabriken\r\nminskar genom beslutet med 4 500 under en\r\ntreårsperiod. För en kommun av Trollhättans\r\nstorlek är så många förlorade arbetstillfällen en\r\noerhört stor förlust. Det motsvarar över 40 000\r\njobb i Göteborg eller över 60 000 jobb i Stockholm.\r\nDen minskade sysselsättningen inom bilindustrin\r\ndrabbar hela fyrstadsregionen mycket hårt. Till de\r\n5 500 jobb inom bilindustrin som försvunnit/\r\nförsvinner vid Saab i Trollhättan och Volvo i\r\nUddevalla, skall läggas effekterna vid alla de\r\nföretag i regionen som är underleverantörer till\r\nbilindustrin.</pre><pre>Saab har goda framtidsutsikter, men svensk\r\nbilindustri är beroende av att Sveriges ekonomi\r\nförbättras med tillväxt och ökad köpkraft. Svensk\r\nbilindustri är också beroende av aktiva insatser\r\ninom utbildnings- och industripolitiken. I det något\r\nkortare perspektivet är de som nu mister sina\r\narbeten vid Saab i behov av kraftfulla åtgärder\r\ninom det arbetsmarknadspolitiska området. Dessa\r\nåtgärder bör till stor del inriktas på att befrämja\r\nutvecklingen mot ett mer allsidigt näringsliv i\r\nregionen.</pre><pre>Krispaketet innehåller kraftigt ökade resurser till\r\natt ge flera en meningsfull sysselsättning.\r\nInvesteringar i bl.a. byggande av lokaler, vägar och\r\njärnvägar samt satsning på utbildning är sådant som\r\nskapar meningsfull sysselsättning och befrämjar en\r\npositiv utveckling på sikt.</pre><pre>Mot bakgrund av den allvarliga situationen i\r\nTrollhättan och hela fyrstadsområdet måste\r\nregionen ges en stark prioritet vid fördelningen av\r\nde arbetsmarknadspolitiska resurserna. Regionen\r\nhar genom den senaste tidens beslut blivit en av de\r\nhårdast drabbade i landet.</pre><pre>Socialdemokraterna från regionen har vid flera\r\ntillfällen i riksdagen framfört krav på offensiva\r\nsatsningar. Satsning på kompetenshöjning bland\r\nbilindustrins underleverantörer, satsning på\r\nutbildning med en kraftfull utbyggnad av högskolan\r\ni Trollhättan/Uddevalla och satsning på\r\ntidigareläggning av investeringar, bl.a. Norge--\r\nVänerlänken. Kommuner och företag i\r\nfyrstadsområdet samt NUTEK har bildat SIRU\r\nStrategigruppen för industriell utveckling. SIRU\r\nhar som mål att stärka betingelserna för industrins\r\nutveckling i regionen. Detta skall ske genom\r\nsamordnade konkreta projekt mellan näringsliv\r\noch samhälle.</pre><pre>Inom ramen för SIRU finns startklara\r\nutvecklingsprojekt som kan få stor betydelse för\r\nfyrstadsregionens utveckling. Trollhättan och\r\nfyrstadsregionen har mycket goda möjligheter. Här\r\nfinns starka industritraditioner och tillgång till\r\nutomordentligt kvalificerad arbetskraft.</pre><pre>Regeringen måste nu ta sitt ansvar för situationen i\r\nregionen.</pre><pre>Mot bakgrund av ovanstående vill jag fråga\r\narbetsmarknadsminister Börje Hörnlund följande:</pre><pre>1.  Avser arbetsmarknadsministern föreslå\r\nåtgärder så att de som blir arbetslösa genom\r\nnedskärningarna inom bilindustrin i\r\nfyrstadsområdet kan garanteras arbete eller\r\nutbildning?</pre><pre>2.  Avser arbetsmarknadsministern medverka till\r\nåtgärder som ger förutsättningar för svensk\r\nbilindustri att utvecklas?</pre><pre>3.  Avser arbetsmarknadsministern medverka till\r\natt strategiska satsningar på bl.a. högskolan i\r\nTrollhättan/Uddevalla, SIRU och\r\nNorge/Vänerlänken ges hög prioritet?</pre><pre>23 § Anmälan om fråga</pre><pre>Anmäldes att följande fråga framställts</pre><pre>den 10 november</pre><pre>1992/93:174 av Arne Jansson (nyd) till statsrådet\r\nBo Könberg om sänkta statsbidrag till landstingen:</pre><pre>Landstingens verksamhet finansieras\r\nhuvudsakligen med skattemedel och statsbidrag.\r\nAv ett färskt exempel i Kopparbergs läns landsting\r\nframgår att landstingens höga chefer och\r\nadministratörer får oproportionerligt höga löner.\r\nAtt staten och skattebetalarna skall belastas dessa\r\növerlöner kan ej accepteras. Staten kan naturligtvis\r\nej direkt bestämma lönerna i landstingen. Däremot\r\nhar staten möjlighet att sänka statsbidragen.</pre><pre>Är statsrådet beredd att medverka till en sänkning\r\nav statsbidragen så att förutsättningar för en bättre\r\nlönemoral kan skapas i landstingen?</pre><pre>24 §  Kammaren åtskildes kl. 16.04.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}