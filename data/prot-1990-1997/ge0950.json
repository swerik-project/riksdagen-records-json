{"dokumentstatus":{"dokument":{"hangar_id":"2438938","dok_id":"GE0950","rm":"1990/91","beteckning":"50","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"50","slutnummer":"0","datum":"1991-01-16 00:00:00","systemdatum":"2010-02-17 00:00:00","publicerad":"1991-01-16 00:00:00","titel":"Riksdagens snabbprotokoll 1990/91:50 Onsdagen den 16 januari","subtitel":null,"status":null,"htmlformat":null,"relaterat_id":null,"source":"webbnav","sourceid":"{3F161712-F0A9-4A40-B1B8-487D1E9706D1}","dokument_url_text":"http://data.riksdagen.se/dokument/GE0950/text","dokument_url_html":"http://data.riksdagen.se/dokument/GE0950","dokumentstatus_url_xml":"http://data.riksdagen.se/dokumentstatus/GE0950","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:50</div>\r\n<div class=\"sidhuvud_datum\">Onsdagen den 16 januari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 10 januari.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:K18--K21 till konstitutionsutskottet</pre><pre>\r\nMeddelande om samlad votering</pre><pre>Talmannen meddelade att utrikesutskottets\r\nbetänkanden UU9, UU10 och UU5 skulle avgöras\r\ni ett sammanhang efter avslutad debatt.</pre><pre>3 § Nordiskt samarbete</pre><pre>Föredrogs</pre><pre>utrikesutskottets betänkande</pre><pre>1990/91:UU9 Nordiskt samarbete (redog.\r\n1990/91:4).</pre><pre>Anf. 1 MARIANNE SAMUELSSON (mp):</pre><pre>Herr talman! Den här morgonen känns det litet\r\nspeciellt att stå och diskutera nordiskt samarbete.\r\nOron i världen har ju ökat, och vi känner väl alla en\r\ndjup oro inför det som händer.</pre><pre>Det nordiska samarbetet har alltid varit satt litet på\r\nundantag i svenskt riksdagsarbete. Man får nästan\r\nta i för att få upp de nordiska frågorna på\r\ndagordningen och få dem att anses viktiga och\r\nintressanta. Det är ju så att samarbetet med våra\r\ngrannländer är otroligt viktigt, eftersom vi\r\ntillsammans blir så mycket starkare och kan uträtta\r\nså mycket mer.</pre><pre>I det nordiska samarbetet har under den senaste\r\ntiden de frågor som man anser inte skall diskuteras\r\ni Nordiska rådet, de som egentligen hör till\r\nutrikespolitiken, varit de stora frågorna. Det gäller\r\ndet europeiska samarbetet och samarbetet med de\r\nbaltiska staterna. Det hade varit mycket\r\nintressantare att stå här i dag om Sverige hade\r\nerkänt de baltiska staterna som fria stater. Det\r\nkänns litet beklämmande att så inte blev fallet när\r\nfrågan var uppe till diskussion. Men än finns det\r\nfaktiskt möjlighet för regeringen att gå till\r\nhandling.</pre><pre>Om det nordiska samarbetet skall fungera behövs\r\ndet mer kraft och entusiasm. Vi har bl.a. föreslagit\r\ndirektval till Nordiska rådet. När rådet behandlade\r\ndetta sade man att det var politiskt ointressant och\r\nvägrade att över huvud taget ta upp frågan i den\r\nkommitté som jobbade med det nordiska\r\nförändringsarbetet. Jag tycker att det är litet\r\nmärkvärdigt. Varför skulle det vara politiskt\r\nointressant? Det kan ju naturligtvis vara så att de\r\nsom nu sitter i Nordiska rådet inte får sitta kvar i\r\nNordiska rådet om man har direktval. Men för det\r\nnordiska samarbetet kan det knappast vara\r\nointressant, utan faktiskt väldigt intressant om\r\nfrågan om direktval kommer upp och blir så\r\nvärdefull att de nordiska länderna går till val på den\r\nfrågan.</pre><pre>Ett annat skäl till att det inte skulle vara bra med\r\ndirektval var att det då inte skulle bli\r\nparlamentariker som satt i riksdagen som skulle\r\nvara med i det nordiska samarbetet. Det är ju inte\r\nheller något skäl. Om partierna vill nominera\r\nkandidater som sitter i riksdagen går det ju mycket\r\nbra att göra det även om det är fråga om direktval.\r\nVi har heller inte märkt att vi 20 ledamöter i\r\nNordiska rådet här i riksdagsarbetet haft så stor\r\nkraft när det gällt att föra de nordiska frågorna.</pre><pre>Frågan om kärnvapenfri zon är också en viktig\r\nfråga som jag tycker att det nordiska samarbetet\r\nborde ta tag i betydligt starkare och verkligen\r\nförsöka säga ifrån. Greenpeace har i en rapport\r\nvisat att det finns gott om kärnvapenbestyckade\r\nfartyg i våra kustvatten. Varför skulle inte vi i\r\nSverige kunna göra som Nya Zeeland och säga ifrån\r\natt vi inte vill ha fartygen? Det är dags att vi handlar\r\noch visar vad vi vill när det gäller fredsfrågorna.</pre><pre>När det gäller miljöfrågorna har ju utrikesutskottet\r\nbl.a. sagt att Norden skulle kunna vara drivande i\r\nett europeiskt samarbete och att det skulle vara bra\r\nför det europeiska samarbetet om de nordiska\r\nländerna kom in i EG. Tyvärr upplever jag inte att\r\nmiljöfrågorna har haft särskilt stor framgång i det\r\nnordiska samarbetet. Det har inte varit den\r\nradikalism som faktiskt hade behövts för att\r\nåstadkomma de radikala beslut på miljösidan som\r\när nödvändiga i dag för att man skall kunna ta itu\r\nmed de övergripande frågorna.</pre><pre>Jag tror att om vi över huvud taget skall kunna\r\nåstadkomma något i ett mer globalt och större\r\nsammanhang måste vi också driva på mycket\r\nhårdare i vårt närområde -- i vårt nordiska\r\nsamarbete -- för att åstadkomma någonting.\r\nAnnars hamnar vi i den situationen att vi inte är\r\nsärskilt drivande.</pre><pre>Jag upplever ändå det nordiska samarbetet som\r\notroligt positivt. Jag tror att om vi alla hjälps åt och\r\ndriver de nordiska frågorna framåt kan vi\r\nåstadkomma mycket i det nordiska samarbetet. Jag\r\när litet orolig över att man börjar skära i den\r\nnordiska budgeten och drar ner på framför allt\r\nkultur-, utbildnings- och forskningssidan, där vi,\r\nom vi samarbetar, klarar av att göra mycket mer än\r\nvad vi gör själva.</pre><pre>Det är otroligt viktigt att de små institutionerna får\r\nresurser att arbeta fram bra förslag, att de har\r\narbetsmiljöer som är bra för att utveckla det\r\nnordiska samarbetet och att de också kan jobba\r\nmed de smala frågor som det oftast är fråga om på\r\nde nordiska institutionerna.</pre><pre>Herr talman! Jag vill med detta yrka bifall till våra\r\ntre reservationer: reservationerna 1, 2 och 3 i\r\nbetänkandet.</pre><pre>Anf. 2 NILS T SVENSSON (s):</pre><pre>Herr talman! Det betänkande som vi nu behandlar\r\ngäller dels Nordiska rådets svenska delegations\r\nberättelse, dels ett antal motioner som har väckts\r\nom det nordiska samarbetet.</pre><pre>När det gäller berättelsen vill utrikesutskottet,\r\nliksom tidigare år, konstatera att Nordiska rådets\r\nverksamhet är omfattande. De frågor man\r\nbehandlar är angelägna och kompletterar på ett\r\nkonstruktivt sätt det arbete som sker i de nordiska\r\nländernas folkvalda församlingar. Samarbetet på\r\ndet nordiska området utgör också ett värdefullt\r\nkomplement till de europeiska\r\nintegrationssträvandena.</pre><pre>Utskottet anser det angeläget att påpeka att det\r\nnordiska samarbetet, som det bl.a. tar sig uttryck i\r\nNordiska rådet, bör avspegla den snabba\r\nutveckling som sker i Europa. De mål för\r\nsamarbete som vid upprepade tillfällen har uttalats\r\ni rådet får inte uppnås genom att utvecklingen i det\r\növriga Europa tvingar fram en ökande takt i rådets\r\nställningstaganden, utan det är viktigt att rådet har\r\nen god framförhållning för att kunna ta till vara de\r\nnordiska intressena i det integrerade Europa, där ju\r\nNorden utgör en naturlig del.</pre><pre>Utrikesutskottet vill också framhålla att det är av\r\nvikt att de möjligheter till framtida konstruktiva\r\nsamarbetsformer som kan finnas i förhållandet till\r\nCentral- och Östeuropa också bör utnyttjas inom\r\nramen för det nordiska samarbetet. Nya\r\nsamarbetsformer för länderna kring Östersjön kan\r\nhär komma att få en framträdande plats. Det gäller\r\ninte minst miljöfrågorna som kommer att kräva nya\r\nsamarbetsformer och intensiva diskussioner över\r\nnationsgränserna.</pre><pre>När det gäller den reservation som miljöpartiet har\r\nom miljöfrågor i Norden kan man konstatera att\r\nNordiska rådet är mycket aktivt på miljöområdet.\r\nDet sade också Marianne Samuelsson. Social- och\r\nmiljöutskottet har ägnat stor uppmärksamhet åt\r\nmiljöfrågorna. Man har bl.a. haft att ta ställning till\r\ntre omfattande handlingsplaner på miljöområdet.\r\nDessa har gällt havs- och luftföroreningar, renare\r\nteknologi, avfall och återvinning.</pre><pre>Frågan om formerna för det nordiska samarbetet\r\nmed länderna kring Östersjön, som också berörs i\r\nreservationen, har en hög prioritet i rådets arbete.\r\nDärför anser utrikesutskottet att den ambitionsnivå\r\nsom finns på miljöområdet tillgodoser de krav som\r\nmiljöpartiet för fram i sin reservation.</pre><pre>När det gäller frågan om direktval till Nordiska\r\nrådet konstaterar utskottet att frågan har\r\nbehandlats av rådets juridiska utskott och att man\r\ndär avslog förslaget. Det är en generell uppfattning\r\natt det är värdefullt och en styrka om medlemmarna\r\ni Nordiska rådet, liksom medlemmarna i\r\nEuroparådet, har säte i sina hemländers parlament.\r\nRådet har ju endast rådgivande funktioner, och det\r\nsamband som nu finns med de nordiska\r\nparlamenten är onekligen viktigt för rådets\r\ninflytande.</pre><pre>När det gäller frågan om en kärnvapenfri zon i\r\nÖstersjöområdet gjordes ett medlemsförslag till\r\nNordiska rådet att ministerrådet skulle tillsätta en\r\nparlamentarisk nordisk kommission för att belysa\r\nfrågan. Rådets ekonomiska utskott avstyrkte\r\nförslaget och konstaterade i sitt betänkande att det\r\nfinns en parlamentarisk grupp som redan arbetar\r\nmed frågan. Gruppen, som tillsattes 1985, är öppen\r\nför alla partier som är representerade i de nordiska\r\nländernas parlament. Ekonomiska utskottet\r\nanförde också att det inte finns anledning att bryta\r\nrådets mångåriga praxis att inte ta ställning till\r\nfrågor av säkerhetspolitisk karaktär.\r\nUtrikesutskottet delar den uppfattning som\r\nekonomiska utskottet har framfört i den här frågan.</pre><pre>Jag yrkar bifall till utskottets hemställan och avslag\r\npå reservationerna.</pre><pre>Anf. 3 HÅKAN HOLMBERG (fp):</pre><pre>Herr talman! Jag har satt upp mig på dagens\r\ntalarlista för att kunna delta i en debatt om\r\nsituationen i Baltikum. Vi diskuterar det nordiska\r\nsamarbetet, och Baltikum är en del av Norden. Nu\r\nkommer, såvitt jag förstår, en sådan debatt att\r\nhållas i morgon i samband med den information om\r\nläget i Baltikum som utrikesministern skall lämna.</pre><pre>Jag skall i detta sammanhang nöja mig med att\r\nkonstatera, som jag tror att också Nils T Svensson\r\ngjorde, att de nordiska länderna gemensamt spelar\r\nen viktig, i nuvarande läge kanske avgörande roll\r\nför att den baltiska frågan skall få finnas kvar på\r\nden internationella dagordningen. Den baltiska\r\nfrågan konkurrerar om uppmärksamheten med den\r\nstora konflikten i Persiska Viken. Till Norden bör\r\nman i detta sammanhang också lägga, vilket jag\r\nockså tror Nils T Svensson sade, länderna kring\r\nÖstersjön över huvud taget och de nya\r\ndemokratierna i Östeuropa, som av naturliga skäl\r\nliksom vi i Sverige kan identifiera sitt öde med de\r\nbaltiska folkens.</pre><pre>Jag skall avstå från att i dag ytterligare kommentera\r\ndenna fråga eftersom den kommer att tas upp i\r\nmorgon.</pre><pre>Några synpunkter från folkpartiet liberalerna på\r\ndet nordiska samarbete som behandlas i\r\nbetänkandet kommer Elver Jonsson att ge senare i\r\ndebatten.</pre><pre>Anf. 4 KARIN SÖDER (c):</pre><pre>Herr talman! Jag har aldrig i min politiska gärning\r\nupplevt sådana dagar som nu, när vi slits mellan\r\nhopp och förtvivlan. Vi hoppas naturligtvis att\r\nkonflikten skall kunna lösas på ett fredligt sätt. Det\r\nhar vi lyckats med, i varje fall för Sveriges\r\nvidkommande, under en väldigt lång period.</pre><pre>För våra nordiska grannländer har detta inte varit\r\nmöjligt på grund av stormakters och andra\r\nvåldsverkares framfart för 50 år sedan. De nordiska\r\nländerna har, som små länder, under senare tid\r\nvärnat om samarbetet och om fredliga lösningar på\r\ngemensamma problem. Jag tror inte att vi nog kan\r\nuppskatta detta. Vi kanske gör det mer i dag än vad\r\nvi gjorde tidigare, när vi ser vad som händer i vår\r\nomvärld, i vår nära omvärld, men också långt\r\nborta. Det är väldigt viktigt att säga detta, en dag\r\nsom denna, då vi diskuterar nordiskt samarbete.\r\nDet är först när man sätter in det nordiska\r\nsamarbetet i ett historiskt perspektiv som man\r\nverkligen kan ge det dess rätta värde.</pre><pre>Vi har oerhört mycket att värna om här i Norden,\r\ninte som självbespeglare och med en känsla av att\r\nvi är bäst, för det är vi inte i något avseende. Jag\r\nvill påstå att vi är mer privilegierade än några andra\r\nländer i världen. Det är oerhört ansvarsfullt att ha\r\nden rollen.</pre><pre>I det läge som vi befunnit oss i de senaste veckorna\r\nhar statsministrarna och regeringarna i de nordiska\r\nländerna gått före med gemensamma uttalanden,\r\nt.ex. om läget i Baltikum. Andra åtgärder är ju inte\r\nmöjliga när det gäller att påverka, och det är därför\r\nrätt väg.</pre><pre>Nordens roll är oerhört viktig i dessa sammanhang,\r\nframför allt i Europa men också i världen i övrigt.\r\nNordens roll är viktig när det gäller arbetet på ett\r\nfredligt och öppet Europa. Detta har givit oss så\r\nmycket hopp under senare tid. Till för några\r\nmånader sedan var himlen bara blå och ljus, och det\r\nvar bara att gå vidare. Vi hade faktiskt den\r\ninställningen när vi tog beslut med anledning av\r\nutrikesutskottets betänkande om integreringen i\r\nEuropa. Vi får inte ge upp det hoppet. Norden kan\r\noch måste vara en väsentlig del av hela Europa. De\r\nnordiska länderna tillsammans har mycket att ge till\r\nvår omvärld när vi håller samman som vi gör i det\r\nnordiska samarbetet. Vi kan också få mycket\r\ntillbaka i ett öppet och fritt Europa.</pre><pre>Jag vill gärna understryka det som många har sagt\r\nunder senare tid, nämligen att Norden kan vara och\r\nmåste få vara ett styrkebälte i det europeiska\r\nsamarbetet. Jag är inte alls så rädd för detta\r\nsamarbete som många andra är. Det gäller ju att vi\r\nbidrar med något för att få något tillbaka. Då är de\r\n22--23 miljoner människor som finns i Norden en\r\nstark faktor.</pre><pre>Den nordiska välfärdsmodellen i sin bästa\r\nutformning kan visa på lösningar som är mycket\r\nväsentliga i det sammanhanget. Det är därför med\r\nviss oro som jag under senare tid, framför allt under\r\ndet senaste året, har sett att de nordiska intressena\r\ni mycket hög grad har drunknat i engagemang för\r\nannan typ av samarbete. Jag tror att det vore\r\noerhört farligt om så skulle bli fallet för lång tid\r\nframöver.</pre><pre>Vi har även inom Europeiska gemenskapen erfarit\r\natt de små ländernas, t.ex. Benelux-ländernas,\r\nsamarbete fortsätter inom denna, eftersom små\r\nländer behöver hålla samman. Jag vill erinra om\r\ndetta i dag när vi för fram synpunkter från Nordiska\r\nrådets arbete under det gångna året.</pre><pre>Innan jag går över för att säga några ord om den\r\nbaltiska situationen vill jag bara peka på några\r\npunkter som finns med i motioner och i andra\r\nsammanhang. Dessa punkter är en ovärderlig del\r\nav den nordiska helheten och något som vi kan\r\nbidra med i ett fritt Europa. Det är att utveckla\r\nmedborgarnas Norden och de medborgerliga\r\nrättigheter som är så väsentliga för de nordiska\r\nmedborgarna. Det gäller att minska byråkratin, att\r\nfrämja nordisk företagsamhet i alla dess former och\r\natt utveckla de sociala rättigheterna, som är väl\r\nutvecklade i socialkonventionen, vilken vi kan gå\r\nvidare med. Det gäller andra rättigheter, t.ex.\r\nrätten till arbete, det gäller utbyte för våra\r\nungdomar när det gäller studier och skolutbyte av\r\nolika slag och att göra detta ekonomiskt möjligt.\r\nOm vi här i Norden skall kunna leva vidare som en\r\nväsentlig och viktig del av Europa, måste vi skapa\r\nett ungdomarnas Norden inom ramen för\r\nmedborgarnas Norden.</pre><pre>Vi måste också skapa ett barnens Norden. Jag\r\ntänker här på barnkonventionens förverkligande --\r\nvi väntar fortfarande på att en del länder skall\r\nratificera barnkonventionen. Där har de nordiska\r\nparlamentarikerna krävt att få en redogörelse för\r\nvad man gör i Norden, och den väntar vi\r\nfortfarande på.</pre><pre>Det gäller naturligtvis också de äldres Norden. Där\r\ngäller det bl.a. pensionssystem och annat som ännu\r\ninte fungerar fullödigt när det gäller att flytta\r\nmellan de olika länderna.</pre><pre>Jag vill sist, men absolut inte minst, av dessa\r\nrättigheter i Norden nämna detta med miljön. Jag\r\nvill påstå att parlamentarikerna i Nordiska rådet\r\nhar varit oerhört aktiva på det området och\r\nverkligen drivit regeringarna framför sig i den\r\nfrågan. Det skall vi fortsätta med.</pre><pre>När det gäller miljön är det helt naturligt att vi\r\nmåste inkludera våra grannar. Miljön är ju en\r\nglobal fråga. I dag ställs verkligen vårt engagemang\r\npå sin spets och utsätts för ett verkligt prov när det\r\ngäller våra grannar i öster, där vi ser hur spirande\r\ndemokratier slås sönder med våld och hot om våld.</pre><pre>Jag vill gärna redan i dag, från denna talarstol,\r\nerinra om att de baltiska republikernas ofrihet och\r\nlösningen på detta är den sista resten av de problem\r\noch konflikter som vi hade under andra\r\nvärldskriget. De baltiska republikerna är nu de\r\nenda som inte fått sin frihet. Vi måste nu, som\r\nnordister och svenska parlamentariker, på alla sätt\r\nge de kämpande balterna vårt stöd.</pre><pre>Jag är medveten om att detta skall diskuteras i\r\nmorgon, men jag tycker faktiskt, med det intresse\r\nsom Nordiska rådet har visat för Baltikum under\r\ndet senaste året, att det hör hemma här i dag. Vid\r\nNordiska rådets delegationsresa till Baltikum och\r\nMoskva i höstas fick vi en lång lista på förslag som\r\ngick ut på att man framför allt från Baltikum\r\nvädjade om vårt stöd. Det var materiellt stöd som\r\nvar huvudmålet för arbetet. Det var en oerhört lång\r\nlista på vad man behöver i dessa länder som en följd\r\nav att man under dessa 50 år har levt under en regim\r\nsom är helt oförmögen att över huvud taget klara\r\nav några problem. Detta måste vi naturligtvis följa\r\nupp. Det här arbetet pågår i Nordiska rådet, men vi\r\nkan inte göra det ensamma. Vi måste ha stöd från\r\nparlamenten, vi måste ha stöd från olika håll för att\r\ndet här skall kunna genomföras.</pre><pre>Det viktigaste av allt, i det läge som vi nu befinner\r\noss i, är att stödja på ett sådant sätt, när det gäller\r\nt.ex. upprustning av industrier och utbildning, att vi\r\nverkligen skall kunna nå dem vi har avsett att nå\r\nmed vårt stöd. Det får inte hamna i fel händer.</pre><pre>Det gäller även att hjälpa sjuka och barn som lider\r\nsvårt under miljöförstöringen. Här finns det stora\r\nmöjligheter. Det finns förslag till Nordiska rådet\r\nom att involvera de unga människorna i Baltikum i\r\nvårt student- och utbildningsutbyte. Vi måste\r\nbehandla detta förslag mycket positivt. Det är en\r\noerhört viktig del av uppbyggnaden av dessa\r\nsamhällen för att det skall bli demokratiska\r\nsamhällen som byggs upp när vi nu kan se den\r\nvetenskapliga socialismens totala bankrutt i dessa\r\nländer.</pre><pre>Jag vill bara nämna ett en citat från besöket i\r\nSovjetunionen i höstas. Det visar på behovet av ett\r\noerhört starkt miljöengagemang när det gäller våra\r\nnärområden. En av de nyvalda parlamentarikerna\r\nsade till oss: We have tried to defeat the nature,\r\ndvs. vi har försökt att slå ned naturen. Med sådana\r\nsystem kan människorna inte leva. Det är den\r\nverklighet som våra grannar i öster har levt med.\r\nDet är den verklighet de har att möta. När det\r\ngäller miljösamarbetet måste vi se hur oerhört stora\r\ninsatser de behöver för att kunna få en värdig\r\nmiljötillvaro.</pre><pre>En sista kommentar om det kanske allra viktigaste\r\ni dagens läge, herr talman. Vi måste på olika sätt i\r\ndag, i morgon och den närmaste tiden så länge det\r\nbehövs medverka både från Nordiska rådets sida\r\noch från parlamenten i Norden genom att skicka\r\nparlamentarikerdelegationer dit. Jag vet att de\r\nnordiska parlamenten redan har fattat beslut om\r\ndetta. De som i dag är på besök i de nordiska\r\nländerna ber om detta, de som i dag är mer eller\r\nmindre i exil i Sverige. De behöver ''human shield'',\r\nsom det ju heter i Mellersta Östern, för att i någon\r\nmån stå emot de våldsverkare som försöker att ta\r\nden lilla demokrati som de har uppnått ifrån dem.</pre><pre>Det är detta som är dagens budskap från våra\r\ngrannar i Baltikum. Jag hoppas att vi inte på de\r\nformella grunder som länge existerade i Nordiska\r\nrådet skall hindra oss själva från att göra sådana\r\nbesök. Jag tror dess bättre att så inte är fallet i dag.\r\nDet finns andra formella grunder från\r\nSovjetunionens sida som kan hindra detta. Men vi i\r\nde nordiska länderna och Nordiska rådet måste\r\ngöra vårt yttersta för att svara på denna vädjan om\r\nen mänsklig sköld till stöd för deras demokratiska\r\nsträvanden. Måtte de en dag kunna bli fria länder\r\noch liksom de nordiska länderna få sträva mot\r\nsamma mål som vi tillsammans har kunnat sträva\r\nemot under många år! Då kommer de att vara\r\nblomstrande grannar. Men, herr talman, till detta\r\nkrävs vår solidaritet.</pre><pre>I detta anförande instämde Birgitta Hambraeus (c).</pre><pre>arbete. Vi har faktiskt ofta i Nordiska rådet varit\r\nledstjärnor i miljöfrågor för samarbete i större\r\neuropeiska sammanhang.</pre><pre>Vi kan däremot hysa oro för att en viss snålhet med\r\nmedel till det nordiska samarbetet på sikt skall göra\r\natt det blir besvärligare att hävda dessa</pre><pre>\r\nAnf. 5 GRETHE LUNDBLAD (s):</pre><pre>Herr talman! Det nordiska samarbetet är viktigt\r\noch för många människor i Norden självklart. Vi\r\nskall ändå inte fördölja att det nordiska samarbetet\r\nkan komma i ett nytt ljus om den västeuropeiska\r\nintegrationen fördjupas på olika politiska områden.\r\nDet är även vår uppgift, i Sveriges riksdag, att se till\r\natt det nordiska samarbetet fortlever, bl.a. därför\r\natt den s.k. nordiska modellen är viktig att hävda\r\npå många viktiga politiska områden.</pre><pre>Detta gäller t.ex. den sociala tryggheten när man\r\nflyttar mellan länder, det gäller\r\narbetsmarknadsfrågor, miljöfrågor, kulturfrågor\r\noch även lagharmonisering mellan olika länder. Det\r\nnordiska samarbetet framstår där som ett exempel\r\npå vad som kan göras mellan länder. Det lyfts ofta\r\nfram långt utanför Norden och är just modell för\r\nhur man kan samarbeta över gränserna.</pre><pre>Vi bör naturligtvis inte bara nöja oss med detta,\r\nutan vi får fortfarande bygga ut samarbetet. Vi\r\nbehöver fortfarande kämpa mot arbetslösheten i\r\nvåra länder, bygga ut den sociala tryggheten för\r\nsjuka och hjälpa de handikappade genom samlade\r\nnordiska insatser.</pre><pre>Till detta arbete har under de senaste åren även\r\nkommit ett stort internationellt samarbete där de\r\nnordiska länderna tillsammans går ut och försöker\r\npåverka verksamheten i olika internationella fora.</pre><pre>I sommar skall vi t.ex. tillsammans med\r\nEuroparådet ha en konferens i Finland om det\r\ngränsregionala samarbetet inom hela Europa. Vi\r\nhar haft ett samarbete med Benelux-länderna. Vi\r\nkan nog säga att Schengenavtalet, det viktiga avtal\r\nsom har gett passfrihet inom Benelux-länderna,\r\nTyskland och Frankrike, säkert har haft den\r\nnordiska passöverenskommelsen som modell.</pre><pre>När Marianne Samuelsson här vädjar om att vi skall\r\nha direktval och säger att det skulle vara så viktigt\r\nvill jag varna för detta. Vi har ju i våra grannländer\r\nsett hur valet till EG-parlamentet har samlat ett\r\nmycket litet antal röstande. Vi tycker att det\r\nnordiska samarbetet fungerar utmärkt genom att\r\nvåra parlament väljer ledamöterna.</pre><pre>Jag vill även tillbakavisa att samarbetet på\r\nmiljöområdet skulle vara av dålig kvalitet. I\r\nNordiska rådet och dess social- och miljöutskott har\r\nvi verkligen pressat våra regeringar till ökat\r\nsamarbete. Vi har faktiskt ofta i Nordiska rådet\r\nvarit ledstjärnor för samarbete i miljöfrågor i större\r\neuropeiska sammanhang.</pre><pre>Vi kan däremot hysa oro för att en viss snålhet med\r\nmedel till det nordiska samarbetet på sikt skall göra\r\natt det blir besvärligare att hävda dessa viktiga\r\nfrågor.</pre><pre>Marianne Samuelsson nämner alla deras\r\nmedlemsförslag, och det är naturligtvis intressant\r\natt man tar många initiativ. Det kan också vara så\r\natt mängder med medlemsförslag kan försvaga\r\nandra viktiga delar av samarbetet och ibland slå in\r\nöppna dörrar. Tyvärr har väl regeringen under de\r\nsenaste åren varit något mindre lyhörd för förslag\r\nfrån Nordiska rådet. Man måste också förstå att det\r\när väsentligt att vi koncentrerar oss på de verkligt\r\nviktiga delarna av samarbetet i dessa tider när\r\nandra samarbetsförslag kommer fram.</pre><pre>Det finns stora likheter mellan de nordiska\r\nländerna och de baltiska staterna. Det finns många\r\nkulturella och politiska likheter, bl.a. kraven på\r\nparlamentarism och självständighet i samarbetet\r\noch kraven på att man verkligen skall fördjupa\r\nmänniskors inflytande på det politiska livet. Därför\r\nklappar också Nordens hjärta hårt för de baltiska\r\nstaterna, och därför har Nordiska rådet fördjupat\r\nsitt samarbete med parlamenten i de baltiska\r\nstaterna.</pre><pre>Jag fick nyligen se på vilket fruktansvärt sätt det\r\nfinns annalkande miljökatastrofer i de baltiska\r\nstaterna. Det brådskar att tillsammans med de\r\nbaltiska parlamentarikerna sätta in åtgärder mot\r\ndessa miljökatastrofer. Dessa katastrofer hotar\r\nbåde naturen, vår gemensamma Östersjö och\r\nmänniskors och barns hälsa i Baltikum. Det finns\r\nverkligen anledning att ta itu med dessa problem på\r\nallvar, även om jag vet att självständighets- och\r\ndemokratiska problem i dag tar överhand. Vi får\r\ninte glömma att det behövs praktiskta politiska\r\ninsatser för att hjälpa de baltiska staterna.</pre><pre>De senaste åren har det partipolitiska samarbetet i\r\nNordiska rådet ökat. Vi har från\r\nsocialdemokraternas sida försökt ta initiativ på\r\nvissa viktiga områden, och vi har koncentrerat oss\r\ntill dessa områden. Det gäller miljöområdet och\r\nbarn- och familjepolitiken, t.ex. när det gäller att få\r\nett koncernfackligt samarbete inom Norden\r\nförverkligat.</pre><pre>Jag tror att det är oerhört viktigt att både\r\nregeringarna och de svenska parlamentarikerna\r\nuttalar att det nordiska samarbetet bör förstärkas\r\noch fortsätta. Det bör förstärkas både inåt genom\r\nstörre samarbete inom Norden och utåt genom att\r\nlåta nordiska samarbetsresultat bli modell för\r\nmånga lösningar av samarbetsproblem i större\r\neuropeiska sammanhang. Man säger detta ofta,\r\nmen det är viktigt att man verkligen lever och\r\narbetar efter de orden. Jag tycker att det är oerhört\r\nviktigt att parlamentsledamöter i Sverige och\r\nNorden intensivt arbetar för detta. För närvarande\r\nmöter vi kanske en något kylig inställning från\r\nNordiska ministerrådet på grund av brist på medel.\r\nDet är oerhört viktigt att det parlamentariska\r\ntrycket för att förstärka det nordiska samarbetet\r\nblir mycket starkt.</pre><pre>Jag hälsar därför med tillfredsställelse det positiva\r\nbetänkande som utrikesutskottet har lagt fram\r\nbeträffande det nordiska samarbetet och yrkar\r\nbifall till utskottets hemställan.</pre><pre>Anf. 6 MARIANNE SAMUELSSON (mp)\r\nreplik:</pre><pre>Herr talman! Grethe Lundblad förvånar mig\r\nnågot. Det är faktiskt första gången som jag har\r\nhört att en partigrupp har lagt fram för många\r\nförslag till Nordiska rådet. Jag tror inte att det\r\ngröna partiet som partigrupp har lagt speciellt\r\nmånga förslag, utan vi har hållit oss till några få\r\nviktiga punkter. När det gäller miljösamarbetet tror\r\njag att även Grethe Lundblad kommer ihåg\r\nGreenpeace mycket hårda kritik mot det nordiska\r\nsamarbetet när vi skulle anta\r\nhavsmiljöprogrammet. Anledningen var ju att man\r\ni havsmiljöprogrammet aldrig kom längre än till det\r\nland som hade de sämsta reglerna, därför att\r\nministrarna inte kunde sträcka sig längre. Det var\r\negentligen bara ett hopkok av redan gamla\r\növerenskommelser. Jag tror t.o.m. att Grethe\r\nLundblad uttryckte sin kritik mot programmet i\r\nfråga. Ett av de stora problem vi har i det nordiska\r\nsamarbetet är att ministrarna i Ministerrådet inte\r\nvill gå lika långt som parlamentarikerna. Vi får\r\nständigt skjuta dem framåt, men de går hela tiden\r\nbakåt.</pre><pre>Det nordiska samarbetet måste stärkas. Jag är inte\r\nheller övertygad om att direktval skulle vara sämre\r\nän nuvarande system. Det är bara att beklaga att\r\nman inte vill ta upp denna fråga i\r\norganisationskommittén när man arbetar med\r\norganisationsförändringar. Det är trots allt viktigt\r\natt diskutera de förslag som kommer och som redan\r\nligger för att man över huvud taget skall komma\r\nnågonstans i förändringsarbetet.</pre><pre>Anf. 7 GRETHE LUNDBLAD (s) replik:</pre><pre>Herr talman! Det jag menade med mitt uttalande\r\nangående de många medlemsförslagen var att vi\r\npolitiker måste lära oss att prioritera också i\r\nNordiska rådet. Vi måste ta fram de just för dagen\r\nverkligt viktiga frågorna och se till att sådana frågor\r\nsom vi påbörjat lösningen av får lov att leva ett tag\r\ninnan vi kommer med nya förslag. Annars blir det\r\nlätt på det sättet att regeringen inte orkar med att\r\nta itu med alla frågorna.</pre><pre>När det gäller miljösamarbetet och\r\nhavsmiljöprogrammet kommer Marianne\r\nSamuelsson här med en helt falsk historieskrivning.\r\nInte bara jag utan vi alla kämpade för att få fram\r\nbättre förslag när det gällde havsmiljön. Vi fick\r\nockså fram bättre förslag, och det har vid den\r\nsenaste sessionen kommit ytterligare förslag på\r\ndetta område. Vi är ännu inte nöjda, och vi kämpar\r\nfortfarande för detta. Men kom inte och säg att vi\r\nhar misslyckats!</pre><pre>Anf. 8 MARIANNE SAMUELSSON (mp)\r\nreplik:</pre><pre>Herr talman! Det jag sade var att vi i miljöpartiet\r\ninte var nöjda med det förslag som lades fram. Det\r\när precis detta som Grethe Lundblad nu håller med\r\nmig om. Inte ens i den socialdemokratiska\r\npartigruppen var ni nöjda med det förslag som lades\r\nfram. Det är därför som det är så viktigt att vi\r\nfortsätter att driva på.</pre><pre>När det gäller frågan om att prioritera tycker jag att\r\njag gjort en kraftig prioritering när det gäller mina\r\nförslag till rådet. Jag kan inte förstå kritiken mot att\r\ndet inte gjorts någon prioritering när det gäller de\r\nförslagen.</pre><pre>Anf. 9 GRETHE LUNDBLAD (s) replik:</pre><pre>Herr talman! Om Marianne Samuelsson hade varit\r\nmed litet längre i Nordiska rådet hade hon fått lära\r\nsig, att om inte ett förslag antas i Nordiska rådet\r\ninnebär inte detta att något bättre sker. Det innebär\r\natt ingenting sker. Vi ville att det skulle hända något\r\npå havsmiljöområdet, och därför pressade vi vår\r\nregering till bra förslag. Om vi helt avvisat\r\nregeringens förslag hade det inte hänt någonting.\r\nJag hoppas att det inte var detta som Marianne\r\nSamuelsson ville uppnå.</pre><pre>Talmannen anmälde att Marianne Samuelsson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 10 ELVER JONSSON (fp):</pre><pre>Herr talman! De stora omvälvningarna i Europa\r\nhar helt naturligt på olika sätt också påverkat de\r\nnordiska länderna. Här som på andra håll i väst har\r\nman med sympati och engagemang följt de\r\nösteuropeiska ländernas strävan att kasta av sig\r\nkommunismens diktatur och slå in på en väg mot\r\ndemokrati, pluralism och respekt för individen. I\r\nvarje nordiskt land har denna strävan fått ett starkt\r\nfolkligt stöd. Härom vittnar inte minst den våg av\r\nsympati som just nu går från Norden till de baltiska\r\nländerna.</pre><pre>Som tillfällig tjänstgörande i Nordiska rådets\r\npresidium hade jag i förra veckan möjlighet att vara\r\nmed och ta initiativ till ett uttalande där vi i full\r\nenighet gav uttryck för den oro vi känner inför den\r\nutveckling som pågick under just de timmar som\r\nNordiska rådets presidium sammanträdde. Det\r\nuttrycktes också en solidaritet med de baltiska\r\nfolkens strävan och rätt att bli fria nationer. Med\r\ndetta markerade Nordiska rådets presidium att\r\nbalternas kamp är Nordens och också Sveriges sak.</pre><pre>Det nordiska samarbetet har influerats av\r\nförändringar i vår världsdel. Den snabba\r\nutvecklingen inom EG och de pågående\r\nförhandlingarna om ett EES har gjort det både\r\nnaturligt och nödvändigt för Nordiska rådet att\r\ndiskutera vilken framtid det nordiska samarbetet\r\nkan ha i ett alltmer integrerat Europa. Ett\r\nförtjänstfullt utredningsarbete under Karin Söders\r\nledning om rådets framtida internationella\r\nrelationer har avslutats. Den utredningen har gett\r\nrådet värdefull kunskap om hur bl.a.\r\nparlamentarikernas inflytande skall kunna bevaras\r\noch stärkas i de allt större samarbetsfora som håller\r\npå att växa fram.</pre><pre>Det finns olika bilder av nordiskt samarbete. En av\r\ndem är att Nordiska rådet verkat i snart 40 år och\r\nfattat hundratals beslut till förmån för nordbor.\r\nTrots en mycket skiftande struktur i våra länder när\r\ndet gäller ekonomi, politik, militär organisation\r\nosv. finns det ett sammanhållande kitt mellan de\r\nnordiska länderna som man knappast finner någon\r\nannanstans i världen. Kultursamarbetet har varit\r\nutveckla och ett praktiskt samarbete har fungerat\r\nmycket länge -- också långt före Nordiska rådets\r\ntillkomst.</pre><pre>Detta var den ena bilden. Den andra bilden är att\r\nNordiska rådet är en koloss på lerfötter. Det går\r\ntrögt och man har beslutskramp, det är en tung\r\nbyråkrati och det politiska trycket är alldeles för\r\nsvagt. Jag tror att det finns inslag från båda dessa\r\nscenarion, även om jag vill påstå att det är den\r\nförsta bilden som klart dominerar.</pre><pre>När det gäller samarbetet mellan parlamentariker\r\noch Ministerrådet, dvs. de fem nordiska\r\nregeringarna, är vår synpunkt den att det var synd\r\natt de nordiska regeringarna inte ville delta i den\r\nutredning som jag nyss nämnde. Nu kan denna brist\r\nsägas ha reparerats genom att man lämnar ett\r\npositivt svar på de förslag till förbättringar av\r\nMinisterrådets organisation och verksamhet som\r\nparlamentarikerna i rådets organisationsutredning\r\nfunnit det motiverat att framföra. När vi så sent\r\nsom i fredags träffade samarbetsministrarna tog vi\r\nupp denna fråga, och vi hade en givande och\r\nkonstruktiv diskussion.</pre><pre>Grethe Lundblad nämnde här att Ministerrådets\r\nengagemang under senare år inte har varit på den\r\nnivå som parlamentarikerna har önskat. Det var en\r\nriktig beskrivning, även om den var i snällaste laget.\r\nJag anmälde för egen del för vår svenska\r\nsamarbetsminister, Mats Hellström, att det är några\r\nsaker som vi borde ta fasta på.</pre><pre>För det första måste vi öka effektiviteten och\r\nhöja tempot.</pre><pre>För det andra måste vi vara angelägna om att\r\nfullfölja de beslut som Nordiska rådet ofta i stor\r\nenighet har fattat.</pre><pre>För det tredje måste vi underlätta det praktiska\r\nvardagsarbetet, och där vet vi att väldigt mycket\r\nbrister.</pre><pre>För det fjärde måste parlamentarikernas\r\nställning stärkas.</pre><pre>När man granskar parlamentarikers möjligheter till\r\ninflytande inom t.ex. EFTA och EG kan man lätt\r\nkonstatera att detta inflytande inte heller där är\r\ntillräckligt. Det blir därför en viktig uppgift att\r\nstärka de folkvaldas roll i den nya ekonomiska\r\nsfären, EES. Endast på så sätt kan det hos breda\r\nfolklager bli ett förankrat och erkänt\r\nsamarbetsorgan.</pre><pre>Hur ett sådant EES-avtal kommer att se ut vet vi\r\ninte i dag. Det är bara att hoppas på att de\r\nlandvinningar som vi uppnått i det nordiska\r\nsamarbetet skall kunna bevaras och utvecklas så att\r\ntalet om den sociala dimensionen och\r\nmedborgarnas Europa blir en realitet. Omsorgen\r\nom individens situation, som går som en ledstjärna\r\ngenom årtiondenas nordiska samarbete, måste vara\r\nriktmärke också i det europeiska omdaningsarbete\r\nsom vi skall delta i.</pre><pre>Till ett ökat parlamentarikerinflytande i det\r\nnordiska samarbetet hör också en förbättrad\r\nmöjlighet att kontrollera hur intentionerna i våra\r\nsamarbetsavtal och våra rekommendationer\r\nfullföljs i regeringarnas beslutsfattande. Denna sida\r\nav verksamheten är, som jag tidigare nämnde,\r\nsynnerligen viktig, eftersom det för de enskilda\r\nmänniskorna är överenskommelsens bärkraft i\r\nvardagslivet som bevisar styrkan i det samarbete\r\nsom vi så ofta och så riktigt berömmer. Alltför ofta\r\nfastnar en nordbo i svårförståeliga och onödiga\r\nformaliteter vid bosättning och arbete i ett annat\r\nnordiskt land. Vi har ännu en hel del att lägga till\r\nrätta. I denna angelägna verksamhet har t.ex. en\r\ngemensam nordisk ombudsman en stor uppgift att\r\nfylla.</pre><pre>När man läser utrikesutskottets betänkande ser\r\nman att det är välskrivet men knapphändigt. Man\r\nhänvisar många av knäckfrågorna till den utredning\r\nsom Nordiska rådet nu arbetar med. Man skulle\r\nmöjligen kunna önska att det framöver skulle\r\nkunna tas litet djupare tag och ges ett större\r\nutrymme när det gäller hur Sveriges riksdag bör\r\nförhålla sig till det nordiska samarbetet. Det kunde\r\nkanske rent av bli ett sådant engagemang att vi\r\nockså kunde få med samarbetsministern i en sådan\r\ndebatt. Det vore mycket bra att ha det på\r\nönskelistan.</pre><pre>I utskottets betänkande återges en del av den\r\npessimism rörande det nordiska samarbetet för\r\nframtiden som präglade det Nordiska rådets session\r\ni fjol. Jag har emellertid intrycket att denna\r\npessimism håller på att vända. Det finns i allt vidare\r\nkretsar en känsla av att regionen Norden kommer\r\natt ha en viktig roll att spela som föredöme och\r\ninspiratör för hur ett mellanfolkligt samarbete kan\r\nbedrivas. Denna uppfattning baseras inte minst på\r\ndet stora intresse som finns i vår omvärld för den\r\nnordiska modellen. Benelux-ländernas intresse är\r\nju här redan omvittnat. Denna vidgade roll\r\nförutsätter också, herr talman, att samarbetet\r\nmellan de nordiska länderna inom Norden stärks\r\noch förbättras.</pre><pre>Anf. 11 MARGARETHA AF UGGLAS\r\n(m):</pre><pre>Herr talman! Det går inte att i dag diskutera det\r\nnordiska samarbetet utan att tänka på våra baltiska\r\nbröder. Vi i Norden har, som Karin Söder sade\r\ntidigare här i dag, ett särskilt ansvar för våra nära\r\ngrannar över Östersjön. Jag erinrar mig att jag för\r\nungefär ett år sedan hade en debatt här i kammaren\r\nmed Karin Söder. Det gällde då en inbjudan av de\r\nbaltiska republikerna som gäster till Nordiska\r\nrådets session. Tyvärr blev det inget av detta den\r\ngången. Desto mer glädjande är det att beslut nu\r\nhar fattats om att gäster från de baltiska\r\nrepublikernas parlament skall inbjudas till\r\nsessionen i Köpenhamn. Jag anser att det finns\r\nanledning för oss att glädja oss särskilt över detta.\r\nVi måste axla det stora ansvar det innebär att stödja\r\nfrihetens krafter i Baltikum och de människor som\r\nkämpar.</pre><pre>Karin Söder nämnde att Nordiska rådets delegation\r\nhade fått en lång lista över önskemål från de\r\nbaltiska republikerna vid ett besök där. I likhet med\r\nKarin Söder anser jag att det nog är klokt att\r\növerlämna denna lista också till varje nordiskt lands\r\nparlament. Det finns en viss erfarenhet av att det\r\ngår något snabbare att agera på bilateral väg. Jag\r\nvill därmed inte på något sätt underskatta Nordiska\r\nrådets betydelse, men självfallet måste insatser som\r\ngörs både på multilateral och på bilateral väg\r\nkomplettera varandra.</pre><pre>Från moderata samlingspartiets sida har vi t.ex. ett\r\nförslag om att Nordplus skall utvidgas till att gälla\r\näven baltiska studenter. Kanske litet typiskt för\r\nNordiska rådets snabbhet i behandling av ärenden\r\nkonstaterar utrikesutskottet att en utvidgning av\r\nNordplus till att gälla även baltiska studenter kan\r\nkomma att bli ett naturligt komplement efter den\r\nutvärdering av programmet som skall ske efter två\r\når. Det är en framskjutning i tiden som ter sig något\r\nsvårförståelig med tanke på den snabba\r\nhändelseutvecklingen i Baltikum och hur oerhört\r\nviktigt det är att stödja Baltikum redan i dag.</pre><pre>Jag noterar också att Nordiska ministerrådet har\r\nskapat ett särskilt arbetsprogram för Baltikum och\r\nÖsteuropa. Jag är något osäker på om detta arbete\r\nhar kommit i gång och avsatt några praktiska\r\nresultat ännu. Det är möjligt att Karin Söder kan\r\nnämna någonting om detta. Det är snabbheten i\r\nagerandet som nu är så viktig för att våra baltiska\r\nvänner skall känna att de får både konkret stöd och\r\nmoraliskt stöd. Det är ju en kombination av\r\nkonkret stöd och moraliskt stöd som är så viktig.</pre><pre>Jag vill slutligen instämma i det Karin Söder sade\r\nom synen på de nordiska länderna som ett\r\nstyrkebälte i Europa och i den europeiska\r\nintegrationen. Vi moderater är fast övertygade om\r\natt också det nordiska samarbetet kan få en\r\nrenässans i den europeiska integrationen, att\r\nNorden som region kan få en stor betydelse i den\r\neuropeiska integrationen och att vår röst kan väga\r\ntungt. Självfallet respekterar vi att det är varje\r\nenskilt land som måste bestämma vägen framåt och\r\ninnehållet för sitt europeiska samarbete, men vi vill\r\ndock uttrycka vår förhoppning att Norden så\r\nsmåningom som helhet fullvärdigt skall ta del av av\r\nden europeiska integrationen och på detta sätt bli\r\nen stark, livaktig och betydelsefull region i Europa.</pre><pre>Anf. 12 KARIN SÖDER (c):</pre><pre>Herr talman! När det gäller det som Margaretha af\r\nUgglas tog upp om förra årets diskussion vill jag\r\nförst nämna hur det förhöll sig. Det hade icke ägt\r\nrum fria val i Baltikum -- det är ordagrant vad jag\r\nsade vid det tillfället. Som demokratiskt valda\r\nparlamentariker var det Nordiska rådets mening att\r\nvi borde invänta den tidpunkt när de baltiska folken\r\nhade fått egna företrädare. Det var skälet till\r\nställningstagandet vid det tillfället. Jag vill gärna\r\nnotera detta till protokollet också i dag. Jag anser\r\natt detta var ett klokt beslut mot bakgrund av vad\r\nvi nu ser i dag.</pre><pre>Herr talman! Också jag vill uttrycka min glädje\r\növer att vi redan nu har sett baltiska\r\nparlamentariker som gäster vid seminarier och i\r\nutbyten av olika slag och att de också\r\nförhoppningsvis kommer att vara närvarande vid\r\nvår session. När det gäller listan på olika förslag har\r\nvi från den svenska delegationen delgett ett stort\r\nantal myndigheter, företag, politiska partier och\r\nfackföreningar vår lista. Vi har uppmanat dem att\r\ngöra allt vad de kan för att på så många punkter\r\nsom möjligt vara med och stödja de baltiska\r\nländerna. Det är de många punktinsatserna och\r\npunktsamarbete som vi tror är det effektivaste\r\nskyddet och stödet för de baltiska republikerna.</pre><pre>Vi har fått fantastiskt många positiva svar både från\r\nföretag och myndigheter. Man har redan vidtagit\r\nåtgärder och varit mycket glad över att man fått\r\ndenna långa lista på förslag. Naturligtvis kan vi\r\nmycket väl distribuera vårt utkast till alla\r\nparlamentariker. Vi hade överlåtit det arbetet åt\r\npartierna, men jag anser att vi skall göra detta.</pre><pre>När det gäller Ministerrådet vill jag därutöver\r\nsäga att det i höstas fattade beslut om insatser i\r\nBaltikum, och det är en början. Det gäller\r\ninrättandet av informationskontor, stöd till\r\nstudentutbyte och insatser på miljöområdet. När\r\ndet gäller det s.k. sändebud som nu skulle börja\r\nsamarbeta och utveckla detta vidare med\r\nindustriellt samarbete vet vi nu tragiskt nog inte\r\nriktigt hur man kan gå vidare. Det finns ett förslag\r\nsom inte är tillräckligt, men det är en bra början.\r\nDe nordiska ländernas informationskontor i de\r\nbaltiska huvudstäderna är en mycket viktig början,\r\nså att de nordiska länderna finns på plats.</pre><pre>Till sist, herr talman! Jag har förstått att jag har\r\ntaletid kvar eftersom detta inte är en replik, och jag\r\nvill då säga följande. När det gäller direktval till\r\nNordiska rådet är den diskussionen inte\r\nmeningsfull så länge man inte har sett över\r\nNordiska rådets hela konstitution. Det gäller också\r\nförsamlingens beslutsfattande.</pre><pre>Anf. 13 GRETHE LUNDBLAD (s):</pre><pre>Herr talman! Jag vill ge en upplysning till\r\nMargaretha af Ugglas, som frågade om det har hänt\r\nnågot med anledning av Nordiska ministerrådets\r\narbetsprogram för samarbete och stöd till\r\nBaltikum. I går blev jag informerad av\r\nstatssekreteraren för nordiska frågor om att t.ex.\r\nnär det gäller stipendier för elever och studerande\r\nfrån de baltiska länderna har det redan kommit in\r\nca 200 ansökningar. 60 ansökningar har redan\r\nbeviljats. Jag tycker att det är utmärkt att det så\r\nsnabbt har kommit i gång en verksamhet och att\r\nden verksamheten har skapat ett sådant stort\r\nintresse. Det gäller utbyte av studerande mellan de\r\nbaltiska staterna och Sverige.</pre><pre>Överläggningen var härmed avslutad.</pre><pre>(Beslut fattades efter 5 §.)</pre><pre>4 § Verksamheten inom Europarådet</pre><pre>Föredrogs</pre><pre>utrikesutskottets betänkande</pre><pre>1990/91:UU10 Verksamheten inom Europarådet\r\n(redog. 1990/91:3).</pre><pre>Anf. 14 BERITH ERIKSSON (v):</pre><pre>Herr talman! Med anledning av vad som nu sker i\r\nBaltikum är det naturligt att debatterna om\r\nEuroparådets och Nordiska rådets arbete fokuseras\r\npå just Östeuropa. Som Håkan Holmberg sade\r\ntidigare i dag kommer det att bli fler tillfällen att\r\ndebattera och uttala sig när det gäller Baltikum.</pre><pre>Den reservation som vänsterpartiet och\r\nmiljöpartiet har tillsammans i det här betänkandet\r\nhandlar om Turkiet. Jag avser därför att använda\r\nmin taletid för den reservationen.</pre><pre>Det är med tillfredsställelse som man läser\r\nutrikesutskottets betänkande om reglerna för\r\nmedlemskap i Europarådet. Där står att\r\nEuroparådet har tillkommit för att främja\r\nsamarbetet mellan Europas demokratier, att\r\nkraven för att kunna bli medlem är högt satta. Det\r\nfinns regler för att de mänskliga rättigheterna skall\r\nrespekteras, och man skall bekänna sig till ett\r\nlagbundet samhällsskikt. Det är enligt utskottets\r\nmening även angeläget att de stater som uppfyller\r\ndessa kriterier, dvs. parlamentarisk demokrati och\r\nrespekt för mänskliga rättigheter, så snart som\r\nmöjligt skall upptas som medlemmar.</pre><pre>Allt detta är mycket bra. Men vad gör man i\r\nEuroparådet med en medlemsstat som inte\r\nuppfyller dessa högt uppsatta krav?</pre><pre>Herr talman! Jag har även anledning att konstatera\r\natt det i betänkandet finns med formuleringar att\r\ndet sker vissa framsteg vad gäller demokrati i\r\nTurkiet. Det gör det verkligen inte. Amnesty\r\nkonstaterar att Turkiet är det land där brott mot\r\nmänskliga rättigheter föranleder till antalet flest\r\nrapporter från Amnesty. De lagar som Turkiet\r\ninförde i april 1990 är verkligen exceptionella och\r\nborde ha fått Europarådet att reagera. Men vi får\r\nhoppas att det finns med något i nästa års\r\nredogörelse.</pre><pre>Turkiet har anmält krav på s.k. derogation enligt\r\nartikel 15 i konventionen för mänskliga rättigheter\r\noch har angett vilka paragrafer i konventionen som\r\nlandet inte har för avsikt att följa. Utskottet svarar\r\natt man nu i Europarådet undersöker om de\r\nuppgivna förhållandena i landet är sådana att det\r\nkan anses vara befogat att Turkiet inte följer delar\r\nav konventionen. De riksdagsledamöter som finns\r\nmed i den här debatten och som är medlemmar i\r\nEuroparådet kanske kan svara på dels om jag har\r\nförstått tillvägagångssättet, dels om Europarådets\r\nprövning i den här frågan nu är klar.</pre><pre>Vi kräver i vår reservation att Sverige ånyo skall\r\nanmäla Turkiet till Europarådet för brott mot\r\nmänskliga rättigheter.</pre><pre>Vänsterpartiet har vidare ett särskilt yttrande när\r\ndet gäller de irakiska kurder som finns i lägren i\r\nTurkiet. I stället för att upprepa vad vi anser fattas\r\ni betänkandet och i redogörelsen, vill jag i stället\r\nanvända tiden till att fråga om Sverige finns med i\r\nden planering som görs för flyktingarna.</pre><pre>I fredags fick jag en rapport om att en amerikansk\r\ndelegation finns i lägren och förbereder att om det\r\nblir en fredlig lösning i kriget med Irak skall 800\r\nfamiljer, motsvarande ca 3 000 personer, och ett\r\nantal handikappade och skadade tas emot av USA.\r\nResten skall fördelas på andra europeiska länder.\r\nMen om det blir krig kommer detta inte att ske,\r\nutan då hoppas man att de så småningom skall\r\nkunna återvända till sitt land. Jag undrar om\r\nSverige finns med i den här planeringen för de\r\nkurdiska flyktingarna?</pre><pre></pre><pre>Anf. 15 MARIANNE SAMUELSSON\r\n(mp):</pre><pre>Herr talman! Europarådets roll och Sveriges\r\nmöjligheter att arbeta för de mänskliga\r\nrättigheterna är otroligt viktiga för oss. Där måste\r\nvi naturligtvis vara drivande och utnyttja de\r\nsamarbetsmöjligheter som finns.</pre><pre>Som världen ser ut i dag har inte förtrycket av de\r\nmänskliga rättigheterna minskat, utan vi ser\r\nsnarare ständigt prov på att det utökas. För oss som\r\nparlamentariker är det otroligt viktigt att ständigt\r\nta upp frågorna om de mänskliga rättigheterna och\r\nständigt arbeta för en bättre värld. Att göra det\r\ninom Europarådet är en väsentlig sak för oss.</pre><pre>Miljöpartiet har tillsammans med vänsterpartiet en\r\nreservation om Turkiets situation. Jag håller med\r\nBerith Eriksson i hennes anförande. Det är viktigt\r\natt vi verkligen markerar och ställer krav. Turkiet\r\nuppfyller inte i dag de krav som man har ställt upp\r\ni Europarådet för samarbete. Turkiet uppfyller inte\r\nheller kraven på mänskliga rättigheter, och vi får\r\nständigt se prov på det. Det är naturligtvis\r\nangeläget att vi från svenskt håll agerar kraftigt. Jag\r\nyrkar därmed bifall till reservationen.</pre><pre>Anf. 16 MARGARETHA pAF sUGGLAS\r\n(m):</pre><pre>Herr talman! I det betänkande om Europarådet\r\nsom vi har att behandla i dag -- det är en slags\r\nårligen återkommande debatt om Europarådets\r\nverksamhet -- finns bara en reservation. Det är den\r\nsom berör Turkiet. Tidigare talare har redan berört\r\nreservationen.</pre><pre>För bl.a. Turkiet -- tidigare är det Grekland under\r\növerstarnas tid och andra länder som har varit\r\nmedlemmar i Europarådet under svåra tider -- har\r\nEuroparådet en stor roll att fylla. Här pågår en\r\nkontinuerlig övervakning, en kontinuerlig\r\ngranskning och en kontinuerlig debatt.\r\nEuroparådet har alltså en mycket stor roll för att\r\ndriva på utvecklingen och att försvara de människor\r\nsom utsätts för förföljelse eller kränkningar av de\r\nmänskliga rättigheterna. Det är en roll som man\r\nkänner mycket starkt för när man befinner sig som\r\ndelegat i Europarådets parlamentariska\r\nförsamling. Det går icke en session utan att dessa\r\nfrågor tas upp. Jag är alldeles övertygad om att när\r\nvi återigen åker ner till Strasbourg, till den session\r\nsom tar sin början i slutet av januari, kommer\r\nfrågan om Turkiet att tas upp igen. Vi får då en\r\nmöjlighet att följa upp det som Berith Eriksson\r\nfrågade om, nämligen om de frågor är besvarade\r\nsom när utskottet tog ställning till motionerna ännu\r\nicke var klara. Vi har alltså en möjlighet att följa\r\nupp dessa frågor när vi kommer till Strasbourg.</pre><pre>Europarådet har fått en ny roll gentemot\r\nreformländerna, de nya demokratierna i Central-\r\noch Östeuropa. Det är en roll som står beskriven i\r\nutrikesutskottets betänkande, och det är en roll\r\nsom jag tycker att vi icke kan gå förbi i dagens\r\ndebatt och som är kolossalt viktig. Vi vet att\r\nUngern har blivit medlem av Europarådet och att\r\nPolen står i tur. Man har där haft riktiga fria\r\nparlamentsval.</pre><pre>Europarådet har för att underlätta, erkänna och\r\nstärka demokratisträvandena i Öst- och\r\nCentraleuropa inrättat en särskild funktion, ett\r\nslags observatörsstatus för de länder som man\r\nåtminstone har kunnat beteckna som reformländer,\r\näven om de på intet sätt ännu kunnat uppfylla\r\nEuroparådets höga krav för att bli medlemmar vad\r\ngäller demokrati och mänskliga rättigheter. Det är\r\nsjälvklart att våra tankar i dag går särskilt till en av\r\nobservatörerna som har varit närvarande vid\r\nEuroparådets sessioner med en mycket stor\r\ndelegation. Det är Sovjetunionen. Jag erinrar mig\r\nockså det mycket vackra och uppmärksammade tal\r\nsom president Gorbatjov, mycket hyllad och\r\nuppburen, höll på försommaren 1989 inför\r\nEuroparådet. Han talade då om det europeiska\r\nhuset.</pre><pre>Nu ser vi vad samme man gör gentemot de baltiska\r\nrepublikerna. Han skickar inrikestrupper att krossa\r\nfredliga demonstranter. Så sent som i går hotade\r\nhan de baltiska staterna med fortsatta åtgärder om\r\ningen politisk lösning kommer till stånd. Han påstår\r\nnågot som är klart osant, nämligen att de baltiska\r\nstaterna inte har visat någon förhandlingsvilja. Vi\r\nvet att de baltiska delegationerna i Moskva har\r\nsuttit och försökt att få i gång förhandlingar och\r\nmötts av sovjetiska stenansikten och icke någon\r\nrörelse och icke något försök till förhandling.\r\nÅterigen hotar nu president Gorbatjov med\r\nfortsatta våldsåtgärder i de baltiska republikerna.\r\nDet står att läsa i dagens tidningar.</pre><pre>Det är alldeles självklart att Europarådet måste ta\r\nupp den baltiska frågan vid sin session nu i slutet av\r\njanuari. Det är alldeles nödvändigt. Jag förstår\r\ninte, men det blir naturligtvis en sak för\r\nEuroparådet att hantera, hur man skall kunna\r\nupprätthålla en fortsatt observatörsstatus för\r\nSovjetunionen under dessa omständigheter.\r\nEuroparådet har en stor funktion att fylla för att\r\nstödja de baltiska republikerna i deras\r\nfrihetssträvanden.</pre><pre>Herr talman! Det var det budskap jag ville framföra\r\ni dag. Jag hoppas att de föregående talarna som\r\nsärskilt har tagit upp frågan om Turkiets situation\r\ntillgiver mig att jag har velat säga detta från\r\ntalarstolen.</pre><pre>Anf. 17 BERITH ERIKSSON (v) replik:</pre><pre>Herr talman! Jag tackar Margaretha af Ugglas för\r\nhennes inlägg när det gäller Europarådets arbete\r\nför att påverka vad som händer i Turkiet.</pre><pre>Margaretha af Ugglas nämnde också Grekland.\r\nHon sade att när man nu reser till Europarådet blir\r\ndet tillfälle att ta upp de frågor som vi har tagit med\r\ni vår reservation och i vårt särskilda yttrande.</pre><pre>När det gäller flyktingarna i lägren i Turkiet vill jag\r\nnämna att på grund av de förhållanden som råder\r\ndär flyr människor i panik. I desperation försöker\r\nde ta sig till andra länder. Till Grekland har det\r\nkommit ca 300 personer. De sitter i grekiska\r\nfängelser på Kreta, Amnissa och på andra platser.\r\nDär har man skilt familjerna åt. Kvinnorna finns i\r\nett fängelse, männen i ett och barnen i andra\r\nfängelser. Det finns i Sverige namnlistor på dessa\r\npersoner och också uppgifter på hur många barn\r\nsom har fötts i fängelse. Det går att slippa fängelse\r\nom man kan betala en summa motsvarande 2 000\r\nUSA-dollar. Det är också ett förhållande som jag\r\nhoppas att man tar upp och behandlar i\r\nEuroparådet.</pre><pre>När det gäller Turkiet och de många år som landet\r\nhar lovat att göra förbättringar, kan vi påpeka att\r\nde förbättringar som Turkiet utlovade 1984 när\r\nSverige tog tillbaka sin anmälan väntar vi\r\nfortfarande på. Det har varit en mycket effektiv\r\nstrategi för turkarna att lova förbättringar som de\r\nsedan inte infriar. Jag undrar hur länge vi skall\r\nvänta på att Turkiet också visar några prov på\r\nförbättringar?</pre><pre>Anf. 18 MARIA LEISSNER (fp):</pre><pre>Herr talman! Det betänkande som vi behandlar i\r\ndag om Europarådet handlar framför allt om de\r\nmänskliga rättigheterna i Turkiet samt om de\r\nirakiska kurder som har flytt till Turkiet och deras\r\nsituation. Det finns anledning att vara mycket\r\ndeprimerad över utvecklingen för bägge dessa\r\nsaker.</pre><pre>I två och ett halvt år har de ca 30 000 irakiska\r\nkurderna levt under svåra förhållanden i turkiska\r\nläger. Turkiet har konsekvent motarbetat alla\r\nförsök från utomstående som t.ex. UNHCR och\r\nRöda korset att bidra med pengar eller materiell\r\nhjälp.</pre><pre>De irakiska kurderna lever dessutom inlåsta och\r\nbevakade, utom för enstaka besök som de tillåts få,\r\nmen då bevakade av beväpnade vakter. Situationen\r\nblir inte bättre av att Turkiet i de områden där\r\nlägren finns bedriver ett formligt krig mot PKK.\r\nDet betyder naturligtvis att situationen försämras\r\nför de irakiska kurderna eftersom de till stor del\r\nutgörs av f.d. detta gerillasoldater från grupper i\r\nIrak.</pre><pre>De som har haft pengar bland de irakiska kurderna\r\nhar, som Berith Eriksson har sagt, flytt från lägren\r\noch tagit sig till andra länder då situationen har\r\nvarit hopplös.</pre><pre>Det är oerhört problematiskt att leva år efter år i ett\r\ntältläger under usla sanitära förhållanden, med mat\r\npå en absolut miniminivå, utan möjligheter att\r\nförsörja sig och utan möjlighet till rörelsefrihet.\r\nBarnen har inte gått i skola på två och ett halvt år.\r\nHuvudsakligen beror det på att Turkiet inte\r\naccepterar att undervisning ges på kurdiska, och\r\nbarnen talar naturligtvis enbart kurdiska.</pre><pre>Detta är en oacceptabel situation, och det råder en\r\nstor risk att ingenting kommer att förbättras.\r\nTurkiet måste kritiseras utomordentligt starkt för\r\natt man trots de uppenbara humanitära behoven\r\nvägrar att låta hjälp komma fram från utländska\r\noch internationella givare. Framför allt måste\r\nTurkiet kritiseras för att UNHCR har förvägrats\r\nspela en roll för de europeiska kurderna.</pre><pre>Det är en omänsklig politik som har förts av\r\nTurkiet. Berith Erikssons uppgifter om den\r\namerikanska delegationen, som verkar vara beredd\r\natt ta emot ett antal familjer, innebär också att\r\nSverige borde reflektera över att ta initiativ till en\r\nmotsvarande fördelning mellan de europeiska\r\nländerna av så många som möjligt av de irakiska\r\nkurderna. Vi borde nu inse att det efter två och ett\r\nhalvt år är uppenbart, av en lång rad olika skäl, att\r\ndet inte kommer att bli någon lösning i Turkiet för\r\nden här gruppen. Det borde naturligtvis leda till att\r\nman försöker lösa problemet på annat sätt, t.ex.\r\ngenom att dessa människor får komma på\r\nflyktingkvot till övriga Europa.</pre><pre>Tortyrkommissionen har nu varit ratificerad av\r\nTurkiet i ungefär två år, och ändå strömmar\r\ntrovärdiga rapporter ständigt in om nya fall av\r\ntortyr. Det går inte längre att, som man har gjort\r\ntidigare, skylla på disciplinsvårigheter inom\r\npolisen -- inte efter två år. Bl.a. visar en\r\nAmnestyrapport, som kom för ett tag sedan, att\r\nmer än 100 personer blev torterade mellan mitten\r\nav april och mitten av juni 1990.</pre><pre>Det finns också ett hot från regeringen om att börja\r\nverkställa dödsstraff, något som man inte gjort\r\nsedan 1984. Det är över 300 personer som i så fall\r\nskulle komma i fråga för avrättning.</pre><pre>Det föreligger även rapporter om att t.o.m. slagord\r\nsom ''Fred och frihet'' leder till trakasserier för\r\nmänniskor. En affärsinnehavare hade satt upp en\r\nlapp i sin butik om att han önskade fred och frihet i\r\nMellanöstern med anledning av det nuvarande\r\nkrigshotet. Han lär som ett resultat ha blivit av med\r\nsin affär. Detta är bara ett tecken på att respekten\r\nför de mänskliga rättigheterna inte riktigt är vad\r\nden borde vara i Turkiet.</pre><pre>Det är dock rimligt att invänta den rapport från en\r\növervakningskommission som agerar inom ramen\r\nför tortyrkommissionen. Men om inte den\r\nkommissionen på ett kraftfullt sätt klarlägger att\r\ntortyr inte förekommer, så måste Europas reaktion\r\nbli klar och entydig. Turkiet bör i så fall återigen\r\nanmälas till Europadomstolen för de mänskliga\r\nrättigheterna.</pre><pre>Jag vill citera utskottet i anledning av vad\r\nMargaretha af Ugglas sade om Europarådets\r\nbetydelse för de nya demokratierna i Europa:</pre><pre>''Europarådet har tillkommit för att främja\r\nsamarbetet mellan Europas demokratier. Kraven\r\nför att bli medlem är högt satta. Medlemskap i\r\nEuroparådet ses därför av staterna i Central- och\r\nÖsteuropa som en bekräftelse på att man uppnått\r\nstatus som parlamentarisk demokrati, att de\r\nmänskliga rättigheterna respekteras och att man\r\nbekänner sig till ett lagbundet samhällsskick.''</pre><pre>Vi måste då konstatera att det helt enkelt inte finns\r\nplats i den europeiska gemenskapen, i\r\nEuroparådet, för ett land som systematiskt och\r\nmedvetet kränker grundläggande mänskliga\r\nrättigheter. Det finns en risk för att så är fallet inte\r\nbara med Sovjet utan möjligtvis också när det gäller\r\nTurkiet.</pre><pre>Anf. 19 BERITH ERIKSSON (v) replik:</pre><pre>Herr talman! Jag ställer mig bakom Maria\r\nLeissners krav att Sverige skall ta emot fler\r\nflyktingar från dessa läger och att vi skall finnas\r\nmed i den här planeringen.</pre><pre>Men jag vill också påpeka att vi kanske måste\r\nstäda litet utanför den egna dörren och ta emot de\r\n18 personer som vi själva direktavvisade i\r\nTrelleborg i augusti 1989 och som kom från de här\r\nflyktinglägren. De sitter fortfarande i Tyskland, och\r\nderas ärende ligger hos invandrarverket i Sverige. I\r\ndet fallet har vi uppenbarligen brutit mot de\r\nbestämmelser vi har om transitland under\r\nflyktvägen. Men vi fick troligen stora skälvan när\r\nplötsligt 20 personer från de här flyktinglägren stod\r\nvid vår gräns. Vi trodde kanske att om vi släpper in\r\ndem, så kommer de övriga 30 000 omedelbart.</pre><pre>Det har ju tidigare varit mycket svårt att ta sig ur\r\nlägren. Det verkar som om man i Turkiet har\r\nlämnat öppningar för dessa flyktingar -- att de\r\nkanske kan ta sig ut ur landet. Det kan ju också\r\nbero på att man tidigare med jämna mellanrum har\r\ntvångsåtersänt människor från lägren till Irak, och\r\natt det efter den 2 augusti 1990 inte är möjligt att\r\nfortsätta på det sättet.</pre><pre>Jag ställer mig också bakom Maria Leissners\r\nuttalande att vi bör överväga att åter anmäla\r\nTurkiet till Europadomstolen.</pre><pre>Anf. 20 PÄR GRANSTEDT (c):</pre><pre>Herr talman! Låt mig först konstatera att det när\r\ndet gäller frågan om Turkiet enligt min uppfattning\r\ninte finns några principiellt skiljaktiga meningar,\r\ntrots att det föreligger en reservation. Jag tror att vi\r\nalla är ense om att vi måste sätta största möjliga\r\npress på Turkiet, så att vi där får till stånd respekt\r\nför de mänskliga rättigheterna. Och om det inte\r\nvisar sig gå, måste Turkiet lämna Europarådet. Vi\r\nkan inte som medlemmar acceptera stater som inte\r\nuppfyller Europarådets krav på demokrati och\r\nmänskliga rättigheter.</pre><pre>Anledningen till att vi från utskottets sida inte\r\nhar föreslagit några särskilda åtgärder är ju att\r\nsituationen i Turkiet är föremål för en särskild\r\nutredning, som senare kan leda till åtgärder. Vi är\r\nnaturligtvis beredda att medverka till de\r\nerforderliga åtgärderna om det visar sig\r\nnödvändigt, vilket tyvärr är bara alltför sannolikt.</pre><pre>Europarådet är en viktig institution. Europarådet\r\när viktigt som väktare för demokrati och mänskliga\r\nrättigheter, och det är viktigt därför att det är det\r\nmest representativa organet för samarbete mellan\r\nEuropas demokratier, mellan regeringarna och\r\nmellan parlamentariker. Det gör att Europarådet\r\nhar fått en alldeles särskild roll att spela i den\r\nutveckling som vi nu ser i Europa. Det faktum att\r\nallt fler av Europas stater blir demokratier gör att\r\nEuroparådet blir ett naturligt politiskt forum för ett\r\nvidare alleuropeiskt samarbete. Europarådet har\r\nockså kunnat spela den rollen på ett mycket aktivt\r\nsätt. Det gäller inte minst dess parlamentariska\r\nförsamling.</pre><pre>Man diskuterar också om Europarådet kan tjäna\r\nsom bas för den parlamentariska förankring av\r\nESK-processen som man nu diskuterar. Vi ser det\r\nsom ganska naturligt.</pre><pre>Det är alltså viktigt att Europarådet får möjlighet\r\natt spela en fortsatt aktiv -- och en aktivare -- roll i\r\narbetet på att inlemma de öst- och\r\ncentraleuropeiska staterna i Europas demokratiska\r\nsamverkan och samarbete, och att Europarådet blir\r\nen drivkraft i arbetet på att skapa en alleuropeisk\r\ngemenskap.</pre><pre>Men detta innebär naturligtvis inte en\r\nurskillningslöst öppen famn. Det är också\r\nnödvändigt att Europarådet fortsätter sin roll som\r\nväktare av kraven på demokrati och mänskliga\r\nrättigheter. Den rollen är naturligtvis särskilt\r\nbetydelsefull i den situation vi i dag befinner oss i.</pre><pre>Här har redan kommenterats det faktum att\r\nSovjetunionen har en observatörställning i\r\nEuroparådet och också aktivt utnyttjar denna\r\nmöjlighet. Detta välkomnande av Sovjetunionen\r\natt närvara vid Europarådssessionerna var\r\nnaturligtvis ett uttryck för en optimistisk syn på\r\nSovjetunionens inre politiska utveckling mot\r\ndemokrati.</pre><pre>Europarådet bör nu ta upp frågan om hanteringen\r\nav de baltiska republikerna, och det bör man göra\r\nur två synvinklar. Den ena är det faktum att\r\nockupationen av de baltiska republikerna är ett arv\r\nfrån andra världskriget och att freden efter andra\r\nvärldskriget inte kan anses ha fullt uppnåtts innan\r\nockså de övergreppen har upphävts och de baltiska\r\nrepublikerna har återfått sin frihet. Därför borde\r\ndet vara naturligt för Europarådet att aktivt söka\r\ndriva det kravet.</pre><pre>Den andra synvinkeln är naturligtvis\r\nSovjetunionens agerande i de baltiska republikerna\r\nur de mänskliga rättigheternas perspektiv. Det är\r\nuppenbart att den typ av ingrepp -- de\r\nvåldshandlingar -- som har skett, de inskränkningar\r\ni yttrande- och tryckfrihet som har åstadkommits\r\noch det hot man har skapat mot\r\ndemokratiseringsprocessen i Baltikum, är brott\r\nmot de mänskliga rättigheterna.</pre><pre>Därför bör det vara naturligt att Europarådet\r\nsnabbt tar upp detta, både i\r\nparlamentarikerförsamlingen och på\r\nministerrådsnivå, och samlar sig till gemensam\r\nreaktion mot Sovjetunionen, en reaktion där man\r\nnaturligtvis bör ta upp Sovjetunionens och\r\nEuroparådets fortsatta relationer till diskussion.</pre><pre>Herr talman! Europarådet har möjligheter och ett\r\nansvar. Jag tror att rådets sätt att hantera den kris\r\nsom vi just nu upplever i Baltikum också blir\r\nbetydelsefull för rådets möjligheter att spela en\r\naktiv och pådrivande roll i arbetet för att skapa en\r\ndemokratisk alleuropeisk gemenskap.</pre><pre>Jag vill yrka bifall till utrikesutskottets\r\nhemställan.</pre><pre>Anf. 21 BERITH ERIKSSON (v):</pre><pre>Herr talman! Jag är mycket tillfredsställd med\r\ndagens debatt om Turkiet -- att så stor enighet och\r\nsamstämmighet råder när det gäller synen på\r\nTurkiet. I dagens debatt har vi fått ytterligare och\r\nmer långtgående uttalanden än vad som framgår av\r\nbetänkandet.</pre><pre>Jag ställer mig bakom reservationen men ämnar\r\ninte yrka bifall till den.</pre><pre>Vi i vänsterpartiet ställer oss också bakom kravet,\r\nsom här förs fram, att frågan om Baltikum skall tas\r\nupp i Europarådet så snart som möjligt.</pre><pre>Anf. 22 ANITA PERSSON (s):</pre><pre>Herr talman! I dagens debatt om Europarådet har\r\nsituationen för de irakiska kurderna i Turkiet tagits\r\nupp.</pre><pre>I måndags, alltså den 14 januari, var jag i Paris på\r\nsammanträde med Europarådets flykting-,\r\ninvandrar- och befolkningskommitté. Där\r\nbehandlade vi just denna fråga tillsammans med\r\nsituationen för dem som flytt från Bulgarien till\r\nTurkiet. Vi beslutade med stor majoritet om en\r\nrekommendation som kommer att behandlas vid\r\nEuroparådets ordinarie session i januari, närmare\r\nbestämt måndagen den 28 januari.</pre><pre>Rekommendationen grundar sig på en rapport som\r\när gjord av den tyska parlamentsledamoten Luuk\r\noch den nederländska parlamentsledamoten\r\nEisma.</pre><pre>I mars förra året var underkommittén för\r\nflyktingfrågor, där jag ingår, i Turkiet för att\r\nundersöka situationen för de olika grupper av\r\nflyktingar som finns där. Som vi tidigare hörde här\r\nvar förhållandena för människorna i de\r\nflyktingläger vi besökte miserabla, framför allt i de\r\nkurdiska lägren i Mardin och Diyarbakir. Friheten\r\nför människorna var begränsad, speciellt i Mardin.\r\nDe sanitära förhållandena var dåliga. I t.ex. lägret\r\ni Diyarbakir fanns i vissa delar tillgång till vatten\r\nendast mellan kl. 12 på natten och kl. 5 på\r\nmorgonen. I Mardin var tappkranen till\r\ndricksvattnet placerad bara några meter från\r\ntorrdassen. Flyktingarna i Mardin bodde i tält, och\r\ngör så fortfarande. Bostäderna, dvs. tälten, hade\r\ndock förbättrats jämfört med förhållandena under\r\nvintern tidigare, genom att de nu var försedda med\r\ndubbla tältdukar och genom att halvmeterhöga\r\nväggar hade byggts upp. Jag vill påpeka att\r\ntemperaturen i detta område kan gå ner till mycket\r\nunder noll.</pre><pre>All undervisning av barnen var förbjuden. Lägret\r\ni Mus hann vi inte besöka, men enligt uppgift var\r\nsituationen ännu värre där. Detta ledde bl.a. fram\r\ntill att vi efter besöket hos UNHCR, som endat får\r\nverka i Turkiet under tryck från den turkiska\r\nregeringen, gjorde påtryckningar hos våra olika\r\nregeringar för att få fram de medel som saknades\r\nför att bygga bostäder åt flyktingarna i Mardin.\r\nDetta lyckades, men när allt var klart sade den\r\nturkiska regeringen nej till byggandet med\r\nhänvisning till att den turkiska befolkningen inte\r\nville ha kurderna i det området. Situationen för de\r\nirakiska flyktingarna är således lika svår även\r\ndenna vinter.</pre><pre>Den rapport som nu har godkänts har diskuterats\r\nunder många möten i kommittén, och den skulle ha\r\ndebatterats i september 1990 under höstsessionen i\r\nStrasbourg men blev uppskjuten på grund av\r\nGulfkrisen.</pre><pre>I rekommendationen uppmanas ministerrådet att\r\nverifiera att flyktingarna i Turkiet, oberoende av\r\nvarifrån de kommer, skall ha sina rättigheter i\r\nenlighet med den europeiska konventionen om\r\nmänskliga rättigheter, innebärande bl.a. rätt till\r\nutbildning, att medlemsländerna skall visa sin\r\nsolidaritet mot Turkiet och ge stöd till\r\nfinansieringen av projekt för de irakiska\r\nflyktingarna, och att den sociala utvecklingsfonden\r\nskall se till att tidsplanen för projektet för de\r\nbulgariska flyktingarna hålls.</pre><pre>Turkiet uppmanas att dra tillbaka sin reservation till\r\nGenèvekonventionen rörande flyktingars status,\r\nlåta UNHCR bygga bostäder åt flyktingarna från\r\nIrak, och låta Röda korset hjälpa till med\r\nåterförening av familjer.</pre><pre>Turkiet föreslås också låta den sociala\r\nutvecklingsfonden få stödja de irakiska\r\nflyktingarna, och ge internationella\r\nhjälporganisationer tillträde till lägren i enlighet\r\nmed praxis i andra medlemsländer. Dessa\r\nuppmanas också att ta emot de kurdiska\r\nflyktingarna i sina länder.</pre><pre>Rekommendationen upptar också en del åtgärder\r\navseende de bulgariska flyktingarna.</pre><pre>Vid behandlingen av rapporten i måndags\r\ninformerade de turkiska representanterna oss om\r\natt skolor startats den 25 oktober 1990 för\r\nflyktingbarnen i Mus och Diyarbakir, däremot inte\r\ni Mardin. På grund av lärarbrist är klasserna mycket\r\nstora. All undervisning sker på turkiska med\r\nturkiska lärare.</pre><pre>Jag har nu kontaktat ambassaden i Turkiet\r\nangående denna fråga samt även rörande den\r\nmuntliga information som lämnades på\r\nsammanträdet om UNHCRs möjlighet att bygga\r\nbostäder på annan plats än den som tidigare var\r\naktuell.</pre><pre>Med det anförda yrkar jag bifall till utskottets\r\nhemställan.</pre><pre>Anf. 23 BERITH ERIKSSON (v):</pre><pre>Herr talman! Jag tackar Anita Persson för den här\r\nredogörelsen. Det sista påståendet, att Turkiet\r\nskulle ha startat skolor den 25 augusti 1990,\r\nifrågasätter jag. Så sent som den 4 januari talade\r\njag med en flykting direkt från lägren, och enligt\r\nhonom finns fortfarande ingen skolgång i lägren.</pre><pre></pre><pre>Anf. 24 ANITA PERSSON (s):</pre><pre>Herr talman! Det förekommer viss undervisning i\r\nlägren. Jag kan då säga att enligt det skriftliga\r\nbesked vi fick undervisas i Mus 1 135 elever i åldern\r\n7--13 år av nio lärare. I Diyarbakir är det 1 868\r\nelever i åldern 8--12 år som undervisas av 40 lärare.\r\nTurkiska regeringen har enligt egen uppgift satsat\r\n19 904 US dollar för att få i gång den här\r\nundervisningen.</pre><pre>Ambassaden har också bekräftat att det\r\nförekommer viss undervisning. Naturligtvis är det\r\ninte den undervisning som vi menar med\r\nundervisning i de svenska skolorna, men jag tycker\r\natt det är en framgång i alla fall att man har börjat.</pre><pre>Anf. 25 BERITH ERIKSSON (v):</pre><pre>Herr talman! Det är ju möjligt att man med\r\nundervisning menar den frivilliga\r\nkoranundervisning som förekommer i de moskéer\r\nsom finns i lägren. Man har byggt upp en lokal som\r\nskall fungera som moské, och där erbjuds barnen att\r\nläsa Koranen.</pre><pre>Det var mycket bra att vi fick det här sagt i dag. Jag\r\nkommer att förmedla dagens protokoll till dem som\r\nvi har kontakt med i lägren, så att de kanske kan\r\nställa krav på att få den undervisning som turkarna\r\nsäger bedrivs där, ett påstående som jag fortfarande\r\nifrågasätter sanningshalten i.</pre><pre>Anf. 26 ANITA PERSSON (s):</pre><pre>Herr talman! Det är inte den undervisning som\r\nbedrivs i lägren, utan den här undervisningen\r\nbedrivs utanför lägren.</pre><pre>Överläggningen var härmed avslutad.</pre><pre>(Beslut fattades efter 5 §.)</pre><pre>5 § Kambodja</pre><pre>Föredrogs</pre><pre>utrikesutskottets betänkande</pre><pre>1990/91:UU5 Kambodja.</pre><pre>Anf. 27 BENGT HURTIG (v):</pre><pre>Herr talman! Även en dag som den här, då tragiska\r\nkonflikter och konfliktrisker tornar upp sig, tycker\r\njag att det är rätt att vi försöker ägna någon tid åt\r\natt inte glömma andra oroshärdar i världen där krig\r\nfaktiskt pågår och där stora tragedier kan inträffa i\r\nframtiden, om ingenting görs nu.</pre><pre>Vi behöver kanske inte i dag repetera någon\r\nbeskrivning över de röda khmerernas skräckvälde i\r\nKambodja under perioden 1975--1978, då\r\nförmodligen över en miljon människor mördades\r\neller svalt ihjäl, däribland 90 % av alla som hade\r\nnågon form av högre utbildning.</pre><pre>Många har under årens lopp haft svårt att förstå\r\nvarför USA under så lång tid ansett sig tvunget att\r\nse mellan fingrarna eller rent av indirekt stödja en\r\nav de mest barbariska regimer världen skådat och\r\nsom har kallat sig kommunistisk. Förklaringen är,\r\nsom väl många av oss inser, den långsinta\r\nbestraffningspolitik som USA fört mot Vietnam\r\noch som visar sig på en rad områden. Det ser tyvärr\r\nut som om USA inte ger sig i det här området förrän\r\nman säkert har fått en antivietnamesisk regering\r\norganiserad i Phnom Penh.</pre><pre>Det var emellertid mycket välkommet att USA\r\nunder sommaren 1990 deklarerade att ett av målen\r\nför dess politik var att förhindra att de röda\r\nkhmererna kommer tillbaka till makten. EG och\r\nländerna i Sydostasien och t.o.m. Kina har följt\r\nefter och gjort liknande ställningstaganden. Skälen\r\ntill denna omsvängning är flera, men naturligtvis\r\nhar den internationella oron för och\r\nopinionsbildningen mot att det gamla Pol Pot-\r\ngänget skulle hjälpas tillbaka till makten varit en\r\nfaktor som har drivit på. Det fanns ju en risk för att\r\nplötsligt skulle Kina och USA kunna stå ensamma i\r\nFN och försvara de röda khmerernas\r\nrepresentation. Även i USAs kongress har stödet\r\nför den förutvarande linjen sviktat.</pre><pre>Givetvis har utvecklingen i Östeuropa och den\r\ndärav följande försvagningen av Vietnams ekonomi\r\nockså bidragit till uppmjukningen av Kinas och\r\nUSAs positioner. Omsvängningen under\r\nsommaren beredde också vägen för den fredsplan\r\nför Kambodja som presenterades av de fem\r\npermanenta medlemmarna i FNs säkerhetsråd den\r\n28 augusti. Det högsta nationella rådet för\r\nKambodja, som enligt planen skulle bildas, har\r\nockså skapats under hösten men har oerhört svårt\r\natt nå konkreta resultat.</pre><pre>Efter Paris-mötet före jul utövas nu påtryckningar\r\nfrån främst Frankrike och Storbritannien mot\r\nparterna i den kambodjanska konflikten att försöka\r\nförverkliga den plan som säkerhetsrådets fem\r\npermanenta medlemmar har lagt fram. Det är svårt\r\natt utöva påtryckningar på de gerillakrigare som\r\nfinns ute i djungeln, och det är då i första hand\r\nPhnom Penh-regimen som kan påverkas, som man\r\nhar direktkontakt med.</pre><pre>Gerillakriget fortsätter, och de röda khmererna är\r\nenligt min mening fast beslutna att återta makten.\r\nDe har inte tagit avstånd från sin tidigare politik\r\noch har inte visat sig beredda att avstå ifrån att\r\nsabotera de fria val som är tänkta att äga rum.\r\nLäget är enligt min mening oroande, och vackra ord\r\nhjälper inte långt. Jag skulle, som jag har sagt i\r\nreservationen, gärna velat ha en mera tydlig\r\nskrivning i utskottet men godtar att våra yrkanden\r\n1, 2 och 4 i motion U644 har blivit besvarade.</pre><pre>Förutom de flyktingar som nu skapas inuti\r\nKambodja på grund av gerillakriget finns, som vi\r\nalla vet, 400 000 flyktingar längs gränsen mot\r\nThailand. De flesta är kvinnor, barn och åldringar.\r\nLägren där de vistas kontrolleras av koalitionen\r\nmellan röda khmererna, Son Sanns KPNLF och\r\nSihanouks folk. Förhållandena i dessa läger anser\r\nen del rapportörer vara en internationell skandal. I\r\nutbyte mot mat, sjukvård och kläder från\r\nbiståndsgivare, däribland FN, rekryteras barn till\r\nsoldater inuti Kambodja.</pre><pre>Flyktinglägren kan därför sägas delvis fungera som\r\nmilitära baser. Thailands krav att lägren skall\r\ndemilitariseras och att flyktingar och soldater skall\r\nåtskiljas har inte lett någonstans. Vi tycker att det\r\när dags att FN sätter kraft bakom orden, försöker\r\nställa lägren under UNHCFs kontroll och ser till att\r\nrätt personer får den flyktinghjälp som delas ut.</pre><pre>Jag är därför inte till freds med den mycket\r\nförsiktiga skrivning som utskottet gör med\r\nanledning av vårt yrkande att flyktinglägren måste\r\nbefrias och har därför avgivit en reservation i det\r\nhär ärendet.</pre><pre>Anf. 28 ANNELI HULTHÉN (s):</pre><pre>Herr talman! I årtusenden har nu människan\r\nvandrat omkring på denna jord. Vi har utvecklats\r\nfrån att ha levt i grottor och träd till att stänga våra\r\ndörrar kring bekvämt centraluppvärmda hem. Vi\r\nhar tagit sjumilakliv från primitiva riter och seder\r\ntill avancerade datatekniksystem. Från den\r\ntidpunkt då hjulet förenklade vår tillvaro har\r\nutvecklingen rullat långt, ibland kanske t.o.m.\r\nalltför långt.</pre><pre>Vi som befolkar jorden nu i 1900-talets slutskede\r\nskulle ha kunnat skapa en civilisationens högborg.\r\nMen vad har vi egentligen lärt oss, herr talman?\r\nEgentligen ingenting.</pre><pre>\r\nFortfarande tror världen på att konflikter kan lösas\r\nmed krig. Fortfarande måste människor offras\r\ninnan internationella och regionala konflikter kan\r\nfå ett slut. Det är med både sorg och besvikelse som\r\nvi kan betrakta de våldshandlingar och krig som nu\r\ntornar upp sig i Baltikum och i Gulfen.</pre><pre>Samtidigt som nu världsmakter återigen är beredda\r\natt försöka kriga sig till ett samförstånd, lider andra\r\nstater fortfarande av sviterna från tidigare försök\r\ntill sådana lösningar. Kambodja, det ärende som vi\r\nnu skall behandla i kammaren, är ett av dem.\r\nKambodja, detta land som våldförts av krig och\r\nslitits sönder av inbördes stridigheter. Kambodja,\r\ndetta land som Pol Pot-regimens groteska sociala\r\nexperiment ruinerade på ekonomiska och sociala\r\ninfrastrukturer och vars folk lidit mer än någonsin\r\nvår fantasi kan föreställa sig. Detta land om något\r\när beviset på nödvändigheten att lösa konflikter\r\nmed förhandlingar och fredliga överenskommelser.</pre><pre>Efter många år utan någon synlig lösning på\r\nkonflikten antog FNs säkerhetsråd i september\r\n1990 resolution 668, i vilken det ges stöd för en\r\nfredsplan för Kambodja och en allomfattande\r\nlösning av konflikten. Den planen godtogs också av\r\nde fyra kambodjanska parterna. En fredlig lösning\r\när egentligen den enda reella möjligheten för att\r\nKambodjafrågan en gång för alla skall lösas, en\r\nuppfattning som också utskottsmajoriteten\r\nuttrycker i betänkandet.</pre><pre>Reservationen som fogats till betänkandet\r\nbehandlar främst mänskliga rättigheter samt\r\nflyktingars och krigsfångars situation i Kambodja. I\r\nreservationen anförs att Sverige aktivt skall verka i\r\nFN och i andra internationella sammanhang för att\r\ngränslägren befrias från de röda khmerernas terror,\r\nför att flyktingar och soldater skiljs åt och för att\r\nlägren demilitariseras.</pre><pre>Precis som Bengt Hurtig nyss nämnde, är\r\nsituationen för de hundratusentals människor som\r\nlever i gränstrakterna mellan Kambodja och\r\nThailand mycket svår. En stor del av flyktingarna\r\när barn under 15 år, och många av dem har aldrig\r\nupplevt något annat liv än det i lägren. Barn tvingas\r\natt bli soldater och delta i stridigheterna.</pre><pre>En faktor som ytterligare komplicerar situationen\r\när att majoriteten av flyktingarna inte befinner sig\r\nunder UNHCRs kontroll och därför inte heller har\r\nfull flyktingstatus. I få läger, framför allt inte i dem\r\nsom röda khmererna kontrollerar, finns det\r\nmöjligheter för internationella organisationer att\r\nkomma in.</pre><pre>Utskottet säger i betänkandet att det är angeläget\r\natt Sverige i internationella sammanhang fortsätter\r\natt verka för de mänskliga rättigheterna, inkl.\r\nflyktingars och krigsfångars situation, något som\r\nSverige aktivt har gjort i FN. Brott mot mänskliga\r\nrättigheter kan aldrig accepteras, oavsett vem som\r\nbär ansvaret för dem. Vidare har Sverige vid\r\nupprepade tillfällen tagit avstånd från den\r\nfrämmande militära inblandningen i Kambodja.\r\nSverige har också i flera år försökt få säkerhetsrådet\r\natt ta upp Kambodjafrågan till behandling. Det bör\r\näven nämnas att en del av fredsplanen som\r\npresenterades av säkerhetsrådets fem permanenta\r\nmedlemmar innehöll förslag om skydd för de\r\nmänskliga rättigheterna.</pre><pre>Möjligheten att ge bistånd till offren för\r\nkränkningarna av de mänskliga rättigheterna är\r\nberoende av att fredsplanen förverkligas. Det är\r\nförst när fredsplanen har börjat verka som Sverige\r\nkan ta ställning till frågan om diplomatiska\r\nförbindelser med Kambodja. Men vi skall inte\r\nglömma att Sverige i dag faktiskt ger stöd till\r\nKambodja genom framför allt katastrofbiståndet,\r\nsom uppgick till 16 milj.kr. under förra budgetåret.\r\nBiståndet har främst lämnats genom FNs barnfond\r\nför stöd till landets primärskolor, hälsovård och\r\ndricksvattenförsörjning. Genom ett\r\nregeringsbeslut under hösten kommer det\r\nhumanitära stödet till Kambodja att uppgå till 36\r\nmilj.kr. under budgetåret 1990/91.</pre><pre>Med det, herr talman, och med förhoppning om\r\nfred vill jag yrka bifall till utrikesutskottets\r\nhemställan i betänkande 5 och avslag på\r\nreservationen.</pre><pre>Anf. 29 EVA BJÖRNE (m).</pre><pre>Herr talman! Alla önskar vi att det sargade\r\nKambodja skall få fred, en demokratisk utveckling\r\noch en legitim regering.</pre><pre>FN antog i höstas en resolution som innebär en\r\nfredsplan för Kambodja. Ännu har den inte lett till\r\nnågra framgångar. Vid det möte som hölls i Paris i\r\ndecember kunde de olika kambodjanska parterna\r\ninte enas i arbetet med fredsplanen. Trots allt kom\r\nman dock överens om att samlas till en\r\nfredskonferens under det första kvartalet i år.</pre><pre>Den stadga och den enighet som FN nu har\r\nmotsvarar de idéer om en institution för\r\nkonfliktlösning som avsågs när de en gång bildades.\r\nDet ger trots allt förhoppningar om en lösning på\r\nKambodjakonflikten.</pre><pre>Japans premiärminister kommer i slutet av denna\r\nvecka att besöka Sydostasien. Avsikten med hans\r\nbesök är att få till stånd ett samarbetsavtal mellan\r\nJapan och de sydostasiatiska staterna. Avtalet skall\r\nförhoppningsvis omfatta dels samarbete om en\r\nuppbyggnad av ländernas ekonomier, dels ett\r\nsamarbete för att finna lösningar på\r\nKambodjakonflikten. Därmed stöder Japan de fem\r\nständiga medlemmarna i säkerhetsrådet i arbetet\r\nför att finna en väg till fred i Kambodja.</pre><pre>Situationen är plågsam för Kambodjas folk. Det är\r\nangeläget att också vi stödjer det kambodjanska\r\nfolkets rätt att själva besluta om sin framtid. Vi bör\r\ndärför stödja FNs fredsplan.</pre><pre>Jag yrkar därmed bifall till utskottets hemställan.</pre><pre>Anf. 30 KARL-GÖRAN BIÖRSMARK\r\n(fp):</pre><pre>Fru talman! Krig och mänskligt lidande har vi sett\r\nmånga prov på i alla tider och överallt i världen,\r\nmen inte minst i Indokina under de senaste\r\ndecennierna -- Vietnamkriget och de röda\r\nkhmerernas härjningar. Ett visst hopp om\r\nmöjlighet till fred i Indokina väcktes dock sedan de\r\nkrigförande parterna i Kambodjakonflikten enat\r\nsig om att bilda ett nationellt råd som skall styra\r\nlandet under en övergångsperiod, till dess fria val\r\nunder FNs överinseende kan hållas.</pre><pre>Men vägen dit kan tyckas ganska lång. Frågan är\r\nhur de röda khmererna skall förmås sluta med sin\r\nterrorverksamhet och sina krigshandlingar. Pol\r\nPots skräckvälde under åren 1975--1979 får inte åter\r\nbli en grym verklighet. Minst 1 miljon människor\r\ndödades brutalt under de åren.</pre><pre>Nu har det skett en del positiva saker, dock. Man\r\nkan säga att Kambodja har gått från\r\nplanhushållning till marknadsekonomi.\r\nEntreprenörer har nu startat verksamhet i företag\r\ninom småindustri, hantverk, byggande, fiske,\r\nhandel etc. 1989 blev det tillåtet för enskilda att\r\nbruka mark och driva familjejordbruk. Samma år\r\nfanns det ca 12 000 privata företag i Phnom Penh,\r\ndetta i ett land som tio år tidigare befann sig på en\r\nutvecklingsnivå som man kan jämföra med 1200-\r\ntalets, ett helt förlamat land.</pre><pre>Den dag vapentillförsel upphör, flyktinglägren i\r\nThailand neutraliseras och de röda khmererna\r\navväpnas kan vi förhoppningsvis se en lösning på\r\nKambodjafrågan. I dag räknar man med att röda\r\nkhmererna har en armé på ca 40 000 soldater.</pre><pre>Skall man då nå fram till fria val i Kambodja? Det\r\ndiskuteras i FN att man skulle kunna försöka\r\nanvända Namibiamodellen till att övervaka fria val\r\ni Kambodja.</pre><pre>Nu är det svårt att jämföra dessa två länder. De har\r\nhelt olika förutsättningar. Det blir betydligt dyrare\r\noch svårare för FN att övervaka fria val i\r\nKambodja, och man räknar med att det kanske\r\nskulle kosta över 2 miljarder kronor.</pre><pre>Men demokrati måste få kosta. I jämförelse med de\r\nenorma summor som nu läggs ner på\r\nvapentillförsel, vapenköp, upprustning och\r\nkrigsmateriel av olika slag är detta småpengar i\r\nsammanhanget. Därför får inte kostnaderna vara\r\nett hinder när vi nu skall försöka att via FN få till\r\nstånd fria val. Dessa pengar måste anslås och en\r\norganisation skapas för att man skall kunna\r\növervaka fria val i Kambodja. Jag yrkar bifall till\r\nhemställan i utskottets betänkande.</pre><pre>Anf. 31 BIRGITTA HAMBRAEUS (c):</pre><pre>Fru talman! Jag vill gärna börja med att instämma\r\ni det Karl-Göran Biörsmark säger i sitt anförande.\r\nUnder 1990 växte förhoppningen om att\r\nmänskligheten i ett starkt FN har ett effektivt\r\ninstrument för att lösa svåra konflikter med fredliga\r\nmedel.</pre><pre>Arbetet för Kambodja är ett gott exempel på detta.\r\nStormakterna har böjt sig för FN. Kina har slutat\r\nförse Kmeh rouge med vapen och USA har ändrat\r\nsin inställning totalt till förmån för FNs fredsplan\r\nom fria val under FNs överinseende med skydd för\r\nmänskliga rättigheter och internationella garantier\r\nför Kambodjas självständighet.</pre><pre>Sverige stöder FNs ansträngningar som också går i\r\nden riktning som förespråkas i den motion som\r\nbehandlas i betänkandet. Det finns inga\r\nmotsättningar mellan motionärernas förslag och\r\nutskottsmajoritetens.</pre><pre>Fru talman! Jag ber att få yrka bifall till\r\nutskottsmajoritetens förslag.</pre><pre>Anf. 32 PER GAHRTON (mp):</pre><pre>Fru talman! Jag kan instämma med det samtliga\r\nföregående talare sagt. Det här är väl en fråga där\r\ndet råder en ganska massiv enighet mellan alla\r\npartier och företrädare i debatten.</pre><pre>Vi minns väl alla när Indokina befriades 1975:\r\nGlädje och hopp över att befrielsen också nådde\r\nKambodja och fasan och skräcken när vi efter hand\r\nfick klart för oss att det var en regim som satte i\r\ngång det största folkmordet sedan andra\r\nvärldskriget. Jag kan till alla delar instämma i vad\r\nsom har sagts.</pre><pre>Jag har försökt att bilda mig en uppfattning om det\r\nfinns någon saklig djupgående skillnad mellan\r\nreservationen och majoritetstexten, men någon\r\nsådan har jag inte riktigt kunnat finna. Därför yrkar\r\njag bifall till utskottets hemställan.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande utrikesutskottets\r\nbetänkanden 1990/91:UU9, UU10 och UU5.</pre><pre>Utrikesutskottets betänkande UU9</pre><pre>Mom. 6 (direktval till Nordiska rådet)</pre><pre>Utskottets hemställan -- som ställdes mot\r\nreservation 1 av Per Gahrton -- bifölls med\r\nacklamation.</pre><pre>Mom. 7 (kärnvapenfri zon i Östersjöområdet)</pre><pre>Utskottets hemställan -- som ställdes mot\r\nreservation 2 av Bengt Hurtig och Per Gahrton --\r\nbifölls med acklamation.</pre><pre>Mom. 11 (miljöfrågor i Norden)</pre><pre>Utskottets hemställan -- som ställdes mot\r\nreservation 3 av Per Gahrton -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU10</pre><pre>Mom. 1--4</pre><pre>Utskottets hemställan bifölls.</pre><pre>Mom. 5 (anmälan av Turkiet till Europarådet)</pre><pre>Utskottets hemställan -- som ställdes mot\r\nreservationen av Bengt Hurtig och Per Gahrton --\r\nbifölls med acklamation.</pre><pre>Utrikesutskottets betänkande UU5</pre><pre>Mom. 1</pre><pre>Utskottets hemställan bifölls.</pre><pre>Mom. 2 (mänskliga rättigheter, flyktingars och\r\nkrigsfångars situation i Kambodja)</pre><pre>Utskottets hemställan -- som ställdes mot\r\nreservationen av Bengt Hurtig -- bifölls med\r\nacklamation.</pre><pre>6 § Ändrade regler för bidrag till avhjälpande\r\nav fukt- och mögelskador i småhus</pre><pre>Föredrogs</pre><pre>bostadsutskottets betänkande</pre><pre>1990/91:BoU8 Ändrade regler för bidrag till\r\navhjälpande av fukt- och mögelskador i småhus\r\n(prop. 1990/91:61).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>7 § Sammanställning av tilläggsbudget I för\r\nbudgetåret 1990/91</pre><pre>Föredrogs</pre><pre>finansutskottets betänkande</pre><pre>1990/91:FiU12 Sammanställning av tilläggsbudget I\r\nför budgetåret 1990/91 (prop. 1990/91:25).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>8 § Ändring i sekretesslagen</pre><pre>Föredrogs</pre><pre>näringsutskottets betänkande</pre><pre>1990/91:NU20 Ändring i sekretesslagen.</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>\r\nMeddelande om manifestation för Baltikum</pre><pre>Anf. 33 FÖRSTE VICE TALMANNEN:</pre><pre>I dag onsdag den 16 januari kl. 13.30 hålls en\r\nmanifestation för Baltikum i andrakammarsalen.\r\nDärvid kommer anföranden att hållas av\r\ntalmannen, Estlands utrikesminister Lennart Meri,\r\nvice presidenten i Lettlands parlament Dainis Ivans\r\noch vice presidenten i Litauens parlament\r\nBronislovas Kuzmickas. Vidare kommer en\r\nbarnkör från Estniska skolan i Stockholm att\r\nmedverka.</pre><pre>\r\nAjournering</pre><pre>På förslag av förste vice talmannen beslöt\r\nkammaren kl. 11.07 att ajournera förhandlingarna\r\nunder fem minuter i väntan på att statsrådet Maj-\r\nLis Lööw skulle anlända till kammaren för att\r\nlämna två på föredragningslistan upptagna\r\ninterpellationssvar.</pre><pre>\r\nÅterupptagna förhandlingar</pre><pre>Förhandlingarna återupptogs kl. 11.12.</pre><pre>9 § Svar på interpellation 1990/91:111 om\r\nflyktingar i Genèvekonventionens bemärkelse</pre><pre>Anf. 34 Statsrådet MAJ-LIS LÖÖW (s):</pre><pre>Fru talman! Maria Leissner har frågat mig om\r\nkvinnor som i samband med polisförhör i sitt\r\nhemland utsatts för våldtäkter och misshandel, är\r\natt betrakta som flyktingar i Genèvekonventionens\r\nbemärkelse samt hur jag avser att garantera skydd\r\nåt de bulgarienturkiska kvinnor som utsatts för\r\nsådana övergrepp mot bakgrund av vår\r\ninskränkning av asylrätten.</pre><pre>Interpellationen baseras på en missuppfattning.\r\nMaria Leissner anför nämligen i sin interpellation\r\natt de bulgarienturkiska kvinnornas möjlighet att få\r\nskydd i Sverige har försämrats, eftersom\r\n''paragrafen om uppehållstillstånd på humanitära\r\ngrunder är tagen ur bruk sedan den 13 december\r\n1989''. Detta är fel.</pre><pre>Reglerna om vem som är flykting finns i 3 kap.\r\nutlänningslagen. Beslutet den 13 december 1989\r\ninnebär att endast konventionsflyktingar skall\r\nbeviljas asyl här samt att krigsvägrare och s.k. de\r\nfacto-flyktingar skall undantas från rätten till asyl,\r\nsåvida de inte har ett särskilt starkt skyddsbehov.\r\nEn sådan företrädesrätt till fristad i Sverige kan\r\nemellertid gälla även en utlänning som får stanna\r\npå humanitära grunder enligt bestämmelsen i\r\n2 kap. 4 § utlänningslagen (prop. 1983/84:144 s.\r\n36). Denna bestämmelse tillämpas alltså\r\nfortfarande.</pre><pre>Vad gäller frågan om flyktingskap görs denna\r\nbedömning utifrån om utlänningen känner\r\nvälgrundad fruktan för förföljelse och på grund av\r\nsin fruktan inte vill begagna sig av sitt hemlands\r\nskydd. För att utlänningens fruktan skall godtas\r\nmåste den inte bara ha fog för sig, utan den skall\r\nockså vara välgrundad. Det är fallet när det med\r\nhänsyn till utlänningens personliga förhållanden\r\noch förhållandena i hemlandet finns anledning att\r\nanta att utlänningen kan komma att utsättas för\r\nförföljelse om han eller hon återsänds dit.</pre><pre>Vi vet att den s.k. bulgariseringskampanjen under\r\nden förra bulgariska regimen var brutal, och den\r\nföranledde också att en del bulgarer med turkiskt\r\nursprung fick asyl i Sverige.</pre><pre>Sedan regimen fallit, har utvecklingen i Bulgarien\r\ngått mot en demokratisering, och de trakasserier\r\nsom eventuellt kan förekomma i dag är inte\r\nsanktionerade av staten på det sätt som var fallet\r\nunder Zhivkov-regimens dagar. Den politiska\r\nsituationen i Bulgarien har förändrats på ett för\r\nasylbedömningen avgörande sätt. Detta innebär\r\nemellertid inte att det i det enskilda fallet inte skulle\r\nkunna föreligga flyktingskäl även för bulgarer med\r\nturkiskt ursprung.</pre><pre>Vad gäller kvinnor som i samband med polisförhör\r\ni sitt hemland utsatts för våldtäkter och misshandel\r\nkan givetvis något generellt svar inte ges. Det är de\r\nsammantagna omständigheterna i det enskilda\r\nfallet som får bli avgörande för bedömningen av\r\nflyktingskap eller ej. Regeringens beslut i\r\ndecember 1989 innebär därvidlag ingen förändring.</pre><pre>Anf. 35 MARIA LEISSNER (fp):</pre><pre>Fru talman! Min interpellation handlar inte om\r\nBulgarien-turkarnas situation i allmänhet, utan om\r\nproblemet med troligen ett hunddratal kvinnor som\r\nhar utsatts för mycket svåra övergrepp i samband\r\nmed bulgariseringskampanjen. Dessa problem har\r\nkrupit fram först efter ganska lång tid, eftersom det\r\när väldigt svårt för kvinnorna att börja berätta om\r\ndem, och det har framkommit att problemen inte\r\nbara rör vissa individer utan att det kan röra sig om\r\nett stort antal av de Bulgarien-turkiska kvinnor som\r\nfinns här.</pre><pre>Jag skulle vilja referera till en inlaga från en\r\npsykolog som har arbetat med dessa kvinnor och\r\nsom jag tror också har kontaktat\r\ninvandrarministern. Hon skriver:</pre><pre>Det har uppenbarat sig att de turk-bulgariska\r\nkvinnorna i Bulgarien har haft ett rent helvete.\r\nUnder den tid som deras män har suttit fängslade\r\nhar den bulgariska polisen och militären uppsökt\r\nkvinnorna och våldtagit dem. Det har inte varit\r\nfråga om en, utan upp till tre fyra stycken vid\r\nsamma tillfälle. De har sedan uppmanats att hålla\r\ntyst, annars skulle deras män råka ännu värre ut.\r\nDessa turkiska kvinnor, som är muslimer, har känt\r\nsig skändade och fått skamkänslor. De har inte\r\nvågat berätta om övergreppen för sina män,\r\neftersom de då skulle riskera att överges, vilket\r\nockså hände en av de kvinnor jag har träffat. Detta\r\när en stor skymfning inom islam. Dessa kvinnor har\r\ninte heller kunnat prata med andra kvinnor om\r\növervåldet. De har ej heller kunnat prata med\r\nsvensk polis om detta vid förhöret tillsammans med\r\nmaken. Några insiktsfulla advokater som förhörde\r\nmaka och make var för sig fick klart för sig om\r\ndenna tragedi. De vände sig till mig för att\r\nkvinnorna skulle få bearbeta de traumatiska\r\nhändelserna.</pre><pre>Sedan nämner psykologen några av de exempel\r\nsom har kommit fram, och jag vill också gärna\r\nreferera några fall. Ett exempel handlar om en\r\ntrettioårig ensamstående kvinna med två barn,\r\ntvillingar, som är sex år. Hon våldtogs under förhör\r\npå en polisstation. Hon blev övergiven av maken då\r\nhan fick veta detta.</pre><pre>En annan kvinna på trettiotvå år med två barn på\r\ntio och tolv år blev hämtad av polisen när mannen\r\nsatt i fängelse. Hon blev våldtagen av två poliser.\r\nDe brände henne med droppande plast på brösten.\r\nHon vaknade utanför huset efter att ha varit\r\navsvimmad och fick söka hjälp hos en vän som är\r\nsjuksköterska. Maken är ovetande om detta.</pre><pre>Ett annat fall gäller en trettioettårig ensamstående\r\nkvinna med en elvaårig son. Hon är frånskild sedan\r\ntvå år på grund av att maken fått vetskap om att hon\r\nunder hans fängelsetid under början av 80-talet\r\nvåldtagits av poliser. Hon fick missfall efter det att\r\nhon brutalt våldtagits, bränts med cigaretter och\r\nrispats med kniv. Hon har vid ca 25 tillfällen under\r\ndetta år varit tvingad till samlag t.o.m. i sonens\r\nåsyn. Osv., osv.</pre><pre>Det är alltså fråga om oerhört brutala övergrepp,\r\nsom på något sätt måste tas i beaktande när\r\nkvinnorna ansöker om asyl i Sverige.</pre><pre></pre><pre>Jag ställde två frågor till invandrarministern. Den\r\nena frågan var om man rent generellt skulle kunna\r\ntänka sig att kvinnor i allmänhet som på grund av\r\netnisk tillhörighet utsätts för övergrepp som är så\r\npass brutala som den här typen av våldtäkter skulle\r\nkunna passa in under Genèvekonventionen. Jag får\r\ninget riktigt svar på den frågan i Maj-Lis Lööws\r\ninterpellationssvar. Jag vill då hävda att det är\r\nalldeles klart att när man är förföljd så betraktas\r\nman enligt Genèvekonventionen som flykting om\r\nförföljelsen uppnår en viss nivå, även om\r\nförföljelsen sker på etnisk grund. Min bedömning\r\när att den nivån i dessa fall är tillräckligt allvarlig\r\nför att man skall kunna bedöma dessa kvinnor som\r\nkonventionsflyktingar. Det är inte uteslutet att man\r\när flykting enligt Genèvekonventionen bara därför\r\natt förföljelsen sker på etnisk grund. Det är tvärtom\r\nen av de grunder som nämns i\r\nGenèvekonventionens paragraf.</pre><pre>Min andra fråga gällde vilket skydd som kan\r\ngaranteras dessa kvinnor om de inte får stanna som\r\nkonventionsflyktingar. Jag hade i min\r\ninterpellation en felaktig formulering, som nu har\r\nklarlagts av Maj-Lis Lööw. Men faktum är ändå att\r\näven om regeringen formellt inte är förhindrad att\r\nge uppehållstillstånd av humanitära skäl, så är\r\ndessa möjligheter i princip i praktiken helt borta.\r\nSåvitt jag har förstått har paragrafen knappast\r\nanvänts,men det är möjligt att jag är dåligt\r\ninformerad.</pre><pre>Jag skulle därför vilja fråga Maj-Lis Lööw: I\r\nungefär hur många fall har denna paragraf kommit\r\ntill användning under den tid som har förflutit\r\nsedan den 13 december 1989? Jag skulle inte tro att\r\ndet är fråga om särskilt många fall, och därför ligger\r\nväl egentligen min beskrivning närmare\r\nverkligheten än Maj-Lis Lööws. Men det kan ju\r\nhända att jag har fel.</pre><pre>Jag skulle till slut vilja få ett mer utförligt svar på\r\nhur kvinnor som har utsatts för den här typen av\r\növergrepp kan få skydd i Sverige medan nuvarande\r\nregler gäller. Jag skulle uppskatta om Maj-Lis\r\nLööw kunde ge något positivt besked. Det rör sig\r\nnämligen om kvinnor som har varit utsatta för\r\nmycket mycket svåra upplevelser. Även om den\r\npolitiska situationen i Bulgarien nu delvis är en\r\nannan, är dessa kvinnor ändå så djupt skadade och\r\nhar blivit så pass störda att det kommer att bli\r\nutomordentligt svårt för dem att återvända till\r\nhemorten och kanske se våldtäktsmännen i ögonen\r\noch träffa dem dagligen och stundligen igen. Detta\r\ni sig kan vara en grund för att bevilja\r\nuppehållstillstånd i Sverige.</pre><pre>Anf. 36 Statsrådet MAJ--LIS LÖÖW (s):</pre><pre>Fru talman! Jag skall inte återupprepa vad jag sade\r\ni mitt svar. Jag vill bara än en gång understryka vad\r\njag alltid har anledning att understryka, nämligen\r\natt det alltid liksom i det här fallet är\r\nutomordentligt svårt att ge några svepande,\r\ngenerella svar.</pre><pre>Även om jag inte på något vis vill kommentera de\r\nexempel som Maria Leissner här har återgett som\r\ntredje- eller fjärdehandsuppgift, vill jag inte\r\nifrågasätta att det under den tidigare regimen i\r\nBulgarien och även under den s.k.\r\nbulgariseringskampanjen kan ha förekommit\r\nallvarliga sexuella övergrepp och andra övergrepp\r\npå kvinnor, att man tyckte att fältet så att säga\r\nockså var fritt för sådant.</pre><pre>Vad vi emellertid måste göra, vilket också i hög\r\ngrad anknyter till Genèvekonventionen, är inte bara\r\natt bedöma hur situationen i Bulgarien ser ut i dag,\r\nutan vi måste också ta med i bilden att\r\ndemokratiseringssträvandena och arbetet för att\r\nockså ta hänsyn till minoriteterna i Bulgarien\r\nfaktiskt hade påbörjats under hösten 1989, när de\r\nallra flesta i denna grupp kom till Sverige. Detta\r\nmåste enligt min uppfattning också tas med i bilden.</pre><pre>Men självfallet kan det faktum att kvinnor har varit\r\nutsatta för sådana här övergrepp, när det ingår som\r\nen del i en sammantagen bild av en familjs\r\nsituation, leda till att man bedömer att det finns\r\ngrund för att familjen skall få stanna i Sverige.</pre><pre>Jag är ledsen, men jag har utomordentligt svårt att\r\npå rak arm ge några siffror på hur ofta hänsyn tas\r\ntill humanitära skäl. Jag kan emellertid försäkra att\r\nmöjligheterna att ge uppehållstillstånd av\r\nhumanitära skäl har utnyttjats i åtskilliga ärenden\r\nunder den här tiden. I det avseendet finns det ingen\r\nskillnad föranlett av det s.k. decemberbeslutet.</pre><pre>Anf. 37 MARIA LEISSNER (fp):</pre><pre>Fru talman! Jag hade inte för avsikt att ta en debatt\r\nom hela den Bulgarien-turkiska situationen, även\r\nom det kanske också hade varit på sin plats. Jag vill\r\nändå protestera mot att Maj-Lis Lööw säger att en\r\nförsvagande omständighet för Bulgarien-turkarna\r\nvar att de lämnade sitt land när demokratiseringen\r\nredan hade påbörjats. Jag tror inte att det har så\r\nsärskilt mycket med verkligheten att göra. Maj-Lis\r\nLööw vet säkert vid det här laget att väldigt många\r\nav Bulgarien-turkarna blev uppmanade att lämna\r\nsitt land och blev försedda med dokument av\r\nmyndigheterna för att de skulle kunna göra det.\r\nHon vet säkert också att det, när de kom till Sverige\r\nunder augusti, september och oktober, inte fanns så\r\nmånga tecken på att saker och ting skulle\r\nförbättras.</pre><pre>Det fanns inte heller särskilt många tecken till\r\nförbättringar i januari, även om den delegation som\r\nregeringen då skickade till Bulgarien var oerhört\r\nframsynt, eftersom den konstaterade att saker och\r\nting redan hade hänt fastän beslut om detta fattades\r\nförst nästan ett år senare, dvs. i november i år. Det\r\ngällde Bulgarien-turkarnas rätt att få tillbaka sina\r\nnamn och annat. Låt oss ta upp detta i en annan\r\ndebatt så att vi kanske då kan gå mer på djupet med\r\nfrågan.</pre><pre>Jag tackar ändå för de något positiva formuleringar\r\nsom Maj-Lis Lööw ger när det gäller möjligheten\r\natt räkna in den här typen av upplevelser vid\r\nbedömningen av en asylansökan.</pre><pre>Den inskränkning som gjordes den 13 december\r\n1989 innebar att enbart rena konventionsflyktingar\r\nskulle få stanna. De asylsökande utöver\r\nkonventionsflyktingarna som skulle få komma in i\r\nlandet var endast människor med inte bara starka\r\nskyddsbehov utan särskilt starka skyddsbehov.\r\nParagrafen om humanitära skäl har som jag har\r\nuppfattat det för det mesta använts för människor\r\nsom haft avsevärt svagare skäl än ''särskilt starka\r\nskyddsbehov''. Det är kanske därför på sin plats att\r\njag återkommer med en fråga, så att vi sedan kan få\r\nett svar på om paragrafen om humanitära skäl\r\nverkligen är i bruk på det sätt som Maj-Lis Lööw\r\nhävdar. Det vore mycket intressant att få veta det.</pre><pre>Jag hoppas att Maj-Lis Lööw har dessa fakta om de\r\nBulgarien-turkiska kvinnornas situation aktuella\r\nnär deras fall bedöms. Som jag sade tidigare är det\r\nnämligen inte bara den nuvarande situationen i\r\nBulgarien som är aktuell, utan det är också fråga\r\nom hur mycket dessa kvinnor har skadats av sina\r\nupplevelser och hur problematiskt det skulle bli för\r\ndem att återsändas tillbaka till samma ställe och\r\nmöta de människor som har förövat brott emot\r\ndem. Detta måste också tas med när man behandlar\r\nderas ansökan.</pre><pre>Överläggningen var härmed avslutad.</pre><pre>10 § Svar på interpellation 1990/91:115 om\r\nasylsökande som kommit till Sverige via Polen</pre><pre>Anf. 38 Statsrådet MAJ-LIS LÖÖW (s):</pre><pre>Fru talman! Jan-Olof Ragnarsson har frågat mig\r\nom regeringens inställning till en av UNHCR\r\növerlämnad lista från oktober 1990 avseende ett\r\nantal personer vilka befinner sig i Polen men har\r\nanhöriga i Sverige och därför önskar ansöka om\r\nasyl här.</pre><pre>Bakgrunden är följande. I början av 1990 skedde\r\nen markant ökning av asylinvandringen via Polen.\r\nFrån svensk sida togs kontakt med polska\r\nmyndigheter för att få stopp på en från början\r\nmisstänkt men senare bekräftad illegal invandring.\r\nDet stod snabbt klart att man från polsk sida ville\r\nmedverka till en lösning av problemen. Som en\r\nföljd av dessa strävanden avvisades ca 260 personer\r\ntill Polen med omedelbar verkställighet, och de\r\npolska myndigheterna stoppade omkring 500\r\npersoner från att fortsätta resan till Sverige. Polska\r\nRöda korset tog hand om personerna i Polen.\r\nSvenska myndigheter ställde dessutom ett belopp\r\ntill svenska Röda korsets förfogande för hjälp till\r\nsysterorganisationen i Polen.</pre><pre>De polska myndigheterna tog kontakt och inledde\r\nett samarbete med UNHCR. Efter UNHCR:s\r\nutredning framkom att ungefär hälften av de ca 760\r\npersoner som begärt att få resa till Sverige ansågs\r\nha flyktingskäl och att ett drygt hundratal av dessa\r\nsagt sig ha anhöriga här i riket. Sverige har förklarat\r\nsig villigt att medverka till en lösning i dessa fall. Vi\r\nkom överens med UNHCR att personakterna i\r\nresp. ärende skulle tillställas statens invandrarverk\r\nför vidare handläggning. Dessutom ombads\r\nUNHCR att med kraft söka en lösning även för\r\növriga inom denna grupp som finns kvar i Polen.</pre><pre>Personakterna tillställdes invandrarverket strax\r\nföre jul. Där handläggs nu ärendena.\r\nGranskningen sker för att säkerställa arten av\r\nanknytningar till Sverige.</pre><pre>Anf. 39 JAN-OLOF RAGNARSSON (v):</pre><pre>Fru talman! Jag får tacka invandrarministern för\r\nsvaret på min interpellation.</pre><pre>Jag anser att Sveriges åtgärd att direktavvisa\r\nasylsökande till Polen var felaktig, bl.a. därför att\r\nPolen inte har skrivit under Genèvekonventionen\r\noch därför att Polen i det närmaste saknar\r\nasyllagstiftning. Jag är också mycket kritisk mot\r\nSveriges agerande när det gäller personer som ville\r\nsöka asyl i Sverige och som reste via Polen. Man\r\nkan också misstänka att svenska myndigheter nu\r\nförhalar en lösning av detta problem.</pre><pre>FNs flyktingkommissar överlämnade redan den 3\r\noktober 1990 till den svenska regeringen en lista\r\növer 77 ärenden, representerande 124 personer,\r\nsom uppfyller kriterierna i den svenska regeringens\r\nutfästelser.</pre><pre>Dessa utfästelser är att asylsökande, som\r\ndirektavvisats från Sverige till Polen som första\r\nasylland och som därefter i Polen intervjuats genom\r\nFNs flyktingkommissar och befunnits vara\r\nflyktingar enligt Genèvekonventionen och hade\r\nsläkt med uppehållstillstånd i Sverige, skulle tillåtas\r\nåtervända till Sverige. Dessa utfästelser\r\nbekräftades av statssekreterare Bo Göransson i en\r\nTV-film i Sveriges television Kanal 1 den 4\r\ndecember 1990. De personakter som\r\ninvandrarministern talar om borde mycket snabbt\r\nkunna kontrolleras via invandrarverkets\r\ndataanläggning.</pre><pre>En annan anmärkningsvärd formulering i\r\ninterpellationssvaret gäller invandrarministerns\r\npåstående om bekräftad illegal invandring. Jag\r\nskulle vilja att invandrarministern närmare\r\nförklarade innebörden i uttrycket ''illegal\r\ninvandring''. Avses exempelvis användande av\r\nfalskt pass, förfalskade viseringar etc.? Anser\r\ninvandrarministern att det alltid är fel att någon\r\nmed hjälp av förfalskade handlingar tar sig till\r\nSverige? Jag hoppas att invandrarministern kan\r\nförklara denna formulering i interpellationssvaret\r\nom illegal invandring.</pre><pre>Till sist, fru talman: Kan invandrarministern tala\r\nom för mig hur lång tid det kommer att ta innan de\r\nasylsökande som fortfarande finns i Polen får\r\nkomma till Sverige? Jag åsyftar alltså de\r\nasylsökande som redan den 3 oktober 1990 enligt\r\nFNs flyktingkommissar uppfyllde kraven på att få\r\nasyl i Sverige.</pre><pre>Anf. 40 Statsrådet MAJ-LIS LÖÖW (s):</pre><pre>Fru talman! Jag skulle kunna ägna lång tid åt att\r\nbeskriva bakgrunden till det som var alldeles\r\nnödvändigt att göra i förhållande till Polen när den\r\nsituation som jag beskriver i mitt svar uppstod i\r\nbörjan av år 1990. Vi upptäckte ganska snart att vi\r\nvar på väg att få en ström av f.d. gästarbetare från\r\nFörenade Arabemiraten och trakterna där\r\nomkring. Det var en hel kedja av profitörer som\r\ngav dessa människor falska förespeglingar och\r\nutnyttjade deras brist på kunskap om\r\nmöjligheterna att få asyl i Sverige. I denna\r\nverksamhet ingick även falska viseringar och falska\r\npass.</pre><pre>Jag har ingen lust att medverka i en\r\ninvandrarpolitik som ger fritt fram för den här\r\ntypen av verksamhet ute i världen eller i Sverige.\r\nDet var alldeles nödvändigt att vidta denna åtgärd.\r\nVi hade annars fått en alldeles ohållbar situation.</pre><pre>Det visade sig också att Polen -- och det tycker jag\r\natt vi skall ta med på plussidan -- var beredd att ta\r\nsitt ansvar. Man ansåg också i Polen att om Polen\r\nskulle kallas för demokrati och vara ett fritt land i\r\nfortsättningen, fick man lov att ta sitt ansvar på det\r\nsätt som demokratiska och fria länder gör när det\r\ngäller flyktingar från andra länder. Det gjorde man\r\nockså, bl.a. med bistånd från svenska Röda korset.\r\nJag anser att det var bra att saken kunde lösas på\r\ndet sättet.</pre><pre>Vi har emellertid sagt oss att det bland dessa\r\nmänniskor kan finnas sådana som är flyktingar i\r\nkonventionens bemärkelse. Det var svårt för Polen\r\natt klara ut detta, eftersom -- precis som Jan-Olof\r\nRagnarsson påpekade -- man inte hade någon rutin\r\ni sådana här frågor och heller ingen lagstiftning på\r\nområdet. Man tog därför hjälp av UNHCR, som\r\nställde upp och gjorde denna prövning. Vi fick\r\nsedan i oktober ett brev med ett antal namn. Vi\r\nsvarade då att vi ville ha dessa människors akter, så\r\natt vi kunde bedöma vilken anknytning de hade, var\r\nde skulle placeras osv. Det har faktiskt betydelse\r\nför att vi skall kunna åstadkomma ett vettigt\r\nmottagande. Vi fick akterna alldeles före jul, och vi\r\njobbar nu med ärendena.</pre><pre>Jag tycker faktiskt att det är litet oförskämt att\r\npåstå att vi förhalar handläggningen. Ärendena\r\nhandläggs i bästa samarbete med de polska\r\nmyndigheterna och UNHCR. Jag är alldeles säker\r\npå att vi kommer att ha ett sådant samarbete även i\r\nfortsättningen.</pre><pre>Anf. 41 MARIA LEISSNER (fp):</pre><pre>Fru talman! Jag anser att den här aktionen mot\r\nPolen i somras var ett allvarligt brott mot det\r\ninternationella regelsystemet när det gäller\r\nflyktingar. Jag ställer mig också mycket frågande\r\ntill en hel del av de formuleringar som Maj-Lis\r\nLööw använder i debatten när hon säger att det\r\nhade varit att ge fritt fram för flyktingar att\r\nströmma in i Sverige och bosätta sig här, om man\r\nhade behandlat deras asylansökningar. Jag vill då\r\nbara påminna om att FN-konventionen om\r\nmänskliga rättigheter slår fast att människor har\r\nrätt att söka asyl. Sedan har varje land full frihet att\r\ngöra en bedömning av vilka asylsökande som är att\r\nbetrakta som flyktingar och vilka som inte är det\r\noch som man alltså kan vägra uppehållstillstånd.\r\nDen rätten har Sverige ograverat, och det är därför\r\nsom vi har ett invandrarverk med uppgift att pröva\r\nasylansökningar och föreslå om de asylsökande\r\nskall få stanna eller om de inte skall få göra det.</pre><pre>Om man hävdar att människor bara genom att få\r\nlov att komma till gränsen och söka asyl därigenom\r\nges fritt tillträde till det svenska territoriet, är det\r\ningenting annat än en grov förolämpning mot\r\ninvandrarverkets personal som på ett mycket\r\nnoggrant sätt prövar skälen för att låta de\r\nasylsökande stanna.</pre><pre>Det är uppseendeväckande att invandrarministern\r\nförsvarar åtgärder som syftar till att hindra\r\nmänniskor från att ansöka om asyl, eftersom det\r\nstår mycket klart i FN-konventionen, i\r\nGenèvekonventionen och på andra ställen att rätten\r\natt ansöka om asyl är absolut. Man skall kunna\r\nansöka om asyl. Sedan skall Sverige kunna säga\r\nnej.</pre><pre>Det är också anmärkningsvärt att bortåt hälften av\r\ndessa människor befanns vara flyktingar i\r\nGenèvekonventionens bemärkelse och att de alltså\r\nskulle ha haft rätt att stanna i Sverige. Det fick de\r\nalltså inte, utan problemet måste lösas på annat\r\nsätt. Jag instämmer helt och hållet i Jan-Olof\r\nRagnarssons kritik.</pre><pre>Jag vill till sist beröra påståendet att en hel del av\r\ndessa människor var arbetskraftsinvandrare, som\r\nströmmade in från Förenade Arabemiraten.\r\nTroligen var det en hel del människor som hade\r\nutnyttjat möjligheten att arbeta under en kortare\r\ntid i Förenade Arabemiraten för att få möjlighet att\r\nfly undan en outhärdlig situation i hemlandet. Det\r\nstod ganska klart att det gällde en icke obetydlig del\r\nav dessa flyktingar. När möjligheten att få skydd på\r\ndet sättet upphörde tvingades de söka andra\r\nlösningar. I vilket fall som helst skall även deras\r\nansökningar prövas. Sedan kan Maj-Lis Lööw säga\r\nnej, om det finns skäl till det.</pre><pre>Anf. 42 JAN-OLOF RAGNARSSON (v):</pre><pre>Fru talman! Jag tycker att det är bra att Maria\r\nLeissner kom in i den här debatten. Jag delar\r\nfullständigt hennes uppfattning att det inte är fritt\r\nfram för alla människor som kommer till Sverige att\r\nfå stanna här. Vi har enligt vår flyktingpolitik en\r\nreglerad invandring, men ansökningarna skall\r\nprövas i vanlig ordning i Sverige.</pre><pre>Jag skall inte upprepa vad Maria Leissner sade,\r\nmen jag skall upprepa de frågor som jag i mitt\r\nanförande ställde om invandrarministerns\r\nformulering ''illegal invandring'' och som jag inte\r\nfick något svar på. Anser Maj-Lis Lööw att\r\nanvändandet av falska pass och falska viseringar\r\ninnebär illegal invandring? Tycker\r\ninvandrarministern att det är fel att man med hjälp\r\nav falska handlingar tar sig till Sverige? Jag anser\r\natt invandrarministerns formulering i det här\r\navseendet är olycklig.</pre><pre>Jag frågade också hur lång tid invandrarministern\r\ntror att det tar innan dessa 124 personer, som enligt\r\nFN-kommissariatet är flyktingar enligt\r\nGenevèkonventionen och har anknytning till\r\nSverige, får ett besked om att de kan komma till\r\nSverige.</pre><pre>Anf. 43 Statsrådet MAJ-LIS LÖÖW (s):</pre><pre>Fru talman! Jag hade ingen som helst förhoppning\r\nom någonting annat än att Maria Leissner skulle\r\ninstämma i kritiken. Däremot tycker jag att jag\r\nborde kunna ha förhoppning om att bli riktigt\r\nciterad. Jag sade faktiskt inte att det skulle vara fritt\r\nfram att strömma in i Sverige och få asyl, utan jag\r\nförsökte i mycket kort sammandrag beskriva den\r\nsituation som rådde och vad den hade kunnat leda\r\ntill.</pre><pre>Jag kan trösta både Jan-Olof Ragnarsson och Maria\r\nLeissner med att även om 260 personer fick vända,\r\nså var det 30 000 andra som fick söka asyl i Sverige\r\nunder den här tiden.</pre><pre>Samtidigt måste det bygga på att vi kan föra en\r\ndialog med våra grannländer om dessa frågor. Om\r\nvi skall ha så täta förbindelser, öppna gränser och\r\nmöjligheter att röra sig över gränserna till våra\r\ngrannländer måste vi kunna föra en dialog kring\r\ndessa frågor när situationen var så som den var i\r\nPolen. Där hade man gått emot fria val,\r\ndemokratisk styrning, mänskliga rättigheter m.m.</pre><pre>Jag vill än en gång understryka, vilket jag hoppas\r\nframgick av mitt första inlägg, att innan vi vidtog\r\nauktionen hade vi försäkrat oss om att Polen hade\r\nför avsikt att inte verkställa några utvisningar som\r\nstod i strid mot Genèvekonventionen och att man\r\nvar beredd att verka i den anda som de\r\nkonventioner som vi har på detta område ger\r\nuttryck för. Att man inte hade hunnit ratificera\r\nkonventionen är en annan sak.</pre><pre>Huvudsaken är att vi vet och kan lita på att\r\nmyndigheterna agerar på ett acceptabelt sätt. Detta\r\nvar precis vad som hände. Polen levde upp till de\r\nåtaganden som hade gjorts. Man inrättade\r\nflyktingförläggningar. Vi kunde också ha möjlighet\r\natt ge ett visst svenskt stöd till det. De tog hjälp av\r\nFNs flyktingkommissariat och fick ärendena\r\nprövade. Vi är också beredda att ta vår del av detta.</pre><pre>Jag vill också påpeka att vi mycket starkt har\r\nunderstrukit att UNHCR måste se till att det även\r\nblir en lösning för de övriga. Det är ingen lösning\r\natt Sverige tar emot dem som har anknytning till\r\nSverige. Även de andra människornas problem\r\nmåste ju få en lösning, i Polen eller annorstädes.</pre><pre>Anf. 44 MARIA LEISSNER (fp):</pre><pre>Fru talman! Det viktiga i denna debatt är att\r\nSverige måste se till att slå vakt om det\r\ninternationella regelsystemet. Det är mycket svårt\r\nför oss att agera internationellt för att andra länder\r\nskall följa andan i Genèvekonventionen och regler\r\nsom har fastslagits om vi själva manipulerar och\r\nt.o.m. bryter mot de internationella reglerna.</pre><pre>Det är därför mycket oroväckande att höra Maj-Lis\r\nLööws argumentation emot rätten att söka asyl.\r\nHon säger att situationen skulle ha blivit -- jag tror\r\natt uttrycket var -- ohållbar om dessa människor\r\nskulle ha tillåtits att söka asyl i Sverige. Det finns\r\nregler när man kan avvisa till första asylland. Det\r\nfinns relativt klara regler, och en praxis har\r\nutbildats i Sverige. Dessa regler följdes dock inte i\r\ndetta fall. Flera av dem som blev tillbakaskickade\r\ntill Polen var människor för vilka Sverige var att\r\nbetrakta som första asylland.</pre><pre>På många olika sätt rörde det sig således i somras\r\nom en regellös dumpning av asylsökande till ett\r\nuttfattigt grannland. Detta grannland hade inte\r\nskrivit under Genèvekonventionen, var inte\r\nförberedd på det hela och var, såvitt jag vet, inte\r\nhelt införstådd med vidden av det svenska\r\nagerandet.</pre><pre>Det är därför mycket ledsamt att höra att\r\ninvandrarministern rättfärdigar detta beteende.\r\nDet betyder att Sverige inte är berett att slå vakt om\r\nde internationella reglerna och om rätten att söka\r\nasyl. Som ett medel att skapa en bekvämare\r\nsituation i Sverige använder man sig t.o.m. av\r\nåtgärder som hindrar berättigade asylsökande från\r\natt ens komma fram till den svenska gränsen. Detta\r\när en ganska allvarlig händelse.</pre><pre>Anf. 45 JAN-OLOF RAGNARSSON (v):</pre><pre>Fru talman! FNs flyktingkommissariat skall\r\nsjälvfallet också diskutera de 260 fallen. Min fråga\r\ngällde emellertid att man förhalar att människor,\r\nsom redan är intervjuade och vars fall har blivit\r\nutredda och som faller under Genèvekonventionen\r\nnär det gäller flyktingar och har anknytning till\r\nSverige, kan komma till Sverige. Jag har här brevet\r\nfrån FNs flyktingkommissariat som är daterat den 3\r\noktober.</pre><pre>Vidare kan jag bara konstatera, fru talman, att jag\r\ninte får svar på mina frågor om illegal invandring\r\noch vad invandrarministern menar med den\r\nformuleringen. Som jag sade i min inledning finner\r\njag sådana formuleringar vara anmärkningsvärda.\r\nJag får väl återkomma till dem i ett annat\r\nsammanhang. Invandrarministern har nu möjlighet\r\natt svara på de frågor jag har ställt.</pre><pre></pre><pre>Anf. 46 Statsrådet MAJ-LIS LÖÖW (s):</pre><pre>Fru talman! Jag tycker, Jan-Olof Ragnarsson, att\r\nvi ganska många gånger i denna kammare har\r\ndiskuterat att man självfallet har möjlighet att\r\nkomma hit och söka asyl och uppehållstillstånd\r\nutan handlingar eller med falska handlingar. Det\r\nkan finnas förklaringar till att människor gör det.\r\nVi har också åtagit oss att pröva deras skäl.</pre><pre>I mitt andra inlägg försökte jag ändock att beskriva\r\nvilken verksamhet som låg bakom en stor del av\r\nden ström som vi såg började komma och som vi\r\nhade sett under ganska lång tid innan vi tog till\r\ndenna åtgärd. Det fanns faktiskt människor som\r\nutnyttjades av profitörer hela vägen och kanske\r\nskulle riskera att hamna i Sverige helt utblottade\r\noch ändå inte få uppehållstillstånd. Jag tycker ändå\r\natt vi skulle kunna vara överens om att vi inte skall\r\nmedverka till att försätta människor i en sådan\r\nsituation och låta andra mindre nogräknade\r\npersoner profitera på det.</pre><pre>UNHCR har utrett flyktingskapet, men har\r\nsjälvfallet inte kunnat utreda anknytningen. Vi fick\r\nakterna strax före jul, och vi måste få en chans att\r\ntitta på hur anknytningen ser ut. Det har också\r\nbetydelse för det rent praktiska mottagandet av de\r\nmänniskor som skall komma hit.</pre><pre>Överläggningen var härmed avslutad.</pre><pre>11 § Svar på interpellation 1990/91:112 om\r\nminskad alkoholkonsumtion</pre><pre>Anf. 47 Statsrådet BENGT LINDQVIST (s):</pre><pre>Fru talman! Elver Jonsson har ställt följande frågor\r\ntill socialministern:</pre><pre>1.  Vilka åtgärder avser regeringen att vidta för att\r\nnå Världshälsoorganisationens (WHOs)\r\nmålsättning om en minskad totalkonsumtion av\r\nalkohol med 25 % till år 2000?</pre><pre>2.  Hur har Nordiska rådets beslut följts upp för att\r\nuppnå WHO-målet?</pre><pre>3.  Vilka konkreta åtgärder i övrigt har regeringen\r\nvidtagit med anledning av riksdagens olika\r\nuttalanden om en mer aktiv alkoholpolitik med\r\nsyfte att sänka alkoholkonsumtionen och förbättra\r\nfolkhälsan?</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Från olika håll har lagts fram förslag om\r\nförändringar av den samlade alkoholpolitiken i\r\nsyfte att sänka alkoholkonsumtionen i enlighet med\r\nWHOs målsättning. Riksdagen har också ställt sig\r\nbakom socialutskottets betänkande om en aktiv\r\nalkoholpolitik.</pre><pre>Jag har vid olika tillfällen i kammaren framhållit att\r\njag delar den uppfattning som socialutskottet\r\nuttalade i sitt betänkande, att vi måste finna\r\nkonkreta åtgärder som leder till en varaktig\r\nsänkning av alkoholkonsumtionen.</pre><pre>Vad gäller Nordiska rådets rekommendation till\r\nNordiska ministerrådet om ökade insatser för att\r\nminska alkoholkonsumtionen vill jag redovisa\r\nföljande:</pre><pre>Samtliga nordiska länder arbetar för att begränsa\r\nalkoholkonsumtionen i överensstämmelse med\r\nWHOs målsättning, men varje land har sitt eget\r\nprogram utifrån det egna landets förutsättningar.\r\nFrågan har diskuterats vid ett möte mellan\r\nNordiska rådets social- och miljöutskott och\r\nministerrådet den 14 november 1990 i Helsingör.\r\nNordiska ministerrådet anser att det inte är möjligt\r\natt utarbeta ett gemensamt nordiskt tidsbestämt\r\naktionsprogram i den här frågan. Alkoholfrågorna\r\ningår som ett prioriterat område i det\r\nsamarbetsprogram som fastställdes av de nordiska\r\nsocial- och hälsovårdsministrarna år 1988.</pre><pre>De nordiska länderna undersöker för närvarande\r\nmöjligheterna att gemensamt finansiera en insats\r\nför att stärka WHOs alkoholpolitiska arbete inom\r\nEuroparegionen. Regeringen är, som redovisas i\r\nårets budgetproposition, beredd att avsätta medel\r\nför detta ändamål. Tillsammans med de övriga\r\nnordiska länderna har Sverige medverkat till att\r\nFNs ekonomiska och sociala råd (ECOSOC)\r\nuppmanat FNs generalsekreterare att ta initiativ till\r\nfler alkoholpolitiska åtgärder inom FN.</pre><pre>På nationell basis har regeringen under senare år\r\nstärkt det förebyggande arbetet på alkohol- och\r\ndrogområdet. Under åren 1989 och 1990 har en\r\nlandsomfattande aktion mot alkohol och andra\r\ndroger genomförts. Aktionen leds av en\r\narbetsgrupp -- den s.k. ATHENA-gruppen -- i\r\nvilken ingår representanter för folkrörelser och\r\nmyndigheter. Gruppen har initierat olika\r\ndrogförebyggande verksamheter och\r\nopionsbildande insatser. Regeringen har nyligen\r\nbeslutat att förlänga gruppens mandat fram till den\r\n1 juli 1991 för att tillsammans med regeringens\r\naktionsgrupp mot narkotika ytterligare intensifiera\r\noch förstärka det lokala drogförebyggande arbetet.</pre><pre>Som jag tidigare informerat riksdagen om avser\r\nregeringen att förelägga riksdagen en proposition\r\nmed förslag till åtgärder på det alkoholpolitiska\r\nområdet under innevarande riksmöte i syfte att\r\nsänka alkoholkonsumtionen och därmed förbättra\r\nfolkhälsan.</pre><pre>Anf. 48 ELVER JONSSON (fp):</pre><pre>Fru talman! Jag tackar statsrådet Lindqvist för\r\nsvaret på min interpellation, som jag ställde till\r\nsocialminister Thalén, tillika superminister.\r\nOrsaken var närmast att jag och Bengt Lindqvist\r\nhade en debatt för drygt ett år sedan. Jag vill nu\r\nhöra om minister Thalén har en högre\r\nambitionsgrad än vad vi då kunde spåra och sedan\r\nhar sett av regeringens arbete.</pre><pre>Låt mig säga med ledsnad i rösten, Bengt Lindqvist,\r\natt detta år får ses ur alkoholpolitisk synpunkt som\r\nett förlorat år. Den oro som riksdagen har\r\ndokumenterat och uttalat så många gånger\r\nåterspeglas inte i regeringens insatser. Jag är därför\r\nosäker på om statsrådet Lindqvist saknar\r\nambitionen eller auktoriteten att göra det\r\nriksdagen flera gånger har bett om. Läget är\r\nfortfarande svårt, fru talman. Det beräknas att upp\r\nemot 0,5 miljoner människor har bekymmer med\r\nsitt eget alkoholbruk. En femtedel av vårdplatserna\r\nupptas av alkoholrelaterade skador hos\r\npatienterna. Värst är det inom den psykiatriska\r\nvården, där upp emot hälften har svåra\r\nalkoholproblem. De drabbas av sjukdomar\r\norsakade av ett omfattande alkoholbruk. Vi har\r\nmassor med mänskliga tragedier i de här spåren.</pre><pre>Det är över ett år sedan som riksdagen sade till\r\nregeringen: Låt oss få en mer aktiv alkoholpolitik.\r\nUtöver de konkreta åtgärder som man ville vidta\r\nsade man också att de måste leda fram till ett\r\nförverkligande av de mål som man tillsammans med\r\nregeringen hade ställt sig bakom, nämligen att\r\nminska den nationella konsumtionen med en\r\nfjärdedel fram till år 2000. Alkoholkonsumtionen\r\när fortfarande det dominerande sociala och\r\nmedicinska problemet i vårt land.</pre><pre>Detta klara samband mellan bruk och missbruk har\r\ninte heller statsrådet eller regeringen dementerat.\r\nDet är därför som det är så oroväckande att man\r\ninte vidtar konkreta åtgärder. Statsrådet säger att\r\nhan delar socialutskottets och riksdagens\r\nbedömning att det vill till att konkreta åtgärder\r\nvidtas. Han hänvisar också till ATHENA-gruppen,\r\nsom säkerligen gör ett gott arbete. Men det är en\r\nliten informationsinsats som inte skall överdrivas i\r\nbrist på andra insatser.</pre><pre>Jag känner också stor oro vad gäller Nordiska\r\nministerrådets inställning. Den svenska regeringen\r\nbär också en stor del av ansvaret för den. Om\r\nalkoholfrågorna är ett prioriterat område sedan\r\n1988, som ministerrådet säger, och det inte har\r\nskett mer, då frågar jag mig: Vad sker när ett ärende\r\ninte är prioriterat?</pre><pre>Före jul, fru talman, dementerade statsrådet Bengt\r\nLindqvist uppgifter som cirkulerade i pressen, att\r\nSverige inte längre skulle kunna använda\r\nprisinstrumentet på grund av\r\nharmoniseringsarbetet inom EG. Det var väl att det\r\nskedde. Nästan samtidigt tog jag del av ett\r\nanförande som statssekreterare Sture Korpi från\r\nsocialdepartementet hållit på CAN:s årsmöte. Han\r\nsade bl.a. att möjligheterna till vidgade insatser är\r\nuttömda, och det sade han med avseende på\r\nprisinstrumentet. Kan Bengt Lindqvist förtydliga\r\nregeringens hållning och tala om huruvida\r\nmöjligheterna är uttömda? Eller betraktar\r\nregeringen fortfarande prisinstrumentet som en\r\naktiv alkoholpolitisk åtgärd? Försiktigheten att\r\nanvända det ger mig onda föraningar om att\r\nstatssekreterare Sture Korpis uttalande kan äga\r\ngiltighet.</pre><pre>Nu har regeringen haft socialstyrelsens förslag på\r\nsitt bord ett år. Det innehåller många goda förslag,\r\noch nu utlovas en proposition. Jag förutsätter att\r\ndet finns mycket med i den av vad socialstyrelsen\r\noch riksdagen har uttalat sig för. Situationen på det\r\nalkoholpolitiska området är nämligen närmast på\r\nväg att försämras. Under åtta nio år från 1977 års\r\nbeslut hade vi en period då utvecklingen på detta\r\nområde gick i rätt riktning, mot en bättre tingens\r\nordning. Därefter har det gjorts många\r\nutredningar, men passitiviteten har lett till en\r\nmotsatt trend.</pre><pre>Jag är också bekymrad över den avrustning av\r\nalkoholpolitisk kompetens som socialstyrelsen\r\nutsetts för. Jag tror att det är djupt olyckligt att man\r\nrustar av på detta område.</pre><pre>Jag kan, fru talman, inte underlåta att säga\r\nföljande: Regeringen, som ger oss fylliga\r\ndeklarationer vid varje riksmötes start om vad som\r\när viktigt, har med nästan allting utom vad man\r\ntänker göra på det alkoholpolitiska området. Ändå\r\nsäger man att alkoholmissbruket är vårt största\r\nsociala och medicinska problem. Det finns en\r\ndisharmoni mellan vad vi behöver göra och vad\r\nregeringen har gjort.</pre><pre>I den förra debatten uppmanade jag statsrådet\r\nBengt Lindqvist att han vid några större\r\nframträdanden borde ta upp dessa frågor till\r\ndiskussion. Jag tror nämligen det spelar mycket stor\r\nroll vad den minister säger som har ansvaret för\r\ndessa socialpolitiska frågor. Jag hemställer att den\r\nuppmaningen får stå kvar.</pre><pre>Låt mig slutligen summera detta interpellationssvar\r\ngenom att citera en statsman från svunna tider, en\r\nsocialdemokratisk sådan. Vid ett tillfälle sade han\r\nungefär så här: Vad vilja socialdemokraterna?\r\nDetta frågetecken framstår i eldskrift när statsrådet\r\nBengt Lindqvist har besvarat min interpellation.</pre><pre>Anf. 49 Statsrådet BENGT LINDQVIST (s):</pre><pre>Fru talman! Låt mig först understryka att\r\nalkoholkonsumtionen och den problematik som\r\nden leder till är för mig och för regeringen ett\r\nallvarligt problem som inte skall bagatelliseras eller\r\nförsummas. Jag ger Elver Jonsson rätt i hans kritik\r\natt den alkoholpolitiska propositionen har dröjt så\r\nlänge. Men det finns en rad skäl till det som jag\r\nskall redovisa för att försöka öka förståelsen för\r\ndröjsmålet. Jag vill också framhålla att det inte har\r\natt göra med någon bagatellisering eller\r\nnedsättning av betydelsen av alkoholpolitiska\r\ninsatser.</pre><pre>För att tala klarspråk var det så att varken\r\nriksdagens beställning eller socialstyrelsens\r\nhandlingsprogram var särskilt väl utarbetade rent\r\ntekniskt. Kraven gällde i flesta fall en omfattande\r\nberedning för att kunna driva frågorna vidare, inte\r\nminst om det skulle bli fråga om en proposition till\r\nriksdagen. Det beredningsarbetet har pågått under\r\ndet gångna året.</pre><pre>En annan sak som har komplicerat vår planering är\r\nEES-förhandlingarna; det skall jag gärna erkänna.\r\nRedan under sommaren och sedan under hösten\r\n1990 aktualiserades vissa frågor i våra interna\r\ndiskussioner och så småningom också med\r\nförhandlarna och i förhandlingarna kring EES-\r\navtalet. Som Elver Jonsson vet gällde det framför\r\nallt frågan om monopolens ställning. Detta har vi i\r\nvarje fall tills vidare klarat ut genom en redovisning\r\nav vår ståndpunkt, nämligen att våra monopol bör\r\nkunna bevaras. Det finns också starka\r\nalkoholpolitiska skäl för denna ståndpunkt. Det\r\nställningstagandet har vi gemensamt med de andra\r\nEFTA-länderna.</pre><pre>Om emellertid EG hade ställt kravet att vi skulle\r\nslopa våra monopol eller delar av dem, då hade det\r\nsjälvklart känts underligt att just ha lagt fram en\r\nalkoholpolitisk proposition som bygger på vårt\r\nsystem för utskänkning och försäljning av alkohol.\r\nEES-frågan och försöken att klarlägga vår syn på\r\nalkoholfrågorna har spelat en roll för vår planering\r\nav den kommande propositionen.</pre><pre>Som Elver Jonsson också vet har det varit ett\r\nhändelserikt år som har gett regeringen och\r\nregeringskansliet ganska mycket att göra. Det har\r\nfaktiskt också påverkat våra möjligheter att med\r\nkraft hantera propositioner av detta slag. Det är de\r\ntre skäl som jag kan anföra som orsak till det långa\r\ndröjsmålet. Men nu kommer alltså den\r\nalkoholpolitiska propositionen.</pre><pre>I anslutning till detta skall jag beröra frågan om vår\r\nframtida alkoholpolitik och det förhållandet att vi\r\nnu står inför diskussioner om en förmodad\r\nintegration i Europa. I de intervjuer och artiklar\r\nsom jag har stått för den senaste tiden har jag i detta\r\nperspektiv sagt att vi behöver en debatt om den\r\nlångsiktiga alkoholpolitiken i Sverige. Det är\r\negentligen två faktorer som vi skall försöka\r\nförändra. Det ena är att vi skall uppnå WHO-målet\r\noch sänka alkoholkonsumtionen med 25 % fram till\r\når 2000. Det andra är att vi skall försöka göra det i\r\nen miljö som blir mer internationell och där vår\r\npolitik så att säga får mäta sig med politiken i andra\r\nländer.</pre><pre>Mot den bakgrunden har jag sagt att det i det\r\nlångsiktiga perspektivet är svårt att tänka sig att vi\r\ngenom att väsentligt trappa upp de traditionella\r\nrestriktiva medlen kan nå målet att sänka\r\nkonsumtionen. Av olika skäl tror jag att det blir\r\npolitiskt svårt att göra det. Vi skall inte bara bevara\r\nden alkoholpolitiska politik som vi för med\r\nnuvarande restriktioner, utan vi skall också försöka\r\nbygga vår politik på att nå målet, dvs. ökade\r\nrestriktioner. Jag tror att vi behöver föra en\r\ndiskussion om detta. Jag har ärligt försökt redovisa\r\nmin inställning i det fallet.</pre><pre>Det betyder naturligtvis inte, fru talman, att vi inte\r\nskulle kunna höja priserna på alkohol på det sätt\r\nsom vi har gjort sedan 1987. Vi har försökt hålla\r\ndem på den höga nivå som vi då lade dem på.\r\nPriserna har höjts för att kompensera för\r\ninflationen. För att nå vissa mål kan vi möjligen\r\nockså höja priserna ytterligare. Men de stora\r\ninsatser som skulle behövas för att uppnå 25-\r\nprocentsmålet tror jag vi måste söka oss fram till\r\nockså på andra vägar. Jag vill få till stånd en\r\ndiskussion om vilka de realistiska förutsättningarna\r\när för att uppnå det målet. Det kan ske med den\r\npolitik vi har fört tillsammans med andra möjliga\r\nåtgärder som vi som kämpar för att sänka\r\nalkoholkonsumtionen kan se som acceptabla och\r\nrealistiska i nuvarande läge.</pre><pre>Anf. 50 ELVER JONSSON (fp):</pre><pre>Fru talman! Jag tackar för de deklarationer som\r\nstatsrådet här har gett för hur han ser på det\r\nallvarliga problemet med den höga\r\nalkoholkonsumtionen. Om dessa deklarationer är\r\nvi ense, och det gäller också riksdagen och\r\nregeringen i övrigt. Problemet har varit att\r\nstatsrådet har hängett sig åt de goda filosofier som\r\nhan har fullt stöd för men samtidigt inte låtit skrida\r\ntill handling. Jag ger honom en honnör för att han\r\ntar till sig kritiken mot att det har hänt så litet. Det\r\ntar jag som ett indirekt löfte om att det kommer att\r\nbli bättre fart.</pre><pre>Jag har sedan, fru talman, litet svårt att förstå att\r\ndet här skulle vara så besvärligt. Det har varit\r\ntekniska svårigheter och krävts mycket beredning,\r\nsäger statsrådet. Men, käre Bengt Lindqvist, det\r\nhär är egentligen vad riksdagen beslöt 1977. Man\r\nkan också påtala några av Bengt Lindqvists\r\nföreträdares försumligheter, men det är ju dagens\r\nproblem vi diskuterar. Det behövs inte beredas\r\nmycket och inte forskas särskilt mycket. Vi kan\r\nändå göra mycket av det riksdagen har önskat. Vi\r\nbehöver inte hänga upp oss på en eller annan\r\ndelfråga i ett EES-avtal, även om ett sådant avtal är\r\nmycket viktigt. Jag hoppas att den proposition som\r\nkommer inte gör en delfråga av monopol och\r\nprisinstrument. Statsrådet säger för övrigt att det\r\ninte skall vara något bekymmer när vi får en\r\nharmonisering med förhållandena ute i Europa.\r\nUtskänkningsfrågor och liknande frågor tycks vara\r\ndet enda riktigt svåra.</pre><pre>Låt oss gärna föra en långsiktig debatt, statsrådet\r\nBengt Lindqvist. Det tycker jag vore mycket bra.\r\nProblemet är bara att om vi begränsar oss till det är\r\nvi snart framme vid år 2000, då vi skall ha uppfyllt\r\nWHOs krav på en 25-procentig sänkning av\r\nalkoholkonsumtionen. De senaste tre fyra åren\r\nindikerar inte ens att vi går åt det hållet, och det gör\r\nmig bekymrad. Jag delar annars Bengt Lindqvists\r\nuppfattning att vi inte väsentligt skall trappa upp\r\nsituationen och åtgärdssidan. Det kan vara\r\nkomplicerat. Jag ställer dock inga andra krav än att\r\nvi står fast vid det som vi redan har bestämt oss för\r\ni riksdagens beställning. Även jag vill gärna få till\r\nstånd en breddad diskussion. I det ligger att jag\r\ntycker att Bengt Lindqvist litet oftare skall tala om\r\nalkoholpolitik både när han träffar partivänner och\r\ni andra högtidliga sammanhang.</pre><pre>De alkoholpolitiska frågorna är jätteviktiga och\r\ngenomsyrar hela vårt samhälle. Låt oss gärna föra\r\ndiskussioner, men just nu krävs kraftfull handling.</pre><pre>Anf. 51 Statsrådet BENGT LINDQVIST (s):</pre><pre>Fru talman! Låt mig bara göra några korta\r\nreflexioner. Då och då talar jag faktiskt om\r\nalkoholpolitik och om nödvändigheten av att\r\nbedriva en aktivare sådan. Vi kan kanske enas om\r\natt medias intresse för den typen av inlägg varit\r\nganska begränsad. Det är svårt att nå ut med\r\nsådana debatter. Men om vi nu kan få till stånd en\r\ndebatt mot bakgrund av WHO-målet och\r\ninternationaliseringen, så är det precis vad som\r\nbehövs. Jag lovar att försöka fylla propositionen\r\nmed ett så kraftfullt och realistiskt innehåll som det\r\növer huvud taget är möjligt.</pre><pre>Elver Jonsson betecknade 1990 som ett förlorat år.\r\nDet kom ingen alkoholpolitisk proposition, sade\r\nhan, och det var väl grunden för påståendet om ett\r\nförlorat år. Men faktum är att vi för första gången\r\npå åtskilliga år ser tendenser till att\r\nalkoholkonsumtionen viker, Elver Jonsson. Det\r\ntycker jag inte att vi bara skall notera som en\r\nautomatik -- det tror jag faktiskt delvis har att göra\r\nmed att svenska folket blir bättre upplyst och att de\r\ninsatser som vi gör, inte minst de som ATHENA-\r\ngruppen med sina olika aktiviteter har stått för, ger\r\nresultat. Låt oss ta till oss det som någonting\r\npositivt. Alkoholkonsumtionen fortsätter nu i varje\r\nfall inte att öka.</pre><pre>Försäljningen via systembolaget gick 1990 ned med\r\n3,4 %. Sedan är det möjligt att det tyvärr kommer\r\natt motverkas av en ökad försäljning på\r\nrestauranger och av öl i butikerna. Det får vi se när\r\nvi får fram den statistiken. Men det är en positiv\r\nsignal som jag tycker att vi skall ta till oss.</pre><pre>Sedan menar jag att det arbete som ATHENA-\r\ngruppen gjort och de näst intill 20 miljoner som vi\r\nlagt ned på att driva upplysnings- och\r\ninformationsarbete under de senaste åren inte är ett\r\nförlorat arbete. Det börjar ge resultat. Jag skulle\r\nvilja se mycket mer av den typen av insatser i\r\nframtiden. Där tror jag att vi kan utveckla oss långt.\r\nSedan kan vi också knyta an till människors intresse\r\nför sin hälsa och sitt välbefinnande och på den\r\nvägen utveckla ett sundare umgänge med starka\r\ndrycker. Möjligheten att utveckla den sortens\r\npolitik tror jag faktiskt ganska mycket på.</pre><pre>Anf. 52 ELVER JONSSON (fp):</pre><pre>Fru talman! Statsrådet Lindqvist har sagt så många\r\nbra saker att jag beklagar att han nu börjar låta\r\nförnöjsam över de tendenser han kan skönja,\r\nnämligen att vi i siffermaterialet kan se att\r\nsystembolagens försäljning under 1990 kan ligga\r\nnågon tiondel lägre än året innan. Han\r\ndementerade också sitt eget påstående genom att\r\nsedan säga att vi inte vet hur det har sett ut bl.a. på\r\nrestaurangsidan.</pre><pre>Jag tror att de tendenserna är alltför små för att ge\r\noss hopp om att vi klarar WHO-målet, men jag har\r\nändå tagit fasta på att statsrådet är beredd att lägga\r\nfram en proposition där man nu radikalt tar itu med\r\nde här sakerna, till skillnad från de senaste åren.\r\nDet ser jag som ett löfte, men också som en\r\nbindning från regeringens sida att nu göra det.</pre><pre>Sedan sade statsrådet att han då och då talar om de\r\nhär frågorna och beklagade det dåliga\r\nmediaintresset. Jag instämmer i det. Om\r\nmassmedia vore lika ''källkritiska'' i förhållande till\r\ndessa gifter som i förhållande till andra gifter skulle\r\nvi här i landet ha en mycket kraftig debatt. Jag\r\nbeklagar att vi inte har det. Det betyder att vi här i\r\nriksdagen och även regeringen måste tala ofta och\r\nhögt om de här frågorna.</pre><pre>För övrigt ber jag om en hälsning också till\r\nsuperministern. Säg att detta inte enbart är en fråga\r\nför statsrådet Lindqvist -- hela regeringen måste\r\nengageras i detta arbete, om vi skall nå framgång.</pre><pre>Överläggningen var härmed avslutad.</pre><pre></pre><pre>12 § Anmälan om interpellation</pre><pre>Anmäldes att följande interpellation framställts</pre><pre>den 15 januari</pre><pre>1990/91:129 av Hans Göran Franck (s) till\r\nutrikesministern om Mellanöstern:</pre><pre>Ett storkrig får inte igångsättas av någon part i\r\nMellanöstern. Det skulle kunna leda till\r\noöverskådliga, oberäkneliga och katastrofala\r\nkonsekvenser i området. Det finns också en\r\nuppenbar risk att krigsbranden sprider sig. I varje\r\nfall kommer dess verkningar att drabba alla andra\r\ndelar av världen.</pre><pre>Ett krig löser inte Gulfkrisen eller andra konflikter\r\ni Mellanöstern utan hotar snarare att förvärra dem.</pre><pre>Iraks angreppskrig är ett brott mot freden. Alla\r\nsådana folkrättsbrott måste med kraft beivras. Irak\r\nmåste lämna Kuwait.</pre><pre>Ett kollektivt säkerhetssystem är av stor betydelse\r\nför att upprätthålla fred i världen. En ovillkorlig\r\nförutsättning för att det skall fungera är att det\r\nupprätthålls strikt och med konsekvens i alla\r\nsammanhang. Om så inte sker undergrävs\r\ntrovärdigheten.</pre><pre>All aggression och ockupation, som förekommer i\r\nMellanöstern måste genast upphöra och nationellt\r\nsjälvbestämmande och oberoende garanteras alla\r\nländer och folk, även det palestinska folket.\r\nGarantier måste lämnas för att USA och dess\r\nallierade lämnar arabiskt territorium så snart Irak\r\nutrymt Kuwait.</pre><pre>Inkonsekvensen i USAs och andra länders\r\nagerande är uppenbar i Mellanöstern. En följd\r\ndärav har blivit en dubbelstandard, som är\r\nohållbar. Det går inte att ha olika måttstock\r\nberoende på vilket land som angriper. Folkrätten\r\ngör ingen sådan skillnad.</pre><pre>Det är mot denna bakgrund konflikterna i\r\nMellanöstern kräver särskilda åtgärder av\r\nextraordinärt slag, som inte uppfylls av hittills\r\nfattade FN-beslut.</pre><pre>Det är främst genom att undanröja konfliktorsaker\r\noch genom att förhandla, som konstruktiva och\r\nvaraktiga fredliga lösningar kan uppnås.</pre><pre>I den utsträckning FN-sanktioner har tillgripits\r\neller kommer att tillgripas i Mellanöstern för att\r\nuppnå fred måste de genomföras med konsekvens\r\noch ihärdighet. Det är därför felaktigt att inte\r\navvakta den fulla effekten av de ekonomiska\r\nsanktionerna mot Irak.</pre><pre>Under lång tid har frågan om en internationell\r\nMellanöstern-konferens under FN:s ledning stått\r\npå dagordningen. I det nu uppkomna läget måste\r\nen breddad sådan konferens komma till stånd utan\r\nvidare dröjsmål. Därvid bör de olika akuta\r\nkonflikterna i området behandlas främst de som rör\r\nockupationerna i Kuwait, Västbanken, Gaza och\r\nLibanon.</pre><pre>Det är nödvändigt att alla goda krafter verkar för\r\nen nedtrappning av konflikterna, särskilt den som\r\nrör Kuwait. Den stora koncentrationen av\r\noffensiva vapen i regionen är ytterligt farlig liksom\r\ndet ständigt eskalerande nervkriget och de\r\nåterkommande provokationerna. Denna\r\nutveckling måste brytas för att skapa ett gynnsamt\r\nklimat för en Mellanöstern-konferens.</pre><pre>FN:s säkerhetsråd har beslutat att ge fullmakt åt de\r\nstater ''som samarbetar med Kuwaits regering'' att\r\ntillgripa ''alla nödvändiga medel'' inklusive militära\r\nåtgärder. Härigenom tvingas emellertid inte FN:s\r\nandra medlemmar till militära åtgärder då § 42 i\r\nFN-stadgan inte åberopats i resolutionen.</pre><pre>Det är nödvändigt att FN:s säkerhetsråd snarast på\r\nnytt behandlar frågan om delegeringen att använda\r\nmilitära åtgärder. Sådana åtgärder som\r\nförhoppningsvis inte längre har erforderligt stöd av\r\nsäkerhetsrådets medlemmar bör inte tillgripas i\r\nnuvarande situation. Därvid för beaktas att en\r\ndelegering knappast överensstämmer med § 42 i\r\nFN-stadgan, som bl.a. talar om att en av FN\r\nbeslutad militär aktion skall stå under dess egen\r\nledning.</pre><pre>Det är av största vikt att stormakterna\r\nupprätthåller stadgans anda och mening, som är att\r\nskapa fred, stabilitet och rättvisa i världen.</pre><pre>Det humanitära biståndet måste utökas och lämnas\r\ntill alla behövande oberoende av i vilket land de\r\nbefinner sig. Internationella Röda korset och FN:s\r\nflyktinghjälp kan med ökade resurser göra stora\r\ninsatser.</pre><pre>De synpunkter som har framförts bygger på den\r\ndeklaration, som gjorts av Svenska FN-förbundet.</pre><pre>Även om ett storkrig utbryter i Mellanöstern måste\r\nfredsansträngningarna fortsätta.</pre><pre>På grund av det anförda får jag ställa följande\r\nfrågor till utrikesminister Sten Andersson.</pre><pre>1.  Vilka åtgärder avser regeringen att ytterligare\r\nvidta för att snarast få till stånd en FN-ledd\r\ninternationell Mellanösternkonferens?</pre><pre>2.  Avser regeringen att vidta någon åtgärd för att\r\nFN:s säkerhetsråd på nytt prövar sitt beslut om\r\ndelegering av militära åtgärder?</pre><pre>3.  Vilka garantier kan enligt utrikesministern\r\nerhållas för att USA lämnar arabiskt territorium\r\nefter en irakisk utrymning av Kuwait?</pre><pre>4.  Vilka åtgärder vill regeringen vidta för att de\r\nhumanitära insatserna utökas till de\r\nhjälpbehövande oberoende av det land de befinner\r\nsig i?</pre><pre>13 § Anmälan om frågor</pre><pre>Anmäldes att följande frågor framställts</pre><pre>den 15 januari</pre><pre>1990/91:343 av Marianne Andersson i Vårgårda (c)\r\ntill statsministern om fördelningen av medel till\r\nkommunikationssektorn:</pre><pre>I massmedia har vi kunnat läsa att Ingvar Karlsson\r\nutlovat att huvuddelen av de miljarder som satsas\r\npå en infrastrukturfond under 90-talet skall gå till\r\nStockholmsområdet.</pre><pre>Det skulle innebära att\r\nkommunikationsinvesteringarna i Stockholm\r\nskulle förstärkas ytterligare på bekostnad av andra\r\ndelar av landet. Detta leder i sin tur till ytterligare\r\nkoncentration och nya problem i området. Den\r\nregionala obalansen förstärks ytterligare.</pre><pre>I Västsverige finns stora behov av investeringar på\r\njärnvägssidan för att möjliggöra och förbättra\r\npendeltågstrafiken till Göteborg och för\r\nkommunikationerna med andra delar av landet och\r\ntill Norge. Vägstandarden i Älvsborgs län visar på\r\nen klar eftersläpning jämfört med landet i övrigt.\r\nTrollhätte Kanalverk har fått budgetneddragningar\r\nvilket drabbar en miljövänlig trafik.</pre><pre>Hur avser regeringen att fördela ytterligare medel\r\ntill infrastruktur under 90-talet och hur kommer\r\nVästsveriges behov att tillgodoses?</pre><pre>1990/91:344 av Marianne Andersson i Vårgårda (c)\r\ntill utrikesministern om informationsspridning till\r\nLitauen:</pre><pre>De sovjetiska trupperna i Litauen har nu stoppat\r\nalla radio- och TV-stationer i landet. Vi i Sverige\r\nhar ett ansvar för att bidra till att Litauens folk i\r\ndetta svåra läge kan få information utifrån. Sveriges\r\nRadio skulle genom sändningar på litauiska kunna\r\ngöra en stor insats.</pre><pre>Hur och i vilken omfattning avser regeringen bidra\r\ntill informationsspridningen i Litauen?</pre><pre>den 16 januari</pre><pre>1990/91:345 av Jan Hyttring (c) till statsministern\r\nom fördelningen av medel till\r\nkommunikationssektorn:</pre><pre>Av ett pressreferat från statsminister Ingvar\r\nCarlssons budgetdiskussion med\r\nsocialdemokraterna i Stockholms län framgår att\r\nhuvudparten av de 20 ''friska'' miljarder som skall\r\ntillföras kommunikationssektorn under den\r\nnärmaste tioårsperioden kommer att tilldelas\r\nStockholm.</pre><pre>Statsministern medger att Stockholm och de två\r\nandra storstadsregionerna har behandlats\r\nstyvmoderligt under 80-talet och tror nu att de 20\r\nmiljarderna som skall läggas ovanpå de ordinarie\r\nanslagen till vägverket och banverket skall bädda\r\nför investeringar på 100 miljarder totalt. Det heter\r\nvidare i pressreferatet att det är\r\nsocialdemokraternas sätt att bygga ''det nya\r\nSverige''. Med ytterligare satsningar utöver tidigare\r\nangivna 5,5 miljarder i storstadsområdena kan man\r\nmycket väl uppfatta viljeinriktningen så att ''det\r\nnya Sverige'' inte kommer att omfatta flertalet län,\r\ndäribland Värmland. Med mer än halverade\r\nväganslag och en bekymmersam situation för\r\njärnvägens bevarande och utveckling kan man som\r\nvärmlänning verkligen ställa sig frågan om\r\ninfrastruktursatsningar hos oss inte kommer att\r\nvara någon angelägen fråga för\r\nsocialdemokraterna.</pre><pre>Mot bakgrunden av statsministerns uttalanden i\r\nStockholm vill jag fråga på vilket sätt Värmland och\r\nandra tidigare regionalpolitiskt prioriterade län kan\r\nfå någon nämnvärd del av de 20 ''friska''\r\nmiljarderna?</pre><pre>14 § Kammaren åtskildes kl. 12.18.</pre><pre>Förhandlingarna leddes</pre><pre>av  talmannen från sammanträdes början t.o.m. 4 §\r\nanf. 16 (delvis),</pre><pre>av  tredje vice talmannen därefter t.o.m. 5 § anf. 29\r\n(delvis) och</pre><pre>av  föraste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}