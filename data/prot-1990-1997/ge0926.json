{"dokumentstatus":{"dokument":{"hangar_id":"2438914","dok_id":"GE0926","rm":"1990/91","beteckning":"26","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"26","slutnummer":"0","datum":"1990-11-16 00:00:00","systemdatum":"2010-02-17 00:00:00","publicerad":"1990-11-16 00:00:00","titel":"Riksdagens snabbprotokoll 1990/91:26 Fredagen den 16 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{9E693190-6E89-40B4-B6AC-8EE27227F441}","dokument_url_text":"http://data.riksdagen.se/dokument/GE0926/text","dokument_url_html":"http://data.riksdagen.se/dokument/GE0926","dokumentstatus_url_xml":"http://data.riksdagen.se/dokumentstatus/GE0926","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:26</div>\r\n<div class=\"sidhuvud_datum\">Fredagen den 16 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om återtagande av plats i\r\nriksdagen</pre><pre>Andre vice talmannen meddelade att Gösta Lyngå\r\n(mp) denna dag återtagit sin plats i riksdagen,\r\nvarigenom Ulf Löfgrens tjänstgöring som ersättare\r\nupphört.</pre><pre>2 § Svar på interpellation 1990/91:18 om\r\nhögskoleutbildningen</pre><pre>Anf. 1 Utbildningsminister BENGT\r\nGÖRANSSON (s):</pre><pre>Herr talman! Larz Johansson har frågat mig om\r\nregeringen delar uppfattningen att det krävs en\r\nbetydande ökning av antalet utbildningsplatser i\r\nden grundläggande högskoleutbildningen, vilka\r\nåtgärder regeringen avser att vidta för att\r\nsäkerställa de framtida behoven av\r\nhögskoleutbildad arbetskraft och om regeringen\r\nkommer att ompröva den löpande treåriga\r\nplaneringsperioden vad avser högskolans\r\ndimensionering. Han har vidare frågat vilka\r\nåtgärder regeringen vidtagit för att öka\r\nrekryteringen till lärarutbildningarna och om\r\nregeringen kommer att föreslå ett utökat antal\r\nutbildningsplatser inom dessa utbildningar.</pre><pre>Frågan om den samlade dimensioneringen av\r\nantalet utbildningsplatser på längre sikt är -- som ju\r\nLarz Johansson, som den kunniga\r\nutbildningspolitiker han är, väl vet -- av central\r\nbetydelse för den fortsatta högskoleplaneringen. I\r\nårets budgetproposition redovisade regeringen det\r\nutförliga underlag för bedömningen av denna fråga\r\nsom universitets- och högskoleämbetet på\r\nregeringens särskilda uppdrag tagit fram.\r\nRegeringen angav samtidigt att ställningstagandet\r\ntill denna fråga fick anstå tills vidare, med hänsyn\r\ntill behovet av återhållsamhet när det gäller beslut\r\nsom binder resurser för framtiden.</pre><pre>Frågan -- som universitets- och högskoleämbetet\r\nåterkommit till i sin senaste anslagsframställning --\r\när därmed fortfarande öppen. Vilka bedömningar i\r\ndetta avseende som kan bli resultatet av det\r\npågående budgetarbetet inom regeringskansliet\r\nkan jag naturligtvis -- som Larz Johansson också\r\nvet -- inte nu gå in på.</pre><pre>Detta gäller även frågan om en eventuell ökning av\r\nantalet utbildningsplatser inom lärarutbildningen.</pre><pre>Regeringen har vidtagit olika åtgärder för att öka\r\nrekryteringen till lärarutbildningarna, och\r\nsammanlagt 36 milj.kr. har avsatts för sådana\r\nåtgärder. Merparten av dessa medel har använts för\r\natt finansiera en ökad antagning av studerande vid\r\nde högskolor som haft flera behöriga sökande än\r\nursprungligen tilldelade antagningsplatser.\r\nRegeringen har också anvisat särskilda medel för\r\nkompletteringskurser inom den kommunala\r\nvuxenutbildningen för sådana sökande som inte\r\nannars har behörighet att antas till\r\nlärarutbildningen. Universitets- och\r\nhögskoleämbetet har tilldelats särskilda medel för\r\ncentrala och lokala informationsinsatser. Inte minst\r\nhar olika högskolor arbetat aktivt på många skilda\r\nsätt för att förbättra rekryteringen, bl.a. i olika\r\nformer av decentraliserad utbildning i samarbete\r\nmed orter utan lärarutbildning och genom\r\ndistansutbildning.</pre><pre>Jag är glad att kunna konstatera att det omfattande\r\narbete som utförts på många håll inom\r\nhögskoleorganisationen inför antagningen till de\r\nutbildningar som startar nu i höst också givit\r\nresultat. Antagningen till grundskollärarlinjen har\r\nsåledes ökat kraftigt.</pre><pre>Anf. 2 LARZ JOHANSSON (c):</pre><pre>Herr talman! Jag skall tacka för svaret på min\r\ninterpellation, även om jag måste säga att det var\r\nskäligen tunt och innehållslöst. Den första delen\r\nsom Bengt Göransson läste upp innehöll praktiskt\r\ntaget ingenting, förutom några vänliga ord om min\r\nkompetens. Det tackar jag för. Den andra delen\r\ninnehöll ett kort referat av UHÄs skrivelse till\r\nregeringen om de åtgärder som man har föreslagit\r\neller vidtagit. Dessa kände vi också till tidigare. Vi\r\nhar läst den skrivelsen. För övrigt är förslagen\r\npraktiskt taget identiska med de vad som centern\r\nföreslog redan i januari i vår partimotion om\r\nlärarutbildningarna.</pre><pre>Bengt Göransson undviker egentligen helt och\r\nhållet min fråga om en utökad dimensionering av\r\njust lärarutbildningen. Jag skall formulera om min\r\nfråga och säga så här: Är Bengt Göransson\r\nmedveten om de behov som finns framöver? Är\r\nBengt Göransson medveten om att vi kommer att\r\nfå en katastrofal lärarbrist i våra skolor om inte\r\nutbildningen dimensioneras upp kraftigt, och det\r\ntämligen omgående?</pre><pre>Låt mig återgå till frågan om grundutbildningen i\r\nsin helhet. Sedan en ganska lång tid tillbaka pågår\r\nen intensiv debatt ute i samhället om\r\nhögskoleutbildningen och om de behov som finns\r\ndär, nämligen en kraftigt ökad dimensionering även\r\npå detta område. Det behövs ett betydligt större\r\nantal utbildningsplatser än vad som finns i dag.\r\nSamtidigt vet vi att det finns god tillgång på\r\nsökande till högskolan. Vi vet att fler ungdomar än\r\nnågonsin lämnar de 3-åriga studieförberedande\r\nutbildningarna. De är alltså behöriga att söka till\r\nhögskolan, men alltför många av dem avvisas på\r\ngrund av platsbristen. Vi vet samtidigt att landet\r\nropar efter mer högskoleutbildad arbetskraft. Vi\r\nkan se framför oss att behoven av människor med\r\nakademisk utbildning kommer att öka allt\r\nframgent. Vi kan se hur man satsar på\r\nhögskoleutbildning runt om oss i vår omvärld. Man\r\när medveten om att framtiden kommer att innebära\r\natt fler människor behöver vara välutbildade.</pre><pre>Forskarutbildningen behöver fördubblas. Det sade\r\nregeringen själv i sin forskningsproposition förra\r\nåret. Det behöver den göra av flera skäl, bl.a.\r\ndärför att forskningen behöver fler\r\nforskarutbildade människor, men också därför att\r\nhögskolan behöver lärare. Men med den mycket\r\nknappa anslagstilldelning som nu finns är det inte\r\nmöjligt att göra den fördubbling som skulle vara\r\nerforderlig. Högskolan behöver betydligt bättre\r\nresurser för att uppnå en högre kvalitet.\r\nUtbildningen på många av utbildningsvägarna\r\ninom högskolan har halkat efter på grund av\r\nresursbrist. I reala termer har anslagen, de pengar\r\nman har att röra sig med per utbildningsplats,\r\nminskat successivt under 80-talet.</pre><pre>Återbetalningsvillkoren i\r\nstudiefinansieringssystemet i kombination med en\r\nskattereform som är mycket ogynnsam för\r\nstudenterna leder till att allt fler studenter lämnar\r\nutbildningen innan de har avslutat den.\r\nStudieavbrotten beror också på andra saker.</pre><pre>Det förhållandet att vi utbildar för få människor,\r\nmed det tryck som samtidigt finns från\r\narbetsmarknaden, leder till att ganska många av de\r\nhögskolestuderande sugs upp av arbetsmarknaden\r\ninnan de har hunnit avlägga sina examina. Detta är\r\nockså ett uttryck för bristerna i\r\nutbildningsväsendet.</pre><pre>Man kan på detta sätt räkna upp en lång, lång rad\r\nmed skäl till att vi behöver göra kraftfulla\r\nsatsningar just på högskoleområdet. Den här\r\ndebatten pågår, som jag sade, ute i samhället. Den\r\npågår inom högskolevärlden, bland studenterna\r\noch ute i näringslivet. Men landets\r\nutbildningsminister deltar inte i den här debatten.\r\nHan säger att ställningstagandena får anstå tills\r\nvidare och att frågan fortfarande är öppen.</pre><pre>Jag begär naturligtvis inte att Bengt Göransson\r\nskall stå här och avslöja innehållet i en kommande\r\nbudgetproposition. Det vore mig helt fjärran. Men\r\njag tycker att det vore på sin plats att landets\r\nutbildningsminister, när den här debatten nu pågår,\r\nåtminstone hade någon åsikt. Bengt Göransson\r\nborde kunna redovisa att han har några ambitioner.\r\nAtt begära visioner är väl att begära för mycket.\r\nDet är rimligt att begära att landets\r\nutbildningsminister, när en mycket intensiv\r\nhögskoledebatt rasar i hela landet, åtminstone\r\nkunde stå upp här i talarstolen och säga att han har\r\nde och de ambitionerna. Att han skall försöka att\r\ni den kommande budgetpropositionen se till att vi\r\nåtminstone tillgodoser några av de här önskemålen,\r\nmen Bengt Göransson är helt svarslös.</pre><pre>Anf. 3 MARGITTA EDGREN (fp):</pre><pre>Herr talman! Folkpartiet delar oron för högskolans\r\ndimensionering med centern och moderaterna,\r\nvilket vi också uttryckte i en gemensam\r\ntrepartireservation till utskottets betänkande under\r\nvåren när vi debatterade högskolans resurser. Vi\r\nbegärde att regeringen snarast skulle komma\r\ntillbaka med förslag utifrån UHÄs rapport. I detta\r\nsammanhang betyder väl det i budgeten i januari,\r\nprecis som Bengt Göransson sade. Vi har stora\r\nförväntningar på den budgeten. Detta utifrån det\r\nfaktum att Sverige är beroende av omvärlden på\r\nmånga sätt. Vi är beroende av att hänga med i\r\nforskning och utveckling för att hävda vår ställning\r\nsom industriland och kulturland. När andra länder\r\nökar sina insatser för högre utbildning kan vi ju inte\r\nstå stilla och därmed komma efter.</pre><pre>Jag vill också påpeka att det finns saker som kan\r\ngöras och som kanske inte kostar pengar. Det är att\r\nvi är tydliga när vi av de alltmer självstyrande\r\nhögskolorna kräver:</pre><pre>att de själva bevakar att de platser som finns\r\nanvänds på ett rimligt sätt,</pre><pre>att de studenter som kommer in också kommer ut\r\ninom rimlig tid,</pre><pre>att de förbättrar sin studiehandledning,</pre><pre>att de ger lärare och professorer större och tydligare\r\npersonligt ansvar för studenternas resultat,</pre><pre>att de visar större engagemang i\r\ngrundutbildningarna -- att det inte bara är forskning\r\nsom tar allt intresse,</pre><pre>att de satsar på att utveckla sina pedagogiska\r\nmetoder och, inte minst,</pre><pre>att de får fram ett tydligt, informativt och snabbt\r\nantagningssystem så att ungdomar inte behöver\r\nsöka på flera orter och till flera utbildningar, med\r\neffekten att platser står tomma på hösten när\r\nstudierna börjar.</pre><pre>Jag har en fråga till utbildningsministern. I den\r\nmissivskrivelse som UHÄ lämnade med anledning\r\nav anslagen hänvisas på s. 5 till\r\nriksrevisionsverkets rapport som säger att det finns\r\n15 000 outnyttjade årsstudieplatser inom\r\ngrundutbildningarna. I skrivelsen avvisar UHÄ det\r\nmed att det aldrig varit meningen att alla skall gå\r\nrakt igenom systemet. Tvärtom har det förutsatts\r\natt utnyttjande och examination inte skall vara 100-\r\nprocentiga. Min fråga till Bengt Göransson gäller\r\nalltså den punkten: Var finns detta beskrivet? Jag\r\nkan för litet och vill gärna ha en diskussion om\r\nUHÄs synsätt stämmer med den verklighet som vi\r\nskall leva med.</pre><pre>Jag tycker inte att detta bara skall vara en\r\ndiskussion om dimensionering. Lika viktig är\r\nkvaliteten på de studier som högskolan erbjuder.\r\nVad är då kvalitet i grundutbildningen? Det finns ju\r\ninga instrument att styra med som garanterar\r\nkvalitet, eller mått att mäta med som är generella.\r\nKanske kan vi enas om att kvalitet uppstår när olika\r\nämnen har förankring i vetenskap och praktisk\r\nerfarenhet och när detta via pedagogiska metoder\r\nlärs ut av skickliga engagerade lärare och lärs in av\r\nmotiverade studenter. Detta samspel fordrar\r\nutrustning och lokaler av god kvalitet. Jag menar\r\natt det inte hjälper Sverige om vi så skulle\r\nhögskoleutbilda varenda medborgare, om inte\r\nutbildningarnas kvalitet håller måttet vid en\r\ninternationell jämförelse. En diskussion om\r\nkvalitetsbegreppet, Bengt Göranssons\r\nkvalitetsbegrepp, i högskolans grundutbildningar\r\nskulle jag vara mycket intresserad av.</pre><pre>När det gäller lärarutbildningen står det\r\nfortfarande platser tomma, även om en senaste\r\nrapport visar att antalet studenter ökat. Det har\r\nklart visat sig att den dimensionering vi har inte\r\nräcker för framtiden. Larz Johanssons fråga är\r\nmycket befogad: Hur gör vi framöver för att få\r\nlärare till den nya skola med ett större eget ansvar\r\nsom vi nu håller på att skapa? Hur gör vi för att få\r\nunga människor att bli lärare och verka i denna\r\nskola under mycket större personligt ansvar än vad\r\nlärarna har i dag?</pre><pre>Anf. 4 Utbildningsminister BENGT\r\nGÖRANSSON (s):</pre><pre>Herr talman! Larz Johansson säger att mitt svar var\r\ntunt och substanslös. Det innehöll dock centerns\r\nförslag. Jag vet inte om det var sammanfallande\r\nuppgifter. Han klagar över att han inte fått svar på\r\nsina frågor. Han har faktiskt fått de svar han kan få\r\ni dag, nämligen att budgetpropositionen\r\npresenteras i januari, och där lämnar regeringen\r\nbesked om de bedömningar som görs. Det gäller\r\nnaturligtvis bedömningar av behov. De redovisas\r\nalltid i de texter som finns i budgetpropositionen.\r\nVår regering brukar redovisa de bedömningarna\r\nmycket uppriktigt och samtidigt ha modet att säga\r\natt vi inte under dessa omständigheter kan klara allt\r\ndet vi bedömer att vi skulle vilja göra.\r\nBudgetpropositionen är en beskrivning av den\r\nalltid existerande konflikten mellan det önskvärda\r\noch det möjliga. Vi lägger sedan de förslag som vi\r\nbedömer som möjliga. Därefter sker en\r\nriksdagsbehandling som ibland innebär\r\nförändringar -- ibland uppåt, ibland nedåt i\r\nresurser, det varierar. Riksdagens ledamöter har\r\nrätt och möjlighet att göra andra bedömningar än\r\ndem regeringen har gjort. Det är ju den process\r\nsom vi arbetar i.</pre><pre>Jag har alltså redovisat bakgrunder och\r\nförutsättningar i mitt svar. Jag hänvisar till att\r\nregeringen gör en samlad bedömning av både\r\nbehoven, det önskvärda och det möjliga, och lägger\r\nsina förslag i budgetpropositionen. Det är mycket\r\nkonkreta besked som Larz Johansson fått.</pre><pre>Att jag däremot och därutöver självfallet med stort\r\nintresse tar del av de uppfattningar och de\r\nsynpunkter som Larz Johansson framför är\r\nuppenbart. Jag tar med mig det. Det ingår i det\r\nbudgetarbete som nu pågår.</pre><pre>När det gäller grundskollärareutbildningen -- och\r\ndär vill jag anknyta till det som Margitta Edgren\r\nsade -- vill jag naturligtvis mycket bestämt påminna\r\nom att regeringen genom sättet att hantera\r\ngrundskollärarutbildningen har visat vilken vikt\r\nman tillmäter den.</pre><pre>Vi hade svårt att rekrytera fullt ut första och andra\r\nåret. Det var då många som kom skubbande och\r\nsade att se nu för allt i världen till att ni tar in alla,\r\nså att ni får in så många som möjligt. I det\r\nögonblicket, Margitta Edgren, höll jag mycket\r\nstarkt på kvalitetskravet och sade: Vi kan inte ta in\r\ndem som saknar förutsättningar, dem som saknar\r\ngrundkunskaper för att fullfölja denna utbildning.\r\nDet vore meningslöst. Det politiska problemet är\r\nför mig inte de tomma platserna. Det politiska\r\nproblemet är att se till att våra barn får lärare som\r\nhar kompetens och möjlighet att utföra sin uppgift.\r\nDet är där man bedömer kvaliteten och inte vid\r\nintagningsögonblicket. Men man måste ta in dem\r\nsom har möjlighet att fullfölja sina studier.</pre><pre>Jag vill gärna knyta an till och svara på\r\nresonemanget om riksrevisionsverkets bedömning\r\natt 15 000 årsplatser inte utnyttjas på högskolorna.\r\nDet är riktigt. Man kan naturligtvis redovisa det så.\r\nDå säger ämbetet att det inte är meningen att alla\r\nplatser skall utnyttjas. I debatten möter jag sedan\r\ndem som säger: Skall vi inte utnyttja våra platser?\r\nVi skulle kunna klara det mycket enkelt. På\r\nläkarutbildningen skulle vi kunna sänka\r\nutbildningstiden till att omfatta två veckor, och ta\r\nin vem som helst; efter två veckor skulle vi släppa\r\nut studenterna. Då skulle vi kunna garantera att vi\r\nhade hundraprocentig genomströmning. Varenda\r\nen skulle komma ut. Men vi skulle få vansinnigt\r\ndåliga läkare.</pre><pre>Så snart man ställer krav på dem som kommer in på\r\nen utbildning -- att de i och med att de har kommit\r\nin inte skall vara garanterade att också få en\r\nexamen -- och så snart man har någon form av\r\nkvalitetskontroll där man vägrar att släppa igenom\r\ndem som inte klarar utbildningen kommer man att\r\nfå ett antal s.k. outnyttjade platser. Jag tror alltså\r\natt det mekaniska räknesättet, att tro att utnyttjade\r\nplatser i sig är ett tecken på effektivitet, inte är\r\nnågon rimlig metod. Därför tycker jag att man\r\nmåste göra en analys. Om man har alltför stort\r\nbortfall kan man ändå konstatera att det kan finnas\r\nfel i systemet. Man måste alltså ta även\r\nriksrevisionsverkets anmärkning på allvar. Men\r\nman kan inte förutsätta att en högre procentsiffra\r\nför utnyttjande automatiskt innebär en hög\r\nkvalitet. Så enkel är inte kvalitetsgranskningen.</pre><pre>Vi håller nu på med arbeta med detta. I den\r\nskrivelse som regeringen nyligen lämnade till\r\nriksdagen om ekonomiska åtgärder m.m. har vi i ett\r\navsnitt också tagit upp högskolans långsiktiga\r\nverksamhet och just pekat på behovet av en\r\nförstärkning av kvalitetsprövningen i\r\nhögskoleundervisningen. Där förutskickas att\r\nhögskolorna skall få större möjlighet att hantera sin\r\negen verksamhet, inte minst sina egna lokalfrågor,\r\nvilket de i dag har begränsade möjligheter till. Det\r\nråder en viss byråkratisk ordning när det gäller\r\nhögskolornas lokalfrågor. Det är alltså förutskickat\r\natt högskolorna skall få större frihet inom sina\r\nramar men ha mycket höga kvalitetskrav på\r\nundervisningen.</pre><pre>Så till resonemangen om tillträde och utnyttjande\r\nav platser. Jag höll på att säga: Om jag minns rätt,\r\nmen jag minns ju inte det. Jag har med det\r\nprivilegium jag har som statsråd, en medarbetare\r\nsom tipsar mig. Vi har rekonstruerat förloppet och\r\ntror att det var med propositionen år 1979 som det\r\nfria tillträdet avskaffades.</pre><pre>Anf. 5 LARZ JOHANSSON (c):</pre><pre>Herr talman! Visserligen är detta en debatt som\r\nhandlar om högskolan, men jag trodde inte att\r\nBengt Göransson för den skull skulle hemfalla till\r\nen retorik som ligger ungefär på studentnivå. Jag\r\nsade att Bengt Göranssons svar var tomt och och\r\ninnehållslöst i sin första del. I sin andra del\r\ninnehåller det ett kort referat av UHÄs skrivelse.\r\nDet är ju i och för sig inte innehållslöst, men vi\r\nkände till den skrivelsen tidigare.</pre><pre>Innehållet i den skrivelsen och vad som här\r\nredovisas sammanfaller med centerns förslag. Det\r\ntycker jag är bra. Det innebär att i varje fall UHÄ\r\nuppenbarligen lyssnar på vad vi säger. Jag kan\r\npåminna Bengt Göransson om att majoriteten i\r\nriksdagen, inkl. socialdemokraterna, så sent som i\r\njanuari avvisade alla dessa våra förslag som nu\r\nåterkommer i UHÄs skrivelse.</pre><pre>Jag återkomer till lärarutbildningen. Bengt\r\nGöransson säger fortfarande ingenting om\r\nhuruvida han är medveten om de faktiska behoven.\r\nHan talar om kvaliteten -- och det håller vi i centern\r\nhelt och hållet med om -- och behovet av att fylla\r\nde utbildningsplatser som finns. Men den fråga som\r\nrests här, och som gäller åren framöver, är vilka\r\nåtgärder Bengt Göransson tänker vidta. Vilka\r\nförslag är Bengt Göransson beredd att komma med\r\nför att öka dimensioneringen i förhållande till de\r\nfaktiska behoven? Min fråga kvarstår. Är Bengt\r\nGöransson och tjänstemännen på\r\nutbildningsdepartementet medvetna om hur stora\r\ndessa behov är? Det tycker jag att Bengt Göransson\r\nåtminstone skulle kunna svara på.</pre><pre>Sedan till frågan om högskolans totala\r\ndimensionering. Där säger Bengt Göransson\r\nungefär som så, att han lyssnar på debatten, han tar\r\nmed sig detta, och han skall liksom lägga detta på\r\nminnet och ta med de kommande bedömningarna.\r\nMen vi känner oss fortfarande litet oroliga,\r\neftersom dessa signaler fanns också förra året. Då\r\nvar Bengt Göranssons och regeringens svar att\r\nfrågan får anstå. Det var allt ni tog till er av de\r\nsignalerna.</pre><pre>Nu har det nästan gått ytterligare ett år, och då\r\nsäger Bengt Göransson: Frågan är fortfarande\r\nöppen. Jag fortsätter att hävda att jag anser det\r\nrimligt att i den situation vi nu befinner oss i, och\r\nmed den debatt som förs om högskolan, landets\r\nutbildningsminister ger uttryck för några som helst\r\nambitioner. Även om han inte skall avslöja\r\nsiffrorna och antalet utbildningsplatser i den\r\nkommande budgetpropositionen, måste väl i all sin\r\ndar Bengt Göransson ha någon som helst\r\nviljeinriktning i arbetet. Det är väl inte för mycket\r\nbegärt att han redovisar den inför Sveriges riksdag.</pre><pre></pre><pre>Anf. 6 MARGITTA EDGREN (fp):</pre><pre>Herr talman! Bengt Göransson talade om för oss,\r\nvilket jag också visste, att det var Bengt Göransson\r\nsom hållit på kvalitet i lärarutbildningen, och det är\r\njag mycket glad för. Jag tror att det just behövs\r\nnågon som håller emot. Men sedan delar jag inte\r\nBengt Göranssons optimism när det gäller framtida\r\nrekrytering av lärare. Om vi ökar\r\ndimensioneringen tror jag att det finns risk för att\r\nvi kommer att få ännu fler tomma platser.</pre><pre>En bidragande orsak till att det kommer att vara\r\nsvårt att få sökande är att vi nu skördar resultatet av\r\nregeringens inblandning i förra årets avtalsrörelse.\r\nLärarna känner sig trots det goda löneutfallet både\r\növerkörda och illa behandlade. Detta sprider sig till\r\nde ungdomar som kanske haft funderingar på att\r\nsöka sig till lärarutbildningen. Skall vi förvänta oss\r\nen större rekrytering och en större vilja att bli lärare\r\nmåste vi redan nu prioritera åtgärder som ökar\r\nlärarnas arbetsglädje och ökar deras motivation. På\r\nså vis kommer vi in i en god cirkel och kan också få\r\nnya studenter till lärarutbildningen.</pre><pre>När det sedan gäller frågan om de 15 000\r\noutnyttjade årsplatserna, tar Bengt Göransson\r\nläkarutbildningen som exempel. Den utbildningen\r\när den som enligt RRVs rapport tillsammans med\r\nutbildningar inom hela vårdsektorn har det nästan\r\nallra högsta kapacitetsutnyttjandet. Men det finns\r\nandra utbildningar där kapacitetsutnyttjandet är\r\nkatastrofalt lågt enligt RRVs rapport.</pre><pre>Om nu systemet i sig är utformat så, att det skall\r\nfinnas tomma årsstudieplatser, vill jag veta av\r\nBengt Göransson: Hur många av dessa platser skall\r\nvara tomma för att det ingår i systemets natur? Vi\r\nhar anledning att seriöst diskutera RRVs rapport\r\noch inte, som jag uppfattar att UHÄ gör, slå den\r\nindignerat ifrån oss. Det kanske finns något som\r\ntyder på att någonting i systemet kan och måste\r\nändras.</pre><pre>Anf. 7 Utbildningsminister BENGT\r\nGÖRANSSON (s):</pre><pre>Herr talman! Jag delar Margitta Edgrens\r\nuppfattning att vi måste ta varje rapport på allvar\r\nsom pekar på att det kan finnas brister i de system\r\nvi har. Det gäller också riksrevisionsverkets rapport\r\nom outnyttjade studieplatser. Det som jag\r\nemellertid har förhållit mig skeptisk till är den\r\nuppfattning som man kan tro att\r\nriksrevisionsverket i sin relativt tunna rapport ger\r\nuttryck för, nämligen att ett högt utnyttjande i sig\r\nskulle vara ett tecken på en hög effektivitet i\r\nutbildningsväsendet. Det var därför jag valde\r\nexemplet med läkarutbildningen, och jag medger\r\natt det var ett tillspetsat exempel. Men det är inte\r\nalldeles givet att effektiviteten kan mätas på det\r\nsättet.</pre><pre>Det man skall göra när man får ett sådant\r\npåpekande är att på de enskilda högskolorna\r\nfaktiskt studera vilka det är som inte fullföljer\r\nutbildningen, varför de inte gör det och varför det\r\nfinns outnyttjade platser. Man måste vara på det\r\nklara med att ju friare tillträde det är och ju\r\nallmännare studier det bedrivs på en utbildning,\r\ndesto större blir sannolikt bortfallet. Om\r\nutbildningen är strikt skräddarsydd får man\r\nantagligen ett högre utnyttjande.</pre><pre>Jag missade i mitt första inlägg att besvara den fråga\r\nMargitta Edgren ställde om att ungdomar inte skall\r\nbehöva söka till en utbildning på flera ställen. Jag\r\nvill i det stycket påpeka att det finns en oerhört\r\nstark antibyråkratikampanj som ser den centrala\r\nantagningen som ett av de stora hindren för att få\r\nen effektiv och fungerande högskola. När jag har\r\nmött den alltför kategoriska uppfattningen i\r\ndebatten har jag sagt att det kanske finns en och\r\nannan ung människa i detta land som tycker det är\r\nbra med en central antagning, eftersom man då inte\r\nbehöver anmäla sig på alla skolor som finns i hela\r\nlandet. Men jag tror ändå vi kan säga att en\r\nhuvudinriktning bör vara att vi inte skall ha en fullt\r\nså centraliserad antagning som vi har i dag. Då får\r\nunga människor möjligen chansen att komma\r\nunderfund med vart de kan söka sig.</pre><pre>Jag hyser ingen aningslös optimism om den\r\nframtida rekryteringen, men jag ser mycket goda\r\nmöjligheter, bl.a. med hänsyn till att vi\r\nupprätthållit krav på god kvalitet.</pre><pre>Larz Johansson beklagade i sitt andra inlägg att jag\r\ninte svarade på sådana frågor som regeringen\r\nsvarar på i budgetpropositionerna. Jag kan bara\r\nhänvisa till dessa. Jag är medveten om att Larz\r\nJohansson känner sig orolig, och jag har efter åtta\r\nårs erfarenhet i denna riksdag insett att Larz\r\nJohansson alltid kommer att känna sig orolig.\r\nDärför har jag inte förhoppningen att i dag kunna\r\nlugna honom.</pre><pre>Sedan beklagar Larz Johansson att jag hemfaller åt\r\nen retorik som ligger på studentens nivå. Då vill jag\r\nbara säga att med min kännedom om och med de\r\nerfarenheter jag har av studenter ber jag att få\r\ntacka för det betyget.</pre><pre>Anf. 8 LARZ JOHANSSON (c):</pre><pre>Herr talman! Jag noterar att Bengt Göransson\r\nfortsätter att välja att inte föra den här debatten\r\nseriöst.</pre><pre>Jag ställde frågan, om Bengt Göransson är\r\nmedveten om de framtida\r\nlärarutbildningsbehoven. Inte ens denna fråga\r\nsvarade Bengt Göransson på. Då drar jag den\r\nslutsatsen att han inte är medveten om vad som\r\nkommer att inträffa i slutet av 90-talet, om\r\nlärarutbildningarna inte ökar. Han kan inte ens\r\nsäga att regeringen har behoven klara för sig. Hade\r\nman haft det hade man kunnat diskutera hur stora\r\nutbildningsbehoven är. Här kan vi säkert ha olika\r\nuppfattningar. Men jag trodde att Bengt Göransson\r\nåtminstone kunde erkänna att det finns ett mycket\r\nstort behov som måste tillgodoses, om vi skall ha\r\nlärare i skolan. Självfallet skall vi dessutom se till\r\natt vi har lärare av god kvalitet.</pre><pre>Av regeringens skrivelse, som riksdagen har fått ta\r\ndel av, framgår att man planerar att se till att\r\nutbildningsdepartementets huvudtitel? skall\r\nminska med 1 miljard kronor. Därför vill jag fråga\r\nBengt Göransson om det ändå inte måste ligga\r\nnågonting bakom. Ni måste väl ha funderat över\r\nhur ni skall göra besparingen. Skall\r\nhögskoleväsendet drabbas av ytterligare\r\nnedskärningar i en tid när alla egentligen är\r\nmedvetna om behoven av förstärkningar både för\r\natt förbättra kvaliteten och genomströmningen och\r\nför att kunna öka dimensioneringen? Det finns,\r\nBengt Göransson, anledning att vara orolig när\r\nman får läsa sådana propåer i skrivelsen. Anslaget\r\ni regeringens skrivelse är ju annars att de åtgärder\r\nsom nu skall vidtas skall syfta till att stärka landets\r\nkonkurrenskraft gentemot omvärlden. Det är\r\nalldeles riktigt och nödvändigt att detta sker. Men\r\ndå är det, Bengt Göransson, sannerligen inte\r\nutbildning som man skall spara på. Då är det\r\ntvärtom utbildning som man skall satsa på. Den här\r\ntypen av närmast kamrerarfilosofi som för\r\nnärvarande drivs in absurdum i regeringskansliet\r\nger faktiskt anledning till oro.</pre><pre>Bengt Göransson sade att vi skall försöka ta reda på\r\nvarför studenterna inte fullföljer sina studier. Jag\r\nkan ge Bengt Göransson några upplysningar. Vid\r\nutbildningar som har ungefär 70-procentig\r\ngenomströmning -- dvs. 30 % av eleverna lämnar\r\nutbildningen -- slutar 10 % av studenterna\r\nstudierna ganska tidigt,därför att de har valt fel\r\nutbildning och inser att de inte klarar av det hela.\r\nCa 10 % slutar därför att de inser att de inte\r\nkommer att kunna klara de studieskulder som de nu\r\ntar på sig, och ca 10 % slutar därför att det finns\r\nen sådan brist på utbildade akademiker att de blir\r\nerbjudna goda och välbetalda arbeten långt innan\r\nde har avslutat sina studier. Allt detta är oroande,\r\nBengt Göransson.</pre><pre>Anf. 9 MARGITTA EDGREN (fp):</pre><pre>Herr talman! Jag vill gärna till hundra procent\r\nstödja den antibyråkratikampanj som Bengt\r\nGöransson aviserade. I det sammanhanget kan\r\nman göra det ansvar som högskolor och universitet\r\nredan i dag har tydligt för dem själva. På något sätt\r\när vi alla inskolade -- och naturligtvis även goda\r\nbyråkrater ute i landet -- i ett system där man\r\nföreställer sig att man måste vänta på vad pappa\r\nsäger.</pre><pre>Vi måste alltså göra klart att det finns\r\nmöjligheter, befogenheter och ansvar -- bl.a. för att\r\nskapa lokala, tydliga antagningssystem, så att\r\nstudenterna inte behöver söka på flera orter. Fanns\r\ndet ett lokalt system behövde inte studenter fara\r\nomkring som jojor överallt i landet. Studenterna\r\nvet vad de vill, de vet vart de vill komma. Med\r\ndagens centrala system tvingas de söka överallt.</pre><pre>Anf. 10 Utbildningsminister BENGT\r\nGÖRANSSON (s):</pre><pre>Herr talman! Larz Johansson beklagade i sitt sista\r\ninlägg att jag inte är seriös, att jag inte svarar på\r\nhans fråga om jag är medveten om framtida behov.\r\nI och för sig är jag väl van vid att Larz Johansson i\r\nvarje debatt där han medverkar uppträder som den\r\nstränge recensenten som utdelar skolbetyg likt en\r\ngammaldags magister som talar om hur hans elever\r\nförhåller sig. Jag accepterar i det stycket att tillhöra\r\ndem som får ständiga underbetyg av Larz\r\nJohansson. Jag har på den punkten gett upp hoppet\r\natt vid något tillfälle få något erkännsamt ord.</pre><pre>Jag har emellertid, och det vill jag i detta\r\nsammanhang understryka, i en rad handlingar och\r\ndokument som har redovisats för riksdagen och i\r\noffentlig debatt uttalat vilka åsikter och synpunkter\r\nsom jag har på högskoleverksamhet. Jag har\r\nredovisat regeringens ställningstaganden, men när\r\ndet gäller att på förhand avslöja vad som står i\r\nbudgetpropositionen -- och här har vi också mötts i\r\ntidigare debatter -- innan regeringen har fattat\r\nbeslut har jag sagt att jag ser mig förhindrad att\r\ngöra uttalanden. Det var faktiskt på den punkten\r\nsom Larz Johansson ställde sina frågor.</pre><pre>Överläggningen var härmed avslutad.</pre><pre>3 § Svar på interpellation 1990/91:73 om\r\nskolutbildningen i EG-frågor</pre><pre>Anf. 11 Utbildningsminister BENGT\r\nGÖRANSSON (s):</pre><pre>Herr talman! Hans Leghammar har frågat mig om\r\njag anser att jag tagit ansvar för att lärare och elever\r\nfår den utbildning de bör få i EG-frågor och andra\r\ndagsaktuella frågor.</pre><pre>Hans Leghammar tar i sin interpellation upp, och\r\nbetonar, vikten av kunskaper, informationsfrihet\r\noch fri opinionsbildning. Som ett exempel på\r\nkunskapsbrist nämner han svenska\r\ngymnasieelevers och lärares bristande insikt om\r\nEGs beslutsprocess.</pre><pre>Jag instämmer i Hans Leghammars syn på vikten av\r\nökade kunskaper om vår omvärld. Kunskap om\r\nframtidens Europa rymmer dock mycket mer än\r\nformella beslutsprocesser i EG.</pre><pre>I regeringens proposition från 1987 om Sverige och\r\nden västeuropeiska integrationen, liksom i\r\nriksdagsbeslutet, slogs vikten av ökad kunskap om\r\nEuropafrågorna fast. Som ett resultat av detta\r\ninleddes en diskussion ute i skolan, i\r\norganisationerna och i massmedia om\r\nintegrationsfrågorna. Mitt intryck är att allt fler\r\nmänniskor deltar i denna diskussion.</pre><pre>Ett flertal departement och organisationer är sedan\r\ni somras engagerade i framtagandet och spridandet\r\nav lämpligt studiematerial till handledare och\r\nelever om Europafrågorna. Handledningar och\r\nandra skrifter har delats ut till lärare och elever på\r\nskolorna runt om i landet.</pre><pre>Man har även inom lärarutbildningarna ett stort\r\nansvar för att följa utvecklingen på det\r\ninternationella området. I utbildningsplanerna för\r\ngrundskollärarlinjen och ämneslärarlinjen påpekas\r\nbl.a. att de studerande genom utbildningen skall\r\nges ökad förmåga att bygga upp internationell\r\nförståelse hos sina elever och förbereda dem för att\r\nvara verksamma i ett mångkulturellt samhälle.\r\nLikaså betonas vikten av kompetens i engelska för\r\natt främja ett internationellt samarbete.</pre><pre>Sammanfattningsvis vill jag framhålla att\r\nregeringen har sett Europafrågorna som ett viktigt\r\noch prioriterat område.</pre><pre>Anf. 12 HANS LEGHAMMAR (mp):</pre><pre>Herr talman! Jag vill tacka utbildningsministern för\r\nsvaret, även om jag ur min synvinkel finner det\r\nmycket svepande. Dess värre tas inte huvudfrågan\r\nupp.</pre><pre>Jag har varit ute i skolorna och blivit litet skrämd av\r\nden kunskapsnivå som tyvärr finns i många\r\ndagsaktuella frågor. Eleverna säger till mig att de\r\ninte kan klara av den dagsaktuella debatten,\r\neftersom de inte har de kunskaper som står till\r\nbuds.</pre><pre>Jag tycker att svaret är väldigt svepande, och\r\nansvarsfrågan berörs inte alls. Jag ställde en rak\r\nfråga om ansvaret: Finns det tillräckliga kunskaper\r\nute i skolorna i dag för att man skall kunna hantera\r\nde dagsaktuella frågorna?</pre><pre>Svaret innehåller en något polemiserande uppgift\r\nom att kunskaper om framtidens Europa rymmer\r\ndock mer än formella beslutsprocesser i EG. Jag\r\ntycker att beslutsprocessen i EG är en väldigt\r\ncentral fråga för att man skall kunna förstå och\r\ndebattera EG-problematiken. Anser\r\nutbildningsministern inte att man kan ställa krav på\r\nlärare och elever i gymnasieskolorna om t.ex. att\r\nstudera beslutsprocessen i Sveriges riksdag? När nu\r\nSveriges riksdag är på väg att lämna över mycket av\r\nbeslutsprocessen till EG, är det viktigt att veta hur\r\ndenna beslutsprocess ser ut när man skall diskutera\r\nEG-frågan. Jag tycker att den här frågan är mycket\r\ncentral.</pre><pre>Utbildningsministern säger vidare i sitt svar att hans\r\nintryck är att allt fler människor deltar i\r\ndiskussionen om EG. Ja, visst, men med vilka\r\nkunskaper?</pre><pre>Det har delats ut handledning och andra skrifter till\r\nlärare och elever, står det i svaret. Men på de skolor\r\nsom jag har besökt finns inte detta material, utan\r\ndet material som finns är från näringslivet. Det är\r\nSAFs propaganda som finns ute på skolorna, och\r\ndet är den bakgrundskunskap som de flesta lärare\r\noch elever dess värre har i denna fråga. För mig är\r\ninte detta tillfredsställande.</pre><pre>Efter att ha varit ute i skolorna och sett hur det ser\r\nut har jag velat slå larm, men jag får ett ganska\r\nsvepande svar som inte går in på de väsentliga\r\nformuleringarna. Jag hoppas att jag skall få ett\r\nförtydligande svar om ansvarsförhållandet, eller\r\nåtminstone ett löfte om att\r\nutbildningsdepartementet skall följa upp frågan för\r\natt se hur det verkligen står till.</pre><pre>Anf. 13 Utbildningsminister BENGT\r\nGÖRANSSON (s):</pre><pre>Herr talman! Hans Leghammars inlägg var\r\nintressant på många sätt. Det röjer en mycket\r\nvanlig föreställning, nämligen den att det måste\r\nfinnas läroböcker i skolan som ständigt är\r\ndagsaktuella och korrekt beskriver det senaste\r\nkvartalets debatt.</pre><pre>För några år sedan, när jag var skolminister, mötte\r\njag ständigt förebråelser för de dåliga\r\nläroböckerna. ''Tänk'', sade man, ''vi har\r\nläroböcker där det står att Fälldin är statsminister.''\r\nJag tycker inte att det är bra, men det är faktiskt\r\ninte nödvändigt att ha en lärobok som vid varje\r\ntillfälle presenterar den senaste ministerlistan. En\r\nnormalbegåvad lärare bör ha möjlighet att ur\r\ntillgängligt material plocka fram och ta reda på\r\nvilka som ingår i regeringen vid det aktuella\r\nundervisningstillfället. Läroböckerna kan ha ett\r\nbetydligt längre tidsperspektiv än så. Därför delar\r\njag inte Hans Leghammars uppfattning att det\r\nskulle råda en sådan brist på material om EG.</pre><pre>Jag fick i förrgår, tror jag att det var, material från\r\nSpånga gymnasium. Skolans rektor, Ulla\r\nAssarsson-Eklöw, som är oerhört aktiv har\r\nanordnat en Spångavecka, där det en av dagarna\r\nskall hållas en stor EG-debatt med deltagande av\r\nbl.a. en av Hans Leghammars partivänner här i\r\nriksdagen, som förmodligen -- i Hans Leghammars\r\nperspektiv -- inte väntas ge en osann bild av EG-\r\nverksamheten.</pre><pre>Det sker alltså en omfattande\r\ninformationsverksamhet, där man i dagsaktuella\r\nfrågor med nödvändighet tvingas att använda också\r\nsådant som är partsinlagor, eftersom den eviga\r\nsanningen inte är fastställd. Det är ganska naturligt\r\natt det förhåller sig så. I det här sammanhanget är\r\ndet inte fråga om att ställa krav på objektivitet i det\r\nstatligt auktoriserade totala materialet som skall stå\r\ntill förfogande. Vi skall i stället kräva att lärarna\r\nklipper artiklar ur tidningarna, där det ju finns\r\ninlägg i olika riktningar varje dag. Man kan läsa vad\r\nSven Lindqvist skriver. Han tillhör inte SAFs\r\npropagandister. Man får också se till att engagera\r\ndem som befinner sig utanför skolan, t.ex.\r\nföräldrarna. De kan väl fråga sina barn och\r\nuppmana dem: ''Klipp ur den här intressanta\r\nartikeln! Ta med den till skolan och be att ni får\r\ndiskutera innehållet!'' På det sättet kan man få ett\r\nöppet och givande samspel, och då kan skolan bli\r\nkonstruktiv och utvecklande för de unga eleverna.</pre><pre>Jag vill utveckla detta ytterligare litet grand. Jag\r\nmedger att det var en liten polemisk vinkling i detta\r\nmed beslutsprocessen. Det var intressant att Hans\r\nLeghammar frågade om inte beslutsprocessen i\r\nriksdagen är viktig. I bakhuvudet erinrade jag mig\r\natt min son var på studiebesök i riksdagen 1984, då\r\njag hade varit minister i två år. På provet i\r\nsamhällskunskap efteråt hade min son fått svara på\r\nfrågan: Hur lång taletid har ett statsråd vid ett svar\r\npå en fråga i riksdagen? Det är intressant att jag,\r\nvarje gång jag kommer till denna kammare för att\r\nsvara på frågor, börjar med att plocka fram\r\nriksdagsordningen för att se hur många minuter jag\r\nhar till mitt förfogande. Jag glömmer bort det\r\nmellan varje gång. Ibland går jag upp och frågar\r\ntalmannen hur lång taletid jag har. Jag vet inte om\r\ndet kan ses som ett uttryck för att jag är\r\nointresserad av riksdagens arbete, men jag tycker\r\nnog att jag är ganska intresserad och följer det nära.</pre><pre>Vi väljer så ofta att fixera oss vid formalia, men vad\r\nsom är angeläget i denna oerhört viktiga EG-debatt\r\när att från alla håll bevaka att lärarna på skolorna\r\nföljer tidningsdebatten och inte litar till ett material\r\nsom handlar om förra kvartalets debatt, som i själva\r\nverket är förra årets debatt. I en snabbt föränderlig\r\nvärld är det enda som vi med säkerhet kan veta att\r\nde broschyrer som skrevs i fjol inte är någon god\r\nvägledning i dag.</pre><pre>Anf. 14 HANS LEGHAMMAR (mp):</pre><pre>Herr talman! Polemiken fortsätter, men de\r\ncentrala frågorna glider hela tiden undan. Visst är\r\ndet svårt med läroboksproblematiken i speciellt\r\nsamhällskunskap.</pre><pre>Där kommer ansvarsfrågan in: Vad anser\r\nutbildningsministern att man skall göra i stället när\r\ndet inte finns några böcker och elever och lärare\r\nsäger att de inte har kunskaper för att klara av de\r\ndagsaktuella frågorna? Jag anser att ministern då\r\nfaktiskt inte har tagit ansvar för sitt område. Jag\r\nkräver att gymnasieskolan skall fungera som en\r\ngrogrund för en levande debatt. Dess värre känner\r\nalltför många elever i dag att skolan inte fungerar\r\nså. Eleverna kan inte hänga med. De förstår inte\r\nden snabba utveckling som vi har i dag. Detta ser\r\njag som ett väldigt stort problem, men det svar jag\r\nfick av utbildningsministern bestod mest av\r\npolemik.</pre><pre>Utbildningsministern säger vidare i sitt svar att man\r\nskall ställa krav på lärarna. Ja, visst, men följ då\r\nupp dessa krav och se efter om de verkligen\r\nuppfylls! Under mina besök i olika skolor har det\r\nvisat sig att lärarna kanske inte alltid har levt upp\r\ntill dessa krav.</pre><pre>Jag vill återanknyta till detta med beslutsprocessen,\r\ndär polemiken blir i det närmaste skrattretande när\r\nBengt Göransson tar upp EGs beslutsprocess och\r\njämför den med statsrådens taletid vid\r\nfrågedebatter. Det är faktiskt en viss skillnad\r\nmellan hur demokratin ser ut i den beslutsprocess\r\nsom tillämpas i EG och den makt som\r\nkommissionen, rådet i EG och EG-parlamentet\r\nhar. Det innebär en viss gradskillnad att jämföra\r\nmed hur lång tid ett statsråd får tala i frågedebatter.</pre><pre>Anf. 15 Utbildningsminister BENGT\r\nGÖRANSSON (s):</pre><pre>Herr talman! Jag skulle inte ett ögonblick ha\r\nrefererat till ett statsråds taletid i riksdagen om inte\r\nHans Leghammar själv hade valt riksdagens\r\narbetsordning som exempel på nödvändiga\r\nkunskaper för unga människor. Då tillät jag mig att\r\nur min egen erfarenhet från min familj redovisa vad\r\nsom faktiskt händer när man uppställer just detta\r\nkrav. Det var således inte någon form av polemik\r\neller något försök att bagatellisera det. Jag talade\r\nom vad en ung man i denna stad faktiskt hade fått\r\nprov på när han läste samhällskunskap.</pre><pre>Jag vill mycket bestämt hävda att jag inte ägnar mig\r\nåt polemik i snäv bemärkelse. Däremot invänder\r\njag mot Hans Leghammars föreställning att man\r\nskulle kunna ha ett läromaterial, en lärobok, som\r\nskulle vara den enda och den auktoriserade. Han\r\ntalar hela tiden om det.</pre><pre>Han frågar vad man skall använda i stället när det\r\ninte finns någon sådan lärobok och eleverna säger\r\natt de har svårt att delta i debatten eftersom de vet\r\nför litet. Svaret på den frågan kanske kan vara att\r\ndet rör sig om svåra frågor, och svåra frågor är svåra\r\natt debattera eftersom man nästan alltid vet för\r\nlitet. Skolan måste också respektera människor så\r\ntill vida att svåra frågor kräver mycket av\r\ninlärningen. I den enkla broschyrformen kan man\r\ninte plocka fram uppgifter som gör att man direkt\r\nkan delta i varje debatt hur djup som helst. För mig\r\när detta en viktig princip för ett fritt intellektuellt\r\ntänkande. Man måste våga erkänna att svåra frågor\r\nfaktiskt är svåra. Man måste våga erkänna och inse\r\natt man inte har svar på alla frågor som dyker upp.\r\nDet har man inte.</pre><pre>EG-frågan är utomordentligt komplicerad. Det\r\när inte minst, Hans Leghammar, besvärligt och\r\nkomplicerat att förstå vilken funktion EG-\r\nkommissionen och parlamentarikerna har och\r\nvilken möjlighet enskilda medborgare i olika länder\r\nhar att spela en roll. Det är viktigt att det lyfts fram.</pre><pre>Det tycker jag att man kan lyfta fram bättre i skolan\r\ngenom att förse eleverna med underlag för\r\ndiskussion i form av artiklar från tidningar. Per\r\nGahrton kan t.ex. ha skrivit en artikel. Han har\r\nsom bekant vissa synpunkter på detta ämne och har\r\nsåvitt jag vet också visat en viss aktivitet när det\r\ngäller att medverka i skolorna. En av de mest\r\nentusiastiska företrädarna för Industriförbundet\r\nkan också ha skrivit en artikel som redovisar andra\r\nföreställningar och önskemål. En riksdagshandling\r\nfrån en EG-debatt i riksdagen kan vara ytterligare\r\nett instrument. Så tycker jag att man skall hantera\r\nden frågan.</pre><pre>Skolan har möjlighet att göra det. På så sätt kan\r\nskolan ge eleverna den kunskap som medför att de\r\nvågar delta i debatten och, när de deltar i debatten,\r\nvågar erkänna att de faktiskt inser att det finns\r\nåtskilligt som de ännu icke har hunnit lära sig. De\r\nfår därför vänta med kategoriska\r\nställningstaganden tills de har hunnit tränga\r\ndjupare in i de frågor som diskuteras i skolan.</pre><pre>Anf. 16 HANS LEGHAMMAR (mp):</pre><pre>Herr talman! Om utbildningsministern inte förstår\r\nvad jag menar med beslutsprocess och att\r\nbeslutsprocessen inte har så mycket att göra med\r\ninterpellationer, även om interpellationen kan få en\r\nviss följdverkan på besluten, kan herr minister i så\r\nfall be om ett förtydligande av min fråga. Det var\r\nfaktiskt inte interpellationsdebatten som jag avsåg\r\nmed beslutsprocess. Det tror jag att ministern\r\nförstod även om han ville göra det litet polemiskt.</pre><pre>Det gäller beslutsprocesser för att förstå ett\r\ndemokratiskt skeende. Det är viktigt. Vi är båda\r\nmycket medvetna om att det finns många onödiga\r\nfrågor i ett beslutsskeende. Om ministern\r\nmisstänker att jag hade ställt fel frågor till eleverna,\r\nkunde han ha frågat mig hur jag hade formulerat\r\nfrågorna. Ministern kunde ha frågat om jag hade\r\nställt den typen av frågor som han tog som exempel.</pre><pre>Jag har aldrig tagit upp frågan om att läroboken\r\nskulle vara det centrala i utbildning och\r\nfortbildning. Jag konstaterar att det material som\r\nlärarna i dag dess värre hämtar baskunskap ifrån\r\noch som de kan sprida ute på skolorna är SAFs\r\nmaterial. När man sitter och dricker kaffe med\r\nlärarna i kafferummet efter diskussioner säger de\r\natt de har fått sina kunskaper om EG från det\r\nmaterial som de har läst in där. Det är ganska\r\nbeklagligt.</pre><pre>Jag ville därför slå larm om detta till\r\nutbildningsministern i Sveriges riksdag, så att han\r\nskulle kunna få en ärlig chans att föja upp detta. I\r\nstället för att ta mitt larm på allvar för han en\r\npolemisk debatt och inte en allvarlig diskussion om\r\nhur viktig kunskapen är för en levande demokrati.\r\nJag anser, herr talman, att det är allvarligt att\r\neleverna i dagens gymnasieskola inte anser sig\r\nkunna hänga med i debatten. Jag hoppas faktiskt\r\natt jag har väckt ett litet frågetecken hos ministern.</pre><pre></pre><pre>Anf. 17 Utbildningsminister BENGT\r\nGÖRANSSON (s):</pre><pre>Herr talman! Jag tror att jag förstod frågan.\r\nAnledningen till att jag svarade på detta sätt, vilket\r\njag nu tvingas upprepa, var att jag har konkret\r\nerfarenhet av hur skolorna hanterar den typen av\r\nkrav på kunskaper. Det var därför jag valde det\r\nexemplet. För mig var det ett oroande exempel på\r\nen undervisning som mera syftar till formalia än det\r\nsom är viktigt för samhällskunskapen, nämligen att\r\nge kunskap om och förtrogenhet med demokratins\r\nfunktion.</pre><pre>Jag har all respekt för den oro och kanske den\r\nupprördhet som Hans Leghammar känner. Den\r\nkänner jag ofta när jag är ute i skolorna och ser det\r\nkampanjmaterial av olika slag som öses över\r\nskolorna under beteckningen läromedel och\r\nhjälpmedel för undervisningen. Jag vände mig mot\r\nföreställningen att man med någon form av\r\nläromedel som tillhör den auktoriserade gruppen\r\nskulle ersätta detta. Debatten sker så snabbt och är\r\nså föränderlig.</pre><pre>Jag vill uppriktigt säga, Hans Leghammar, att det\r\när på grund av att jag tar frågan på allvar som jag så\r\nstarkt betonar lärarnas skyldighet att orientera sig i\r\nden aktuella debatten och utnyttja det material som\r\nfinns. Det är inte så, vilket var min poäng, att EG-\r\nfrågan är odebatterad i Sverige. Människor kan\r\nvada i material om EG-debatten om de vill. Det är\r\ndärför oförsvarligt om de som har den pedagogiska\r\nuppgiften inte plockar fram det materialet. Läraren\r\nhar en självständig uppgift som lärare och ett ansvar\r\ni kraft av denna självständighet. Detta ville jag\r\nbetona.</pre><pre>Jag hoppas att vi är överens om att man måste våga\r\nställa krav i det avseendet. Jag hoppas vidare att\r\ndenna debatt skall kunna vara en påminnelse att\r\nman inte enkelt, bekvämt och mekaniskt får släpa\r\nmed sig det kampanjmaterial som har råkat hamna\r\ni skolans postbox på morgonen. Det tror jag att vi\r\när fullständigt överens om.</pre><pre>Överläggningen var härmed avslutad.</pre><pre>4 § Svar på interpellation 1990/91:26 och fråga\r\n1990/91:32 om trafiknykterhetsbrotten</pre><pre>Anf. 18 Justitieminister LAILA FREIVALDS\r\n(s):</pre><pre>Herr talman! Britta Bjelle har i en interpellation\r\nfrågat mig om jag avser att genomföra någon\r\nutvärdering av genomslaget i praxis av den nya\r\nlagstiftningen om trafiknykterhetsbrotten. Hon har\r\nvidare frågat om de signaler som redan nu kan ses\r\nföranleder någon åtgärd från regeringen. Slutligen\r\nhar hon frågat om regeringen med sitt förslag till\r\nändring av rattfylleribestämmelserna avsåg att\r\nåstadkomma en strafflindring av rattfylleribrott på\r\ndet sätt som nu synes ske.</pre><pre>Martin Olsson har frågat mig om regeringen avser\r\natt ta initiativ till skärpning av reglerna för\r\nbrottsrubricering och påföljder för rattfylleribrott.</pre><pre>Frågorna rör samma ämne. Jag besvarar dem\r\ndärför i ett sammanhang.</pre><pre>Som Britta Bjelle säger godtog riksdagen vad jag\r\nuttalade om påföljdsbestämmelserna i\r\npropositionen till de lagändringar beträffande\r\ntrafiknykterhetsbrotten som trädde i kraft vid\r\nhalvårsskiftet i år (prop. 1989/90:2, JuU2, rskr. 106,\r\nSFS 1990:149). Bakgrunden till hennes frågor till\r\nmig nu är att det enligt hennes uppfattning tycks\r\nvara så att villkorlig dom har blivit den normala\r\npåföljden även vid grova rattfylleribrott med höga\r\npromillehalter. Eftersom regeringen och\r\nriksdagens majoritet alltså varit eniga när det gäller\r\nprinciperna för påföljdsvalet är det något\r\nförvånande att Britta Bjelle nu frågar vilken avsikt\r\nregeringen hade i denna fråga.</pre><pre>Som Britta Bjelle har konstaterat har det rått\r\nenighet mellan regeringen och riksdagen om vilka\r\növerväganden som bör göras när det gäller\r\npåföljder för rattfylleri. Justitieutskottet uttalade\r\nsålunda i sitt av riksdagen godkända betänkande att\r\nutskottet i likhet med justitieministern ansåg att det\r\när bättre för trafiksäkerheten om påföljdssystemets\r\nmånga olika möjligheter utnyttjas för att komma\r\ntill rätta med den enskilde gärningsmannens\r\ngrundläggande problem, hans alkoholmissbruk.\r\nVidare konstaterades både i propositionen och\r\nutskottsbetänkandet att de allmänna principerna\r\nför påföljdsval är tillämpliga även när det gäller val\r\nav påföljd för rattfyllerister och att det innebär att\r\nrätten alltid skall fästa särskilt avseende vid\r\nomständigheter som talar för en lindrigare påföljd\r\nän fängelse.</pre><pre>Vad gäller valet mellan villkorlig dom och\r\nskyddstillsyn konstaterades det i propositionen att\r\ndet i princip krävs att det saknas särskild anledning\r\natt befara att den tilltalade kommer att göra sig\r\nskyldig till fortsatt brottslighet för att villkorlig dom\r\nskall kunna komma i fråga. Som Britta Bjelle säger\r\nså framhölls det också att utrymmet för villkorlig\r\ndom för den som har gjort sig skyldig till grovt\r\nrattfylleri är begränsat till följd av att de flesta av\r\ndem har kroniska alkoholproblem. Utskottet hade\r\ninte något att invända mot vad som anförts om de\r\nnärmare förutsättningarna för det inbördes valet\r\nmellan villkorlig dom och skyddstillsyn.</pre><pre>Det synsätt beträffande påföljdsvalet för\r\nrattfylleribrott som kommit till uttryck både i\r\nregeringens proposition och i det av riksdagen\r\ngodkända betänkandet är enligt min uppfattning\r\nvälgrundat och jag kan inte se att det finns något\r\nskäl att nu ändra uppfattning i frågan.</pre><pre>Det är inte mer än litet drygt fyra månader sedan\r\nden nya lagstiftningen trädde i kraft. Enligt min\r\nmening är det alldeles för tidigt att utifrån vissa\r\ntingsrättsavgöranden dra några slutsatser om\r\nframtida praxis beträffande påföljder för grova\r\nrattfyllerier. Bl.a. har överinstanserna endast i\r\nbegränsad omfattning avgjort mål enligt den nya\r\nlagstiftningen. Självfallet följer vi inom\r\ndepartementet utvecklingen av praxis. Vi får dock\r\nräkna med att det tar en viss tid innan någon\r\nnärmare utvärdering kan redovisas. I en\r\nutvärdering bör inte bara domstolarnas\r\npåpföljdspraxis belysas utan också utvecklingen av\r\nrattfylleribrottsligheten. Att en utvärdering bör\r\ngöras är dock något som jag uttalade mig om redan\r\ni propositionen och som sedan också ströks under i\r\nutskottsbetänkandet.</pre><pre>Martin Olsson säger i sin fråga bl.a. att åtskilliga\r\npersoner som haft minst 1,5 \" trots alkoholhalten\r\ninte dömts för grovt rattfylleri. Uppgiften stämmer\r\ninte med de informationer som jag har fått. I\r\npropositionen har jag också uttryckligen framhållit\r\natt avsikten är att rattfyllerier med en alkoholhalt\r\npå minst 1,5 \" regelmässigt skall bedömas som\r\ngrova. Däremot lämnar den nya lagstiftningen ett\r\nutrymme som inte fanns tidigare för att bedöma\r\nbrottet som grovt även om alkoholhalten är lägre\r\nän 1,5 \".</pre><pre>Anf. 19 BRITTA BJELLE (fp):</pre><pre>Herr talman! Jag vill börja med att tacka\r\njustitieministern för svaret. Justitieministern vill ge\r\nmig något slags släng genom att säga att det är\r\nförvånande att jag frågar om principer för\r\npåföljdsvalet. Låt mig då replikera och säga att jag\r\ntycker att det är förvånande att justitieministern\r\ninte kan svara på min fråga huruvida det var och är\r\njustitieministerns mening att villkorlig dom skall\r\nvara normalpåföljd för rattfylleribrott.</pre><pre>För inte så länge sedan stod det i en artikel i\r\nAftonbladet:</pre><pre>Fängelsestraffet för grovt rattfylleri slopas. Det har\r\nredan försvunnit. Även om du har 2,5 \" skall du\r\ndömas till villkorlig dom och böter.</pre><pre>Uppgiften kom från en rådman vid Stockholms\r\ntingsrätt. I artikeln redogörs för att lagmannen och\r\nsju chefrådmän vid Stockholms tingsrätt i ett möte\r\nbeslutat att rekommendera samtliga domare vid\r\nStockholms tingsrätt att döma till villkorlig dom\r\noch böter i normalfallet av grovt rattfylleri. Den här\r\ntolkningen av bestämmelserna för grovt rattfylleri\r\ntycks ha spridits i Domstolssverige.</pre><pre>I dagens Svenska Dagbladet redovisas hur Malmö\r\ntingsrätt dömt hälften av dem som gjort sig skyldiga\r\ntill grova rattfylleribrott till villkorlig dom och\r\nböter.</pre><pre>Jag har beställt domar från några olika tingsrätter i\r\nlandet. Uppgifterna är ganska entydiga. Villkorlig\r\ndom och böter utdöms i normalfallet, och jag har\r\ninte sett att personundersökning har utförts i något\r\nav dessa fall. Min mening är att en sådan utveckling\r\ninte sanktioneras i propositionen och i\r\nbetänkandet.</pre><pre>Jag har blivit kontaktad av domare, och jag har\r\nsjälv tagit kontakt med domare, och jag har fått\r\nuppfattningen att det råder viss förvirring om vad\r\npropositionen innebär.</pre><pre>Jag skall läsa ur ett av breven som jag har fått från\r\nen chefrådman. Han skriver:</pre><pre>Vi har nu av allt att döma kommit in i en mindre\r\nlyckad rättstillämpning. Förklaringen ligger till stor\r\ndel i oklarheter och ofullkomlighet i förarbetena.</pre><pre>För min del vill jag peka på att hela propositionen\r\noch debatten som följde på den handlade om att\r\nrattfylleribrottet till sin natur var så allvarligt att det\r\nkrävdes en kraftig utvidgning av\r\nstraffbarhetsområdet. Vidare hävdade statsrådet i\r\npropositionen att det fanns skäl att jämfört med i\r\ndag se strängare på brott där alkoholhalten var nära\r\n1,5 \" om det förelegat en fara för trafiksäkerheten.\r\nDet här i sin tur rimmar dåligt med att avsikten\r\nskulle ha varit att i samma ögonblick mildra\r\nkonsekvensen av de avsevärt farligare fallen med\r\nförare som haft en promillehalt i blodet på över\r\n1,5 \". Den som har kört bil med en hög\r\npromillehalt i blodet har starkt nedsatt omdöme,\r\nreducerad reaktionsförmåga och dålig\r\nkörkapacitet. Det finns dessutom belagt att risken\r\nför att en förare med en alkoholhalt på 1,5 \" i\r\nblodet blir delaktig i en trafikolycka är ca 40 gånger\r\nstörre än om föraren hade varit nykter. Och\r\nolycksrisken är 145 gånger större vid 2 \". Det visar\r\natt den som kör bil med mycket hög halt av alkohol\r\ni blodet visat uppenbar likgiltighet för sina\r\nmedtrafikanters säkerhet och skall därför dömas till\r\nfängelse. Jag menar att det synsätt som jag nu\r\nredogjort för stöds i propositionen.</pre><pre>Det är vidare väl känt att mörkertalet är högt när\r\ndet gäller rattfylleribrott. Det är säkerligen ofta så\r\natt den som grips för grovt rattfylleri inte kör bil\r\nalkoholpåverkad för första gången. Återfallsrisken\r\ni förening med kunskapen om att det finns en\r\nalkoholproblematik i botten gör att man endast i\r\nundantagsfall skall underlåta att förordna om\r\npersonundersökning. I propositionen finns stöd för\r\nmitt resonemang. Justitieministern skriver\r\nbeträffande tidigare praxis:</pre><pre>''För egen del anser jag att det är angeläget att ta till\r\nvara på de möjligheter som finns att söka motverka\r\nfortsatt brottslighet och därmed ett trafikfarligt\r\nbeteende genom behandling och andra former av\r\nstöd- och hjälpåtgärder.''</pre><pre>Vidare skriver statsrådet något senare:</pre><pre>''Utrymmet för villkorlig dom som påföljd för den\r\nsom gjort sig skyldig till grovt rattfylleri är\r\nemellertid begränsat till följd av att en stor\r\nmajoritet av dem har kroniska alkoholproblem.''</pre><pre>Hur skall man, justitieministern, kunna få reda på\r\nom stöd behövs eller om det föreligger\r\nalkoholproblem utan att göra\r\npersonundersökning? Min uppfattning är att om\r\ndet regelmässigt skulle göras\r\npersonundersökningar vid grova rattfylleribrott\r\nskulle villkorlig dom och böter förmodligen inte bli\r\nnormalstraffet. I propositionen finns inte\r\nsanktionerat att normalstraffet för grovt rattfylleri\r\nskall vara villkorlig dom. Om justitieministern\r\nmenar något annat än det jag har beskrivit, vore det\r\nbra om justitieministern talade om det nu.</pre><pre>Anf. 20 MARTIN OLSSON (c):</pre><pre>Herr talman! Jag ber att få tacka justitieministern\r\nför svaret på min fråga, som gällde om regeringen\r\navser att ta initiativ till en skärpning av reglerna för\r\nbrottsrubricering och påföljder när det gäller\r\nrattfylleribrott. Bakgrunden till frågan var att färre\r\ndömts till fängelse för rattfylleri enligt den sedan\r\nhalvårsskiftet gällande rattfyllerilagstiftningen än\r\nenligt tidigare gällande lagstiftning. Jag ställde\r\nfrågan redan den 1 oktober och har alltså på grund\r\nav Britta Bjelles senare inlämnade interpellation\r\nfått vänta en och en halv månad på svar.</pre><pre>Min fråga kommenteras bara i ett kort slutstycke i\r\njustitieministerns gemensamma svar på frågan och\r\ninterpellationen. Något svar på min fråga ges inte\r\ndirekt, utan justitieministern anser i stället,\r\nanmärkningsvärt nog, att utgångspunkten för min\r\nfråga, alltså att färre personer med hög promillehalt\r\ni blodet dömts till fängelse än tidigare, inte stämmer\r\nmed de informationer hon har fått.</pre><pre>Herr talman! Varje år begås i vårt land ca 3\r\nmiljoner trafiknykterhetsbrott, vilket -- som\r\nAftonbladet rubricerade det den 13 dennes --\r\ninnebär att 8 200 kör rattfulla varje dag.</pre><pre>Rattfylleristerna förorsakar en tredjedel av alla\r\ndödsfall i trafiken, alltså flera hundra dödsfall per\r\når. Dessutom blir många svårt skadade, kanske för\r\nhela livet. Vidare är de materiella skador som\r\norsakas av rattfyllerister betydande.</pre><pre>Jag vill nämna denna enorma omfattning av\r\nrattfylleriet och dess följder för att vi skall erinra\r\noss om vilken stor fråga det är för hela vårt\r\nsamhälle. Vi måste som utgångspunkt för denna\r\ndebatt -- liksom i övrigt när vi tar ställning till\r\nrattfyllerilagstiftningen -- ha, att var och en som kör\r\nbil eller annat motorfordon efter att ha druckit\r\nalkohol eller intagit andra berusningsmedel är en\r\ndirekt livsfara för alla oss andra som uppehåller oss\r\npå eller i närheten av en väg. Den som kör\r\nalkoholpåverkad eller påverkad av annat hotar oss\r\nalla, och ingen kan skydda sig mot en för tidig död\r\neller allvarliga skador på grund av rattfylleristernas\r\nframfart.</pre><pre>Vi måste därför från samhällets sida klart fastslå att\r\nalkohol och trafik inte får höra ihop. Det gäller att\r\nfå denna vitala grundsats att bli allmänt accepterad,\r\nja, vara en del av de värderingar som omfattas av\r\nalla i vårt land. Förhoppningsvis omfattas vi alla av\r\ngrundsatsen att vi skall ha respekt för livet och att\r\ningen har rätt att döda eller skada andra människor.</pre><pre>För att samhällets budskap verkligen skall innebära\r\natt alkohol och trafik inte hör ihop har vi inom\r\ncenterpartiet arbetat för en nollpromillegräns. Vi\r\narbetar dessutom för att samma promilleregler som\r\ngäller till lands även skall gälla till sjöss. Ännu har\r\nvi inte fått en nollpromillegräns, men tack vare den\r\nbreda opinionen för en sådan sänktes gränsen från\r\n0,5 till 0,2 \". Vi bör därvid komma ihåg att\r\nregeringen endast föreslog en sänkning till 0,3 \".\r\nKravet på promillegränser till sjöss har ännu ej\r\naccepterats av socialdemokraterna, vilket framgick\r\nav det frågesvar jag fick för drygt en månad sedan\r\nav justitieministern.</pre><pre>Utöver sänkning av promillegränsen genomfördes\r\nvid senaste halvårsskiftet den förändringen att\r\ntrafiknykterhetsbrotten indelas i rattfylleri och\r\ngrovt rattfylleri. Påföljden för grovt rattfylleri är\r\nfängelse i högst ett år. Vid bedömning om brottet\r\nskall bedömas som grovt rattfylleri skall enligt\r\ntrafikbrottslagen särskilt beaktas dels om\r\nalkoholkoncentrationen uppgått till minst 1,5 \",\r\ndels om ''föraren annars varit avsevärt påverkad av\r\nalkohol eller något annat medel'', dels också om\r\n''framförandet av fordonet har inneburit en påtaglig\r\nfara för trafiksäkerheten''. Jag vill erinra om att vid\r\nriksdagsbehandlingen av lagändringen krävde vi\r\nfrån centerpartiet att gränsen för grovt rattfylleri\r\nskulle sättas vid 1,0 \" i stället för vid 1,5 \".</pre><pre>Tidigare dömdes de som hade minst 1,5 \" nästan\r\nundantagslöst till fängelse. Min fråga är föranledd\r\nav att uppgifter från olika delar av landet visande\r\natt åtskilliga, som enligt tidigare lagstiftning skulle\r\nha dömts till fängelse, nu fått annan påföljd än\r\nfängelse.</pre><pre>I Sundsvall publicerades i mitten av september i år\r\nuppgiften att av 21 domar vid tingsrätten hade\r\nendast sex lett till fängelse. Sex personer med mer\r\nän 2,0 \" hade sluppit undan med böter. Erfarna\r\nåklagare uttalade sig mycket kritiskt mot\r\nlagändringen.</pre><pre>Samtidigt fick jag uppgift från Karlskrona om hur\r\nen yngling som kört med 1,85 \" alkohol i blodet\r\nsluppit fängelse. En besviken åklagare uttalade att\r\nförst rubricerar man upp ett brott och sedan\r\nanvänds lagens förarbeten för att mildra straffet.</pre><pre>Egentligen skall vi inte bli förvånade över att lagens\r\ntolkning blivit denna. Redan i våras kunde vi läsa\r\ni tidningarna att justitiedepartementets sakkunnige\r\nvid information för Stockholms tingsrätt framhållit\r\natt den nya lagen skulle medföra att många grova\r\nrattfyllerister kunde räkna med mildare straff.</pre><pre>I senaste numret av tidningen Advokaten skriver\r\nchefsrådman Anders Stendahl att uttalanden i\r\nförarbetena till lagstiftningen skapat osäkerhet och\r\natt många domstolar är på väg att ändra sitt\r\ndömande i rattfyllerimålen. Anders Stendahl ger\r\nett exempel på hur en man med 2,19 \" alkoholhalt\r\ni blodet, och som dessutom gjort sig skyldig till\r\nolovlig körning, fått villkorlig dom.</pre><pre>I dagens nummer av Svenska Dagbladet kan vi,\r\nsom Britta Bjelle påpekat, läsa om en\r\nundersökning gjord i Malmö utvisande att hälften\r\nav dem som dömts fått villkorlig dom eller\r\ndagsböter efter lagändringen. Före den 1 juli\r\ndömdes 75--80 % till fängelse.</pre><pre>Sedan jag ställde frågan har alltså ytterligare bevis\r\nframkommit att den nya lagen lett till färre\r\nfängelsestraff. Justitieministern säger i sitt korta\r\nsvar till mig: ''Uppgiften stämmer inte med de\r\ninformationer som jag har fått.'' Då undrar jag om\r\ninte justitieministern och hennes medarbetare är de\r\nenda som inte nåtts av denna information.</pre><pre>Varför enligt min mening grovt rattfylleri bör leda\r\ntill fängelsestraff är främst fängelsestraffets\r\nallmänpreventiva effekt. Det måste vara\r\navskräckande straff, vilket risken för fängelse är för\r\nde flesta.</pre><pre>Jag vill fråga om justitieministern är nöjd med den\r\nlagstiftning som riksdagen på hennes förslag\r\nfastställt vad gäller påföljderna.</pre><pre>Är det för att minska rattfylleriet -- alltså\r\ndödsriskerna på vägarna -- eller är det för att\r\nplatserna inom kriminalvården inte räcker till som\r\nfärre döms till fängelse?</pre><pre>Till slut ytterligare en fråga: Ser justitieministern\r\ningen risk ur allmänpreventiv synpunkt att färre nu\r\ndöms till fängelse för rattfylleribrott?</pre><pre>Anf. 21 Justitieminister LAILA FREIVALDS\r\n(s):</pre><pre>Herr talman! Det är viktigt att komma ihåg att i ett\r\nrättssamhälle är tillämpningen av lagen en uppgift\r\nför rättsväsendet. Den styrning av tillämpningen\r\nsom regering och riksdag skall svara för bör\r\ninskränka sig till beslut om nya lagar och uttalanden\r\ni förarbetena i anslutning till det. Jag är därför inte\r\nberedd att här diskutera konkreta tolknings- och\r\ntillämpningsfrågor. Det är en uppgift som ytterst\r\nmåste ankomma på domstolarna. Genom\r\ndomstolsväsendet har vi en instansordning som\r\nsyftar till att åstadkomma en enhetlighet och en\r\nstadga i praxis.</pre><pre>Jag vet att frågan om påföljdsvalet vid rattfylleri är\r\nföremål för ingående diskussioner inom ramen för\r\nrättsväsendet. Jag kan bl.a. nämna att\r\nriksåklagaren just den här veckan i ett genmäle till\r\nhögsta domstolen medgett prövningstillstånd i ett\r\nmål där denna fråga är aktuell. Det blir säkert flera\r\nmål som ganska snart kommer upp till högsta\r\ndomstolen.</pre><pre>Jag tycker att det är viktigt att framhålla att\r\npåföljdsvalet generellt sett är en uppgift för\r\ndomstolarna. De har en stor frihet att anpassa sina\r\nbeslut efter de förhållanden som råder i det\r\nenskilda fallet. Jag tror att lagstiftaren gör klokt i\r\natt visa tillit och förtroende för domstolarnas\r\nförmåga att hantera den här ofta mycket svåra\r\nuppgiften. Enligt min uppfattning är det därför\r\nnaturligt att vi skall avvakta utvecklingen i\r\nrättspraxis innan vi tar ställning till om det finns\r\nbehov av ändringar i lagen. Även om jag alltså inte\r\nvill lägga mig i domstolarnas uppgift att tolka och\r\ntillämpa lagen tror jag att det kan finnas anledning\r\natt påpeka några av uttalandena i förarbetena.</pre><pre>Både i propositionen och i utskottets betänkande\r\nframhölls, såsom bl.a. Britta Bjelle här påpekat,\r\ntrafiksäkerhetsrisken måste vara en avgörande\r\nfaktor när det gäller val mellan fängelse och icke\r\nfrihetsberövande påföljd. Har gärningsmannen\r\nvisat en uppenbar likgiltighet för medtrafikanternas\r\nsäkerhet, innebär det en stark presumtion för\r\nfängelse. Det innebär självfallet inte att det måste\r\nfinnas en konkret olycksrisk i det särskilda fallet.\r\nDet är inte heller enbart risken för allvarliga\r\nolyckor som är relevant, utan bedömningen skall\r\nbaseras på risken för medtrafikanternas allmänna\r\nsäkerhet. Som påpekas i förarbetena kan\r\nexempelvis körsättet, den omfattning som\r\nkörningen har haft eller avsetts ha samt\r\ntrafikförhållandena i övrigt vara av betydelse vid\r\nbedömningen. Körning på platser där trafiken är tät\r\noch där det exempelvis går många fotgängare bör\r\nbedömas annorlunda än exempelvis en kort\r\nkörning på platser utan någon trafik alls. Även\r\npåverkandegraden måste naturligtvis tas med i\r\nbedömningen och också alkoholhalten. Jag vill\r\nerinra om de uppgifter som redovisas i\r\npropositionen och som också har åberopats av\r\nMartin Olsson här, att ju högre promilletal det är\r\nfråga om, desto höga är olycksrisken. Den ökar\r\nkraftigt vid högre promillehalter. Givetvis har även\r\ndet betydelse vid bedömningen om man har visat\r\nsärskild hänsynslöshet.</pre><pre>När det gäller val mellan skyddstillsyn och villkorlig\r\ndom tycker jag att uttalandena i förarbetena är fullt\r\ntillräckligt vägledande. För att rätten skall kunna\r\ndöma till skyddstillsyn krävs i princip att man gör\r\nen personundersökning. Praxis i det hänseendet\r\nhar växlat mellan olika domstolar.</pre><pre>Jag vill inte utesluta att det finns domstolar som i\r\nenlighet med tidigare praxis underlåtit att inhämta\r\npersonundersökningar och som därför har funnit\r\nsig förhindrade att döma till skyddstillsyn. Om så\r\när fallet, överensstämmer detta givetvis inte särskilt\r\nbra med motiven avseende den nya ordningen. Jag\r\nvill därför även upplysa om att\r\njustitiedepartementet i dagarna kommer att\r\nremittera en promemoria med förslag till ett ändrat\r\npersonutredningsförfarande. Detta kommer att\r\nkunna bidra till ett effektivare och enklare\r\nförfarande i de här sammanhangen.</pre><pre>Men även inom ramen för nuvarande ordning bör\r\ndet finnas förutsättningar att anpassa den\r\npersonutredning som kan behövas alltefter de\r\nsärskilda förhållanden som gäller vid grova\r\nrattfyllerier.</pre><pre>Därutöver vill jag till Martin Olsson säga att mitt\r\nsvar till honom var föranlett av det faktum att det i\r\nhans fråga påstods att personer som haft minst 1,5\r\npromille i sig trots detta inte har dömts för grovt\r\nrattfylleri. Det var alltså detta som jag bemötte.</pre><pre>Anf. 22 BRITTA BJELLE (fp):</pre><pre>Herr talman! Det är lovvärt att justitieministern\r\nändå säger att alkoholhalten har betydelse för\r\npåföljden. Vad som gäller är alltså: ju högre\r\npromillehalt, desto större presumtion för\r\nfängelse -- om jag förstår justitieministern rätt.</pre><pre>Vidare är det lovvärt att justitieministern ändå\r\nsäger att man i princip, om jag nu uppfattade även\r\ndetta rätt, borde utföra en personundersökning.\r\nOm en personundersökning inte görs har man ju\r\ninte ens möjlighet att ta reda på huruvida en person\r\nhar alkoholproblem eller behöver stöd.</pre><pre>Däremot delar jag inte alls justitieministerns\r\nuppfattning om att man skall överlåta åt\r\ndomstolarna att bestämma hur praxis skall\r\nutformas. En proposition är ju en politisk\r\nviljeyttring från regeringen. Det är regeringen som\r\nhar tänkt ut hur man vill att lagstiftningen skall vara\r\nutformad, hur propositionstexten skall se ut osv.\r\nMan måste ju ha vetat, justitieministern, hur man\r\nville att utvecklingen skulle bli. Det måste ju ändå\r\nvara grunden för det politiska arbetet.</pre><pre>Om det sedan visar sig att utfallet av det man har\r\nfått igenom inte blir vad man hade tänkt, är det väl\r\nsjälvskrivet att man måste ta ett initiativ för att\r\njustera i enlighet med sina egna önskemål politiskt.</pre><pre>Jag tycker alltså att justitieministern ytterligare\r\nkunde förklara vad hon menar med att ''överlåta åt\r\npraxis''. Min uppfattning är att det redan i dag,\r\nalltså efter några månader, klart framkommit att\r\nman i stor utsträckning dömer till villkorlig dom.</pre><pre>Om avsikten inte var den i propositionen, måste\r\nman tidigt åstadkomma den justering som man\r\ntänkt sig i stället för att bara låta det hela bli en\r\nallmän låt-gå-politik och se åt vilket håll\r\ndomstolarna drar.</pre><pre>Anf. 23 MARTIN OLSSON (c):</pre><pre>Herr talman! Efter 20 år i riksdagen är jag väl\r\nmedveten om att vi inte kan diskutera om huruvida\r\ndomstolarna har dömt rätt eller inte. Det är alltså\r\ninte vår uppgift. Domstolarna har att tillämpa den\r\nlagstiftning som riksdagen har fastställt. Men vi har\r\nsjälvfallet möjlighet, rätt och skyldighet att\r\ndiskutera utfallet av den lagstiftning som vi har\r\nfastställt och studera tillämpningen för att se om\r\nden motsvarar vad vi hade tänkt oss. Detta var\r\nanledningen till frågan. Justitieministern säger att\r\nhon har svarat på denna. Jag säger ju i min fråga:\r\n''Erfarenheterna av den nya lagens tillämpning\r\nvisar dock att åtskilliga med denna'' -- alltså 1,5\r\npromille -- ''och högre promillehalt inte fått\r\nfängelsestraff -- -- --.'' Detta bemöts med\r\npåståendet att det här inte var känt på\r\ndepartementet. Det tycker jag är synnerligen\r\nanmärkningsvärt.</pre><pre>Sedan vill jag säga att jag tycker att\r\njustitieministern saknar engagemang när det gäller\r\nkampen mot rattfylleri -- så är det kanske. Det var\r\nju inte justitieministern utan den allmänna\r\nopinionen som drev fram en lägre promillehalt.\r\nLikaså vill jag erinra om våra krav på motsvarande\r\nregler till sjöss. På den punkten är ju\r\njustitieministern motståndare till vår lösning.</pre><pre>För att återgå till min fråga vill jag framhålla att det\r\notvetydigt är så -- och det motsäger inte\r\njustitieministern -- att färre nu döms till fängelse.\r\nMot den bakgrunden har jag ställt några\r\nkompletterande frågor till justitieministern. Jag\r\nundrar alltså om hon ser på dessa saker från\r\nallmänpreventivsynpunkt och om det är ett\r\nönskemål att färre skall dömas till fängelse därför\r\natt det inte finns platser inom kriminalvården. Eller\r\ntror man t.o.m. att risken för dödsolyckor på\r\nvägarna minskar när färre döms till fängelse?</pre><pre>Jag tror att det är viktigt att vi i riksdagen följer\r\ndetta och ser hur det blir med tillämpningen av\r\nlagen -- speciellt i en sådan här fråga, som är av\r\nmycket stor betydelse.</pre><pre>Jag har nämnt omfattningen här. Det är alltså 8 200\r\npersoner som varje dygn kör med alkohol i blodet.\r\nBortemot en människa dödas varje dag på grund av\r\nalkoholen i trafiken. Det är således viktigt att det\r\ngörs en utvärdering av den nya lagstiftningen.\r\nDenna kanske inte har blivit såsom avsågs.</pre><pre>Vidare är det viktigt att man, utan prestigehänsyn\r\nfrån dem som står bakom lagstiftningen, låter\r\nutvärderingen, om så erfordras, leda till förslag om\r\nnya och ändrade regler.</pre><pre>Syftet med reglerna är ju att vi skall kunna\r\nbekämpa rattonykterheten på vägarna, skydda\r\növriga trafikanter och åstadkomma ett viktigt led i\r\ntrafiksäkerhetsarbetet. Därför hoppas jag\r\nverkligen att justitieministern snabbt tar initiativ till\r\nen utvärdering. Jag skulle också vilja ha svar på de\r\nkompletterande frågor som jag ställde i mitt förra\r\nanförande.</pre><pre>Anf. 24 Justitieminister LAILA FREIVALDS\r\n(s):</pre><pre>Herr talman! Britta Bjelle och jag tycks vara\r\növerens i sak: Innehållet i lagen och dess förarbeten\r\nhar haft ett visst syfte. Proposition och utskott\r\nföljer varandra. Vi är överens om att det är en bra\r\nlagstiftning.</pre><pre>Vad vi uppenbarligen inte är överens om är detta\r\nmed förtroendet för våra domstolar. Britta Bjelle\r\nsäger uttryckligen att lagstiftaren inte skall överlåta\r\nåt domstolarna att utforma praxis. Jag antar att det\r\nvar en olycklig formulering -- en formulering som\r\ninte var avsedd att betyda vad den faktiskt kom att\r\ninnebära.</pre><pre>Den viktigaste uppgiften för domstolarna måste väl\r\nvara att alldeles självständigt och utan inblandning\r\nfrån lagstiftaren under rättstillämpningens gång\r\nutforma praxis på grundval av vad lagstiftaren har\r\nsagt i lag och förarbeten. Sedan är det naturligtvis\r\nmycket viktigt -- detta uttalas i propositionen och\r\nhar också understrukits i utskottet -- att man noga\r\nföljer utvecklingen i fråga om rättspraxis.\r\nSjälvfallet kommer vi också att ha anledning att på\r\ndetta viktiga område göra en ordentlig utvärdering\r\nav rättspraxis och den nya lagstiftningens effekter\r\npå rattfylleriet.</pre><pre>Jag måste säga att jag reagerar starkt på Martin\r\nOlssons påståenden om att jag skulle sakna\r\nengagemang beträffande kampen mot rattfylleriet.</pre><pre>Om man läser propositionen, torde det framgå med\r\nstor tydlighet vilken betydelse regeringen fäster vid\r\narbetet med att bl.a. via reglerna i brottsbalken\r\nbekämpa rattfylleriet. Det är en oerhört viktig\r\nuppgift att genom att angripa den alkoholism som\r\noftast ligger till grund för olyckorna i trafiken sträva\r\nefter att minska riskerna för att människor skall\r\ndrabbas av sådana här olyckor.</pre><pre>Jag tror att vi får anledning att återkomma till\r\ndiskussionen när vi har en praxis här. Jag är faktiskt\r\nännu inte beredd att på basis av tingsrättsdomar och\r\nutan att ha tillgång till något vägledande beslut från\r\nhögsta domstolen utdöma den praxis som kan\r\nkomma att bli resultatet av rättstillämpningen. Jag\r\nanser att lagstiftarna får ha litet tålamod och\r\navvakta tills domstolarna har utnyttjats i den\r\nutsträckning som det var meningen att det skulle\r\nske genom de instansordningar som vi har. Därefter\r\nskall lagstiftaren återigen träda till.</pre><pre>Om man inte är nöjd med utfallet t.ex. på grund av\r\natt lagstiftningen inte haft den effekt som man hade\r\nförväntat sig är det dags att ändra lagen i en annan\r\nriktning. Men vi befinner oss under inga\r\nförhållanden där nu.</pre><pre></pre><pre>Anf. 25 BRITTA BJELLE (fp):</pre><pre>Herr talman! Justitieministern säger att vi skall\r\navvakta praxis. Jag anser inte att man skall avvakta\r\npraxis, utan att man skall styra praxis i den\r\nmeningen att man talar om vad som gäller. Det är\r\nlagstiftaren, regeringen och riksdagen, som skall\r\nbestämma vad det är för politisk vilja som skall\r\nligga till grund för en lagstiftning, och den skall vara\r\nutformad så att man får den effekt som man har\r\ntänkt sig. Om det visar sig att lagstiftningen är\r\noklar, måste man ju justera den så att den blir klar\r\ni enlighet med de önskemål man hade.</pre><pre>Propositionen om trafiknykterhetslagstiftningen\r\nvar ju i grunden inriktad på att stärka\r\ntrafiksäkerheten i Sverige, och därvidlag tycker jag\r\natt vi i riksdagen bidrog konstruktivt genom att\r\nsätta den lägsta promillegränsen till 0,2 promille.\r\nMen om propositionen å andra sidan leder till att\r\nden som dricker sig så full att han har 2,46 promille\r\nalkohol i blodet, döms till villkorlig dom och böter,\r\ndå förtas hela effekten av att avsikten varit att\r\nstärka trafiksäkerheten.</pre><pre>Den som ger sig ut och kör bil med 2,46 promille\r\ni blodet är inte kapabel att köra bil, och risken att\r\nallvarligt skada sig själv eller någon annan är\r\nuppenbar. Samhällets reaktion, villkorlig dom och\r\nböter, är för individen inget annat än 100 dagsböter\r\nmed det system för villkorlig dom som vi har i\r\nSverige. Då har vi närmat oss den utveckling där\r\nreaktionen kommer först när en olycka har\r\ninträffat. Detta i sin tur undergräver allmänhetens\r\nrespekt för den nya lagstiftningen och för\r\nstatsmakternas vilja och förmåga att upprätthålla\r\ntrafiksäkerheten.</pre><pre>Jag menar att propositionen och lagstiftningen har\r\nförfelats om justitieministern inte nu vidtar någon\r\nåtgärd som gör att det framgår vilka politiska\r\nintentioner som fanns bakom propositionen. Var\r\ndet att stärka trafiksäkerheten, eller var det inte\r\ndet? Detta är ju grunden för vad vi ser i den\r\nnuvarande utvecklingen.</pre><pre>Anf. 26 MARTIN OLSSON (c):</pre><pre>Herr talman! Det är, som Britta Bjelle säger, ett\r\nanmärkningsvärt resultat av den nya lagstiftningen\r\natt det är lättare att slippa fängelsestraff vid höga\r\nalkoholhalter än det var tidigare. Jag tycker att det\r\när illa om den här debatten skall gälla förarbetena --\r\nom det var enighet eller inte. Ni som var så eniga\r\nom dessa förarbeten måste bara inse att\r\ndomstolarna har tillämpat lagstiftningen på ett sätt\r\nsom är anmärkningsvärt ur de flesta medborgares\r\nsynpunkt -- det utgår jag från.</pre><pre>Jag tror att den här debatten har varit värdefull, för\r\nden har aktualiserat denna fråga ytterligare; det har\r\nsagts åtskilligt om den i massmedia. Som jag sade\r\ntidigare måste det vara enbart i\r\njustitiedepartementet som man inte var medveten\r\nom detta -- om jag nu skall hänvisa till slutorden i\r\nsvaret.</pre><pre>Justitieministerns engagemang talade jag om\r\ntidigare. Men vi får komma ihåg att 0,2 som\r\npromillegräns har införts inte tack vare regeringen,\r\nutan trots regeringen. Det var i riksdagen -- och\r\nsåvitt jag förstår väglett av den allmänna opinionen\r\noch inte minst av oss som drev kravet på en\r\nnollpromillegräns -- som gränsen sänktes från 0,3\r\nenligt regeringsförslaget till 0,2 promille.</pre><pre>Det är uppenbart att alla som kör med någorlunda\r\nhög alkoholhalt i blodet utgör livsfara för\r\nmedtrafikanter. Man kan befinna sig en bra bit från\r\nvägen och ändå riskera att t.o.m. bli ihjälkörd; det\r\nfinns åtskilliga exempel på det.</pre><pre>Den milda bedömning av brotten som jag ändå\r\ntycker att justitieministern gör sig till tolk för,\r\nsärskilt vid försvaret av förarbetena och\r\npropositionen, vittnar om att hon inte bedömer\r\nfängelsestraffet som avskräckande. Jag\r\nåterkommer till den fråga jag ställde tidigare om\r\nhur justitieministern ser på fängelsestraffets\r\nallmänpreventiva effekt när det gäller att minska\r\nrattonykterhetsbrotten.</pre><pre>Sedan undrade jag om strävan verkligen var att det\r\nskulle vara få som dömdes till fängelse. Jag\r\nmisstänker det. I utskottsbetänkandet, där\r\nmajoriteten avstyrkte centerns krav på att gränsen\r\nskulle vara 1,0 för grovt rattfylleri i stället för 1,5,\r\nsäger man nämligen: ''Den ökade användning av\r\nfängelse som en sådan sänkning medför skulle\r\ndessutom -- utöver ökade kostnader i\r\ndomstolarna -- leda till ett påtagligt ökat behov av\r\nplatser på kriminalvårdsanstalterna.'' Det var det\r\nsom var bakgrunden till min fråga om\r\njustitieministern anlägger den synpunkten och\r\nkanske är glad över att få döms till fängelse.</pre><pre>Till slut: Rattfylleriet på vägarna är en mycket\r\nallvarlig förseelse, och jag hoppas att den här\r\ndebatten skall bli utgångspunkten för en\r\nutvärdering, som leder till att vi i viss mån återgår\r\ntill tidigare mera stränga syn på rattfylleribrotten,\r\noch till att de leder till fängelse i högre grad än de\r\ngjort under de här fyra månaderna.</pre><pre>Anf. 27 Justitieminister LAILA FREIVALDS\r\n(s):</pre><pre>Herr talman! Lagstiftaren, dvs. den politiska\r\nmakten, skall styra de självständiga domstolarna\r\ngenom lag och genom förarbeten och inte på något\r\nannat sätt. Det förvånar mig att jag skall behöva\r\nsäga det här i kammaren till justitieutskottets\r\nordförande.</pre><pre>Andre vice talmannen meddelade att Britta Bjelle\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>5 § Svar på interpellation 1990/91:45 om\r\nbarnens rätt i samhället</pre><pre>Anf. 28 Statsrådet BENGT LINDQVIST (s):</pre><pre>Herr talman! Ingbritt Irhammar har frågat\r\nsocialministern om vilka snara åtgärder regeringen\r\nämnar vidta för att stärka barnens rätt i samhället.\r\nArbetet inom regeringen är så fördelat att det är jag\r\nsom skall svara på interpellationen.</pre><pre>Svensk rätt rörande barn och ungdomar utgår från\r\nprincipen om barnets bästa. I regeringens\r\nproposition (1989/90:107) om godkännande av FN-\r\nkonventionen om barnets rättigheter har en\r\ngenomgång gjorts av svensk lagstiftning. Denna\r\ngenomgång visar att svensk lagstiftning står i god\r\növerensstämmelse med bestämmelserna i\r\nkonventionen. Den slutsatsen har också riksdagen\r\nanslutit sig till.</pre><pre>Sett i ett internationellt perspektiv ligger Sverige\r\nlångt framme när det gäller barns ställning i\r\nfamiljen och i samhället. Sverige var det första land\r\nsom införde ett förbud mot aga som\r\nuppfostringsmetod inom familjen. Sverige\r\nbetraktas också som ett föredöme i den kamp mot\r\naga som i dag förs i allt fler länder.</pre><pre>I föräldrabalkens 6 kap. 1 § markeras inte enbart att\r\nbarn inte får utsättas för kroppslig bestraffning.\r\nDär anges också att barn skall behandlas med\r\naktning för sin person och egenart. Denna respekt\r\nför barnet som person bildar själva grundvalen för\r\nden lagstiftning som berör barn, t.ex. lagen med\r\nsärskilda bestämmelser om vård av unga, LVU.\r\nDet är också respekten för barnet som skall styra\r\nmyndigheternas handlande i frågor som rör barn.</pre><pre>Frågan om barnets rätt är naturligtvis inte enbart en\r\nlagstiftningsfråga utan också i hög grad en fråga om\r\ntillämpning av lagen och om praktiskt handlande\r\növer huvud taget. Synsätt och arbetsmetoder måste\r\nförändras. Det är emellertid ingenting som sker\r\növer en natt. Sådana förändringar kräver\r\nihärdighet och tålamod.</pre><pre>Föräldrabalkens bestämmelser om förbud mot aga\r\när ett bra exempel på att lagstiftningen kan få stor\r\nbetydelse när det gäller att förändra attityder och\r\nbeteenden. Massiva informations- och\r\nopinionsbildningsinsatser i samband med lagens\r\ntillkomst har medverkat till att det numera\r\nbetraktas som ett avvikande beteende att slå barn.</pre><pre>I samband med att Sverige ratificerade FN-\r\nkonventionen om barnets rättigheter beslutade\r\nregeringen att under en treårsperiod anslå 30 milj.\r\nkr. för att sprida kännedom om innehållet i\r\nkonventionen. Medel för ändamålet kan sökas av\r\nfristående organisationer. Härigenom kan många\r\nmänniskor involveras i diskussionerna om barnets\r\nbästa och om barnets specifika behov. På så sätt\r\nökar möjligheterna att åstadkomma en\r\nattitydförändring och en djupare insikt i dessa\r\nfrågor.</pre><pre>När det gäller de mest utsatta barnen återstår\r\nmycket att göra. Socialstyrelsen har konstaterat att\r\nbarnet inte i tillräckligt hög grad är synligt i de\r\nutredningar och journalanteckningar som styrelsen\r\ngranskat.</pre><pre>Dessa problem är väl kända. Så har t.ex. regeringen\r\ni propositionen (1989/90:28) om ny LVU\r\npoängterat att barnens situation alltid bör lyftas\r\nfram till särskild granskning. Inte minst viktigt är\r\ndetta i de fall där det är de vuxnas egna problem\r\nsom föranlett kontakten med socialtjänsten.</pre><pre>Utan tvivel finns det behov av att förstärka det som\r\nbrukar kallas barnperspektivet i det sociala arbetet.\r\nDet gäller här att utifrån ett sådant perspektiv\r\nutveckla synsätt, kompetens, metoder och\r\nsamarbete. Ett sådant utvecklingsarbete är särskilt\r\nangeläget när det gäller de mest utsatta barnen.</pre><pre>Socialstyrelsen har i sin utvecklingsverksamhet\r\nprioriterat socialbyråernas arbete med barn.\r\nProjekt som syftar till att förbättra utredningar och\r\nbedömningar kommer att kunna erhålla stöd ur de\r\nmedel för utvecklings- och försöksverksamhet som\r\nsocialstyrelsen disponerar. Det gäller även försök\r\nmed kvalificerade öppenvårdsinsatser som\r\nalternativ till omhändertagande. Under\r\ninnevarande år har 2 milj. kr. avsatts för att\r\nstimulera utvecklingsarbete rörande barn som\r\nutsatts för sexuella övergrepp. 4 milj. kr. skall\r\nanvändas särskilt för barn med flykting- och\r\ninvandrarbakgrund.</pre><pre>Jag har nyligen haft överläggningar med\r\nsocialstyrelsen, Rädda Barnen och BRIS för att\r\ndiskutera vad som kan göras för att förbättra de\r\nmest utsatta barnens situation. Jag har också för\r\navsikt att inbjuda socialstyrelsen till ytterligare\r\növerläggningar i frågan. Överläggningarna\r\nkommer att äga rum så snart JO har slutfört\r\ngranskningarna av hur socialtjänsten handlagt ett\r\nantal mycket allvarliga fall av vanvård och\r\nbarnmisshandel.</pre><pre>Jag vill sammanfattningsvis konstatera att jag är väl\r\nmedveten om problemets allvar och att\r\nbarnfrågorna har hög prioritet i\r\nsocialdepartementets dagliga verksamhet.</pre><pre>Anf. 29 INGBRITT IRHAMMAR (c):</pre><pre>Herr talman! Jag tackar statsrådet Lindqvist för\r\nsvaret, även om det lämnar de flesta av mina frågor\r\noch synpunkter angående barnens rätt i samhället\r\nobesvarade.</pre><pre>Det räcker inte att slå sig för bröstet med att Sverige\r\nsom första land införde ett förbud mot aga av barn.\r\nVi vet väl att agaförbudet inte varit till någon hjälp\r\ni de upprörande fall som vi på sistone följt -- jag\r\ntänker på lilla Ida, Helene och Mikael. Samtidigt\r\nmedger jag att det är svårt att veta om vi hade\r\nkunnat förhindra dessa tragiska händelser och\r\nandra liknande.</pre><pre>Men det räcker inte heller att hänvisa till en god\r\nsvensk överensstämmelse med den i och för sig\r\nefterlängtade FN-konventionen om barns\r\nrättigheter. Upprättandet av konventionen innebär\r\ninga garantier för att dess intentioner genomförs i\r\npraktiken, även om medel nu avsatts för att sprida\r\nkännedom om konventionen -- det tycker jag är\r\nbra.</pre><pre>Om vi skall värna barnens rätt i samhället måste vi\r\nsjälvfallet se till barnens hela situation. Vi måste få\r\ntill stånd en familjepolitik som bygger på valfrihet\r\noch mångfald och på att föräldrarna har tid för sina\r\nbarn. Om detta nämner statsrådet ingenting. I\r\ngrunden menar jag att just familjepolitiken,\r\nomsorgen om barnen, har sin grund i familjers och\r\nföräldrars möjligheter att ge god vård och i aktiva\r\ninsatser i samhället för att skapa förutsättningar för\r\ndet. Det gäller rättvisefrågor som att alla\r\nbarnfamiljer bör ha rätt att få statligt stöd. I dag får\r\nrunt 40 % av alla barnfamiljer inte del av något\r\nekonomiskt stöd från staten -- jag tänker då på hur\r\nviktigt det är att genomföra centerns krav på\r\nvårdnadsbidrag.</pre><pre>Med barnens bästa för ögonen måste föräldrarna\r\nenligt min mening också kunna välja den\r\nbarnomsorg som passar dem bäst. Därför krävs det\r\ngod tillgång till familjedaghem, kooperativa dagis\r\noch andra former av ideella och privata lösningar.\r\nMan måste även kunna välja att vara hemma med\r\nsina barn och få ersättning för det. Det får man inte\r\ni dag.</pre><pre>Jag tog i min interpellation upp det faktum att\r\nsvenska kyrkans förskoleverksamhet alltjämt står\r\nutan statsbidrag. Jag anser att det missförhållandet\r\nbör rättas till. Jag vet att statsrådet Lindqvist i ett\r\ninterpellationssvar den 22 oktober har sagt att även\r\nhan är besviken över att aktionsgruppen för\r\nbarnomsorg inte har kunnat lösa frågan om\r\neventuella juridiska hinder för att svenska kyrkan\r\nskall få statsbidrag. Därför vill jag nu fråga\r\nstatsrådet, när han tror att denna fråga kan få en\r\npositiv lösning.</pre><pre>Barns utsatthet har uppmärksammats i många olika\r\nsammanhang här i riksdagen. I motioner har kravet\r\npå statlig barnombudsman förts fram.\r\nBarnombudsmannen skall ha till uppgift att\r\ntillvarata barnens rättigheter i olika sammanhang\r\noch att värna barnens intressen. Socialutskottet har\r\ni mars 1990 givit regeringen till känna att denna\r\nfråga närmare bör utredas. Socialutskottet har\r\ndessutom i oktober 1989 beställt ett\r\nåtgärdsprogram mot våld mot barn. Dessa förslag\r\nhar riksdagen sedan ställt sig bakom.</pre><pre>Nu menar jag att regeringen får ge besked om vilka\r\nåtgärder som är på gång. Hur bedrivs arbetet med\r\natt inrätta en statlig barnombudsman? Vilka\r\ninsatser har gjorts för att få till stånd ett\r\nåtgärdsprogram mot våld mot barn?</pre><pre>Av stor betydelse är, menar jag, utbildning av de\r\npersoner som arbetar med barn som utsatts för\r\nolika övergrepp: våld, sexuella övergrepp eller\r\nannat. De barnen är i stort behov av råd och stöd.\r\nDå gäller det för dessa grupper -- socialarbetare,\r\npoliser, lärare, barnomsorgspersonal och\r\nåklagare -- att få bättre utbildning i dessa frågor.</pre><pre>Riksdagen har ställt sig bakom uttalandet att det\r\nfinns ett behov av information och utbildning för de\r\nhär personalgrupperna. Därför vill jag fråga också\r\nhur arbetet i regeringen med att få fram sådana\r\nutbildnings- och informationsinsatser fortlöper.</pre><pre>Det har sagts att just barnens utsatta situation inte\r\ntillräckligt uppmärksammas i barnutredningar och\r\natt det beror på att man inte ser de signaler som\r\ndessa barn ger för att få hjälp och stöd. Vi ser dem\r\ni varje fall inte tydligt, och det måste vi lära oss att\r\ngöra. Därför måste utbildningen förnyas och\r\nskärpas.</pre><pre>Jag har delvis redan berört problemen med\r\nsexualbrott mot barn. När planerar regeringen att\r\nverkligen komma till rätta med dessa brott? BRÅ\r\nbedrev forskning på detta område redan 1985, men\r\ndet behövs mer forskning. Är regeringen beredd att\r\nsatsa på ytterligare forskning kring sexualbrott mot\r\nbarn?</pre><pre>Anf. 30 INGRID RONNE-BJÖRKQVIST\r\n(fp):</pre><pre>Herr talman! Det är viktiga frågor som Ingbritt\r\nIrhammar för fram i sin interpellation. Svaren är\r\nlitet allmänt hållna, men det är också\r\ninterpellationen. Jag vill därför få några\r\npreciseringar på ett par områden.</pre><pre>Jag håller med statsrådet Bengt Lindqvist om att\r\ninternationellt sett har barn det bra i vårt land. Men\r\ndet finns en liten grupp barn som har det orimligt\r\nsvårt; det tror jag vi är överens om. Min\r\nuppfattning är att klyftan mellan de barn som har\r\ndet bra och de som har det mycket svårt har blivit\r\nstörre på senare år. Vi måste fundera över vad vi\r\nskall göra åt det.</pre><pre>Det är vi vuxna som bestämmer i samhället och gör\r\ndet som är bra utifrån vårt sätt att se på tillvaron. I\r\nallmänhet struntar vi i barns inställning. Det finns\r\ndet många exempel på, t.ex. i Tor Svernes översyn\r\nav lagen om vård av unga. I den påtalar han att det\r\nvid tillsynen sällan förekommit samtal med barnet\r\neller gjorts observationer av de små barnens\r\nkänsloyttringar. I en undersökning av samtliga\r\nbarnavårdsärenden aktuella under ett år på en\r\nsocial servicecentral i en Stockholmsförort\r\nframkom att ingen uppgift fanns om barnen i nära\r\n30 % av ärendena. I doktorsavhandlingen ''Barnet\r\noch rätten'' har Ilse Wetter granskat 679 mål om\r\nvårdnad, omhändertagande och verkställighet.\r\nHon beskriver hur vuxna genomgående talar över\r\nhuvudet på barnen. Men bara i några få fall har man\r\ntagit reda på barnens inställning men ändå ofta\r\nbeslutat tvärtemot deras önskan.</pre><pre>Inte heller i den färska propositionen 1990/91:8 om\r\nvårdnad och umgänge garanteras barnet rätt att få\r\nyttra sig och påverka sin egen situation. Det saknas\r\nhelt förslag som syftar till ökade möjligheter för\r\nbarnet att få komma till tals i utredningar eller\r\ndomstolar. Detta är en brist i förslaget, som helt\r\nriktigt har påtalats av t.ex. Föreningen Barnens rätt\r\ni samhället, Umgängesföräldrarnas riksförening\r\noch domstolsverket.</pre><pre>I artikel 12 i FN-konventionen om barnets\r\nrättigheter står följande:</pre><pre>''Konventionsstaterna skall tillförsäkra det barn\r\nsom är i stånd att bilda egna åsikter rätten att fritt\r\nuttrycka dessa i alla frågor som rör barnet, varvid\r\nbarnets åsikter skall tillmätas betydelse i\r\nförhållande till barnets ålder och mognad.</pre><pre>För detta ändamål skall barnet särskilt beredas\r\nmöjlighet att höras, antingen direkt eller genom\r\nföreträdare eller ett lämpligt organ och på ett sätt\r\nsom är förenligt med den nationella lagstiftningens\r\nprocedurregler, i alla domstols- och administrativa\r\nförfaranden som rör barn.''</pre><pre>Jag anser att det kan finnas skäl att göra en översyn\r\nav vår lagstiftning och dess tillämpning. Jag vill\r\npåminna om en utredning som nog ligger i en\r\nbyrålåda på departementet, nämligen den om\r\nbarnets talerätt, som kom 1987. Man ville öka barns\r\nprocessbehörighet i vårdnads- och umgängesmål\r\nsamt ansåg att barn över 12 år hade tillräcklig\r\nmognad för sådan behörighet. Vad vill statsrådet\r\ngöra för att förbättra barns talerätt? Är Bengt\r\nLindqvist villig att låta göra en översyn av\r\nlagstiftningen och dess tillämpning just med tanke\r\npå artikel. 12 i FN-konventionen om barnets\r\nrättigheter?</pre><pre>Jag är naturligtvis också mycket intresserad av ett\r\nåtgärdsprogram som syftar till att begränsa våld\r\nmot kvinnor och barn, eftersom det var en\r\nfolkpartimotion som låg bakom beställningen från\r\nriksdagen för ett år sedan. Jag vill gärna veta vad\r\nsom har hänt och vad regeringen planerar att göra\r\nmed tanke på det tillkännagivandet.</pre><pre>En annan viktig fråga gäller den urholkning som\r\nhar skett av barnkompetensen inom\r\nbarnhälsovården och socialtjänstens\r\nansvarsområde. Bengt Lindqvist snuddar vid den\r\nfrågan i sitt svar, och den var också uppe till debatt\r\ni kammaren förra torsdagen. Denna urholkning är\r\nsäkerligen en bieffekt av att man har stiftat lagar för\r\natt få fram en helhetssyn på familjen. Det har varit\r\nbra, men det har också fått negativa bieffekter som\r\npå något sätt måste åtgärdas.</pre><pre>Även vårt parti driver frågan om en\r\nbarnombudsman. Vi har också föreslagit ett\r\nåtgärdsprogram för att höja barnkompetensen\r\ninom hela socialtjänstens område. Vi vill också\r\nhöja socialsekreterarnas status. Det är det tredje\r\nområde på vilket jag vill få preciserat hur man ser\r\npå frågan om barnkompetensen och hur den skall\r\nkunna förbättras i samhället, framför allt inom\r\nbarnhälsovården och socialtjänstens område.</pre><pre>Anf. 31 Statsrådet BENGT LINDQVIST (s):</pre><pre>Herr talman! I och med att vi har ratificerat\r\nbarnkonventionen får vi en samlad plattform för att\r\nbedriva utvecklingsarbete kring barn och barns\r\nrättigheter samt barns ställning i det svenska\r\nsamhället. Den möjligheten tänker också\r\nregeringen utnyttja.</pre><pre>Under hela vår bearbetning av konventionen och\r\nde frågor som hör till den har vi haft ett mycket nära\r\nsamarbete med barnrättsorganisationerna, Rädda\r\nbarnen, BRIS och flera andra. Det samarbetet\r\nfortsätter nu i informella former kring\r\nuppföljningen, men i former som ger möjlighet för\r\norganisationerna att hela tiden föra fram\r\nsynpunkter och de bekymmer som de upplever för\r\nbarn i den svenska situationen. Jag kan exempelvis\r\nnämna att vi häromdagen hade en ny sådan\r\növerläggning, och det begärdes av organisationerna\r\ni fråga att vi redan i februari nästa år skall ha\r\nytterligare en överläggning.</pre><pre>I mars nästa år arrangerar regeringen tillsammans\r\nmed frivilligorganisationerna en större konferens\r\nmed arbetsnamnet ''Har barn rättigheter?''. Där\r\nskall vi ta fram många olika problemställningar,\r\ninte minst kring barns inflytande över sin egen\r\nsituation. Vi är överens om att det finns problem\r\ndärvidlag. Då ges tillfälle att ställa frågor och\r\nframföra idéer om en fortsatt utveckling i riktning\r\nmot att stärka barns rättigheter. Det är alltså något\r\nsom är på gång som ett resultat av våra ambitioner,\r\nsom har förstärkts av arbetet kring\r\nbarnkonventionen.</pre><pre>Som mina meddebattörer säkert vet skall Sverige\r\nden 1 september 1992, precis som alla andra länder\r\nsom har ratificerat barnkonventionen, rapportera\r\ntill FN om läget för barn i vårt land med\r\nutgångspunkt i rättighetsperspektivet i\r\nkonventionen. Inför den rapporten tänker vi\r\nfortsätta samarbetet och dialogen med\r\norganisationerna.</pre><pre>Detta tillsammans med de 30 miljoner på tre år vi\r\nnu anslagit för att följa upp arbetet kring\r\nbarnkonventionen tror jag ger ett alldeles utmärkt\r\nnytt instrument för att lyfta fram barnperspektivet\r\ni den svenska samhällsutvecklingen.</pre><pre>Det betyder att alla de frågor som Ingbritt\r\nIrhammar och Ingrid Ronne-Björkqvist har lyft\r\nfram kan komma tillbaka. Vi kommer naturligtvis\r\natt sättas under press från organisationerna att\r\nvidareutveckla insatserna för barn.</pre><pre>När det gäller några specifika frågor skall jag\r\nåterkomma i mitt nästa inlägg. Men jag vill säga\r\nredan nu när det gäller riksdagsbeställningen\r\nangående frågan om våld mot kvinnor och barn att\r\ncivildepartementet har en särskild arbetsgrupp som\r\nbearbetar problemet med våld mot kvinnor. Inom\r\nsocialdepartementet pågår en beredning av\r\nmotsvarande insatser på barnområdet. Också flera\r\nav våra diskussioner med frivilligorganisationerna\r\nhandlar om dessa problem.</pre><pre>Vi kommer att ge stöd åt Rädda barnens initiativ att\r\ninrätta vad man kallar en resurs för anonyma\r\nföräldrar. Det gäller föräldrar som upplever att de\r\nbörjar att få problem av våldskaraktär med sina\r\nbarn och som i detta projekt kan anonymt få stöd\r\noch hjälp.</pre><pre>När det gäller den andra beställningen, om\r\nbarnombudsmannautredningen, pågår arbetet i\r\nsocialdepartementet med att ta fram direktiven.</pre><pre>Utredningen om barnets rätt ligger inte hos oss utan\r\nhos justitieministern. Flera principiellt mycket\r\nintressanta frågor har rests i den utredningen. Jag\r\när övertygad om att frågorna om barns inflytande\r\noch talerätt kommer tillbaka i det breda\r\nuppföljningsarbete som vi nu bedriver kring\r\nbarnkonventionen.</pre><pre>Anf. 32 INGBRITT IRHAMMAR (c):</pre><pre>Herr talman! Jag tackar för viss komplettering av\r\nsvaret. Visserligen säger statsrådet att man skall\r\navvakta dessa konferenser innan man lägger fram\r\nmer genomgripande förslag. Vi fick dock svar på att\r\nman arbetar med direktiven om utredningen om\r\nbarnombudsmannen. Det låter bra. Vi fick ingen\r\ntidsaspekt när det gäller åtgärdsprogram i fråga om\r\nvåld mot barn, men man har kommit med\r\ndellösningar. Jag ställer mig bakom dessa förslag\r\noch tycker de är bra.</pre><pre>Men det finns saker som man skulle kunna göra\r\nefter hand. Jag skall ta upp ett par frågor som jag\r\ntycker är viktiga utöver det som jag sagt tidigare.</pre><pre>Jag går återigen till barnkonventionen. I centern\r\ntycker vi det finns problem med tolkningar om hur\r\nden svenska lagen överensstämmer med\r\nkonventionens artiklar när det gäller\r\nbarnpornografi och om sättande av icke\r\nstraffmyndiga barn i fängelse.</pre><pre>När det gäller fängelse för barn gick oppositionens\r\nförslag igenom att man skulle anta konventionen\r\nutan reservationer. Men när det gäller\r\nbarnpornografi har jag för en vecka sedan fått en\r\ninformation om pornografins betydelse vad gäller\r\nvåld mot kvinnor och barn. Från bl.a.\r\nKvinnojourernas riksförbund i Sverige, men också\r\nfrån forskare utomlands, har man påpekat att\r\nväldigt ofta när det begås våld mot barn och\r\nkvinnor och sexuella övergrepp mot barn har\r\ngärningsmännen stimulerats av pornografiska\r\nskrifter. Man menar att väldigt grov porr är tillåten\r\ni Sverige. I och med att vi inte har någon klar\r\nåldersgräns i vår lagstiftning kan man manipulera\r\nmed att låta vissa av personerna i skrifterna se\r\nbarnsliga ut och på det sättet stimulera till barnsex.\r\nDärför skulle det vara bra om vi fick en klar\r\nåldersgräns. Kan man tänka sig att ompröva detta?\r\nJag vet att socialdemokraterna har varit emot en\r\nåldersgräns tidigare. Men jag blir alltmer övertygad\r\nom att barnpornografi manipuleras och har en klar\r\npåverkan när det gäller sexuella övergrepp mot\r\nbarn.</pre><pre>Sedan undrar jag om man är beredd att satsa extra\r\npå forskning -- inte bara när det gäller sexuella\r\növergrepp mot barn utan även andra\r\nvåldsövergrepp mot barn.</pre><pre></pre><pre>Anf. 33 INGRID RONNE-BJÖRKQVIST\r\n(fp):</pre><pre>Herr talman! Jag noterar att denna redogörelse för\r\nvad som hänt och vad som planeras när det gäller\r\nåtgärdsprogram i fråga om våld mot kvinnor och\r\nbarn är så pass tunn och diffus att det var en korrekt\r\nbedömning av utskottet när man i veckan beslutade\r\nsig för ett nytt tillkännagivande. Jag hoppas att det\r\nblir skjuts på frågan på regeringskansliet.</pre><pre>Sedan vill jag igen ta upp detta med artikel 12. Jag\r\nhoppas att man i översynen och uppföljningen\r\nalldeles speciellt funderar över vad som kan göras\r\nför att vi här i Sverige skall lyssna på barnens röst\r\nbättre än vad vi gör.</pre><pre>Det finns som jag sade många undersökningar som\r\nvisar brister. Vi har många gånger läst om\r\nupprörande fall i pressen som visar detsamma:\r\nBarn som flyttas utan att man har lyssnat på vad de\r\nsjälva vill, och barn som begär att få bli\r\ntvångsomhändertagna därför att de far illa, men där\r\nman inte lyssnar osv.</pre><pre>Denna översyn av tillämpningen behövs och är\r\nmycket viktig, och förmodligen behövs en\r\nkomplettering av vår lagstiftning med ledning av\r\nutredningen om barnets rätt.</pre><pre>Anf. 34 Statsrådet BENGT LINDQVIST (s):</pre><pre>Herr talman! När jag studerar mina anteckningar\r\nfrån de första inläggen kan jag inte låta bli att mera\r\nallmänt kommentera en familjepolitisk fråga. Det\r\npåstods av Ingbritt Irhammar att 40 % av\r\nbarnfamiljerna inte får något stöd av staten.</pre><pre>Detta tycker jag är ett osant påstående, som\r\nIngbritt Irhammar och andra skall sluta med.</pre><pre>För det första är hela det familjeekonomiska stödet\r\nfördelat på alla.</pre><pre>För det andra går föräldraförsäkringen till alla.</pre><pre>För det tredje -- och det är kanske det viktigaste i\r\ndetta sammanhang -- är det så att barnomsorgen\r\nockså vänder sig till alla, också till hemarbetande\r\nföräldrar med barn. Särskilt viktigt är det kanske\r\natt påpeka att både deltidsgrupperna och den\r\nöppna förskolan faktiskt är kostnadsfria för\r\nföräldrarna.</pre><pre>Det är alltså osant att påstå att barnomsorgen i den\r\nform vi har i dag inte vänder sig till alla föräldrar.\r\nDe allra flesta barnfamiljer utnyttjar barnomsorgen\r\ni någon form i dag.</pre><pre>Jag hoppas det var sista gången detta felaktiga\r\npåstående förekommer.</pre><pre>På punkt efter punkt finns planer och utsatta datum\r\nför olika aktiviteter som vi nu vidtar för att driva\r\nfrågan om barns rättigheter vidare. Jag kan nämna\r\natt i december hålls en viktig konferens tillsammans\r\nmed Allmänna barnhuset om våld mot barn. Där är\r\nockså forskare inbjudna. Den uttalade avsikten\r\nfrån vår sida är att söka stimulera till ökad\r\nforskning på området.</pre><pre>Jag kan exemplifiera på samma sätt på flera\r\nområden. Det är viktigt att konstatera att vi alla\r\ndrivs av ambitionen att utveckla insatserna när det\r\ngäller barns rättigheter. Jag menar att regeringen\r\nhar utmärkta kommunikationer med de\r\norganisationer som slåss för barns rättigheter. Jag\r\nlitar mycket på de signaler jag får därifrån. Det är\r\nmin bestämda avsikt att driva på utvecklingsarbetet\r\nbåde när det gäller barns inflytande, när det gäller\r\nmisshandels-, vålds- och övergreppsfrågor i den\r\nriktning jag tror vi egentligen är överens om\r\nallihop.</pre><pre>Jag vill också ta upp den intressanta frågan om\r\nbarnkompetensen, inte minst i det sociala arbetet.\r\nJag håller med Ingrid Ronne-Björkqvist om att det\r\nfinns en risk för en kompetensuttunning i den\r\nutveckling som äger rum mot en decentraliserad\r\nförvaltning, där fördelen är helhetssynen och\r\nnackdelen är svårigheten att upprätthålla\r\nkompetensen inom kompetenskrävande områden,\r\nsom t.ex. omhändertagande av barn och över\r\nhuvud taget utsatta barns situation. Det finns också\r\nandra exempel -- handikappgrupperna hör dit.</pre><pre>Det här är en aspekt på utvecklingen som vi måste\r\nhålla uppsikt över. Vi måste diskutera vidare hur vi\r\nkan göra både-och, för vi vill ha ett decentraliserat\r\nstyressätt men samtidigt kunna upprätthålla de\r\nkunskaper som är nödvändiga för att göra ett bra\r\narbete också i situationer som kräver mycket av\r\nkunskap. Dit hör arbetet med utsatta barn.</pre><pre>Anf. 35 INGBRITT IRHAMMAR (c):</pre><pre>Herr talman! Jag skall ge statsrådet Lindqvist rätt\r\ni att jag uttryckte mig slarvigt när det gällde\r\nmöjligheterna att få statliga bidrag för barnen. Alla\r\nfår ju barnbidrag, och även heltidsförskolan är\r\nöppen för alla. Jag skulle naturligtvis ha uttryckt\r\nmig tydligare och sagt att det var heltidsförskola\r\noch daghem som åsyftades. Siffrorna avsåg dessa\r\ninrättningar. Men alla vill inte använda sig av dem.\r\nVi har reagerat mot den orättvisa som ligger i att de\r\nmånga som vill ta hand om sina barn hemma inte\r\nfår del av barnstödet, bortsett från barnbidraget.</pre><pre>Jag har inte fått svar på min fråga om hur\r\nregeringen tänker lösa frågan om statsbidrag t.ex.\r\ntill svenska kyrkans förskoleverksamhet för att\r\nskapa en ökad valfrihet för barnfamiljer.</pre><pre>När det gäller myndigheternas barnkunskap och\r\nderas möjligheter att hjälpa och stödja barn har det\r\nvisat sig vara mycket stora svårigheter mellan vissa\r\nmyndigheter. Jag tänker bl.a. på samarbetet mellan\r\nsocialtjänst och skola, där sekretesslagen i många\r\nfall upplevs som ett hinder. Likaså upplevs\r\nsekretesslagen som ett hinder i samarbetet mellan\r\npolisen och socialtjänsten. Det behöver komma till\r\nbättre samverkansformer, varigenom man kan lösa\r\nvissa av samarbetsproblemen, dock enligt dem som\r\när inblandade inte alla problem -- och det är också\r\nmin mening.</pre><pre>Har man planer på att mjuka upp sekretesslagen så\r\natt den inte skall vara till hinder för möjligheterna\r\natt hjälpa barn på bästa sätt?</pre><pre>Låt mig också ställa en kort och konkret fråga om\r\nhuruvida regeringen är beredd att stödja BRIS\r\nönskemål om ett Barnets hus här i Stockholm. Ni\r\nhar ju haft överläggningar med BRIS.</pre><pre>Det har också i de fall där vuxna har misshandlat\r\nbarn visat sig att de vuxna också själva ofta har\r\nblivit misshandlade som barn. Man har alltså inte\r\nkunnat hitta signalerna från dem när de varit små\r\noch stödja dessa barn. Det har inte heller funnits\r\ntillräckliga vårdmöjligheter för dem när de blivit\r\näldre. Det behövs stora insatser på vårdområdet för\r\natt inte nya våldsövergrepp skall begås av dem som\r\nsjälva varit utsatta vid tidigare tillfällen. Jag undrar\r\nom det kommer några förslag från regeringen på\r\ndet här området.</pre><pre>Statsrådet sade inte någonting om kravet på\r\nskärpning av följderna på brott mot\r\npornografireglerna.</pre><pre>Anf. 36 Statsrådet BENGT LINDQVIST (s):</pre><pre>Herr talman! Replikskiftet mellan mig och Ingbritt\r\nIrhammar om huruvida föräldrarna får del av\r\nbarnomsorgen eller inte är belysande. Man skulle\r\nnu kunna säga att vi är överens om att föräldrarna\r\ninte får del av den barnomsorg som de heller inte\r\nvill ha, nämligen heldagsomsorgen. Den är ju\r\navsedd för dem som behöver den, inte för dem som\r\ninte behöver den. Jag hoppas att vi i fortsättningen\r\nskall kunna driva analysen från den\r\nutgångspunkten att alla faktiskt har rätt och\r\nmöjligheter till en barnomsorg som motsvarar\r\nderas behov. Inom ramen för detta kan vi sedan\r\ndiskutera om vi gör rätt eller fel, men jag tycker att\r\nvi skall lämna bakom oss de direkta påståendena\r\nom att en del inte får något stöd alls.</pre><pre>Herr talman! Det viktigaste att konstatera är att vi\r\nalla har ambitionen att utveckla barnperspektivet i\r\ndet sociala arbetet, att stärka barns ställning, att\r\nlyssna mer på våra barn, inte minst i konfliktfyllda\r\nsituationer, och att allmänt sett arbeta för ett\r\nbarnvänligare samhälle. Jag är övertygad om att\r\nkonventionen om barns rättigheter därvid kommer\r\natt ge oss ett alldeles utmärkt verktyg. Det gäller nu\r\natt ta vara på de möjligheter som denna nya\r\nsituation ger när vi följer upp dessa frågor\r\ntillsammans med de många organisationer som\r\nkämpar för barns rättigheter och att vi driver\r\nutvecklingen vidare utifrån de erfarenheter som\r\ninte minst dessa organisationer har.</pre><pre>Tredje vice talmannen anmälde att Ingbritt\r\nIrhammar anhållit att till protokollet få antecknat\r\natt hon inte ägde rätt till ytterligare inlägg.</pre><pre>\r\n6 § Svar på interpellation 1990/91:66 om\r\nutdelning av sprutor till personer som missbrukar\r\nnarkotika intravenöst</pre><pre>Anf. 37 Statsrådet BENGT LINDQVIST (s):</pre><pre>Herr talman! Sten Svensson har frågat\r\nsocialministern vad regeringen gör för att begränsa\r\nutdelningen av sprutor till endast de projekt som\r\nriksdagen föreskrivit. Interpellationen har\r\növerlämnats till mig.</pre><pre>Riksdagen har med anledning av regeringens\r\nskrivelse (1988/89:94) om försöksverksamhet inom\r\nhälso- och sjukvården med utdelning av sprutor och\r\nkanyler till narkotikamissbrukare gjort vissa\r\nuttalanden i frågan. Enligt riksdagens mening bör\r\nman genom en fortsatt noga kontrollerad\r\nförsöksverksamhet med utbyte av sprutor och\r\nkanyler söka vetenskapligt stöd för metodens värde\r\ni kampen mot aids. Regeringen beslutade våren\r\n1989 att till socialstyrelsen överlämna riksdagens\r\nskrivelse (1988/89:212) med socialutskottets\r\nbetänkande (1988/89:SoU21) för styrelsens\r\nbeaktande.</pre><pre>Socialstyrelsen har med anledning härav vidtagit en\r\nrad åtgärder. Samtliga landsting har underrättats\r\nom att all sprututdelning skulle vara avslutad senast\r\nden 1 januari 1990. Detta skedde vid en konferens\r\ndär socialstyrelsen informerade landstingen om\r\nriksdagens beslut i frågan. De landsting som var\r\nintresserade av att ingå i en kontrollerad\r\nförsöksverksamhet utifrån de av riksdagen\r\nfastställda kriterierna uppmanades att inkomma\r\nmed projektansökningar till socialstyrelsen. Endast\r\nen ansökan har inlämnats, nämligen från\r\nMalmöhus läns landsting.</pre><pre>Den enda godkända verksamhet som för\r\nnärvarande pågår är det s.k. Malmö--Lund-\r\nprojektet. Socialstyrelsen har följt projektet och\r\ndiskussioner pågår med medicinska\r\nforskningsrådet om möjligheterna till en\r\nutvärdering.</pre><pre>Uppsala läns landsting har enligt uppgift beslutat\r\natt avstå från att inleda försöksverksamhet i\r\nenlighet med riksdagens beslut.Trots detta pågår\r\nvid Akademiska sjukhuset i Uppsala en\r\nverksamhet som måste betraktas som\r\nsprututdelning i organiserad form.</pre><pre>Socialstyrelsen har med anledning härav haft flera\r\növerläggningar med Uppsala läns landsting.\r\nStyrelsen har bl.a. påtalat att verksamheten står i\r\nstrid med riksdagens och regeringens uttalanden i\r\nfråga om tilldelning av sprutor till\r\nnarkotikamissbrukare.</pre><pre>Aids-delegationen har informerats om situationen i\r\nUppsala. Delegationen kommer att besöka\r\nUppsala den 21 november 1990 för att diskutera\r\nsprututdelningsverksamheten vid Akademiska\r\nsjukhuset. Även socialstyrelsen kommer att delta i\r\nbesöket.</pre><pre>Jag finner att den nämnda verksamheten vid\r\nAkademiska sjukhuset i Uppsala strider mot de\r\nuttalanden som gjorts av regering och riksdag. Jag\r\nkommer därför att informera mig om vad som\r\nframkommer dels vid aids-delegationens besök i\r\nUppsala, dels vid aids-delegationens fortsatta\r\növerväganden i frågan. Först därefter är jag beredd\r\natt överväga eventuella ytterligare åtgärder.</pre><pre>Anf. 38 STEN SVENSSON (m):</pre><pre>Herr talman! Jag ber att få tacka statsrådet Bengt\r\nLindqvist för svaret på min interpellation.</pre><pre>Min avsikt med interpellationen var att rikta\r\nuppmärksamheten på den verksamhet som nu\r\nbedrivs i Uppsala och som strider mot vad\r\nriksdagen har beslutat. Trots förbud ägnar sig\r\nläkare i Uppsala åt att dela ut sprutor till\r\nintravenösa narkotikamissbrukare, utan att någon\r\nansvarig myndighet hittills har försökt förhindra\r\ndetta. Denna nonchalans mot de riktlinjer\r\nriksdagen givit är helt oacceptabel!</pre><pre>Statsrådet Lindqvist säger att han har funnit att den\r\nnämnda verksamheten i Uppsala strider mot de\r\nuttalanden som gjorts av regering och riksdag. Jag\r\nber att få tacka statsrådet för denna bestämda\r\nmarkering till förmån för vad som skall gälla. Detta\r\nbesked är dessutom en tydlig signal till\r\nsocialstyrelsen. Vad som nu kvarstår är\r\nåtgärdsdelen. På den punkten hänvisar statsrådet\r\ntill aids-delegationens besök i Uppsala. Jag tolkar\r\nstatsrådet så, att han är beredd att överväga ett\r\ningripande om det nyssnämnda besöket inte leder\r\ntill att verksamheten avbryts. Om statsrådet ger\r\nmig rätt i denna tolkning, förklarar jag mig nöjd\r\nmed svaret.</pre><pre>Herr talman! I detta sammanhang vill jag påminna\r\nom den mening som jag företrädde då\r\nriksdagsmajoriteten medgav den\r\nförsöksverksamhet som statsrådet nämner i sitt\r\nsvar. Vi reservanter hävdade då, och gör så\r\nalltjämt, att det inte finns några entydiga resultat\r\nsom försvarar en utdelning av sprutor. De som\r\nverkligen berörs, föräldrar till\r\nnarkotikamissbrukande ungdomar,\r\nnarkomanvårdsläkare, ansvariga inom socialtjänst\r\nm.fl., har liksom vi sagt bestämt nej.</pre><pre>Hur skall staten förklara sitt förhållningssätt att\r\ntillåta utdelning av sprutor men inte det som skall\r\nfinnas i de sprutor som narkomanerna skall\r\nanvända? Innehållet skall alltså narkomanerna\r\nskaffa sig på annat sätt, eller hur?</pre><pre>Vi måste vara väldigt försiktiga med vilka signaler\r\nvi sänder ut. Att tillåta utdelning av sprutor är att\r\nindirekt säga att vi har gett upp kampen, att vi\r\ntolererar att människor går under i missbruk.</pre><pre>Det är genom ett omfattande informations- och\r\nopinionsarbete som vi hindrar att nyrekrytering\r\nsker. Det är genom ett utökat antal\r\nbehandlingsplatser och utökade resurser för\r\nrehabilitering som vi verkligen visar att vi inte\r\naccepterar narkotikamissbruket. Det är också det\r\nenda sättet att verkligen förhindra att HIV-smittan\r\nsprids bland narkomaner och vidare till andra\r\nmänniskor. Och det är väl ändå det som är det\r\nviktigaste!</pre><pre>Narkotika är ett dödligt gift. Faktum är att det är\r\nfler som dör av överdoser av heroin än av HIV och\r\naids. Narkotikaanvändningen har dessutom\r\nförorsakat det svenska samhället en dyster\r\nbrottsutveckling. Denna insikt har givit riksdagen\r\nanledning att fatta beslut om kriminalisering av\r\nnarkotikakonsumtion. Jag anser det\r\nverklighetsfrämmande att samma riksdag skulle\r\nmedge att man tillhandahåller verktygen åt\r\nmissbrukarna, vilket underlättar fortsatt missbruk\r\noch fortsatta brottsliga handlingar för att kunna\r\nskaffa det som man skall fylla sprutorna med.</pre><pre>Jag har inte uppfattat några hårddata som bevisar\r\natt sprututdelningen skulle ge någon preventiv,\r\nförebyggande effekt på narkomanerna. Vad jag\r\ndäremot vet är att det försvinner sprutor. Detta är\r\nmycket allvarligt.</pre><pre>Verksamheten i Uppsala, som jag slog larm om i\r\nmin interpellation, har ytterligare styrkt mitt\r\nställningstagande att all försöksverksamhet snarast\r\nskall avbrytas.</pre><pre>Kampen mot narkotikamissbruket måste föras med\r\nsamma kraft och envishet som kampen mot aids.\r\nSamhället får inte, vare sig i ord eller handling,\r\nagera så att den ena kampen uppfattas som mindre\r\nviktig än den andra.</pre><pre>Anf. 39 DANIEL TARSCHYS (fp):</pre><pre>Herr talman! Vi talar i dessa dagar mycket om vår\r\nsamhörighet med Europa. Men i den här frågan har\r\ndet uppstått en klyfta mellan den svenska debatten\r\noch den europeiska. Ute i Europa råder mycket\r\nstor enighet om att en av de många metoder som\r\nmåste användas i kampen mot HIV och aids är att\r\nman gör rena verktyg tillgängliga för de\r\nnarkomaner som inte kan förmås upphöra med sitt\r\nmissbruk.</pre><pre>Självfallet är målet för all narkotikapolitik ett\r\nnarkotikafritt samhälle, men realister inser att\r\ndetta mål inte kan nås omedelbart. Och då uppstår\r\nden sekundära frågan: Hur skall vi förhindra att de\r\nnarkomaner som inte omedelbart kan förmås att\r\nupphöra med sitt missbruk ändå inte smittar sig\r\nsjälva och andra med det dödliga virus som kallas\r\nHIV? Det är mot den bakgrunden som det på detta\r\nområde råder en mycket stor enighet bland\r\nexperter och regeringar om att en sådan metod är\r\natt se till att rena verktyg är tillgängliga.</pre><pre>Europarådet antog i fjol en rekommendation, där\r\nen av punkterna lyder på följande sätt. Man\r\nrekommenderar regeringarna att noga överväga\r\nicke-tvingande, pragmatiska ansatser, t.ex. att\r\nfrämja tillgängligheten av sterila nålar och sprutor\r\nför narkotikamissbrukare, att se till att det finns\r\ninstruktioner för hur man rengör verktyg och att se\r\ntill att kondomer finns tillgängliga i fängelserna.\r\nSyftet med detta är att minska riskerna för\r\növerföring i högrisksituationer. Det sägs också att\r\nsådana här åtgärder självfallet måste vara en del av\r\nett övergripande, preventivt program som också\r\ninbegriper information, rådgivning och behandling.</pre><pre>Jag skulle vilja fråga Bengt Lindqvist: Är\r\nregeringen också beredd att följa de\r\nrekommendationer som Europarådet har givit och\r\nsom regeringen själv har varit med om att ge?</pre><pre>Sten Svensson påpekade att riksdagen har gjort ett\r\nuttalande i den här frågan, och det är fullkomligt\r\nriktigt. Jag tror emellertid att man\r\nkonstitutionellt -- jag ser att det är en bemärkt\r\nledamot av konstitutionsutskottet som nu sitter i\r\ntalmansstolen -- måste bedöma vad ett uttalande av\r\nriskdagen innebär. När riksdagen vänder sig till\r\nregeringen, använder vi uttalanden som form. När\r\nvi vänder oss till medborgarna eller till\r\nyrkesutövare inom olika yrken, använder vi\r\nlagstiftning som form. Ett uttalande av riksdagen\r\nhar följaktligen inte någon bindande rättslig verkan\r\nför Sveriges läkare. De är bundna av\r\nläkarinstruktionen, de är inte bundna av ett\r\nuttalande av Sveriges riksdag.</pre><pre></pre><pre>Anf. 40 Statsrådet BENGT LINDQVIST (s):</pre><pre>Herr talman! Det är intressant att konstatera att\r\nSten Svensson och jag förefaller utomordentligt\r\növerens när det gäller inställningen i den här\r\nfrågan. Följaktligen är jag ganska oense med\r\nDaniel Tarschys.</pre><pre>Daniel Tarschys gör jämförelsen med Europa, och\r\nden är intressant. Den kan vi gärna fördjupa litet\r\ngrand. Det är ju en avsevärd skillnad i helheten, i\r\nsättet att arbeta med och möta narkotikafrågan i\r\nSverige och i Europa. Dessutom finns en\r\ngradskillnad i fråga om hur långt\r\nnarkotikamissbruket har utvecklats i delar av\r\nEuropa och i Sverige, och denna skillnad är till\r\nsvensk fördel.</pre><pre>När man skall bedöma fria sprutors betydelse och\r\nmöjligheter i Sverige måste man göra det inom\r\nramen för den helhet som narkotikabekämpningen\r\noch narkomanvården hos oss innebär. Jag menar\r\natt det finns avsevärda skillnader mellan den\r\nsvenska verksamheten och den vi möter i andra\r\nländer. I själva verket är vi ganska unika på flera\r\npunkter. Det gäller kraften och bredden i vårt sätt\r\natt arbeta.</pre><pre>Det allra viktigaste i kampen mot spridning av aids\r\när naturligtvis att man når alla missbrukare med\r\nvård men också med information för att kunna\r\npåverka dem och deras beteende. Jag vill därför\r\npeka på den stora satsning som aidsprogrammet har\r\ninneburit och den utveckling av insatser som har\r\nskett inom narkomanvården. Det rör sig om ett\r\nsjuttiotal nya öppenvårdsenheter på fyra år och\r\nytterligare ett par hundra platser inom\r\nnarkomanvården -- och fler kommer. Det rör sig\r\nvidare om intressanta projekt där narkomanvård\r\noch kriminalvård samverkar.</pre><pre>Många av dessa satsningar är faktiskt, som jag sade\r\ntidigare, unika i förhållande till resten av världen,\r\noch av den anledningen blir diskussionen om de fria\r\nsprutorna litet speciell här i Sverige.</pre><pre>Jag tror att vi nu är inne i ett skede där det gäller att\r\nse upp med en gradvis glidning in i ett läge där allt\r\nfler börjar betrakta inslaget av narkotika och\r\nnarkotikamissbruk i samhället som en normal\r\nföreteelse, en företeelse som vi måste acceptera.\r\nOm man vill upprätthålla det otvetydiga och -- som\r\njag hoppas -- oomstridda målet ett narkotikafritt\r\nsamhälle, utgör naturligtvis utdelningen av sprutor\r\nett problem.</pre><pre>Detta problem borde vara särskilt stort för\r\nfolkpartiet, som så hårt har drivit kravet på en\r\nkriminalisering av bruket av narkotika. Hur kan ni\r\nfå detta att gå ihop när ni är så stränga i det\r\navseendet och samtidigt är beredda att i ett\r\navseende underlätta hanteringen av narkotika\r\ngenom utdelningen av fria sprutor? Jag blir\r\nbekymrad när jag försöker göra den analysen.\r\nKanske kan Daniel Tarschys hjälpa mig med det.</pre><pre>Jag skall samtidigt säga att vi i Sverige har\r\naccepterat genomförandet av en begränsad\r\nförsöksverksamhet. Anledningen är just att vi,\r\nunder strängt kontrollerade former, vill pröva\r\nvilket värde en verksamhet av det här slaget skulle\r\nkunna ha. Det är naturligt att vi först avvaktar\r\nresultatet av denna försöksverksamhet innan vi tar\r\nett enda steg vidare.</pre><pre>När det gäller den konstitutionella frågan är det\r\nsom Daniel Tarschys säger riktigt. Det rör sig om\r\nuttalanden från riksdagen. Men jag antar att Daniel\r\nTarschys inte vill gå ett steg längre och säga att vi\r\ninte behöver rätta oss så mycket efter riksdagens\r\nuttalanden. Det är ju ändå en mycket kraftig\r\nmajoritet som har ställt sig bakom den här\r\ninriktningen och den här policyn när det gäller hur\r\ndenna fråga skall hanteras. Detta måste självfallet\r\nrespekteras, inte bara av regeringen utan också av\r\ndem som driver verksamheten ute i landet.</pre><pre>Anf. 41 DANIEL TARSCHYS (fp):</pre><pre>Herr talman! Självfallet skall regeringen rätta sig\r\nefter riksdagens uttalanden. Anledningen till mitt\r\npåpekande om att riksdagens uttalanden riktar sig\r\njust mot regeringen var att det i debatten har sagts\r\natt läkarna bryter mot riksdagens uttalande. I den\r\nmån riksdagen önskar påverka medborgarnas eller\r\nolika yrkesgruppers beteende får man använda\r\nandra kommunikationsmedel än uttalanden.</pre><pre>När det gäller kampen mot narkotikan är vi helt\r\növerens. Målet är självfallet ett narkotikafritt\r\nsamhälle. För att nå detta mål måste\r\nutomordentligt kraftfulla medel användas.</pre><pre>Icke desto mindre är målet också ett så HIV-fritt\r\nsamhälle som möjligt. Om vi då, som man har gjort\r\nrunt om i världen, har konstaterat att injicerande\r\nnarkotikamissbrukare utgör en grupp av personer\r\nsom både själva lätt smittas med HIV och smittar\r\nandra, är det självfallet från\r\nsmittbekämpningssynpunkt ytterst angeläget att\r\nhindra denna smittspridningsväg.</pre><pre>Det är mot den bakgrunden som man, i insikt om\r\ndenna svåra målkonflikt, i flertalet länder har\r\nkommit fram till att det är en klok politik att\r\nförsöka se till att inte förorenade verktyg används.\r\nDet är ju nämligen inte så att man genom frånvaro\r\nav rena verktyg hindrar injektionerna, utan man\r\nåstadkommer på det sättet enbart att förorenade\r\nverktyg används.</pre><pre>Jag tillät mig påminna om att den svenska\r\nregeringen har varit med om den rekommendation\r\ni Europarådet som jag just refererade till. Jag\r\nhoppas att den svenska regeringen känner sig\r\nbunden av denna rekommendation och att den\r\növerväger den mycket noga när den själv utformar\r\nsin politik på det här området.</pre><pre>Anf. 42 STEN SVENSSON (m):</pre><pre>Herr talman! Jag vill först tacka statsrådet\r\nLindqvist för att han bekräftade den bedömning av\r\nsvarets innebörd som jag gjorde i mitt föregående\r\ninlägg.</pre><pre>Daniel Tarschys talade om Europa. Jag vill då\r\npåpeka att två EG-medlemmar, Spanien och\r\nItalien, har ett mycket stort antal HIV-smittade.\r\nDessa är till absolut största delen just intravenösa\r\nnarkotikamissbrukare. Detta är alltså fallet trots att\r\nman i båda länderna sedan länge har haft tillgång\r\ntill fria sprutor.</pre><pre>En annan invändning jag vill göra mot fria sprutor\r\när att de tar bort incitamentet för behandling och\r\navvänjning. Missbrukaren vet att han eller hon får\r\nhjälp av det offentliga att underlätta missbruket,\r\noch viljan att komma ur detta omänskliga träsk\r\nminskar än mer.</pre><pre>Jag vill också fråga Daniel Tarschys hur han kan\r\nförsvara motsättningen i det förhållandet att vi här\r\ni denna kammare har fattat beslut om att\r\nkriminalisera konsumtionen av narkotika och att\r\nDaniel Tarschys -- mycket liberalt -- sedan vill\r\ntillåta en ganska fri användning av sprutor, som\r\nskall delas ut med statens tillstånd. Det innehåll\r\nsom skall föras in i sprutorna för att de skall kunna\r\nanvändas, skall alltså missbrukaren skaffa sig\r\ngenom att fortsätta att begå olagliga handlingar,\r\ngenom att bryta mot det riksdagsbeslut som jag nyss\r\nnämnde, men kanske också genom att ta till andra\r\nåtgärder för att skaffa sig pengar eller genom att\r\ngöra annat som kan innebära att man bryter mot\r\nlagstiftningen.</pre><pre>I stället för att använda HIV-epidemin som\r\nförevändning för att kapitulera inför\r\nnarkotikaepidemin och därmed förvärra läget på\r\nbåda dessa områden, måste enligt min mening\r\nlösningen ligga i att bekämpa både virussmitta och\r\nnarkotikamissbruk. Resoluta ingripanden mot\r\nmissbruket måste till för att få stopp på en av de\r\nviktigaste spridningsvägarna för HIV. Det är detta\r\nsom jag anser att Daniel Tarschys måste beakta.</pre><pre>Anf. 43 Statsrådet BENGT LINDQVIST (s):</pre><pre>Herr talman! Jag vill bara göra ett par påpekanden\r\nnär det gäller Europa. Vi har denna\r\nförsöksverksamhet, som är direkt i linje med det\r\nsom Europarådet har sagt, hos oss. Att vi sedan vill\r\ngå försiktigare fram måste vara vår sak. Det viktiga\r\nför oss är naturligtvis att se denna\r\nförsöksverksamhet inom ramen för den totala\r\nsatsning som vi gör i vårt land.</pre><pre>Jag vill, som alternativ, peka på de framgångsrika\r\narbeten som har bedrivits inte minst i kontakterna\r\nmed missbrukare i häkten och fängelserna. Detta\r\narbete för att påverka beteendet hos missbrukarna\r\nhar faktiskt, enligt den forskning som har bedrivits,\r\nlett till signifikanta skillnader i beteendet. Det\r\ntycker jag är en offensivare insats som bättre står i\r\nsamklang med den narkotikapolitik som vi för.</pre><pre>Till sist vill jag än en gång varna för den utveckling\r\nsom synes vara på väg i allt fler länder. Där finns\r\ntendenser att acceptera narkotikan som ett\r\nbefintligt problem som vi inte kommer att kunna\r\nundanröja, och i nästa steg får vi en diskussion om\r\nlegalisering. Vi har den redan i några länder.</pre><pre>Det nyligen avslutade Pompidougruppsmötet visar\r\natt det finns tendenser till att ge upp målsättningen\r\nom ett narkotikafritt samhälle i allt fler länder. Det\r\när mot denna bakgrund man måste se åtgärder av\r\ndet här slaget som kommer i konflikt med den\r\nallmänna och helt avgörande målsättningen, ett\r\nnarkotikafritt samhälle.</pre><pre>Överläggningen var härmed avslutad.</pre><pre>\r\nAjournering</pre><pre>På förslag av tredje vice talmannen beslöt\r\nkammaren kl. 11.42 att journera förhandlingarna\r\ntill kl. 11.50, då statsrådet Erik Åsbrink väntades\r\nanlända till kammaren för att lämna de på\r\nföredragningslistan närmast upptagna\r\ninterpellationssvaren.</pre><pre>\r\nÅterupptagna förhandlingar</pre><pre>Förhandlingarna återupptogs kl. 11.50.</pre><pre>7 § Svar på interpellationerna 1990/91:5 och 20\r\nom momsen på kollektivtrafiken</pre><pre>Anf. 44 Statsrådet ERIK ÅSBRINK (s):</pre><pre>Herr talman! Carl Frick och Rune Thorén har\r\nfrågat finansminister Allan Larsson och mig om\r\nregeringen är beredd att föreslå att\r\nkollektivtrafiken skall befrias från moms.</pre><pre>Arbetet inom regeringen är så fördelat att det är jag\r\nsom skall svara på interpellationerna. Genom\r\nskattereformen kommer all persontrafik att\r\nomfattas av mervärdeskatt från 1991. Det finns\r\nemellertid ingen grund att hävda att\r\nskattereformen skulle missgynna det miljövänliga\r\nkollektivresandet. I stället kan tågtrafiken\r\nförväntas få förstärkt konkurrenskraft genom\r\nskattereformen, framför allt gentemot flyget men\r\näven gentemot biltrafiken.</pre><pre>Skattereformen medför inte ensidigt ökade\r\nkostnader för kollektivtrafiken. Även bilisterna får\r\nökade kostnader genom skattereformen och genom\r\nden skärpta förmånsbeskattningen på bilar. Även\r\nom man bortser från de senaste månadernas\r\nbensinprishöjningar till följd av krisen vid Persiska\r\nviken, blir kostnadsökningarna för bilismen väl i\r\nnivå med skattereformens effekter för järnvägen\r\noch lokaltrafiken.</pre><pre>Prishöjningarna för trafikföretagen till följd av\r\nskattereformen kommer i många fall att bli\r\nväsentligt lägre än den formella\r\nmervärdeskattesatsen. Den faktiska effekten\r\nvarierar från län till län beroende dels på\r\nskattefinansieringsgraden dels på strukturen på den\r\ningående momsen. Trafikföretagen ges rätt att lyfta\r\nav den moms de betalar på sina inköp. Det innebär\r\natt lokaltrafikens kostnadsökningar begränsas till i\r\ngenomsnitt 10--12 % och järnvägens till 16--17 %.</pre><pre>Samtidigt får flygtrafiken kraftigt ökade kostnader\r\ngenom moms och miljöskatter. Det rör sig om\r\nkostnadsökningar för flyget med 24--25 % jämfört\r\nmed 16--17 % för järnvägstrafiken och 10--12 % för\r\nlokaltrafiken. Det är därför knappast troligt att\r\nkollektivresandet kommer att minska av\r\nkonkurrensskäl. Jag vill också än en gång erinra om\r\natt den enhetliga momsbeskattningen för\r\nkonsumtionen är en av hörnstenarna i\r\nskattereformen. En viktig del av reformen är att all\r\npersontrafik i mervärdeskattehänseende behandlas\r\npå samma sätt som all annan konsumtion.</pre><pre>Anf. 45 CARL FRICK (mp):</pre><pre>Herr talman! År 1988 fattade riksdagen ett\r\ntrafikpolitiskt beslut om en rekonstruktion av SJ.\r\nSJ ålades lönsamhetskrav.\r\nRekonstruktionsperioden är fyra år. Arbetet inom\r\nSJ verkar ha gått bra, och vi har fått vissa\r\nförbättringar inom SJ. Arbetet bedrivs med stor\r\nkraft.</pre><pre>Att mitt under denna period gå in och ändra på\r\nförutsättningarna för rekonstruktionen tycker vi är\r\norimligt. Dessutom innebär det att regeringen\r\nfaktiskt rycker undan grunderna för\r\nriksdagsbeslutet. Efter detta har vi all anledning att\r\nfråga oss om regeringen menar allvar med att vi\r\nskall bygga ut och modernisera den spårburna\r\ntrafiken i Sverige.</pre><pre>Tågresandet drabbas ju av kraftiga prishöjningar.\r\nVid årsskiftet höjer SJ sina priser med 25 %,\r\nsamtidigt som man minskar trafiken med 10 %.\r\nSamma sak ser vi inom länstrafiken, där vi har\r\nuppgifter på kraftigt höjda taxor, allt ifrån ca 15 %\r\nuppemot 40 % beroende på grad av\r\nskattefinansiering och investeringarnas\r\nutformning, som avgör om de kan ge momsavdrag\r\neller ej. Detta leder till neddragningar i trafiken\r\nvilka ibland är ganska omfattande.</pre><pre>För Gotlands del är detta rena dråpslaget. Här\r\nkommer nu en höjning av färjepriserna med 35 %.\r\nÖn är redan drabbad av turistmomsen. Hur det\r\nskall gå för en turistö som Gotland är lätt att räkna\r\nut. Där har man under ett antal år bl.a. satsat\r\nkraftfullt på att bygga golfbanor för att locka folk --\r\ni en del fall på ett ytterligt vidrigt sätt, såsom i fallet\r\nKronholmen där golfklubben med berått mod\r\nskövlar fornlämningar.</pre><pre>Dessa satsningar faller nu platt till marken. Snart\r\nåterstår väl bara regeringens projekt att hitta\r\nutvinningsbar olja utanför Gotland som en möjlig\r\nframtid för ön. Östersjöns oljeschejker vid\r\nstranden av ett döende hav! Gotland får helt enkelt\r\ninte isoleras från fastlandet. Det är stor risk för det\r\nnu.</pre><pre>Kollektivtrafikmomsen slår regionalpolitiskt\r\nfullkomligt snett. Vad menar regeringen egentligen\r\nmed propositioner om regionalpolitik när de senare\r\nkvaddar viktiga förutsättningar genom denna\r\nmoms? Miljömässigt är det ju nästan en parodi. Vi\r\nvet alla hur det står till med vår miljö i dag och att\r\nden hela tiden försämras. Utsläppen från bilismen\r\när en av de allra största miljöförstörarna.\r\nFörsurande utsläpp från biltrafiken är ett\r\njätteproblem. I dagarna har vi i Dagens Nyheter\r\nsett skrämmande försurningskartor för vårt land.</pre><pre>Vi vet också att trafikarbetet kommer att öka.\r\nKraftigt höjda åkkostnader för den kollektiva\r\ntrafiken leder till att färre åker kollektivt. Detta\r\nfanns med redan i utredningen om\r\nkollektivtrafikmomsen.</pre><pre>Vi kommer in i en period med ökande bilåkande\r\nsom leder till mera utsläpp av koldioxid och\r\nkväveoxider. Vi har ett riksdagsbeslut om ett\r\nkoldioxidtak som regeringen uppenbarligen vill\r\nspräcka. Vi har en internationell konvention,\r\nMontreal-konventionen, om kraftiga sänkningar av\r\nkväveoxidutsläpp. Kollektivtrafikmoms gör det\r\ninte lättare att klara den överenskommelsen.</pre><pre>Vi ser här hur regeringen tillsammans med\r\nfolkpartiet trotsar och sätter riksdagsbeslut ur spel.\r\nVi ser hur regeringen tillsammans med folkpartiet\r\naktivt arbetar som storskaliga miljöförstörare.</pre><pre>Miljöpolitiska mål har uppenbarligen ingen\r\nbetydelse för regeringen för tillfället. Man tycker\r\nman uppenbarligen att det inte spelar någon roll om\r\nvi får mera miljöförstöring. Det går inte att tolka\r\nÅsbrinks svar på något annat sätt. Vi måste döma\r\nefter gärningarna och inte efter de många vackra\r\norden. Ord klarar inga\r\nmiljöproblem. Regeringens medvetna politik att\r\növerföra trafik från kollektivtrafik till bilar innebär\r\natt vi får räkna med ett ökat antal döda och\r\nlemlästade på vägarna. Förutom att det är djupt\r\ncyniskt att på detta sätt vilja öka skadorna är det\r\norimligt ur statsfinansiell synpunkt.</pre><pre>Regeringen vill sänka kostnaderna för den\r\noffentliga sektorn genom olika indragningar.\r\nVarför inte ägna sig åt förebyggande verksamhet\r\ngenom att arbeta för att minska skadorna genom att\r\nse till att åkkostnadsskillnaden mellan förstörande\r\noch icke förstörande trafik blir så stor att det blir\r\nattraktivt att använda kollektivtrafiken.</pre><pre>Det finns verkligen goda skäl för regeringen att\r\nslopa kollektivtrafikmomsen. Men regeringen\r\nenvisas med att arbeta efter den förstörande linjen,\r\nsom om samhällsekonomiska kostnader och sociala\r\nkostnader spelar liten roll.</pre><pre>Herr talman! Det är dags att riva upp det dåliga\r\nbeslutet att införa moms på kollektivtrafiken. Det\r\ngår att få en stor riksdagsmajoritet för ett sådant\r\nförslag. Det är viktigt för våra glesbygder och det är\r\nviktigt för Gotland. Det är viktigt för miljön. Det\r\när viktigt för att vi skall kunna utveckla spårburen\r\nmiljövänlig kollektivtrafik.</pre><pre>Vore det inte viktigt för regeringen att kunna\r\nuppvisa en gnutta miljöprofil och en gnutta\r\nomtanke om en isolerad ö som Gotland?</pre><pre>Anf. 46 RUNE THORÉN (c):</pre><pre>Herr talman! Jag ber att få tacka för svaret. Tyvärr\r\nkan jag bara konstatera att någon vilja från\r\nregeringens sida att medverka till en bättre\r\nkollektivtrafik genom att undanta densamma från\r\nmoms inte föreligger.</pre><pre>Jag är medveten om att momsen slår olika ute i\r\nlandet, bl.a. helt beroende på hur mycket av\r\ningående moms man har att dra av. Jag är själv\r\nstyrelseledamot i GLAB, vårt regionala\r\ntrafikföretag i Göteborgsregionen. Vi tvingas höja\r\ntaxan med 17--18 % beroende på momsen. Vi\r\nmåste sedan höja taxan ytterligare beroende på de\r\nkostnadsökningar som har drabbat oss under året.\r\nOm vi inte gjorde det skulle kommunerna få gå in\r\nmed ännu större subvention, vilket i sin tur skulle\r\nbetyda att vi måste höja skatten, och det får vi inte\r\ngöra. Som statsrådet kanske förstår är det inte\r\nnågon lätt ekvation vi har att brottas med ute i\r\ntrafikbolagen.</pre><pre>Nåväl, om nu inte statsrådet vill sänka momsen så\r\nfinns det naturligtvis andra sätt att kompensera\r\nlänsbolagen och kommunerna för ökade kostnader.\r\nI min fråga tog jag även upp om regeringen är\r\nberedd att på annat sätt kompensera för de ökade\r\nkostnaderna. Jag kunde inte riktigt utläsa det av\r\nsvaret.</pre><pre>Ett tredje sätt, som jag redan nu inledningsvis vill\r\nange, är att man kan stimulera trafiken också\r\ngenom en ökad satsning på infrastrukturen, dvs. ge\r\nbättre förutsättningar för kollektivtrafiken, såväl\r\nden spårburna trafiken som vägtrafiken. Jag tänker\r\nbl.a. på en utbyggnad av järnväg, spårväg och\r\nbussgator.</pre><pre>Jag deltar rätt ofta i olika trafikkonferenser, och det\r\när en ganska allmän uppfattning, oberoende av\r\nvilken politisk hemvist man har, att det är staten\r\nsom skall stå för infrastruktursatsningen.</pre><pre>Vi vet exempelvis att SJ anser sig behöva minst 40\r\nmiljarder kronor fram till sekelskiftet. Det är ett\r\nkrav som vi ifrån centern ställer upp på och stöder,\r\noch det gör också flera andra partier. Jag har i\r\ntidigare debatter här i kammaren påpekat att det\r\nsnart finns en majoritet för 40 miljarder kronor.</pre><pre>Tyvärr verkar det fortfarande vara så, att\r\nregeringen har en mycket ljum inställning till\r\nsatsningar av detta format. Med sådana satsningar\r\njag här nämner skulle kollektivtrafiken, t.ex.\r\njärnvägen, få en helt annan konkurrenskraft, precis\r\nsom Erik Åsbrink nämner, i förhållande till flyget\r\noch bilen.</pre><pre>Dessa satsningar skulle innebära mycket,\r\nexempelvis i Göteborgsregionen, för en utbyggnad\r\nav järnvägen. Det skulle också ge den regionala\r\ntrafiken en helt annan möjlighet att föra in en\r\nspårburen pendeltågstrafik. Kommunerna skulle\r\nnaturligtvis också få kosta på en hel del, men inte\r\npå det sätt som var fallet med västkustbanan. Där\r\nfick man vara med och bekosta spåret, men det\r\ntillhör infrastrukturen. Kommunerna får ta fram\r\npengar till nya tåg, och det är ganska stora\r\nkostnader. De kostnaderna är man beredd att ta,\r\nmen förutsättningen är att staten står för själva\r\ninfrastrukturen. Det vore bra om statsrådet\r\nÅsbrink kunde ge någon synpunkt på detta i denna\r\ndebatt.</pre><pre>Jag vill slutligen säga följande. Om man talar med\r\nmänniskor ute i landet -- inte bara med väljare,\r\nutan också med politiker -- finner man att vi\r\negentligen inte är oeniga i dessa frågor. Regeringen\r\nhar fått en skrivelse från SLTF, och ordföranden\r\nsom har undertecknat skrivelsen heter Bosse\r\nRingholm, och han är ju inte helt okänd. När\r\ntrafikutskottet var på besök kunde man nästan få\r\nintrycket, höll jag på att säga, att de var\r\ncenterpartister allihop. De kunde även ha tillhört\r\nen del andra partier, men i vilket fall som helst var\r\ndet en enig uppfattning att det inte skulle vara\r\nnågon moms på kollektivtrafik och att staten måste\r\nsatsa mer på investeringar i infrastruktur ute i\r\nlandet.</pre><pre>När jag är ute i landet möter jag ofta den\r\ninställningen. Det finns en enighet om att man\r\nborde göra på det här sättet. Jag vill avsluta mitt\r\nförsta inlägg med att säga att det borde underlätta\r\nför statsrådet, när han inte vill vara med att sänka\r\nmomsen och inte vill ta särskilda medel ur budgeten\r\noch ge till länsbolagen, han i varje fall skulle välja\r\ndet tredje alternativet, dvs. se till att det blir riktiga\r\ninfrastrukturinvesteringar på olika håll i landet. Då\r\nkan det på sikt skapas förutsättningar att\r\nkonkurrera på det sätt som Erik Åsbrink själv\r\nanger i sitt svar.</pre><pre>Anf. 47 KARL-GÖSTA SVENSON (m):</pre><pre>Herr talman! Vi har inte bara världens högsta\r\nskattetryck. Vi har också världens högsta moms.\r\nDen basbreddning som genomförs den 1 januari\r\n1991 kommer att förstärka vår ledande position.\r\nDen innebär bl.a. att moms införs på\r\npersontransporter. Taxi-, tåg-, buss-, flyg- och\r\nbåtresor beläggs således med moms. Inför den nu\r\nförestående vintersäsongen kommer alla\r\nutförsåkare att drabbas av avsevärt höjda\r\nliftkortskostnader på grund av momsbreddningen.</pre><pre>Momsbreddningen avseende persontransporter\r\nkommer att medföra stora konsekvenser.\r\nOmfattande volymminskningar kan förväntas och\r\nkommer att förstärkas, eftersom kostnadskrisen\r\nytterligare driver upp priserna. Många människor\r\nkommer av ekonomiska skäl att minska sitt\r\ninhemska resande.</pre><pre>De områden i vårt land som i stor utsträckning är\r\nberoende av turismen kommer att drabbas\r\ndubbelsidigt. Vi kan nu konstatera att den redan\r\ngenomförda turistmomshöjningen har inneburit\r\nvolymminskningar med över 10 %. Resemomsen\r\nkommer för många delar av vårt land att bli\r\nförödande. Risken för småföretagskonkurser\r\nkommer därför att öka. Redan sysselsättningssvaga\r\nområden får ytterligare ett knivhugg i ryggen.\r\nKonkurrensförmågan försvagas avsevärt.</pre><pre>Risken är uppenbar att dessa områden kan komma\r\natt drabbas av en onormalt stor arbetslöshet. Till\r\ndessa svåra personliga problem kommer sedan\r\nökade levnadskostnader i form av bl.a. höjda\r\nresekostnader med flera tiotal procent till följd av\r\nbl.a. resemomsen.</pre><pre>Jag skall ta två exempel på vad införandet av moms\r\npå persontransporter betyder. En familj från\r\nSverige som väljer att vintersemestra i Norge, och\r\nanvänder det miljövänliga kollektiva färdmedlet\r\ntåg för sin semesterresa, slipper betala moms på\r\nresan eftersom det är en utrikes resa. Dessutom\r\nslipper denna familj att betala moms på sina liftkort\r\npå vintersportorten i Norge, eftersom Norge inte\r\nmomsbeskattar denna typ av tjänst. Bara liftkorten\r\nför en familj med två barn ökar med uppemot en\r\ntusenlapp i den svenska fjällvärlden på grund av\r\nbl.a. momsbeskattningen den 1 januari. Dessutom\r\nstiger resekostnaden med 25 % för att med tåg ta\r\nsig till den svenska turistorten.</pre><pre>Enligt gårdagens tidningar kommer gotlänningen\r\natt drabbas av med 35 % höjda resekostnader till\r\nfastlandet. Herr talman! 35 % i ökade\r\nresekostnader för gotlänningen för att ta sig till\r\nfastlandet! Det är ofattbart. Det är lika ofattbart att\r\nregeringen med öppna ögon har bidragit och\r\nkommer att bidra till att en av de huvudsakliga\r\nnäringsgrenarna på Gotland, turistnäringen, får\r\nytterligare en tung börda att bära. Hur kan\r\nregeringen medvetet slå ytterligare en kil in i\r\ngotländskt näringsliv? Har regeringen glömt alla de\r\nmänniskor på Gotland som är beroende av en\r\nlivaktig och växande turistnäring?</pre><pre>Den enskilda människan är helt bortglömd i\r\nstatsrådets svar. Teknokratiskt och kyligt\r\npoängterar statsrådet vikten av att ha samma\r\nmomssats på alla varor och tjänster som\r\ntillhandahålles i vårt land.</pre><pre>Jag förstår att de enskilda människorna på bl.a.\r\nGotland och i Norrlands inland känner en stigande\r\noro inför framtiden. Många frågar sig helt naturligt\r\nvad som skall hända med den stigande\r\nkostnadsutveckling som regeringen bidrar till\r\ngenom momshöjningen. Hur vill statsrådet Åsbrink\r\nteckna deras framtid? Varför vill inte statsrådet\r\nharmoniera med vad som föreslås inom EG? Är det\r\nrandstaten Sverige som även gäller för statsrådet?</pre><pre>Jag kommer själv från Blekinge. Länstrafiken i\r\ndetta län har på grund av momsen och andra\r\nkostnadsstegringar aviserat en taxehöjning på över\r\n30 %. Hur påverkar denna prishöjning\r\nreseunderlaget? Hur skall det gå för Blekinge\r\nkustbana med en sådan utveckling?</pre><pre>Avslutningsvis, herr talman, skall jag nämna något\r\nom förhållandena inom EG. Först och främst\r\nföreslår man inom EG att momsen avseende\r\npersontransporter skall ligga i den lägre momsnivån\r\nmellan 4 och 9 %. Nästan alla EG-länder ligger\r\nredan i dag inom detta skikt. Det är ju också på det\r\nviset att Danmark, Irland, England och delvis\r\nItalien inte har någon moms alls beträffande den\r\nkollektiva persontrafiken.</pre><pre>Socialdemokraterna har inget intresse av att sänka\r\nskattetrycket. Erik Åsbrink har ju själv i en intervju\r\ni TVs Aktuellt samma dag som riksdagen beslutade\r\nom skatteomläggningen uttalat följande: ''Det har\r\naldrig varit en huvudsak för oss att lova ett sänkt\r\nskattetryck.''</pre><pre>Folkpartiet delar numera klart och tydligt den\r\nmoderata uppfattningen att skattetrycket måste\r\nsänkas, och senast i går kväll i TV-programmet\r\nMagasinet anslöt sig folkpartiledaren till det\r\nmoderata kravet om en sänkt moms.</pre><pre>En sista fråga till statsrådet: Varför inte lyssna på\r\nmänniskorna och inleda en sänkning av\r\nskattetrycket genom att avstå från att införa moms\r\npå persontransporter?</pre><pre>En sådan åtgärd innebär att vi får en harmonisering\r\nmed EG. Sysselsättningssvaga orter som är\r\nberoende av turism får en ökad chans att leva\r\nvidare utan bidrag. Miljövänlig kollektivtrafik\r\nstimuleras.</pre><pre></pre><pre>Anf. 48 Statsrådet ERIK ÅSBRINK (s):</pre><pre>Herr talman! I vanlig ordning har jag nu från\r\nföreträdare för tre olika oppositionspartier fått hör\r\nen lång rad litanior om alla katastrofer som skall\r\nsvepa fram över Svea rike om en och en halv månad\r\noch framåt. Regionalpolitiken kommer att slås i\r\nspillror, miljön kommer slutgiltigt att förstöras,\r\nglesbygden kommer att utarmas, kollektivtrafiken\r\nkommer att slås i bitar osv.</pre><pre>Jag skulle bara vilja ge ett gott råd: Sluta mycket\r\nsnart med den typen av uppenbart orimliga\r\npåståenden. Ganska snart kommer nämligen\r\nverkligheten att vara över oss, skattereformen att\r\ngenomföras och människorna få uppleva den i\r\nsärklass största inkomstskattesänkning som\r\nnågonsin har genomförts i vårt land. Därtill\r\nkommer den kraftigaste höjningen av barnbidrag\r\nsom någonsin har genomförts, samt förbättringar\r\nav bostadsbidrag, bostadstillägg och\r\npensionstillskott. Det rör sig om en skattereform\r\nsom totalt sett för 1990/91 har en omslutning på 100\r\nmiljarder kronor. Det är en skattesänkning som i\r\nsin storlek överträffar vad som skett i varje annat\r\nland. Skattereformer har genomförts i många\r\nländer, men alltså inte av den omfattningen.</pre><pre>Jag tycker att det är närmast komiskt att höra Karl-\r\nGösta Svenson orera över detta, med tanke på det\r\nsynnerligen blygsamma prestationer som\r\nåstadkoms under den tid då moderaterna satt i\r\nregeringsställning och var med och påverkade\r\nskattepolitiken. Vad hände då? Jo, det samlade\r\nskattetrycket steg, momsen höjdes två gånger, det\r\nsamlade uttaget av arbetsgivaravgifter steg,\r\nkommunalskatten steg och den statliga\r\ninkomstskatten steg. När ni lämnade regeringen,\r\neller om ni blev utsparkade, 1981, hade ni fått upp\r\nden högsta marginalskatten till 85 %. Man kan\r\ndiskutera om det är bra eller dåligt med höga\r\nmarginalskatter, men man kan konstatera att\r\nmoderaterna är väldigt duktiga på att reformera\r\nskatterna i opposition. De åstadkommer mycket\r\nlitet i regeringsställning. Möjligen kan man därav\r\ndra slutsatsen att de skall få fortsätta att vara\r\nduktiga skattereformatörer på betryggande avstånd\r\nfrån regeringsmakten.</pre><pre>Helt kort några ord om EG. Karl-Gösta Svenson\r\npåstår att EG har beslutat att införa en lägre\r\nmomssats för kollektivtrafiken. Det är inte korrekt.\r\nEG har inte beslutat någonting över huvud taget\r\nnär det gäller mervärdeskatten. Jag har haft\r\nmöjlighet även på senare tid att få noggrann\r\ninformation om den saken. Sanningen är att det\r\ninom de olika EG-länderna råder ett\r\nsammelsurium av olika regler. Vissa länder har en\r\nenhetlig mervärdeskatt, andra länder har två eller\r\nflera skattesatser. Några beslut av något som helst\r\nslag har inte fattats om mervärdeskatten. Använd\r\ninte det argumentet! Man får höra från de mest\r\nskilda håll att vi skall anpassa oss till EG, nämligen\r\ndå någon har hittat ett inslag i ett EG-land som\r\npassar de egna partipolitiska syftena. Sanningen är\r\natt EG inte har bestämt sig för någon\r\nharmonisering, inte ännu i varje fall. Det är litet\r\nkonstigt att begära att Sverige skall anpassa sig till\r\nnågonting som inte existerar.</pre><pre>För att återvända till litaniorna handlar det alltid\r\nom att gå emot olika inslag i finansieringen av\r\nskattereformen. Ni har ingenting emot att\r\ninkomstskatten sänks, men ni går i praktiken emot\r\natt ta ansvar för att den finansieras. Alla de\r\nkonkreta exempel som nämns går ut på att beröva\r\noss skatteinkomster som vi behöver för att göra det\r\nmöjligt att genomföra denna stora och viktiga\r\nskattereform. Detta görs av partier som i sina egna\r\nskattealternativ har gapande stora underskott i\r\nfinansieringen redan i utgångsläget. För centern\r\nhandlar det snällt räknat om 9 miljarder i brist, och\r\nför moderaterna handlar det om det närmast\r\nofattbart stora beloppet 40 miljarder kronor.</pre><pre>Men det handlar inte bara om att lättsinnigt strö\r\nlöften omkring sig, att lova skattesänkningar till\r\nhöger och vänster och försöka ge sken av att detta\r\ninte behöver betalas, att det är gåvor som tas från\r\nhimlen och delas ut till människorna. Det handlar\r\nockså om, och nu vänder jag mig speciellt till Rune\r\nThorén, ett enastående hyckleri i diskussionen om\r\nolika typer av resor och transporter. Jag stod i den\r\nhär kammaren för bara några dagar sedan och\r\ndiskuterade med Rune Thoréns partivänner som\r\nklagar över att bensinskatten är för hög och menar\r\natt den borde sänkas. Det parti som Rune Thorén\r\ntillhör har motionerat om att bensinskatten skall\r\nsänkas och att momsen skall tas bort från\r\nbensinskatten. Vilka skulle då följderna ha blivit\r\nför den kollektivtrafik som Rune Thorén här i dag\r\npåstår sig ömma för? Har Rune Thorén öppet\r\nbekämpat den centermotion som har lagts fram?\r\nGå gärna upp i denna talarstol om en stund och säg:\r\nJag tar avstånd från det förslaget, för det\r\nmissgynnar kollektivtrafiken.</pre><pre>Någon måtta på opportunismen får det ändå vara.\r\nEna dagen gråter ni över att kollektivtrafiken\r\nmissgynnas och kräver skattelättnader för den,\r\nandra dagen gråter ni över att bilismen missgynnas\r\noch kräver skattelättnader för den. Någon\r\nelementär konsekvens och fasthet måste det väl\r\nändå finnas även för centerpartiet. Jag kan väl få ett\r\nbesked, om Rune Thorén i likhet med mig är beredd\r\natt ta avstånd från de opportunistiska förslagen om\r\nen sänkt bensinskatt.</pre><pre>Miljöpartiet uppträder mer konsekvent i det\r\navseendet. Det är en annan sak att den bild som\r\nCarl Frick utmålar av hur Gotland skall gå under,\r\nregionalpolitiken trasas sönder och miljön\r\nslutgiltigt förstöras är orimlig med tanke på den\r\nskattereform som vi genomför.</pre><pre>Anf. 49 CARL FRICK (mp):</pre><pre>Herr talman! Jag kan försäkra statsrådet Åsbrink\r\nom att jag inte har sagt att miljön slutligen skulle\r\nförstöras. Jag tror att den har en bärkraft ett tag till.\r\nMen de långsiktiga processerna är mycket\r\nallvarliga, när man nu medvetet för över människor\r\nfrån kollektivtrafiken till ett ökat bilåkande på\r\ngrund av kollektivtrafikmomsen.</pre><pre>I miljöpartiet ställde vi upp bakom en hel del av det\r\nsom var grunderna i skattereformen. Men vi ställde\r\ninte upp på allt. Stora delar gick vi med på, men vi\r\nville finansiera dem på helt andra sätt än regeringen\r\noch folkpartiet gjorde. I våra finansieringsförslag\r\ningick definitivt inte att det skulle vara moms på\r\nkollektivtrafiken.</pre><pre>Jag tycker att det är mycket viktigt att man gör klart\r\nvad man syftar till. I miljöpartiet anser vi det vara\r\nmycket viktigt att man noga och medvetet arbetar\r\npå sådant sätt att man inte för över åkande från tåg\r\ntill bilar. Det skall vara precis tvärtom. Det är\r\ndärför som vi har sagt att vi tycker att det är okej\r\nmed ''Saddamhöjningarna'' på bensinen. Det har\r\nfaktiskt inneburit ganska rejäla minskningar av\r\nbilåkandet. Det har gått bra och det har varit bra\r\nför miljön.</pre><pre>Däremot har vi lagt fram ett förslag om att i någon\r\nmån kompensera människor som bor i glesbygd,\r\neftersom en del av dem får mycket kraftigt höjda\r\nkostnader. Men vi har inte velat manipulera själva\r\nbensinpriset, för vi tycker att det är en mycket\r\nviktig signal till människorna, att de skall inse att\r\nman kan ändra sitt åkande högst väsentligt. Man\r\nkan sänka farterna och man kan samåka så att man\r\ntotalt sett minskar sitt åkande. Det är\r\nutomordentligt viktigt. Var och en av oss kan ta\r\nansvar för våra miljöutsläpp genom att minska\r\nhastigheter och strukturera om själva åkandet.</pre><pre>Det stora problemet är att kommuner och\r\nlandsting, som tidigare har finansierat\r\nkollektivtrafiken med ungefär 50 %, på grund av\r\natt skattereformen också innebär ett stopp för\r\nkommunala skattehöjningar nu inte heller ges\r\nutrymme att kompensera en del av de stora\r\nhöjningar som momsbeläggningen och andra saker\r\nmedför. Det innebär att taxehöjningarna blir\r\nfantastiskt höga. Det råder inget tvivel om att det\r\nkommer att påverka åkandet. Redan den utredning\r\nsom föregick beslutet, kommittén för indirekta\r\nskatter, kunde påvisa att momshöjningen skulle\r\ninnebära en minskning av kollektivtrafikåkandet\r\nmed ungefär 15 %. Det var klart fastlagt i\r\nutredningen. Utan överdrift kan jag säga att jag är\r\növertygad om att vi, jämfört med i dag, kommer att\r\nfå se ett betydligt ökat bilåkande efter nyår. Det är\r\nutomordentligt beklagligt. Därför måste man se\r\növer kollektivtrafikmomsen och se till att den\r\nkommer bort.</pre><pre>Vi skulle också i detta sammanhang vilja säga att vi\r\ntycker att det är orimligt att flyget inte är belastat\r\nmed samma drivmedelsskatter som bilismen. Det\r\ninnebär också en orättfärdig konkurrensfördel för\r\nett mycket smutsande sätt att ta sig fram i världen.</pre><pre>Bort med kollektivtrafikmomsen! Det är ett\r\nutomordentligt viktigt krav från oss som är\r\nmiljömedvetna.</pre><pre>Anf. 50 RUNE THORÉN (c):</pre><pre>Herr talman! Riksdagen företräder hela landet.\r\nJag sitter, som jag sade tidigare, med i GLABs\r\nstyrelse och jobbar mycket med kollektivtrafiken.\r\nJag vet exakt hur momsen slår.</pre><pre>Det är inte första gången jag talar för\r\nkollektivtrafiken. Jag nyttjar den också. Självklart\r\nhar jag som riksdagsledamot och ledamot av\r\ncenterns riksdagsgrupp ett ansvar för trafiken i hela\r\nlandet. Erik Åsbrink vet lika väl som jag att vi inte\r\nhar någon kollektivtrafik på vissa platser. Det finns\r\nen mängd människor i glesbygden, och t.o.m. på\r\nsina håll i våra storstäder, som är beroende av att ha\r\nbil.</pre><pre>Erik Åsbrink undrade om vi kunde dela\r\nuppfattning. Jag har deltagit i STORK,\r\nstorstadstrafikkommittén. Vi var inne på olika\r\nlösningar: regional bensinskatt, biltullar. Läs\r\nutredningen! Jag har inte varit emot det. Jag tycker\r\natt det vore positivt om vi kunde hitta ett sätt att\r\nöka finansieringen i våra storstadsregioner. Men\r\ndet får inte drabba glesbygden.</pre><pre>Samtidigt har jag, till skillnad från Erik Åsbrink, på\r\nlitet längre sikt förfäktat att vi måste vidta en\r\nmängd åtgärder för att få en bättre kollektivtrafik i\r\nvåra storstäder, men även i glesbygden. Vi behöver\r\nfå en bättre regionalpolitik genom att satsa på\r\ninfrastruktur. Det berörde inte Erik Åsbrink ett\r\ndugg. Det passade inte. Det var bättre att hoppa på\r\nEG-frågan och andra frågor för att komma ifrån\r\ndetta. På samma sätt tycker jag att det var när\r\nlandets länsbolag höjde taxorna och åberopade\r\nmomsen. Då kom det direkt en skrivelse från\r\ndepartementet om att man nu passat på att\r\nsmyghöja taxorna för mycket.</pre><pre>Det svar jag får av Erik Åsbrink stämmer inte med\r\nmin erfarenhet från GLAB. Sanningen är att\r\nkostnadsökningen gör 17--19 % för oss. Varför är\r\ndet så? Jo, för att vi köper vår trafik. Ungefär 3 %\r\nkan tillgodogöras genom dem vi köper från. Det\r\nbetyder att vi skattefinansierar med 50 %. Det ger\r\ndet dubbla, alltså 6 %. 6 från 25 är 19. Det är\r\nungefär vad det skulle röra sig om. För Göteborgs\r\nkommun liksom för SL är skattefinansieringen\r\nbetydligt större och då slår det inte på samma sätt,\r\nutan man kan göra ett mindre uttag. Bygger\r\nverksamheten på självfinansiering, via taxa,\r\nbetyder momsen väldigt mycket. Det vore bra om\r\nErik Åsbrink -- om han inte är beredd att sänka\r\nmomsen, inte är beredd att kompensera -- i varje\r\nfall kunde besluta att ge kollektivtrafiken\r\nförutsättningar. Det kan man bara göra genom att\r\nsatsa på en utbyggd infrastruktur. Då rör det sig om\r\nde belopp som nämnts, 40 miljarder fram till\r\nsekelskiftet.</pre><pre>Anf. 51 KARL-GÖSTA SVENSON (m):</pre><pre>Herr talman! Statsrådet gav inga svar på de frågor\r\njag ställde. Han sade ingenting om vad som händer\r\nmed gotlänningarna och turistnäringen på Gotland,\r\ningenting om vad som händer med turistnäringen i\r\nJämtland och Härjedalen som drabbas av den\r\ninförda resemomsen. De har redan i hög grad\r\ndrabbats av den höjda turistmomsen. Det har klart\r\nframgått av höjningen av turistmomsen att vi får\r\nvolymeffekter. Enligt utredningen KIS föreligger\r\ndet också negativa volymeffekter för resandet, inte\r\nminst det lokala resandet och tågresandet.</pre><pre>Jag sade aldrig, statsrådet Åsbrink, att EG hade\r\nbeslutat någonting. Men det finns ett förslag i EG.\r\nDet är skillnad mellan de två. Det förslaget ligger\r\nfortfarande kvar.</pre><pre>I de tolv EG-länderna fördelas procentsatsen för\r\nskatten på den kollektiva persontrafiken enligt\r\nföljande: Danmark 0, Irland 0, Italien 0 -- men för\r\nvissa långväga resor 18 -- Storbritannien 0, Belgien\r\n6, Frankrike 7, Grekland 6, Luxemburg 6,\r\nNederländerna 6, Spanien 6, Portugal 8 och\r\nVästtyskland 7 alternativt 14. Det är stor skillnad\r\nmot de 25 procentenheter som Sverige drabbas av\r\nden 1 januari.</pre><pre>Sedan talade statsrådet Åsbrink om litanior. Vi får,\r\nsom statsrådet väl känner till, inget sänkt\r\nskattetryck. I stället slår sig statsrådet för bröstet\r\noch säger att när man gör denna stora\r\nskatteomläggning är man nödsakad att kombinera\r\nden med höjda bidrag. Höjda bidrag -- en ny\r\nrundgång.</pre><pre>Vi höjde inte skattetrycket under den borgerliga\r\nregeringstiden, utan vi bibehöll skattetrycket. Så\r\nvar det statsrådet Åsbrink.</pre><pre>Finansdepartementets företrädare och även\r\nstatsministern återkommer med varierande belopp\r\ni fråga om finansieringen. Ibland använder man sig\r\nav beloppet 47 miljarder, ibland är det 45 miljarder\r\noch i dag är det 40 miljarder som gäller. Vi har\r\nfinansierat det skatteomläggningsförslag för\r\n1990/91 som vi deltagit i debatten om. Det framgår\r\nklart och tydligt av Bo Lundgrens anförande den 13\r\njuni. Läs det protokollet! Där framgår vår\r\nfinanisering av våra förslag till en skattereform,\r\nsom innebär ett sänkt skattetryck. Det får inte de\r\nnegativa följder som bl.a. en breddad moms och en\r\nresemoms från den 1 januari innebär.</pre><pre>Anf. 52 Statsrådet ERIK ÅSBRINK (s):</pre><pre>Herr talman! Som ett led i finansieringen av\r\nskattereformen tar vi bl.a. ut moms på ett bredare\r\nområde än tidigare. Moms skall tas ut på energin --\r\ndäribland på bensin och den höjningen är redan\r\ngenomförd. Från kommande årsskifte skall moms\r\ntas ut också på kollektivtrafiken. Dessa pengar\r\nbehöver vi för att finansiera sänkta inkomstskatter.\r\nAlla som klagar över detta, men samtidigt vill ha\r\ndenna inkomstskattesänkning, är skyldiga att tala\r\nom vilken alternativ finansiering de har att anvisa.\r\nMen det får vi aldrig höra, därför att framför allt\r\nKarl-Gösta Svenson, Rune Thorén och deras\r\npartivänner ständigt försöker intala människor att\r\ndet går att säkra skatter på alla möjliga vis utan att\r\ndet kostar någonting. Sänkningen behöver inte\r\nbetalas av människor av kött och blod, i varje fall\r\ninte så att det märks, utan det är någon mystisk\r\nfinansiering som täcker den sista kronan, men som\r\ninte märks i den dagliga tillvaron. Det är det\r\nlåtsasspel och den bluff som ni försöker intala\r\nsvenska folket kan genomföras. Människor förstår\r\nnaturligtvis att den typen av trolleritricks inte går\r\natt genomföra. Om man skall sänka skatterna, får\r\nman lov att antingen höja andra skatter eller skära\r\nner på de offentliga utgifterna. I båda fallen är man\r\nskyldig att tala om exakt vad man skall använda för\r\nfinansiering, men det gör inte ni. Därför ägnar ni er\r\nåt tjyv- och rackarspel, när ni står här och lovar ut\r\ngåvor åt alla möjliga håll.</pre><pre>Kollektivtrafiken kommer inte i ett sämre läge\r\ngenom skattereformen, snarare kommer dess\r\nkonkurrenskraft att förstärkas. Det har jag visat på\r\ni mitt ursprungliga svar.</pre><pre>Totalt sett, och i genomsnitt, ökar kostnaderna för\r\nkollektivtrafiken som en följd av skattereformen\r\nmed 10--12 %. Går man ut med krav på\r\ntaxehöjningar på 20--40 % kan det inte vara\r\nskattereformen som förklarar hela denna ökning,\r\nutan då är det andra faktorer som bidrar. Jag vill\r\ninte bestrida att det kan finnas andra\r\nkostnadsökningar. Det måste undersökas från fall\r\ntill fall, men jag reagerar starkt emot om man från\r\nkollektivtrafikföretagens och vissa riksdagsmäns\r\nsida påstår att det är skattereformen som leder till\r\ndessa höjningar. Så är inte fallet. Skattereformen\r\ntar ansvar för sina genomsnittliga 10--12 % i\r\ntaxehöjningar, men den skall inte ta på sig ansvaret\r\nför de taxehöjningar som har andra orsaker. Jag\r\ntycker att resenärerna skall hålla ett öga på alla de\r\nföretag -- det må vara kollektivtrafikbranschen\r\neller andra branscher -- som passar på att höja sina\r\npriser litet extra och skyller på skattereformen.\r\nDen typen av slentrianmässiga prishöjningar skall\r\nvi inte acceptera. Det är en av orsakerna till att\r\ninflationen i Sverige är hög, att vi har accepterat\r\nsådana höjningar litet för lättvindigt i det förflutna.</pre><pre>Rune Thorén tog i sitt inlägg upp frågan om hur man\r\nkan begära sänkt bensinskatt den ena dagen och\r\nsänkt skatt på kollektivtrafik den andra dagen.\r\nRune Thorén försöker förklara detta med att det\r\nena fallet rör storstäderna och det andra\r\nglesbygden. Men det är ett litet för enkelt sätt att\r\nsmita undan.</pre><pre>Ni har krävt att momsen på bensinpriset skall tas\r\nbort över hela landet och även i storstäderna. När\r\nden här stormen rasade var det opportunistiskt och\r\ntacksamt att stryka alla sådana intressen medhårs.\r\nNi hade inte kurage att hålla emot, utan då skulle\r\nbensinskatten sänkas över hela landet. Därför är\r\ndet opportunism och hyckleri att ena dagen med\r\ngråten i halsen tala om att kollektivtrafiken råkar\r\nilla ut och nästa dag med lika mycket gråt i halsen\r\ntala om hur illa det går för bilismen över hela\r\nlandet. Det är vad ni har gjort, och detta är inte\r\nbara ansvarslöst, utan jag blir faktiskt upprörd när\r\ninte ens den mest elementära konsekvens iakttas i\r\npolitiken. Det är rena hållningslösheten som\r\nhärskar, vilket det här är ett mycket tydligt exempel\r\npå.</pre><pre>Man kan begära ökade investeringar i\r\ninfrastrukturen och större satsningar på\r\nkollektivtrafiken. Det ställer också jag mig bakom,\r\nmen detta går bara att genomföra om det går att\r\nskaffa fram pengar. När man framför ett budskap\r\ndär man vid ett och samma tillfälle säger att\r\nskatterna skall sänkas och utgifterna höjas, är man\r\ntillbaka på nytt i den totala ansvarslösheten. Det\r\nfinns inget samband mellan inkomster och utgifter\r\noch ingen budget som ni måste ta ansvar för. Ni\r\nbara kräver och kräver. Det är ingen konst att\r\nskriva långa önskelistor, men era löften är ingenting\r\nvärda. Det är konfetti som ni strör över svenska\r\nfolket. Större värden än så har inte era löften.</pre><pre>Jag vill kort kommentera det som Karl-Gösta\r\nSvenson sade. Det är ett faktum och det är bara att\r\nslå i statistiken så ser man att skattetrycket 1981,\r\nnär moderaterna lämnade regeringen, var högre än\r\n1976. Kontrollera siffrorna en gång till, så ser ni att\r\njag har rätt!</pre><pre>Skattereformen är totalfinansierad och innebär\r\ndärför inte några stora höjningar av\r\nlevnadsstandarden. Genom att en del av\r\nfinansieringen läggs på annat än hushållen blir det\r\nen ökning nästa år av köpkraften med 2 %. Den\r\nutarmning som ni beskriver kommer inte att\r\ninträffa. Kommunerna förlorar inte på reformen.\r\nEffekterna mellan stat och kommun neutraliseras.\r\nGlesbygden kommer inte att förlora. De studier\r\nsom har gjorts visar att det blir en bra\r\nregionalpolitisk profil på denna skattereform.</pre><pre>Anf. 53 KARL-GÖSTA SVENSON (m):</pre><pre>Herr talman! Inte heller i detta inlägg tar statsrådet\r\nupp förhållandena på Gotland och Gotlands\r\nnäringsliv med den stora andel turism som\r\ngotlänningarna är beroende av. Turismen på\r\nGotland har redan blivit negativt drabbad av\r\nhöjningen av turistmomsen. Dessa effekter\r\nförstärks nu när resemomsen också införs. Jag vill\r\nytterligare en gång upprepa det som jag redan har\r\nsagt två gånger, att gotlänningen drabbas av en 35-\r\nprocentigkostnadsökning när han åker över till\r\nfastlandet. Detta beror i hög grad på införandet av\r\ndenna moms.</pre><pre>Statsrådet sade ingenting om Blekinge kustbana\r\nsom har haft problem som kommer att förvärras\r\ngenom ökade kostnader och ett minskat\r\nreseunderlag. Vi bör i stället öka reseunderlaget för\r\natt få en bra förbindelse från Karlskrona till Malmö\r\noch vidare ut till EG-länderna, när vi så småningom\r\nblir medlemmar i Gemenskapen.</pre><pre>När man inte sänker skatterna och skattetrycket\r\nutan bara påför indirekta skatter, blir effekterna\r\nnegativa. Jag nämnde Gotland och Jämtland och\r\nHärjedalen som exempel. Konkurrensförmågan\r\nförsvagas i hög grad, och därför drabbas inte bara\r\nenskilda företag utan även människorna som är\r\nsysselsatta i de svaga områdena.</pre><pre>Det är den ekonomiska politiken i Sverige,\r\nstatsrådet Åsbrink, som har medfört dels att ni\r\ndriver igenom en skattereform som leder till en\r\nengångsinflation på ca 7 % under dessa två år, dels\r\natt kostnaderna har drivits upp. Detta för med sig\r\nsådana negativa effekter som att lokala\r\nlänstrafikbolag och andra trafikbolag måste höja\r\nsina priser utöver momsen. Därför blir det så stora\r\nprishöjningar den 1 januari 1991.</pre><pre>Jag hörde i går i ett TV-reportage att underskotten\r\ni landsting och kommuner är tiotals miljarder,\r\nsammantaget tror jag att det var uppemot 20\r\nmiljarder, och i första hand har ju regeringen\r\nansvaret för att det har blivit dessa effekter.</pre><pre>Moderaterna har tagit initiativ i skatteutskottet för\r\natt förhindra att resemomsen införs den 1 januari.\r\nDet vore bra för landet och för orter i Jämtland och\r\nHärjedalen och på Gotland. Det skulle stärka\r\nnäringslivet och människorna som bor där,\r\neftersom de då har bättre möjlighet att få\r\nsysselsättning.</pre><pre>Anf. 54 CARL FRICK (mp):</pre><pre>Herr talman! Det råder inga tvivel om att om\r\nmomsen togs bort på kollektivtrafiken, skulle inte\r\nkostnadsökningarna inom kollektivtrafikområdet\r\nalls bli av den storleksordningen som man nu\r\nbefarar runt om i landet. Om man lägger moms på\r\nnågonting, bidrar detta helt klart till\r\ninflationsbrasan.</pre><pre>Personligen hyser jag en genuin oro för en ö som\r\nGotland, som ligger en bit från fastlandet.\r\nMänniskor måste åka båt eller flyga för att över\r\nhuvud taget ta sig dit eller därifrån. Man har inte\r\nnågot alternativ. Det finns inga andra sätt att ta sig\r\ndit, möjligen kan man segla eller paddla men det är\r\ntidsödande och kan vara besvärligt vintertid. I\r\ngrunden är man alltså alternativlös i det här fallet.\r\nDärför är det utomordentligt allvarligt med dessa\r\nmycket kraftiga kostnadsökningar, varav momsen\r\nstår för en mycket stor del, som färjetrafiken nu\r\ndrabbas av.</pre><pre>Gotland lever i stor utsträckning på turism.\r\nKombinationen turistmoms och resemoms gör\r\nnaturligtvis att situationen i sommar kommer att bli\r\nmycket allvarlig. Man kan påräkna att\r\narbetstillfällena på ön kommer att minska. Därför\r\när det viktigt att regeringen har överblick över detta\r\noch ser efter vad som kan göras för att på något sätt\r\nkunna stötta ön när den nu får problem.</pre><pre>Jag tycker inte att mina skildringar är överdrivna.\r\nDet är helt realistiskt att inse att dessa ekonomiska\r\nföreteelser kommer att drabba ön mycket hårt.\r\nAlternativen är få. Regeringen måste också ta ett\r\nansvar för utvecklingen på ön, när man nu inför\r\ndenna skattereform, i det här fallet med\r\nfolkpartiets hjälp. Kanske folkpartiet och\r\nregeringen som så många gånger tidigare har\r\nsamarbetat kan enas om ett sätt att hjälpa Gotland.\r\nDet skulle inte vara så dumt.</pre><pre>Problemet är också att regeringen i sin senaste\r\nskrivelse, nr 50, har sagt -- om jag tolkar det rätt --\r\natt i valet mellan kampen mot inflation och\r\narbetslöshet, väljer man alltså kampen mot\r\ninflation. Jag hoppas att denna drastiska förändring\r\nav den socialdemokratiska politiken, som innebär\r\nett avsteg från den fulla sysselsättningspolitiken,\r\ninte onödigtvis skall drabba Gotland.</pre><pre>Gotland är en isolerad ö, och situationen där är\r\nbesvärlig. Vi måste på olika sätt värna om speciella\r\ndelar av landet. Det finns naturligtvis andra delar,\r\nsåsom Blekinge med sin kustbana, som också\r\nkommer att få det besvärligt. Men eftersom jag bor\r\npå Gotland tycker jag att det är en utomordentlig\r\nviktig del av landet att värna om. Många människor\r\nskulle behöva komma dit ofta för att njuta av den\r\nfantastiska naturen och hämta rekreation innan det\r\när dags att återuppta arbetet när hösten kommer.</pre><pre>Anf. 55 RUNE THORÉN (c):</pre><pre>Herr talman! Jag väntade med att begära ordet,\r\neftersom Åsbrink blir så oerhört upprörd, vilket\r\nkanske inte är så bra. Då kan jag förstå att han\r\nuttrycker sig som han gör. Det är inte ofta man här\r\ni kammaren får höra att vi bedriver tjuv- och\r\nrackarspel när vi framför våra krav och förslag.</pre><pre>Detta riktar sig inte bara mot mig, utan lika mycket\r\nmot Åsbrinks partivänner, som jag träffar ute i\r\nlandstingen, i kommunerna, i länstrafikbolagen och\r\ni SLTF. Där råder det ingen oenighet, utan man har\r\nde åsikter som jag har redovisat. Däremot har man\r\nblivit litet illa berörd av påhoppet att man skulle ha\r\npassat på att höja priserna.</pre><pre>När vi i GLAB höjer priserna från 28 % till 30 %,\r\nbestår dessa höjningar till 17--18 % av\r\nmomseffekten. Det är bara att läsa innantill. Ni får\r\ngärna komma ner och gå igenom alltihop. Jag\r\ntycker att denna debatt är onödig.</pre><pre>Åsbrink sade att det är hyckleri att ena dagen säga\r\natt momsen skall tas bort på bensin. Jag redovisade\r\nhär att vi i STORK under 70-talet började titta på\r\nförslaget om regionala bensinskatter. Det gäller att\r\nhitta ett system som kan anpassas lokalt till\r\nStockholm, Göteborg och Malmö. Jag är säker på\r\natt Åsbrink aldrig skulle säga: Ja, visst, det är bra.\r\nSänk momsen på bensin ute i glesbygden och låt\r\nglesbygden få vara kvar. Hur skulle det ta sig ut?</pre><pre>Man måste ta hänsyn till alla de människor som inte\r\nhar möjlighet att åka kollektivt och som drabbas av\r\ndessa kostnader. Tyvärr är det ofta också samma\r\nmänniskor som får ut en väldigt liten del av de\r\npositiva effekterna av skatteomläggningen. I stället\r\nfår de vara med och betala. Jag beklagar att detta\r\nkallas för opportunism, hyckleri och tjuv- och\r\nrackarspel. Vi inom alla partier skall naturligtvis\r\ngöra så gott vi kan för att det inte skall bli dessa\r\nökade kostnader för kollektivtrafiken. Jag\r\nupprepar vad jag tidigare sade. Om Åsbrink står\r\nfast vid att momsen skall vara kvar och inte är\r\nberedd att lägga ut pengar, utan tvärtom, enligt vad\r\njag förstår, vill ta ifrån kollektivtrafiken en del för\r\nden olönsamma trafiken är det tredje, som jag vet\r\när så viktigt för SJ och kollektivtrafiken i övrigt, att\r\nsatsa på infrastrukturen. Om man vet det har man\r\nen framförhållning. Man får då försöka klara dessa\r\nbitar. Innebär det att man utmålar en katastrof och\r\när negativ? Jag menar att det är precis tvärtom. Det\r\när att vara positiv till kollektivtrafiken. Man visar\r\natt man tror på den och att man vill ge den\r\nförutsättningar.</pre><pre>Det är minsann inget hyckleri när centern går ut\r\noch säger att vi är beredda att ge 40 miljarder till\r\njärnvägen och vi är beredda till ökade\r\nväginvesteringar för att få en bättre infrastruktur.\r\nDet gäller inte bara Arlandabanan, utan det gäller\r\nhela landet.</pre><pre>Anf. 56 Statsrådet ERIK ÅSBRINK (s):</pre><pre>Herr talman! Jag vidhåller de hårda omdömen som\r\njag har fällt om Rune Thorén och hans partivänner.\r\nDet är oförsvarligt, hållningslöst och\r\nopportunistiskt att ena dagen gå ut och säga att\r\nkollektivtrafiken måste gynnas med\r\nskattesänkningar -- så att folk inte börjar åka bil för\r\nmycket -- och den andra dagen gå ut och säga\r\ntvärtom. Det går inte ihop.</pre><pre>Det är närmast löjligt att hänvisa till STORKs\r\nbetänkande och att det där kan finnas några idéer\r\nom hur man skall ta ut pengar på annat sätt från\r\nstorstäderna. Jag talar inte om STORK. Jag talar\r\nom centerns uppträdande här i riksdagen. Där finns\r\ndet inga sådana förslag. Det gällde att momsen på\r\nbensin skulle tas bort över hela landet, även i\r\nstorstäderna. Det fanns inga reservationer, och\r\npengar skulle inte tas ut på något annat sätt. Detta\r\när sanningen.</pre><pre>Jag kommer att vidhålla dessa hårda omdömen. Jag\r\ntycker uppriktigt sagt att det inte är den typ av\r\npolitiker som vi behöver i det här landet nu och\r\nunder de kommande åren. Ni ägnar er åt att ställa\r\nut löften som inte går att infria, löften som är som\r\nsåpbubblor som spricker så fort man petar på dem.\r\nJag tycker att ni skall sluta med det.</pre><pre>Till alla tre företrädarna vill jag säga att vi har höga\r\nskatter i detta land eftersom vi har höga utgifter. Vi\r\nhar ett ansvar för olika delar av landet, för Gotland,\r\nför Norrlands inland och för glesbygden. Hur skulle\r\ndet ansvaret ha sett ut om vi inte hade varit beredda\r\natt ta ut skatter för att betala de insatser vi gör för\r\nkollektivtrafik, infrastruktur m.m.? Vi skall\r\nfortsätta att ta ut höga skatter i det här landet så\r\nlänge vi har kvar dessa ambitioner. Jag vet att\r\nanspråken är stora och berättigade i många fall.</pre><pre>Nu får jag återigen höra här att skatter skall sänkas\r\npå alla möjliga håll. Det utmålas en underbar\r\ntillvaro som kan skapas när skatterna har sänkts.\r\nDet sägs dock inte ett ord från Karl-Gösta Svensons\r\nsida eller någon annans om vad det är som skall\r\nskäras ned. Det skulle vara trevligt att få veta det\r\nnågon gång. Men det får vi aldrig veta. Det är bara\r\nfråga om ensidiga löften om förbättringar. Det rör\r\nsig om skattesänkningar som inte behöver betalas.</pre><pre>Jag vet -- och den insikten finns spridd här i landet,\r\npå Gotland, i Norrlands inland och i glesbygden --\r\natt om den moderata politiken får råda, där bara de\r\nvassa armbågarna gäller och man bara skall ta\r\nhänsyn till den lilla kretsen och de allra närmast\r\nanhöriga och inte ta några hänsyn till andra\r\nmänniskor, då blir det vassa armbågar som sätts i\r\nsidorna på gotlänningar och på glesbygdsbor. Då\r\navrustar man samhället och dess möjligheter att\r\nhjälpa utsatta delar av landet. En sådan politik\r\nkommer vi socialdemokrater aldrig att gå med på.</pre><pre>Tredje vice talmannen anmälde att Karl-Gösta\r\nSvenson, Rune Thorén och Carl Frick anhållit att till\r\nprotokollet få antecknat att de inte ägde rätt till\r\nytterligare inlägg.</pre><pre>Överläggningen var härmed avslutad.</pre><pre>\r\n8 § Svar på interpellation 1990/91:54 om\r\nkompensation till ensamstående med barn på grund\r\nav skattereformen</pre><pre>Anf. 57 Statsrådet ERIK ÅSBRINK (s):</pre><pre>Herr talman! Gunilla André har frågat mig dels om\r\nhuruvida regeringen avser att ge kompensation till\r\nensamstående med barn med anledning av att\r\nskattereduktionen för dessa slopats, dels, om svaret\r\när ja, hur denna kompensation kommer att\r\nutformas.</pre><pre>I den nyligen i riksdagen bordlagda propositionen\r\nom kvarvarande frågor i skattereformen --\r\n1990/91:54 -- har jag berört den fråga som Gunilla\r\nAndré nu tagit upp. Där säger jag nämligen att jag\r\nerfarit att statsrådet Lindqvist kommer att lägga\r\nfram förslag om ekonomiska insatser för\r\nensamföräldrarna med hänsyn till de ekonomiska\r\neffekter som slopandet av skattereduktionen\r\ninnebär för dem. Hur kompensationen närmare\r\nbör utformas får redovisas i ett senare skede.</pre><pre>Anf. 58 GUNILLA ANDRÉ (c):</pre><pre>Herr talman! Jag tackar för svaret. Det gick alltså\r\nså som vi från centerns sida befarade.\r\nEnsamföräldrarna förlorar skattereduktionen på\r\n1 800 kr. utan att få någon kompensation. Det är\r\nåterigen ett exempel på att det är ekonomiskt svaga\r\ngrupper som får betala skatteomläggningen.</pre><pre>Det berör ca 200 000 föräldrar och 100 000 barn.\r\nOmkring 85 % av ensamföräldrarna är kvinnor.\r\nHittills har skattereduktionen minskat föräldrarnas\r\nskatt med 150 kr. i månaden. För dem som ständigt\r\nmåste snåla för att få ihop till livets nödtorft är\r\ndessa pengar betydelsefulla.</pre><pre>Det skall också ses i ljuset av att ensamföräldrarna\r\nunder 1980-talet för övrigt fått det allt kärvare\r\nekonomiskt. De har tillhört de stora förlorarna.</pre><pre>Jag anser att det är helt oförsvarligt att förvärra\r\nsituationen för en redan utsatt grupp föräldrar. Det\r\när inte bara en lågmäld föräldraskara som på detta\r\nsätt behandlas helt oacceptabelt, det drabbar också\r\nensamföräldrarnas barn. Samhället ger inte\r\nföräldrarna möjlighet att ta sitt föräldraansvar,\r\nnågot som givetvis får konsekvenser för barnen\r\nsenare i livet.</pre><pre>Herr talman! Jag har ingen ytterligare fråga till\r\nstatsrådet. Jag vill bara djupt beklaga det negativa\r\nsvaret.</pre><pre>Anf. 59 Statsrådet ERIK ÅSBRINK (s):</pre><pre>Herr talman! Orsaken till att det inte har lagts fram\r\nnågot förslag är att det ännu inte har varit möjligt\r\natt få fram ett tillräckligt bra förslag som vi skulle\r\nvilja förelägga riksdagen. Jag anser att det är en\r\nsjälvklarhet att vi här likaväl som på andra områden\r\nskall ha ordentliga och genomarbetade förslag som\r\nfår de effekter som vi eftersträvar. Ibland tar det\r\nlitet tid att få fram sådana förslag, eftersom det rör\r\nsig om svåra och komplicerade frågor. Det är dock\r\nbättre att det tar litet extra tid än att det läggs fram\r\ndåliga och ogenomarbetade förslag. Som jag redan\r\nsade i mitt första inlägg, kommer ett förslag när\r\nberedningsarbetet har slutförts.</pre><pre>Redan innan ett förslag läggs fram tillhör\r\nensamföräldrarna skattereformens vinnare. Med\r\nden mycket kraftiga höjning av barnbidraget och en\r\nhöjning av flerbarnsstödet som ingår i\r\nskattereformen har vi fått ett positivt utfall för en\r\nhelt överväldigande majoritet av landets\r\nbarnfamiljer, däribland också ensamföräldrarna.\r\nDet är ett faktum att de flesta får förbättrad\r\nköpkraft fr.o.m. nästa år som en följd av\r\nskattereformen. Ett år senare, 1992, höjs\r\nbarnbidraget med ytterligare 1 000 kr.</pre><pre>Det kan vara värt att nämna att Gunilla André och\r\ncenterpartiet har gått emot förslaget om höjda\r\nbarnbidrag i syfte att i stället fördela\r\nmatsubventioner över hela befolkningen, ytterst\r\nsom ett stöd till jordbruksnäringen. Det är en\r\nåtgärd som är mycket sämre för barnfamiljerna.\r\nOm Gunilla André känner en så stark omsorg för\r\nbarnfamiljer och ensamföräldrar, är jag lite\r\nförvånad över att det läggs fram förslag som är\r\nsämre för dessa kategorier.</pre><pre>Med risk för att bli tjatig kan jag också konstatera\r\natt det för Gunilla André och hennes partivänner\r\nunder senare tid har varit viktigare att lägga fram\r\nförslag om att sänka bensinskatten med 5--6\r\nmiljarder kronor i storstäder och på andra håll än\r\natt föreslå insatser på det här området.</pre><pre>Det är självklart, och det är tydligen nödvändigt att\r\nsäga det än en gång, att insatser för utsatta grupper,\r\ndet må vara ensamföräldrar, glesbygdsbor eller\r\nandra, försvåras om man lägger fram\r\nopportunistiska förslag som berövar statskassan\r\nmångmiljardbelopp. Det är klart att våra\r\nmöjligheter att bedriva fördelningspolitik då blir\r\noerhört mycket sämre. Det är inte till gagn för\r\nensamföräldrarna att en sådan politik förs.</pre><pre></pre><pre>Anf. 60 GUNILLA ANDRÉ (c):</pre><pre>Herr talman! Jag lyssnade på den tidigare\r\ndebatten, och jag konstaterade då att Erik Åsbrink\r\ntydligen tar som sin uppgift att komma hit och\r\nsträcka upp riksdagsledamöterna.</pre><pre>Erik Åsbrink säger att det måste ta litet tid att få\r\nfram ett bra förslag. Och det har jag full förståelse\r\nför. Men jag tycker att den där lilla tiden börjar bli\r\nganska lång. Jag är nämligen en av dem som i slutet\r\nav 70-talet och i början av 80-talet utredde frågan\r\nom samhällsstödet till ensamföräldrarna. Det fanns\r\nett förslag när regeringen tillträdde, och sedan har\r\ndetta ytterligare utretts av riksdagens revisorer.\r\nDessutom har det tillsatts ytterligare en utredning.\r\nMen man tog i våras ifrån denna utredning dess\r\nuppdrag för att denna fråga skulle kunna\r\nsamordnas med skatteomläggningen. Så nog tycker\r\njag att det har tagit lång tid. Regeringen borde\r\nalltså ha kunnat lägga fram ett förslag som skulle ha\r\nkunnat träda i kraft samtidigt som\r\nskattereomläggningen.</pre><pre>Sedan säger Erik Åsbrink att skatteomläggningen\r\nkommer att förbättra situationen för\r\nensamföräldrar. Jag hoppas det, men jag är inte\r\nriktigt säker på det. Jag vill nog se det innan jag blir\r\nsäker på det.</pre><pre>Erik Åsbrink säger att vi i centern skulle ha gått\r\nemot en höjning av barnbidragen. Erik Åsbrink vet\r\nmycket väl att vi finansierar vårt förslag på ett annat\r\nsätt som innebär att det inte finns samma behov av\r\nen höjning av barnbidragen.</pre><pre>Anf. 61 Statsrådet ERIK ÅSBRINK (s):</pre><pre>Herr talman! Jag kan hålla med Gunilla André om\r\natt det har tagit lång tid. Det har det ju gjort med\r\nmånga frågor. Jag beklagar själv att vi inte har\r\nkunnat genomföra viktiga reformer och\r\nstrukturförändringar tidigare i det svenska\r\nsamhället än vad som nu blir fallet. Men jag tycker\r\nockså att det är viktigt att man vinnlägger sig om\r\nhög kvalitet och en ordentlig analys innan man\r\nlägger fram förslag. Det har också funnits exempel\r\npå dåligt utredda och dåligt beredda förslag som\r\nman sedan tvingats ändra när det visar sig att de inte\r\ntål en konfrontation med verkligheten. Då är det\r\nbättre att ta litet tid på sig för att få ett bra resultat.</pre><pre>Gunilla André säger sig inte vara riktigt säker på att\r\nskattereformen kommer att innebära förbättringar\r\nför ensamföräldrarna. Vi får se det resultatet\r\nganska snart. Om en och en halv månad börjar\r\nskattereformen att fungera. De beräkningar som vi\r\nhar kunnat göra -- och ingen har kunnat hävda att\r\nde har varit felaktiga -- visar att ensamföräldrarna\r\ntillhör reformens vinnare, särskilt de som har flera\r\nbarn, och det redan innan regeringen har lagt fram\r\nnågot förslag om kompensation för den slopade\r\nskattereduktionen. Så är det. Men vi skall arbeta\r\nvidare med det förslaget också.</pre><pre>Jag konstaterar än en gång att det blir sämre för\r\nensamföräldrarna om man går emot den höjning av\r\nbarnbidragen som vi har föreslagit, och som redan\r\när beslutad och skall genomföras inom kort, och i\r\nstället lägger ut dessa pengar på matsubventioner\r\nsom går till alla och envar med eller utan barn, och\r\ndär det ytterst handlar om att rikta subventioner till\r\nen näringsgren, jordbruket, som i större\r\nutsträckning borde lära sig att konkurrera på det\r\nsätt som andra branscher redan får göra.</pre><pre>Om man dessutom lägger fram förslag som\r\ndränerar statskassan på mångmiljardbelopp, är det\r\nsjälvklart att möjligheterna att hjälpa\r\nensamföräldrarna försämras ytterligare. Gunilla\r\nAndré sade att jag läxar upp riksdagsmän. Kalla det\r\nför vad som helst. Men jag tänker, så länge jag\r\nnågonsin kan, vare sig det gäller riksdagsmän eller\r\nandra, fortsätta att protestera mot att man ställer ut\r\nlöften till höger och vänster utan att bry sig om att\r\ndessa reformer eller skattesänkningar skall betalas.\r\nDet är ett oskick att detta pågår. Det är nämligen\r\npå det sättet, antingen det handlar om statens,\r\nkommunernas eller enskilda individers ekonomi,\r\natt inkomster och utgifter måste gå ihop. Det håller\r\ninte att man lovar ökade inkomster och minskade\r\nutgifter. Då börjar trovärdigheten ifrågasättas. Då\r\ngår det inte att genomföra reformerna. Litet\r\nansvarskänsla och litet konsekvens måste vi faktiskt\r\nbegära.</pre><pre>Anf. 62 GUNILLA ANDRÉ (c):</pre><pre>Herr talman! Jag skall hålla mig till ämnet.</pre><pre>Jag hoppas givetvis att Erik Åsbrink har rätt när\r\nhan säger att ensamföräldrarna får det bättre efter\r\nskatteomläggningen. Men det skall ju, som jag sade\r\ni mitt första inlägg, ses i ljuset av att de under hela\r\n80-talet har fått försämringar. Så de har ganska\r\nmycket att ta igen.</pre><pre>Jag är väl medveten om att det är svårt att få fram\r\nett bra förslag när det gäller samhällsstödet till\r\nensamföräldrarna. Men det blir ju inte bättre att\r\nman bara utreder och utreder och aldrig verkligen\r\nsätter sig ner och fattar ett beslut. Vi kan inte\r\nfortsätta på det här sättet. Jag tycker att det är\r\nhorribelt att göra det.</pre><pre>Det är klart att det finns motstående intressen i\r\ndetta sammanhang. Att få fram ett förslag som\r\ntillgodoser alla dessa intressen är, som jag ser det,\r\nen omöjlighet. Men man måste någon gång fatta\r\nbeslut i denna fråga.</pre><pre>Anf. 63 Statsrådet ERIK ÅSBRINK (s):</pre><pre>Herr talman! Det är bra att Gunilla André håller sig\r\ntill ämnet. Även jag tänker göra det. Och till ämnet\r\nhör att om man tar bort barnbidragshöjningen för\r\natt sprida ut pengar till andra befolkningsgrupper,\r\nså blir det sämre för ensamföräldrarna. Och jag\r\ntrodde att det var ensamföräldrarna som vi\r\ndiskuterade.</pre><pre>Till ämnet hör också att om man skall genomföra\r\nreformer så måste de betalas på ett eller annat sätt.\r\nDet hör i mycket grad till ämnet. Jag skall därför\r\nfortsätta att hålla mig till ämnet även i\r\nfortsättningen.</pre><pre>Överläggningen var härmed avslutad.</pre><pre>\r\n9 § Svar på interpellation 1990/91:65 om ökad\r\nprisskillnad mellan blyad och oblyad bensin för att\r\nminska skadliga bilavgasutsläpp</pre><pre>Anf. 64 Statsrådet ERIK ÅSBRINK (s):</pre><pre>Herr talman! Olle Östrand har frågat\r\nfinansministern om han är beredd att medverka till\r\natt öka prisskillnaden mellan blyad och oblyad\r\nbensin.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Katalytisk avgasrening för nya personbilar infördes\r\npå den svenska marknaden i stor utsträckning\r\nredan fr.o.m. 1987 års bilmodeller. Fr.o.m. 1989 års\r\nbilmodeller är sådan avgasrening obligatorisk. För\r\nbilar med katalytisk avgasrening kan endast blyfri\r\nbensin användas. Även många andra bilar, som\r\nsaknar katalysator, kan användas med oblyad\r\nbensin. Betydande delar av det svenska\r\npersonbilsbeståndet kan dock ännu endast köras på\r\nblyad bensin. Alltefter det att den äldre bilparken\r\nskrotas ut minskar dock användningen av sådan\r\nbensin. För närvarande är inemot hälften av all\r\nbensin som säljs i Sverige blyfri.</pre><pre>För att stimulera till användning av blyfri bensin i\r\nde fordon där så kan ske är skatten på blyfri bensin\r\n24 öre lägre per liter än skatten på blyad bensin.\r\nSkillnaden förstärks genom att mervärdeskatt\r\nnumera tillkommer på bensinpriset.</pre><pre>En rad förslag har på senare tid väckts om att bl.a.\r\nmed skattereglernas hjälp ytterligare begränsa\r\navgasutsläppen från biltrafiken. Dessa frågor\r\nbereds för närvarande i ett sammanhang i\r\nregeringskansliet. Regeringen avser att i februari\r\n1991 i den miljöpolitiska propositionen redovisa\r\nsina bedömningar och förslag. Mot den\r\nbakgrunden är jag inte nu beredd att ta ställning till\r\nom ändringar i beskattningen av blyad resp. blyfri\r\nbensin bör göras.</pre><pre>Anf. 65 OLLE ÖSTRAND (s):</pre><pre>Fru talman! Jag ber att få tacka statsrådet för\r\nsvaret. Visserligen sägs i svaret att regeringen avser\r\natt i februari 1991 i den miljöpolitiska\r\npropositionen redovisa sina bedömningar och\r\nförslag. Men den här frågan är ur miljösynpunkt så\r\nviktig att jag hoppades att statsrådet redan i dag\r\nhade kunnat ge ett klart besked om att\r\nprisskillnaden mellan blyad och blyfri bensin skall\r\nöka, utan att för den skull vid den här tidpunkten\r\nange hur stor skillnaden skall vara. Att öka\r\nprisskillnaden mellan blyad och blyfri bensin är ett\r\nmycket verksamt medel att snabbare få bort de\r\näldre bilarna och därmed väsentligt förbättra\r\nmiljön genom minskade utsläpp av skadliga ämnen\r\ni avgaserna från personbilsparken. Detta är också\r\nett verksamt medel för att få de äldre personbilarna\r\natt gå över till blyfri bensin.</pre><pre>I går hade jag en debatt med miljöministern om att\r\nkraftigt höja bilskrotningspremien för att\r\nåstadkomma dessa effekter. Tyvärr fick jag inget\r\nklart besked av henne. Men efter den debatten har\r\njag erfarit att det pågår en rätt omfattande handel\r\nmed sådana bilar mot Östeuropa. Det kommer\r\nfartyg från Östeuropa, och de går ofta tomma från\r\nSverige. Man köper avställda bilar till en mycket\r\nringa penning, för det mesta under tusenlappen,\r\noch lastar på båtarna. De sätts i trafik i öststaterna.\r\nPå det här viset exporterar vi miljöfarliga bilar till\r\nländer som inte tål någon ytterligare\r\nmiljöförstöring. Det här skulle vi lätt få stopp på\r\nom man höjde bilskrotningspremien kraftigt till\r\n5 000 kr., som jag föreslog i går.</pre><pre>Motormännens riksförbund och Svensk\r\nBilprovning tillsammans med naturvårdsverket har\r\nprovat utsläppen av skadliga ämnen i avgaserna\r\nfrån bilar utan katalysator och från bilar med\r\nkatalysator. Resultaten visar att utsläppen av\r\nkoloxid, kväveoxid och kolväten från en\r\nkatalysatorbil i stort sett är försumbara, medan\r\ndäremot utsläppen från en bil utan katalysator är\r\nupp till 20, 30 och 40 gånger större. Utöver de\r\nkraftiga utsläppen av skadliga ämnen i avgaserna\r\nhar dessa fordon en väsentligt högre genomsnittlig\r\nbensinförbrukning än yngre fordon. Man kan utan\r\nvidare påstå att de äldre bilarna förbrukar 30 % mer\r\nblyad bensin än vad dagens fabriksnya bilar\r\nförbrukar av blyfri bensin. Det har givetvis en\r\nväldigt stor betydelse ur miljösynpunkt.</pre><pre>För bilar utan katalysator finns det redan i dag\r\nalternativ till bly i bensinen. Ett oljebolag saluför\r\nsedan 1989 blyfri bensin med oktantal 98. Flera\r\nandra stora oljebolag kommer inom den närmaste\r\ntiden att lansera blyfri 98-oktanig bensin. Att\r\ntillverka blyfri bensin med högt oktantal är\r\nförhållandevis kostsamt. I dag är skattedifferensen\r\nmellan blyfri och blyad bensin, som framhålls i\r\nsvaret, 24 öre plus moms. Men i konsumentledet är\r\nden blyfria 98-oktaniga bensinen trots detta ca 7 öre\r\ndyrare än blyad 98-oktanig bensin.</pre><pre>Biltrafiken kommer åtminstone under större delen\r\nav 90-talet att vara den största källan till blyutsläpp\r\ni luft, om inga åtgärder vidtas. Därför är det\r\nnaturligtvis angeläget att denna utveckling och\r\nanvändningen av bensin utan blytillsatser\r\npåskyndas. Detta kan bl.a. ske genom att\r\nskattedifferensen mellan den blyade och den blyfria\r\nbensinen ökas. För skattedifferensen skall ha\r\nönskad effekt måste den göras så stor att den täcker\r\nmerkostnaden för att producera en miljömässigt\r\ngodtagbar 98-oktanig bensin coh dessutom ge\r\nutrymme för en differens i konsumentledet. Om all\r\nblyfri bensin blir billigare än motsvarande blyade\r\nalternativ, kommer naturligtvis efterfrågan på den\r\nblyfria bensinen att öka, och därmed ökar också\r\nviljan att tillhandahålla blyfria alternativ åt hela\r\nbilparken.</pre><pre>Till bilden hör att skattedifferensen mellan blyad\r\noch blyfri bensin i samtliga övriga nordiska länder\r\när större än i Sverige. I Danmark är den ungefär 65\r\nöre. Där har den stora skattedifferensen,\r\nkombinerad med bra information, lett till en\r\npåtagligt ökad efterfrågan på blyfri bensin. En\r\nökning av den svenska skattedifferensen till minst\r\nden danska nivån vore naturligtvis en åtgärd som\r\nskulle få önskad effekt. Genom att öka\r\nprisskillnaden skulle man uppnå ur miljösynpunkt\r\ntvå viktiga effekter. Den ena är en ökad utskrotning\r\nav de äldsta personbilarna. Det är dessa som inte\r\nkan köras på blyfri bensin. Den andra är att vi\r\nskulle få bilar utan katalysator att i ökad\r\nutsträckning övergå till blyfri bensin.</pre><pre>Det här tycker jag ur miljösynpunkt är så viktiga\r\nfaktorer, att det finns all anledning att påskynda\r\növergången. Man kan göra det bl.a. genom att öka\r\nprisskillnaden mellan blyad och oblyad bensin.</pre><pre></pre><pre>Anf. 66 Statsrådet ERIK ÅSBRINK (s):</pre><pre>Fru talman! Vi har i Sverige under senare tid\r\nintroducerat nya skatter av miljökaraktär,\r\nmiljöskatter. Det är ett uttryck för att vi nu vill\r\nanvända ekonomiska styrinstrument,\r\nskatteinstrument, som ett medel i miljöpolitiken.\r\nHär ligger Sverige före många andra länder, därför\r\natt i de flesta andra länder har mycket litet skett,\r\noch mycket litet är på gång än så länge. Det menar\r\njag visar på ett positivt tänkande att man vill\r\nutveckla arsenalen av instrument.</pre><pre>Ett exempel är att vi har differentierat\r\nbensinskatten mellan blyad och blyfri bensin. Det\r\när också så att differensen har ökat under senare\r\ntid. Fram till årsskiftet var differensen 20 öre per\r\nliter. Den höjdes till 24 öre den 1 januari i år. När\r\nmervärdeskatten infördes den 1 mars i år ökade\r\ndifferensen till 30 öre. Prisskillnaden är alltså 30 öre\r\nmellan den blyade och den blyfria bensinen i dag.</pre><pre>Jag är emellertid medveten om att när det gäller\r\nblyfri bensin av premiumkvalitet ser det\r\nannorlunda ut. Där finns en prisskillnad som\r\nsnarast talar till den blyfria bensinens nackdel. Det\r\när naturligtvis en sak som vi har anledning att\r\nbeakta i vårt fortsatta arbete. Hur som helst så har\r\nden differens som vi har åstadkommit i hög grad\r\nbidragit till en snabbare övergång till att använda\r\nblyfri bensin. Av den totala försäljningen utgörs nu\r\nuppemot hälften av försäljning av blyfri bensin, och\r\nden fortsätter att öka.</pre><pre>Om vi skall överväga ytterligare förändringar vill\r\njag på mitt sedvanligt kamerala sätt ändå påpeka att\r\ndet kan vi göra på olika sätt, och det får olika\r\nkonsekvenser för statsfinanserna. Om man höjer\r\nskatten på blyad bensin innebär det inget bortfall av\r\nskatteinkomster, snarast en viss ökning. Jag tycker\r\nmig har förstått av opinionsläget i landet under\r\nhösten att det inte finns så väldigt starka krafter just\r\nnu som verkar för höjd bensinskatt. Om man å\r\nandra sidan åstadkommer ökad differentiering\r\ngenom att sänka skatten för blyfri bensin, får man\r\nskattebortfall, som skapar bekymmer. Dessutom\r\nhör till saken att bortfallet ökar med tiden. Den\r\ndifferens som vi har mellan bensinsorterna i sig\r\nleder till minskade statsinkomster i längden,\r\neftersom allt fler går över -- det är vad vi vill\r\nåstadkomma -- till miljövänliga alternativ. Men\r\nkonstruktionen är sådan att det leder till successivt\r\nminskade intäkter, och det är ett bekymmer. Jag vill\r\ninte säga att det är omöjligt att göra någonting, jag\r\nvill bara påpeka att det finns vissa komplikationer\r\nnär vi väger in de statsfinansiella aspekterna, och\r\ndet måste vi göra.</pre><pre>Avslutningsvis vill jag bara konstatera att det pågår\r\nett arbete med en miljöpolitisk proposition. Den\r\ntidpunkt då den skall läggas fram är inte alltför\r\navlägsen. I det arbetet övervägs en rad olika\r\nåtgärder även inom skatteområdet. Resultatet av\r\növerläggningarna skall vi redovisa i februari nästa\r\når.</pre><pre>Anf. 67 OLLE ÖSTRAND (s):</pre><pre>Fru talman! Om man ser på hur situationen är i dag\r\nkan man konstatera att vi i dag har ungefär 3,6\r\nmiljoner personbilar i landet. Ungefär 700 000 av\r\ndem är utrustade med katalytisk avgasrening.\r\nUngefär 40 % av personbilsparken är tio år eller\r\näldre. 16 % är äldre än 15 år. Vi har alltså i vårt land\r\nmer än en halv miljon bilar som är äldre än 15 år.</pre><pre>Ur miljösynpunkt är det naturligtvis väldigt\r\nangeläget att få en snabbare förnyelse av bilparken,\r\nså att vi snabbare får en övergång till bilar utrustade\r\nmed katalysator. Som jag tidigare redovisat i bl.a.\r\nmin interpellation blir då utsläppen försumbara.</pre><pre>För att på sikt kunna åstadkomma resultat här är\r\ndet, enligt min åsikt, tre åtgärder som är aktuella:</pre><pre>För det första kan man kraftigt höja\r\nbilskrotningspremien.</pre><pre>För det andra kan man öka prisskillnaden mellan\r\nblyad och oblyad bensin.</pre><pre>För det tredje kan man ta in äldre bilar till\r\nkontrollbesiktning vid varje ägarbyte.</pre><pre>Jag tror att de här tre åtgärderna tillsammans skulle\r\nkunna vara ett verksamt medel för att snabbare få\r\nbort den gamla bilparken. Efter det senaste\r\ninlägget från statsrådet Åsbrink har jag\r\nuppfattningen att han är positiv till åtgärder som\r\ngör det möjligt att snabbare få bort den gamla\r\nmiljöstörande bilparken.</pre><pre>Anf. 68 Statsrådet ERIK ÅSBRINK (s):</pre><pre>Fru talman! Jag delar Olle Östrands uppfattning,\r\nnämligen att det är viktigt att man på det här\r\nområdet fortsätter att göra insatser som syftar till\r\nen fortsatt snabb övergång till användning av blyfri\r\nbensin. Det är ju ett led i arbetet att åstadkomma\r\nen bättre miljö i landet.</pre><pre>I det sammanhanget får vi överväga en rad olika\r\nåtgärder. Även skatteinstrumentet skall kunna\r\nanvändas. Det pågår alltså ett arbete med dessa\r\nsaker, och vi strävar efter att få fram en\r\nmiljöpolitisk proposition i februari som,\r\nförhoppningsvis, innehåller en rad förbättringar på\r\nde här områdena.</pre><pre>Anf. 69 OLLE ÖSTRAND (s):</pre><pre>Fru talman! Naturligtvis hoppas också jag att den\r\nmiljöpolitiska propositionen skall innehålla förslag\r\ni nämnda riktning. Men om den inte gör det, vill jag\r\nredan nu deklarera att jag återkommer till frågan.</pre><pre>Överläggningen var härmed avslutad.</pre><pre>10 § Svar på interpellation 1990/91:1 om\r\nutländska besök med kärnvapenbestyckade\r\nfartyg</pre><pre>Anf. 70 Utrikesminister STEN ANDERSSON\r\n(s):</pre><pre>Fru talman! Carl Frick har interpellerat om\r\nutländska besök med kärnvapenkapabla fartyg.</pre><pre>Den fråga som aktualiseras av Carl Frick -- marina\r\nkärnvapen och marina rustningar -- är viktig.\r\nFörslag om åtgärder på detta område har länge\r\nvarit ett väsentligt element i regeringens arbete för\r\nfred och nedrustning.</pre><pre>Den svenska regeringen var först att driva frågan\r\nom marin kärnvapennedrustning. Vi står i första\r\nledet sedan mer än sju år tillbaka, då vi tog initiativ\r\ntill en särskild FN-studie om kapprustningen till\r\nhavs. Vi har under den tiden upprepade gånger\r\nkrävt förbud mot marina taktiska kärnvapen och ett\r\nstopp för kärnvapenmakternas politik att varken\r\nbekräfta eller förneka förekomsten av kärnvapen\r\nombord på fartyg.</pre><pre>Under årets möte i FNs nedrustningskommission\r\npresenterade Sverige tillsammans med Finland och\r\nIndonesien en rad förslag på det marina området,\r\nflera av dem frågor som Sverige drivit under en\r\nföljd av år. I enlighet med förslagen i\r\nPalmekommissionens rapport pekade vi på nytt på\r\nbehovet av att avskaffa alla de kärnvapen på\r\nytfartyg och ubåtar som inte omfattas av särskilda\r\navtal, dvs. alla kärnvapen utom den kategori som\r\nbetecknas som ''strategisk''. Ett sådant steg skulle\r\nvara ett första steg mot målet att avskaffa alla\r\nkärnvapen till havs och ett väsentligt bidrag till\r\ninternationell säkerhet.</pre><pre>I linje med vår aktiva politik i frågan om marina\r\nnedrustningar förde vi denna fråga också till\r\nhöstens session i FNs generalförsamling. Sverige\r\nhar i första utskottet, som behandlar\r\nnedrustningsfrågorna, presenterat ett förslag om\r\nförbud mot substrategiska kärnvapen till havs.</pre><pre>Bland de förslag som Sverige fört fram under årens\r\nlopp finns också på framträdande plats frågan om\r\nöppenhet och förtroendeskapande åtgärder på det\r\nmarina området. Kärnvapenmakterna har i FN-\r\nsammanhang skrivit under på principen att\r\nöppenhet är ett väsentligt element i allt\r\nnedrustningsarbete. Samtidigt håller de fast vid\r\nhemlighetsmakeriet till havs.</pre><pre>Detta manifesteras främst i deras politik, att varken\r\nbekräfta eller förneka förekomsten av kärnvapen\r\nombord på bestämda fartyg. Det är en föråldrad\r\nprincip som måste överges. Jag vill betona att jag\r\nhar den största förståelse för den oro som många\r\nkänner för denna kärnvapenmakternas politik.\r\nDenna oro delas av den svenska regeringen, och vi\r\narbetar oförtrutet för en ändring härvidlag.</pre><pre>Örlogsbesök i Sverige är en del i ett större och\r\nviktigt mönster: militärt utbyte ökar förtroendet\r\nmellan länder. Förtroende är samtidigt ett av de\r\nväsentliga elementen i vårt arbete för fred och\r\nnedrustning och också i den europeiska\r\nsäkerhetskonferensens mandat. Östersjön är\r\ninternationellt vatten, och örlogsbesök från alla\r\nländer bör välkomnas så länge svensk lag\r\nrespekteras. Besöken har av bl.a. dessa\r\nanledningar en funktion att fylla i svensk utrikes-\r\noch säkerhetspolitik</pre><pre>Det är förbjudet att medföra kärnvapen vid besök i\r\nvåra hamnar. Besökande kärnvapenmakter erinras\r\nom detta inför varje besök. Vi utgår från att våra\r\ngäster respekterar våra bestämmelser.</pre><pre>I interpellationen frågas vilken åtgärd regeringen är\r\nberedd att vidta för att meddela att Sverige tills\r\nvidare inte kommer att acceptera besök av fartyg\r\nsom har kärnvapenkapacitet.</pre><pre>Vi har flera gånger pekat på de allvarliga\r\nkonsekvenser som ett ensidigt svenskt beslut skulle\r\nfå.</pre><pre>För det första skulle vi med ett sådant beslut\r\nallvarligt inskränka möjligheterna till nordisk\r\nsamverkan på en rad områden, bl.a. när det gäller\r\nen kärnvapenfri zon. I det gemensamma nordiska\r\narbetet på denna ingår ju som bekant även frågan\r\nom örlogsbesök.</pre><pre>För det andra skulle vi förlora möjligheter att tala\r\njust med dem som kan åstadkomma förändringar i\r\nfrågan om marina kärnvapen, nämligen\r\nkärnvapenmakterna. Det kan inte gagna den\r\nmarina nedrustningens sak. En ensidig svensk\r\nåtgärd innebär dessutom en risk för att vi isolerar\r\noch blockerar oss även i andra sammanhang i\r\nvärldspolitiken. Det skulle innebära en kraftig\r\nförsvagning av svensk utrikespolitik.</pre><pre>Därför fortsätter regeringen på den väg vi valt: att\r\nförsöka få bort kärnvapen från världshaven genom\r\natt ständigt föra fram dessa frågor såväl i FN och\r\nförhandlingssammanhang som i bilaterala samtal\r\nmed kärnvapenmakterna. Vi måste övertyga dem\r\nom att marin kärnvapennedrustning och öppenhet\r\ni marina frågor gagnar alla, även dem själva.</pre><pre>I interpellationen hävdas att det står ''bortom allt\r\ntvivel att USA medvetet har dragit den svenska\r\nregeringen och allmänheten vid näsan i denna\r\nallvarliga fråga''. Låt mig först konstatera, att detta\r\när felaktigt: Det står inte bortom allt tvivel att\r\nkrigsfartyg från Förenta Staterna besökt Sverige\r\nmed kärnvapen ombord.</pre><pre>Carl Frick hänvisar till en studie som i höst har\r\npresenterats av organisationen Greenpeace. Denna\r\nstudie skulle visa att kärnvapenbestyckade fartyg\r\nanlöpt svenska hamnar vid en rad tillfällen under\r\nsenare år.</pre><pre>Det är en omfattande och detaljerad studie. Våra\r\ngranskningar ger dock vid handen att den inte kan\r\npresentera bevis för att kärnvapen varit med\r\nombord vid besök i svenska hamnar. I rapporten\r\nfinns också oklarheter och ofullständigheter.\r\nRegeringen kan inte agera utifrån antaganden och\r\nindiciekedjor. Bevis skall ha en helt annan\r\nbärighet.</pre><pre>Jag har med skärpa velat framhålla detta, eftersom\r\ndet i interpellationen görs gällande att en\r\nkärnvapenstat kränkt det svenska förbudet mot att\r\ninföra kärnvapen vid besök i svensk hamn.</pre><pre>Samtidigt som jag kunnat konstatera att marin\r\nnedrustning ännu inte fått den plats den förtjänar\r\ni internationella nedrustningssammanhang, kan jag\r\nockså med glädje notera flera positiva tendenser på\r\nområdet. På såväl sovjetisk som, framför allt,\r\namerikansk sida har antalet kärnvapenkapabla\r\nfartyg minskat starkt. Även antalet substrategiska\r\nkärnvapen avsedda för marint bruk har minskat.\r\nDen amerikanska flottan har t.ex. minskat antalet\r\nsådana vapen med ca 30 %. Vi kan också se en\r\ntydlig nedgång i nybyggen av kärnvapenbärande\r\nfartyg och ubåtar.</pre><pre>Denna ''spontana nedrustning'', som sker på\r\nkärnvapenmakternas eget initiativ, är mycket\r\nglädjande.</pre><pre>Vi har i år också kunnat glädja oss åt en\r\növerenskommelse mellan Sovjetunionen och\r\nFörenta Staterna om en begränsning av antalet\r\nsjöbaserade kryssningsrobotar. Det var ett steg i\r\nrätt riktning. Vi beklagar dock att antalet tillåtna\r\nvapen sattes så högt att den planerade utbyggnaden\r\nav dessa styrkor kan genomföras inom avtalets\r\nramar. Men nu finns det i alla fall ett precedensfall\r\npå det marina nedrustningsområdet, och vi väntar\r\noss flera steg i denna riktning.</pre><pre>De positiva tendenser jag nu pekat på tar vi till\r\nintäkt för att vår linje i besöksfrågan är riktig. Med\r\nstörre öppenhet och färre kärnvapenbärande fartyg\r\npå världshaven tycker vi oss skönja en lösning på\r\nbesöksproblemet.</pre><pre>Men en sådan lösning brådskar; det skall klart sägas\r\nifrån. Oron för de marina kärnvapnen griper\r\nomkring sig, inte bara i vårt eget land och hos vår\r\negen befolkning. Beslutet vid den\r\nsocialdemokratiska partikongressen nyligen ger\r\nklart uttryck för hur angelägen denna fråga är.</pre><pre>Anf. 71 CARL FRICK (mp):</pre><pre>Fru talman! Jag vill tacka utrikesministern för en\r\nmycket intressant och efter tidsomständigheterna\r\nfyllig information om alla de ansträngningar som\r\npågår för att begränsa de marina rustningarna i vårt\r\nnärområde, och särskilt på kärnvapensidan.</pre><pre>Öppenhet och förtroendeskapande åtgärder ser\r\nutrikesministern som viktigt, och jag kan bara\r\ninstämma. Vi kan bara gemensamt beklaga att\r\nUSA inte lever upp till detta när det gäller\r\nkärnvapenbestyckade sjöstridskrafter. Vi är\r\nuppenbarligen överens om att stormakternas\r\nprincip att varken bekräfta eller förneka förekomst\r\nav kärnvapen ombord är förlegad och att den\r\nprincipen måste uppges.</pre><pre>Det är här som jag finner att regeringen inte tar i\r\nmed de medel som faktiskt finns för att få\r\nstormakterna att ta reson. Om de av politiska skäl\r\nfinner det vara viktigt att göra flottbesök i Sverige,\r\nborde det vara naturligt för dem att följa svensk lag\r\npå svenska vatten och öppet och klart slå fast att\r\nkärnvapen inte finns ombord och att de är villiga att\r\nbli inspekterade för att öka trovärdigheten.</pre><pre>Vi är misstänksamma numera. Jag för min del har\r\nden uppfattningen att de aktuella stormakterna\r\nfaktiskt skymfar oss och driver gäck med oss -- och\r\natt de förlöjligar oss.</pre><pre>Jag kan inte dela utrikesministerns syn att vi skulle\r\nförsvaga arbetet på att komma till rätta med de\r\nmarina rustningarna genom att visa entydig fasthet\r\ni fråga om kränkningar av svenska vatten.</pre><pre>Neutralitetsfrågan har aktualiserats på senare tid\r\ngenom avslöjandena om Sveriges intima samarbete\r\nmed USAs försvarsmakt, där svensk signalspaning\r\nmot Sovjetunionen har medverkat. Till detta\r\nkommer vårt deltagande i ett teknikembargo mot\r\nSovjetunionen av så sent datum som på 1980-talet.</pre><pre>För mig verkar undfallenheten mot besök av\r\nkärnvapenbestyckade fartyg vara en del av någon\r\nsorts urholkning av den svenska neutraliteten.</pre><pre>Alla dessa händelser är djupt allvarliga därför att\r\nde skadar svenska folkets förtroende för vår\r\nutrikespolitik. Vad skall allmänheten tro? Vad skall\r\nman tro i våra grannländer? Det verkar som om det\r\nhar pågått en smyguppluckring av den svenska\r\nneutralitetspolitiken under ett antal år.</pre><pre>Jag hade faktiskt väntat mig ett mera fast handlag\r\ni hanterandet av de medvetna kränkningarna från\r\nUSAs sida. Regeringen har varit betydligt mera\r\nresolut när det gäller misstänkt\r\nundervattensverksamhet.</pre><pre>Sten Andersson säger att man inte kan agera utifrån\r\nindiciekedjor. De väl dokumenterade indiciekedjor\r\nsom Greenpeace har tagit fram räcker mer än väl\r\nför mig, särskilt som jag inte vet om att regeringen\r\nhar krävt att få inspektera skeppen för att få fram\r\nfaktisk bevisning -- om de har kärnvapen ombord\r\neller ej.</pre><pre>Det är ganska uppenbart av svaret att\r\nutrikesministern inte är villig att vidta några\r\nåtgärder för att få hejd på kränkningarna av våra\r\nvatten och vår gästfrihet. Det är förbluffande att en\r\nstormakt som USA, som säger sig vara vänligt\r\nsinnad, behandlar Sverige på ett så föraktfullt sätt.</pre><pre>En del av min livserfarenhet säger mig att busar\r\nskall behandlas som busar. Gör man inte det, blir\r\nman föraktad av dem.</pre><pre>Jag har den uppfattningen att USA behandlar oss\r\npå ett föraktfullt sätt. Därför, herr talman,\r\nupprepar jag gärna mina frågor till Sten Andersson:</pre><pre>Vilka omedelbara åtgärder avser regeringen att\r\nvidta för att:</pre><pre>-- påpeka allvaret i de kränkande handlingar som\r\nUSA har begått; för jag anser att USA har begått\r\nsådana handlingar, med anledning av den rapport\r\nsom Greenpeace har lagt fram,</pre><pre>-- betona att vår gästfrihet faktiskt har gränser,</pre><pre>-- USA offentligen ber om ursäkt för dessa\r\nkränkningar,</pre><pre>-- se till att dessa kränkningar upphör,</pre><pre>-- meddela att Sverige tills vidare inte kommer att\r\nacceptera besök av fartyg som har\r\nkärnvapenkapacitet?</pre><pre>Om USA vägrar att be om ursäkt och inte vill rätta\r\nsig efter gränserna för vår gästfrihet och vårt\r\nterritorium, måste vi göra som Nya Zeeland och\r\navstå från flottbesök från USA, till den dag då USA\r\nfaktiskt bär sig anständigare åt.</pre><pre>Anf. 72 INGELA MÅRTENSSON (fp):</pre><pre>Fru talman! Sten Andersson säger att regeringen\r\nhar slagit fast att Greenpeacerapporten inte ger\r\nnågra bevis för att kärnvapen varit med ombord vid\r\nbesök i svenska hamnar.</pre><pre>I onsdags hade vi här en debatt om\r\nnedrustningsfrågorna, och då diskuterades detta\r\nmed örlogsfartyg och kärnvapen. I\r\nutrikesutskottets betänkande stod det:\r\n''Regeringen har uttalat att rapporten måste\r\ngranskas noggrant innan några slutsatser kan dras\r\nmed anledning av den. Utskottet delar denna\r\nbedömning och förutsätter att regeringen företar en\r\ndylik granskning. Enligt vad utskottet erfarit\r\ngenomförs för närvarande en sådan granskning\r\ninom försvarets forskningsanstalt.''</pre><pre>Nu får vi alltså reda på att denna granskning\r\ntydligen redan är gjord. Därför skulle jag vilja veta\r\nom det finns en rapport av något slag som vi kan få\r\nta del av, så att vi kan se hur man har kommit fram\r\ntill dessa slutsatser. Det tycker jag skulle vara\r\nintressant. Om det redan finns sådana här\r\nslutsatser, är det synd att de inte hade kommit med\r\nnär riksdagen behandlade den här frågan i förrgår.</pre><pre>Det finns ju också en annan rapport, som Jan\r\nPrawitz har deltagit i. En nordisk forskargrupp har\r\nbelyst frågan om örlogsfartygen. Vid en jämförelse\r\nmed de andra nordiska länderna visar det sig att\r\nSverige inte alls har haft så många besök som\r\nDanmark och Norge. Förutom att syftet var att\r\ngöra denna kartläggning, säger forskargruppen i\r\nrapporten att de fartyg som är kapabla att ha\r\nkärnvapen ombord, de har också kärnvapen\r\nombord när de går in i hamnar. Forskargruppen är\r\nalltså övertygad om att de fartyg som är kapabla att\r\nha kärnvapen har dem även vid besök. Jag undrar\r\nhur regeringen ser på den rapporten, för jag utgår\r\nfrån att Sten Andersson också har fått ta del av den.</pre><pre>När det gäller det nordiska samarbetet sägs det att\r\ndet är mycket viktigt att vi har ett sådant\r\nsamarbete. Ja, självfallet, men i det här fallet har\r\nvi mycket olika utgångspunkter, eftersom Danmark\r\noch Norge är NATO-länder och har ett helt annat\r\ntryck på sig. I den här frågan kan man säga att\r\nSverige är längre framme än t.ex. Danmark, där det\r\nblev nyval på grund av att man inte ens kunde tala\r\nom för befälhavare på den här typen av båtar vilka\r\nregler som gällde. Vi får alltså lov att säga att\r\nSverige agerar bättre. Och att man försöker föra\r\nupp frågan internationellt tycker jag är mycket bra.\r\nMen vi har ett helt annat läge i och med att Sverige\r\ninte är ett NATO-land. Jag förstår mycket väl att\r\ndet är väldigt svårt för både Norge och Danmark att\r\ndriva den här frågan. Men jag tycker inte att vi\r\nockså skall behöva ta samma hänsyn till NATO.</pre><pre>Överläggningen var härmed avslutad.</pre><pre>11 § Svar på interpellation 1990/91:50 om\r\nkonflikten på Nordirland</pre><pre>Anf. 73 Utrikesminister STEN ANDERSSON\r\n(s):</pre><pre>Fru talman! Viola Claesson har frågat om\r\nregeringen är beredd att t.ex. via Europarådet och\r\nESK medverka till en lösning av konflikten på\r\nNordirland, och om regeringen ämnar ta kontakt\r\nmed den brittiska regeringen för att diskutera\r\növerträdelser av de mänskliga rättigheterna på\r\nNordirland.</pre><pre>Konflikten är, som Viola Claesson också illustrerar\r\ni sin interpellation, en tragedi. Folket på\r\nNordirland har alltför länge levt med våldet som en\r\ndel av sin vardag. Oförsonlighet har gång efter\r\nannan förträngt försöken till förnuft och dialog.</pre><pre>Förra månadens bombdåd i Londonderry, då sju\r\nmänniskor dödades och många sårades, illustrerar\r\ndet djupt tragiska i den irländska konflikten. Bland\r\nde oskyldiga offren var också gärningsmannen,\r\ntvingad till dådet av provisoriska IRA, som med\r\nvåld höll hans familj som gisslan. Händelsen etsar\r\nsig fast i våra näthinnor som ännu ett skrämmande\r\nexempel på en terrorism som inte väjer för något\r\nför sina egna syftens skull.</pre><pre>Konflikten i Nordirland har en lång historia. Men\r\nrötterna till dagens konflikt återfinns i den delning\r\nsom skedde av Irland 1921, då republiken Irland\r\nföddes. Sex grevskap i norr förblev brittiska med\r\nhänvisning till ett protestantiskt befolkningsflertal\r\ndär. I dag är omkring 60 % av Nordirlands\r\nbefolkning protestantisk.</pre><pre>De motsättningar som i delningens spår följt mellan\r\nprotestanter och katoliker är den främsta orsaken\r\ntill dagens konflikt. De som företräder Nordirlands\r\nprotestanter, unionisterna, motsätter sig varje\r\nförändring som kan leda till Nordirlands\r\ninlemmande i republiken. Å andra sidan är\r\nåterföreningen en trossats för Nordirlands\r\nekonomiskt och socialt sämre ställda katolska\r\nminoritet. Misstron mellan grupperna är djup,\r\nblockeringarna många.</pre><pre>Den brittiska regeringens försök att återinföra\r\nsjälvstyre baserat på vad man uppfattar som\r\njämlika förutsättningar för båda\r\nbefolkningsgrupperna har hittills stupat på\r\nparternas oförmåga att bryta sig ur denna onda\r\ncirkel. I denna politiska miljö har extremistiska\r\nflyglar växt fram på vardera kanten, vilka sett\r\nvåldet som redskapet för att nå sina mål. Mest\r\nökänd av dessa är kanske den i Irlands båda delar\r\nolagliga provisoriska IRA, vars terrorism är väl\r\nbekant. Men olagliga unionistgrupper som Ulster\r\nVolunteer Force och Ulster Freedom Fighters har\r\nockså digra brottsregister.</pre><pre>År 1985 utfäste sig Storbritannien och Irland i det\r\ns.k. Hillsborough-fördraget att återförena landet\r\nnär en majoritet i Nordirland önskade detta. Men\r\nman var också enig om att en minoritet av\r\nbefolkningen på Nordirland då fortsatt ville behålla\r\nnuvarande status. Hillsborough-fördraget innehöll\r\nen grund för ett samarbete mellan öns två\r\nbefolkningsgrupper och två landsändar.</pre><pre>Den brittiska Nordirlandsministern Brooks\r\nambitiösa försök att få till stånd samtal mellan\r\nparterna fortsätter. Framstegen hittills har varit få.\r\nMen kärnan till en lösning av konflikten i\r\nNordirland måste ligga i överenskommelser mellan\r\ndem som berörs av denna konflikt. Fördraget\r\nanvisar därvidlag en tänkbar väg. Och det är på\r\nvägar som denna som den nordirländska konflikten\r\nmåste finna sin lösning. Jag bör tillägga att varken\r\nEuroparådet eller ESK -- de två europeiska\r\nsamarbetsorgan som Viola Claesson nämner -- i dag\r\när formade för att bistå vid biläggande av konflikter\r\nsom den nordirländska.</pre><pre>Våldet på Irland, IRAs inte minst, har blivit alltmer\r\nurskillningslöst. Förra året, konstaterar\r\nmänniskorättsorganisationen Amnesty\r\nInternational, dödades 54 personer av IRA och 19\r\nav unionister.</pre><pre>Fyra personer dödades också samma år av brittisk\r\npolis och militär. Konflikten visar därmed också på\r\nde påfrestningar som en rättsstat utsätts för i mötet\r\nmed terrorism och extremism. En angelägen fråga\r\nsom måste ställas är hur en rättsstat kan skydda sig\r\nmot en sådan terrorism utan att ge avkall på\r\nrättsstatens principer.</pre><pre>Amnesty International i London har påtalat vad\r\nman ser som brister hos de brittiska\r\nrättsinstanserna, att öppet och snabbt följa upp\r\npåstådda polisövergrepp och att inskrida mot\r\ndessa. Amnesty International uppmärksammar\r\nockså uppgifer om förnedrande behandling och\r\nmisshandel av häktade vid bl.a.rättegången mot\r\nden s.k. Birmingham-sex. Regeringens hantering\r\nav dödsskjutningarna av tre IRA-medlemmar i\r\nGibraltar kritiseras också.</pre><pre>I Europadomstolen har den brittiska lagen mot\r\nterrorism, den s.k Prevention of Terrorism Act,\r\nklandrats. Lagen ger polisen rätt att arrestera\r\nmisstänkta terrorister (alltså ej andra brottslingar)\r\noch hålla dessa utan domstols prövning i en vecka.\r\nDetta är några dagar längre än vad\r\nEuropakonventionen för de mänskliga\r\nrättigheterna har ansetts medge. Den brittiska\r\nregeringen tycks ha tagit intryck och minskat\r\nhäktningstiden för misstänkta terrorister. Man har\r\ndock inte ändrat sin lagstiftning på denna punkt,\r\nutan i stället valt att utnyttja en möjlighet som\r\nkonventionen ger att avvika från denna med\r\nhänvisning till de särskilda förhållandena på\r\nNordirland. Avvikelsen är omstridd och förväntas\r\nbli prövad av Europadomstolen i nya mål mot\r\nStorbritannien.</pre><pre>Det finns alltid anledning att se med oro på\r\navvikelser av detta slag. Men det måste också\r\nhävdas att rättsstaten, trots konflikten, fortsätter\r\natt fungera i Nordirland. För att stärka den\r\nenskildes rättsskydd i en situation som den\r\nnordirländska, har den brittiska regeringen med\r\nparlamentets godkännande inrättat oberoende\r\norgan för att kontrollera terroristlagstiftningens\r\ntillämpning och klagomål mot polisen. Exempel\r\nfinns också på hur en omdebatterad felaktig dom\r\nkunnat hävas.</pre><pre>Kampen mot terrorismen till trots har dessutom\r\nIRAs öppna gren, Sinn Fein, fortfarande möjlighet\r\natt föra fram sin sak i demokratisk ordning. Men\r\nmedverkan i demokratiska val har snarast\r\nillustrerat denna rörelses marginella ställning: blott\r\nen företrädare för Sinn Fein har invalts i det\r\nbrittiska underhuset. I den irländska republiken\r\ngick det ännu sämre för Sinn Fein. Där har man,\r\nmed blott 2 % av väljarkåren bakom sig, inte\r\nlyckats vinna något mandat alls.</pre><pre>Den i dag kanske mest angelägna frågan i\r\nNordirland är hur parterna skall förmås att lämna\r\nden återvändsgränd som våldet utgör och inse att\r\nderas problem måste lösas vid förhandlingsbordet.\r\nDet pågår också, trots allt, en dialog mellan den\r\nbrittiska regeringen och parterna. Det är denna\r\ndialog som är värd omvärldens -- och vår egen --\r\nuppmuntran.</pre><pre></pre><pre>Anf. 74 VIOLA CLAESSON (v):</pre><pre>Fru talman! Tack för svaret. Men vem i allsin dagar\r\nhar snickrat ihop detta? Jag känner verkligen inte\r\nigen Sten Andersson. Här finns inget engagemang\r\noch ingen ödmjukhet inför de förtryckta och deras\r\nsituation. Det verkar osannolikt att\r\nutrikesministern eller någon av hans rådgivare har\r\nvarit på Nordirland, än mindre i Belfast.</pre><pre>Om interpellationssvaret skall ses som en\r\nregeringsförklaring till konflikten på Nordirland är\r\ndet en katastrof. Svaret låter som ett eko av\r\nkolonialmaktens egen version. I Europadebatten\r\nden 10 oktober sade utrikesministern att solidaritet\r\nmåste prägla vår Europapolitik. Nu måste jag\r\nfråga: Solidaritet med vilka, med förtryckarna eller\r\nmed de förtryckta, Sten Andersson?</pre><pre>I min interpellation hänvisar jag till den norska\r\nHelsingforskommitténs rapport med titeln Irländsk\r\nterrorism eller brittisk kolonialism. Det är den\r\nförsta rapport där kommittén behandlar\r\nirlandsfrågan efter alla års Östeuropagranskning av\r\nmänskliga fri- och rättigheter. Men det är en\r\nmycket saklig och talande rapport. Vad jag förstår\r\nhar ingen på utrikesdepartementet ens läst den. Jag\r\nskall därför personligen strax överlämna rapporten\r\ntill Sten Andersson.</pre><pre>De som skrivit rapporten slår bl.a. fast att det är\r\nfelaktigt att avfärda Nordirland som ett\r\nterroristproblem. Nordirland är först och främst en\r\nprodukt av olösta politiska och ekonomiska\r\nproblem samt sociala orättvisor. Det är regeringen\r\ni London som genom sin kontroll bär\r\nhuvudansvaret för situationen. Vet inte\r\nutrikesministern att det finns 21 000 brittiska\r\nsoldater på Nordirland? Hälften av dem tillhör\r\nUDR, som är ett nordirländskt regemente\r\nunderställt brittiska armén. Soldaterna kommer\r\nuteslutande från unionistiskt pålitliga.</pre><pre>Sten Anderssons svar innehåller inte den minsta\r\nkritik av Thatcher-regeringens politik visavi\r\nNordirland. I svaret påstås tvärtom att Nordirland\r\när en ''fungerande rättsstat'', och konflikten\r\navfärdas just som ett terroristproblem.</pre><pre>Då måste jag fråga utrikesministern:</pre><pre>Hur kan det komma sig att en betydande del, ca\r\n40 %, av den nationalistiska befolkningen på\r\nNordirland sympatiserar med vad Sten Andersson\r\nkallar ''terrorister''? Inser inte Sten Andersson att\r\ndet är något som inte stämmer i\r\ninterpellationssvarets pro-brittiska argument?</pre><pre>Låt oss se litet närmare på ''rättsstaten''!</pre><pre>Nordirland har styrts av undantagslagar sedan\r\n1921. Undantagslagarna har permanentats -- är det\r\nbetecknande för en rättsstat?</pre><pre>På 1970-talet användes interneringslagarna, som\r\nmötte stark internationell kritik. Hundratals\r\noskyldiga sattes i läger utan anklagelse eller\r\nrättegång. Är det en ''rättsstat'', Sten Andersson?</pre><pre>''Diplock'' är en annan speciallag som använts för\r\natt tvinga fram erkännanden under tortyr.\r\nStorbritannien dömdes som bekant 1976 av\r\nEuropadomstolen för tortyr. Ger det en bra bild av\r\nen rättsstat, Sten Andersson?</pre><pre>Supertjallarsystemet är ökänt. Systemet bygger på\r\ntjallarnas vittnesmål som satt hundratals oskyldiga\r\ni fängelse innan domarna upphävdes i högsta\r\ninstans. ''Rättsstat'' eller inte?</pre><pre>''Shoot to kill'' betyder avrättning utan preciserad\r\nanklagelse, rättegång eller dom för brott som ännu\r\ninte begåtts. Kallar Sten Andersson det för en\r\n''rättsstat''? Så avrättades Belfasts mest kände\r\nadvokat Patrick Finucane.</pre><pre>Redan många år före detta mord 1986 har\r\nadvokaterna på Nordirland också påtalat inför\r\nvärldens advokater och andra sin oro för den\r\nförtalskampanj som bedrivits emot dem.\r\nSupertjallaren Robert Lean har t.ex. erkänt att han\r\nblev tvingad av polisen att skriva under ett\r\nvittnesmål där han pekade ut fem andra välkända\r\nadvokater. Det var också så att startskottet -- ett\r\nverkligt startskott, Sten Andersson -- till mordet på\r\nPatrick Finucane skedde från talarstolen i brittiska\r\nparlamentet. Det dröjde bara en månad innan\r\nFinucane avrättades.</pre><pre>Jag frågar Sten Andersson: är detta tecken på en\r\nrättstat?</pre><pre>Så till Sinn Fein. Organisationen har alltså stöd av\r\n40 % av den nationalistiska befolkningen. Varför\r\nanvänder Sten Andersson siffran 1 ledamot i\r\nbrittiska parlamentet utan att nämna att det är 1 av\r\n17 nordirländska ledamöter det handlar om? Sten\r\nAnderssons eget broderparti på Nordirland, SDLP\r\nhar 3 ledamöter.</pre><pre>Jag tror att väldigt många som ännu inte har glömt\r\nNordirland och som vet att Nordirland är en del av\r\nEuropa väldigt gärna vill ha svar på dessa frågor,\r\nframför allt om rättsstaten.</pre><pre>Anf. 75 INGELA MÅRTENSSON (fp):</pre><pre>Fru talman! Jag blev också förvånad över att\r\nutrikesministern så kategoriskt avvisar ESK som ett\r\norgan som skulle kunna ta upp frågan om\r\nkonflikten på Nordirland. Det handlar i högsta grad\r\nom att en minoritet i ett land anser sig orättvist\r\nbehandlad.</pre><pre>Minoritetsproblemen har kommit att ta allt större\r\nplats i diskussionerna inom ESK-processen. Det\r\ngäller inte minst Konferensen om den mänskliga\r\ndimensionen som hittills har haft två möten -- i Paris\r\n1989 och nu senast i Köpenhamn denna sommar.\r\nJag var observatör vid dessa möten och upplevde\r\nintensiva debatter om minoriteters rättigheter.\r\nMånga hade önskat en starkare skrivning i detta\r\navseende i slutdokumentet från Köpenhamn, men\r\nalla var överens om att minoritetsproblemen\r\nkommer att bli allt viktigare framöver och att de\r\nkommer att bli en viktig del av ESKs arbete. Då\r\nkanske man i första hand tänker på de\r\nminoritetsproblem som uppstått i samband med\r\ndemokratiseringen i Öst- och Mellaneuropa.</pre><pre>Nordirlandkonflikten har pågått under mycket lång\r\ntid, och alltför få reagerar nu ens på att det pågår\r\nen konflikt där. Men den har också impliktioner på\r\nsäkerheten i Europa. Den norska\r\nHelsingforskommittén har tagit upp\r\nNordirlandkonflikten. Viola Claesson har ju redan\r\nnämnt dettai interpellationen och redogjort för den\r\nrapport som har presenterats. I höst har den norska\r\nkommittén startat en aktion mot den negativa\r\ndiskriminering som katolikerna dagligen utsätts för\r\ni arbetslivet.</pre><pre>Fredsprisvinnaren Sean MacBride har kallat den\r\nnordirländska ekonomin för en ''apartheid-\r\nekonomi''. MacBride har presenterat 9 principer\r\nför att motverka diskrimineringen på grund av\r\nreligion eller etnisk bakgrund. Dessa principer\r\nborde vara självklara i en demokrati -- men det är\r\nde inte.</pre><pre>Den norska Helsingforskommittén skriver i sitt\r\nupprop att ''Storbritannien har svarat med våld på\r\ndet vi uppfattar som sociala problem i det\r\nnordirländska samhället. Det ser ut som den\r\nbrittiska regeringen är mer intresserad av en militär\r\nlösning än att ta ett politiskt initiativ. Denna praxis\r\när i strid med både Helsingforsavtalen och andra\r\ninternationella konventioner och avtal som den\r\nbrittiska regeringen har skrivit under.''</pre><pre>Arbetslösheten för katolikerna är två till tre gånger\r\nså hög för katolikerna som för protestanterna.\r\nNågra exempel:</pre><pre>I stadsdelen Ballymurphy i Belfast är 86 % av\r\nkatolikerna utan arbete.</pre><pre>I staden Omagh är 27 % katolska män och 15 %\r\nkatolska kvinnor arbetslösa, motsvarande siffror\r\nför protestanterna är 10,9 % och 9,4 %.</pre><pre>I staden Cookstown är 43 % av de katolska\r\nkvinnorna och männen arbetslösa.</pre><pre>Det finns massor av sådana här exempel. Jag skall\r\ninte trötta med fler, de talar för sig själva. Tidigare\r\nvar man tvungen att ange religion när man sökte en\r\nstatlig anställning. Nu är det borttaget. Men likaväl\r\när det mycket lätt att veta om en sökande är katolik\r\neller protestant. Två saker ger klara besked: vilken\r\nskola man har gått i och vilket område man bor i,\r\neftersom det är en sådan stor segregering i den\r\nnordirländska samhället.</pre><pre>Hög arbetslöshet, stor fattigdom och en statlig\r\ndiskriminering är problem som inte kan lösas med\r\nvapen i hand. Norge är det första land som sätter i\r\ngång en aktion mot diskrimineringen i arbetslivet\r\npå Nordirland. Skulle inte Sverige också kunna\r\nengagera sig i en sådan aktion? Vad gör den svenska\r\nHelsingforskommittén? Skulle inte den också kunna\r\nengagera sig i denna aktion?</pre><pre>Rätten till arbete är en fråga om mänskliga\r\nrättigheter. Därför kan jag inte förstå Sten\r\nAnderssons hållning att detta inte faller inom ESKs\r\neller Europarådets intresseområden.</pre><pre>Till slut vill jag framhålla att jag inte kan ställa mig\r\nbakom våld som lösning på problem, vem som än\r\nanvänder sig av våldet. Våldet på Nordirland har\r\npågått alltför länge. Därför måste alla\r\nansträngningar göras för att finna politiska\r\nlösningar på de problem som finns. Jag tror ändå att\r\nESK eller Europarådet skulle kunna engagera sig\r\nför den nordirländska konflikten.</pre><pre>Överläggningen var härmed avslutad.</pre><pre>12 § Svar på interpellation 1990/91:60 om\r\ndödsdömda och torterade i Turkiet</pre><pre>Anf. 76 Utrikesminister STEN ANDERSSON\r\n(s):</pre><pre>Fru talman! Hans Göran Franck har frågat mig\r\nvilka åtgärder regeringen avser att vidta i anledning\r\nav de fortsatta rapporterna om tortyr i turkiska\r\nfängelser samt hur regeringen bedömer situationen\r\nför de fångar som dömts till dödsstraff och vilka\r\nåtgärder som kommer att vidtas för att stoppa nya\r\navrättningar.</pre><pre>Jag kommer att behandla den senare frågan först.</pre><pre>Som nämndes i interpellationen skedde den senaste\r\navrättningen i Turkiet år 1984. Den allmänna\r\nopinionen både inom och utom Turkiet är\r\nmotståndare till tanken på ytterligare avrättningar.\r\nNär frågan ventilerades i Turkiet för några veckor\r\nsedan väcktes en folkstorm i Turkiet inom alla\r\npolitiska läger, inkl. regeringspartiet. Regeringen\r\nhar senast vid kabinettsekreterare Pierre Schoris\r\nbesök för tre veckor sedan framfört sin oro över\r\nuppgifterna och sin avsky för dödsstraffet som\r\nföreteelse. De indikationer vi fått gör att jag utgår\r\nfrån att turkiska regeringen inte har för avsikt att\r\nåter börja tillämpa dödsstraff.</pre><pre>Svaret på frågan om tortyr är på en gång enkelt och\r\nkomplicerat. Med jämna mellanrum når oss väl\r\nunderbyggda rapporter om tortyr och andra\r\növergrepp. Det huvudsakliga mönstret verkar vara\r\natt övergreppen sker efter arrestering men före\r\nrättegång i avsikt att framkalla bekännelser.</pre><pre>Domstolarna som sådana verkar arbeta\r\nsjälvständigt men har att döma efter orimligt hårda\r\nlagar. Från turkiskt håll anförs säkerhetssituationen\r\ni landet som ursäkt för rättsläget, och man anför att\r\nman arbetar både på en revision av\r\nstrafflagstiftningen och på att utbilda polisen för att\r\nförhindra vidare övergrepp.</pre><pre>Tortyr är förbjudet enligt folkrätten. Enligt\r\ngällande folkrättsliga regler har varje medborgare i\r\nett land ett legitimt anspråk på statens beskydd mot\r\növergrepp, såväl av enskilda och politiska\r\ngrupperingar som av företrädare för statsmakten.\r\nTurkiet är anslutet till Europarådets konvention om\r\nmänskliga rättigheter och till dess konvention mot\r\ntortyr. Vad gäller den förstnämnda konventionen\r\nhar Turkiet numera erkänt den europeiska\r\nkommissionens behörighet att pröva klagomål från\r\nenskilda som vill påtala konventionsbrott. Turkiet\r\när också underkastat Europadomstolens\r\njurisdiktion. Ett antal enskilda klagomål rörande\r\ntortyrövergrepp är för närvarande under\r\nbehandling i kommissionen.</pre><pre>Enligt konventionen mot tortyr åligger det en\r\nsärskild kommitté att granska förhållandena i bl.a.\r\nfängelser och arrestlokaler i konventionsstaterna\r\nför att påtala och förhindra förekomsten av tortyr\r\noch annan omänsklig behandling. Kommittén har\r\nnyligen gjort ett besök i Turkiet. Den kommer\r\ndärefter att avge en rapport över sitt besök till den\r\nturkiska regeringen. Enligt konventionen är en\r\nsådan rapport sekretessbelagd. Ingenting hindrar\r\ndock staten i fråga att ge publicitet åt kommitténs\r\nrapport.</pre><pre>Enligt vår mening framstår det som naturligt och\r\nönskvärt att de besökta staterna offentliggör dessa\r\nrapporter i den mån detta inte skadar\r\nuppgiftslämnarna. Denna uppfattning har vi\r\nframfört till en representant för den turkiska\r\nregeringen. Vi anser också att det ligger i Turkiets\r\neget intresse att rapporten publiceras.</pre><pre>Regeringen följer noggrant utvecklingen i Turkiet\r\noch har påtalat förhållanden vad gäller respekten\r\nför de mänskliga rättigheterna direkt med\r\nföreträdare för turkiska myndigheter, både på\r\ntjänstemannaplanet och genom politiska\r\nkontakter. De svar vi erhållit vid dessa kontakter\r\ngör att jag tror att Turkiets regering och de turkiska\r\npolitiska partierna strävar efter att uppnå reella\r\nförbättringar för medborgarna. Jag hoppas att den\r\neuropeiska MR-kommissionens och\r\ntortyrkommitténs arbete liksom den\r\nuppmärksamhet som vi och andra länder riktar mot\r\nTurkiet skall ses som ett stöd och en uppmuntran\r\nför denna strävan.</pre><pre>Anf. 77 HANS GÖRAN FRANCK (s):</pre><pre>Fru talman! Jag tackar utrikesministern för svaret.\r\nDet fanns verkligen stark anledning att både i\r\nTurkiet och på det internationella planet slå larm\r\nom de risker som fanns och sannolikt fortfarande\r\nfinns för verkställande av dödsdomar i Turkiet.\r\nDetta grundar sig inte bara på uttalanden av\r\npresident Turgut Özal, utan också från två ministrar\r\ni den turkiska regeringen, nämligen statsrådet\r\nMehmet Kececilar och justitieminister Oltan\r\nSungurlu. Dessa har bl.a. förklarat att man inte har\r\nlyckats att övertyga de närmare 300 dödsdömda\r\nfångarna om den rätta vägen och att man därför\r\nmåste hänga dem. Det har vidare uttalats från\r\nledande regeringshåll i Turkiet att det var för att\r\nförhindra terrorn i östra och sydöstra Turkiet och\r\nför att hindra andra från att ansluta sig till den som\r\ndödsdomarna måste verkställas.</pre><pre>Den turkiska regeringens stridsaktivitet i östra\r\nTurkiet har under senare tid eskalerats kraftigt.\r\nMen det rör sig också om tvångsdeporteringar,\r\nnedbränning av byar, avrättningar utan dom och\r\nrannsakan. Tusentals arresteringar har också ägt\r\nrum. Arresteringarna sker ofta på lösa grunder, för\r\nseparatistiska åsikter, försvagande av den turkiska\r\nnationella känslan m.m. Det är framför allt\r\ncivilbefolkningen som drabbas.</pre><pre>Enligt min mening är det en form av statsterror som\r\nden turkiska regeringen utövar i östra Turkiet. Den\r\när däremot oförmögen att bedriva en\r\nminoritetspolitik som på ett konstruktivt sätt skulle\r\nkunna lösa problemen för den kurdiska\r\nbefolkningen, som uppgår till så mycket som 8--10\r\nmiljoner människor.</pre><pre>Det är bra att den svenska regeringen agerar för de\r\ndödsdömda. Men det gäller inte bara att söka\r\nstoppa verkställigheten av dödsdomarna. Det är\r\nhög tid att dessa närmare 300 dödsdomar helt\r\nupphävs och att Turkiet avskaffar dödsstraffet.</pre><pre>Det är omänskligt att i åratal låta människor sitta i\r\ndödscell och ständigt fylla på med nya dödsdomar.</pre><pre>I staden Diyarbakir i sydöstra Turkiet hotas, enligt\r\norganisationen för mänskliga rättigheter där, 105\r\ntonåringar och barn av hårda straff. Anklagelserna\r\nmot 28 av dem är så grava att åklagaren yrkat på\r\ndödsstraff. Sådant sker nu. En av dem som hotas\r\nmed dödsstraff är Sefer Özdemir, 12 år. Samtliga\r\ntonåringar och barn är anklagade för att tillhöra\r\nPKK, Kurdistans arbetarparti. Frågan är om en 12-\r\nåring kan göra det.</pre><pre>Flera hundra politiska fångar och deras anhöriga i\r\nett tiotal kurdiska städer i Turkiet hungerstrejkar\r\nsedan den 7 oktober i år.</pre><pre>Enligt människorättsföreningarna är\r\nhungerstrejkerna en protest mot myndigheternas\r\nbeslut att förflytta kurdiska fångar till\r\nspecialfängelser i västra Turkiet. I de flesta fall\r\nhandlar det om nybyggda ensamceller i Eskisehir-\r\nfängelset i västra Turkiet.</pre><pre>Det finns inte en tillräcklig vilja från den nuvarande\r\nturkiska regeringens sida att komma till rätta med\r\ndet utbredda bruket av tortyr, främst i\r\narrestlokaler, men även i fängelser. Detta gäller i\r\nsynnerhet i östra Turkiet. Tortyren är ett vapen i\r\nkampen mot den kurdiska befolkningen för att\r\ningjuta ångest och skräck. Jag tycker att\r\nutrikesministern åtminstone i sitt svar -- han har\r\nsäkerligen också meningar som inte framgår av\r\nsvaret -- i någon mån förbiser de bakomliggande\r\norsakerna till tillämpningen av både tortyr och\r\ndödsstraff.</pre><pre>En fråga som inte berörs i Sten Anderssons svar är\r\natt ingen konvention gör något som helst undantag\r\nför bruket av tortyr. Det har ingen betydelse om en\r\nundantagsbestämmelse eller säkerhetssituation\r\nanses föreligga. Europarådets stadgar är sträng.\r\nVarje medlemsland har ett direkt ansvar för att\r\nmänskliga rättigheter respekteras fullt ut i ett annat\r\nmedlemsland.</pre><pre>Europarådet och främst dess ministerkommitté\r\nuppträder och agerar inte med den kraft och\r\nkonsekvens som situationen i Turkiet kräver. Jag\r\nvill därför uttrycka den förhoppningen att\r\nutrikesministern tar upp dessa frågor i\r\nministerkommittén för att försöka få ett slut på\r\nTurkiets brott mot Europarådsstadgan och\r\nkonventionen.</pre><pre>Det är inte tolerabelt -- för att citera\r\nkabinettssekreterarens fortfarande aktuella\r\nuttalande för rätt många år sedan -- att en\r\ndubbelstandard i fråga om mänskliga rättigheter\r\nupprätthålls inom Europarådets ram.</pre><pre>Anf. 78 YLVA ANNERSTEDT (fp):</pre><pre>Fru talman! Det är positivt att regeringen på så\r\nmånga olika sätt redovisar sina initiativ för att\r\nbevaka de mänskliga rättigheterna i Turkiet. Jag vill\r\nförst ge ett par kommentarer till frågan om\r\ndödsstraffet.</pre><pre>Jag är inte så optimistisk som utrikesministern är i\r\nsitt svar, där han förklarar: ''De indikationer vi fått\r\ngör att jag utgår från att turkiska regeringen inte\r\nhar för avsikt att åter börja tillämpa dödsstraff.''</pre><pre>Jag hade på grund av en konferens anledning att\r\nbesöka Turkiet, och detta skedde för övrigt\r\nsamtidigt med Pierre Schoris besök. Vi träffade helt\r\nuppenbart inte samma personer.</pre><pre>Jag träffade vid detta tillfälle vice ordföranden i\r\nregeringspartiet, Galip Demirel, som på frågan om\r\nTurkiets inställning till dödsstraffet inte alls tog\r\navstånd från dödsstraffet utan påpekade att det ju\r\nfanns så många länder i väst som hade dödsstraff.\r\nHan drog därför för sin del inte slutsatsen att\r\nTurkiet skulle avskaffa dödsstraffet.</pre><pre>Han redovisade däremot en annan åtgärd som\r\nockså berör dödsstraffet. Jag vill i detta\r\nsammanhang understryka vad Hans Göran Franck\r\nsade om nödvändigheten av att se till att\r\ndödsdomarna blir upphävda. Galip Demirel sade\r\nnämligen att regeringen nu försöker få till stånd en\r\nändring av grundlagen. Den kräver nämligen att\r\nutdömda dödsdomar före verkställandet skall\r\nbekräftas i parlamentet med två tredjedels\r\nmajoritet. Detta vill man nu inte göra, och därför\r\ntänker regeringen försöka åstadkomma att den här\r\nbekräftelsen utgår ur grundlagen. I stället skall\r\ndödsdomar verkställas direkt av domstolarna. Det\r\nbetyder naturligtvis att dödsdomarna kommer att\r\nverkställas i samma ögonblick som grundlagen har\r\nändrats.</pre><pre>Detta gör också att övriga partier i Turkiet sitter i\r\nen rävsax. Går de med på att dödsstraffet inte skall\r\nbekräftas i parlamentet, har de nästan med\r\nhundraprocentig säkerhet skrivit under\r\ndödsdomarnas verkställighet för dem som nu är\r\ndömda.</pre><pre>Det finns därför stor anledning att vidta ytterligare\r\nåtgärder för att bevaka att dödsdomarna faktiskt\r\nupphävs.</pre><pre>Det är uppenbart att väldigt mycket återstår att\r\ngöra när det gäller respekten för de mänskliga\r\nrättigheterna. Detta gäller dels det som Hans\r\nGöran Franck redovisade.</pre><pre>Jag vill också ge några intryck från den konferens\r\njag var på, som handlade om demokratiska fri- och\r\nrättigheter och om kommunal självstyrelse.\r\nDeltagarna i konferensen var fackföreningsledare\r\noch kommunalpolitiker av olika schatteringar.\r\nSäkerhetspolisen var hela tiden närvarande vid\r\nkonferensen. De spelade in allt som sades och\r\nfilmade alla som var där. Samtliga de turkar som var\r\nnärvarande fick lämna ifrån sig sina identitetskort,\r\noch de blev registrerade. Tillståndet till\r\nkonferensen meddelades så sent som två dagar\r\ninnan konferensen skulle äga rum. Jag tror faktiskt\r\natt jag kan säga -- och detta vitsordades av de turkar\r\nsom var där -- att deras säkerhet i stor utsträckning\r\ngaranterades av de svenskar som var där. Dessa var\r\nockså fackföreningsledare och politiker.</pre><pre>Slutligen vill jag fråga utrikesministern vilka\r\nytterligare åtgärder Sverige kan vidta för att se till\r\natt dessa dödsdomar upphävs helt och hållet så att\r\nman kan undvika den här typen av manipulerande\r\nför att få dem verkställda.</pre><pre>Överläggningen var härmed avslutad.</pre><pre></pre><pre>13 § Svar på interpellation 1990/91:2 om statliga\r\nbostadslån till ålderdomshem</pre><pre>Anf. 79 Bostadsminister ULF LÖNNQVIST\r\n(s):</pre><pre>Fru talman! Pär Granstedt har frågat mig om jag\r\när beredd att ta initiativ till en översyn av gällande\r\nbestämmelser för statliga bostadslån så att dessa\r\ninte förhindrar standardhöjande åtgärder i\r\nålderdomshem.</pre><pre>Huvudregeln är att endast bostäder som är\r\nfullvärdiga och avsedda för permanent bruk och\r\nsjälvständigt boende berättigar till bostadslån och\r\nräntebidrag. Med fullvärdiga bostäder avses sådana\r\nbostäder som har alla primära bostadsfunktioner\r\ntillgodosedda i lägenheten samt tillgång till\r\nanordning för tvätt och till\r\nförrådsutrymme.Lägenheterna skall bestå av minst\r\nett rum och kök eller ett och ett halvt rum och\r\nkokvrå.</pre><pre>När det gäller kollektiva boendeformer, t.ex.\r\ngruppboende, får enligt låneföreskrifterna mindre\r\navsteg göras från dessa krav under förutsättning att\r\ndetta kompenseras av intilliggande gemensamma\r\nutrymmen och gemensam utrustning.</pre><pre>I fråga om ny- och ombyggnad av ålderdomshem\r\nfår bostadslån lämnas om lägenheterna i färdigt\r\nskick består av minst ett rum och kokskåp,\r\nutrymme med dusch och toalett samt\r\nentréutrymme. Lägenheterna skall ha en sådan\r\nstorlek att de kan användas av en rullstolsbunden\r\nperson. Den lägre standarden i lägenheterna skall\r\nkompenseras av gemensamma utrymmen för\r\nmatlagning, måltider och samvaro och av den\r\nutrustning som finns där.</pre><pre>I denna typ av bostäder är det särskilt angeläget\r\nmed en god tillgänglighet. I reglerna kommer detta\r\ntill uttryck genom kravet på att lägenheterna skall\r\nha sådan storlek att de kan användas av en\r\nrullstolsbunden person.</pre><pre>De bestämmelser som gäller för ålderdomshem bör\r\nkunna tillämpas även för andra boendeformer för\r\näldre. Regeringen har också nyligen föreslagit\r\nriksdagen vissa ändringar i finansieringsreglerna i\r\ndetta syfte. Ändringarna kommer att ge\r\nkommunerna större valfrihet när de skall anordna\r\nolika boendeformer.</pre><pre>Jag anser det viktigt att lokala lösningar kan\r\ngenomföras. Här måste ett flexibelt synsätt råda\r\nnär myndigheterna prövar de låneansökningar som\r\nkommer in. Det avgörande är att de äldre får ett bra\r\nboende. Om det skulle visa sig att de nu gällande\r\nreglerna lägger hinder i vägen för väl fungerande\r\nlokala lösningar, bör de ses över.</pre><pre>Anf. 80 PÄR GRANSTEDT (c):</pre><pre>Fru talman! Jag ber att få tacka bostadsminstern\r\nför svaret på min interpellation, och det tacket är\r\nfaktiskt uppriktigt menat. Jag tycker att svaret\r\ninnehöll en hel del av raka besked, som\r\nuppenbarligen behövs på det här området.</pre><pre>Detta är alldeles tydligt ett besvärligt område. I\r\nSveriges riksdag har det så småningom kommit att\r\nbli en mycket bred uppslutning kring uppfattningen\r\natt vi måste ha olika typer av boendeformer och\r\nomsorgsformer för äldre människor. Det finns en\r\nmedvetenhet om att det i vårt land finns en stor\r\ngrupp äldre som inte är så pass sjuka eller svaga att\r\nde behöver sjukvård i reguljär bemärkelse, dvs.\r\ninom långvården. Men dessa människor behöver\r\nändå en högre servicenivå än vad som normalt kan\r\nuppnås genom boende i servicehus. De har kanske\r\ndäremot inte så stort behov av att kunna stå för sin\r\negen matlagning i ett eget kök. De behöver och vill\r\ngärna ha kontakten med andra människor, t.ex.\r\ngenom gemensamma måltider tillsammans med\r\nandra boende och genom att ha tillgång till\r\ngemensamma sociala utrymmen.</pre><pre>Det har visat sig att de regler som tidigare fanns\r\nförsämrade möjligheterna att skapa det slags\r\nlivsmiljöer för gamla som representeras av\r\nålderdomshemmen. Men naturligtvis vill vi att\r\ndessa ålderdomshem skall vara moderna och ha en\r\ngod standard.</pre><pre>Det är ju detta som ligger bakom riksdagens beslut\r\nom regler av det slag som bostadsministern också\r\nredovisade.</pre><pre>Tyvärr verkar inte detta ha trängt igenom i\r\nadministrationen på ett tillräckligt sätt. Jag har\r\ndirekta erfarenheter av detta från min\r\nhemkommun, Södertälje. Kommunen vill där\r\ngenomföra en modernisering av ett gammalt\r\nålderdomshem. Moderniseringen skulle leda till\r\nstörre rum och högre utrustningsstandard. Bl.a.\r\nskulle det innebära att de boende fick egna\r\nduschrum, kokskåp, osv.</pre><pre>Detta projekt har stoppats, eftersom man på\r\nlänsbostadsnämnden ansåg att man i stället måste\r\nha fullvärdiga bostäder med egna kök och en\r\nutrymmesstandard av det slaget.</pre><pre>Jag begär naturligtvis inte att bostadsministern\r\nskall kommentera det enskilda fallet. Jag tror att\r\nregeringen får tillfälle att ta ställning till den här\r\nfrågan ändå. Men jag vill ta detta som ett exempel\r\npå att administrationen uppbarligen inte arbetar i\r\nenlighet med de intentioner som låg bakom\r\nriksdagsbeslutet. Jag uppfattar bostadsministern\r\nsvar på min interpellation så att regeringen är\r\nberedd att se till att riksdagsbeslutets intentioner\r\nverkligen genomdrivs.</pre><pre>Bostadsministern sade att om det behövs\r\nförändringar skall de genomföras. Jag vill påstå att\r\ndet har visat sig att det behövs klarare\r\ntillämpningsregler. Jag förutsätter att det inte är ren\r\nobstruktion som förekommer ute i förvaltningarna\r\nutan att det är brister i tillämpningsreglerna som\r\nleder till sådana här saker.</pre><pre>Jag tar det besked som jag har fått här i dag, som\r\nett löfte att bostadsministern kommer att se till att\r\nvi inte i framtiden skall behöva uppleva att man på\r\nadministrativ nivå stoppar moderniseringsprojekt\r\nnär det gäller ålderdomshem på det sätt som vi\r\ntyvärr har fått erfara här.</pre><pre>Anf. 81 Bostadsminister ULF LÖNNQVIST\r\n(s):</pre><pre>Fru talman! Om det finns oklarhet skall det rättas\r\ntill. Klarhet skall skapas i enlighet med de\r\nintentioner som riksdagen tagit beslut om och som\r\njag redovisade i mitt svar.</pre><pre>Anf. 82 PÄR GRANSTEDT (c):</pre><pre>Fru talman! Jag tackar för detta ytterligare besked.\r\nBostadsministern hade kanske kunnat ersätta ordet\r\n''om'' med ordet ''eftersom''. Men jag förstår att det\r\nkanske kräver någon ytterligare handläggning i\r\ndepartementet innan ''om'' kan ersättas med\r\n''eftersom''. Jag ser fram emot den här översynen\r\noch en skärpning av regelsystemet. Jag tolkar\r\nbostadsministerns uttalande som ett löfte.</pre><pre>Överläggningen var härmed avslutad.</pre><pre>14 § Svar på interpellation 1990/91:21 om\r\nbristen på bostäder</pre><pre>Anf. 83 Bostadsminister ULF LÖNNQVIST\r\n(s):</pre><pre>Fru talman! Pär Granstedt har frågat mig:</pre><pre>För det första: Vilka åtgärder avser regeringen att\r\nvidta för att lösa bostadskrisen och åstadkomma en\r\nrimlig nivå på boendekostnaderna framför allt i\r\nStockholmsrådet?</pre><pre>För det andra: Är regeringen beredd att ompröva\r\nde skatteskärpningar på boendet som tidigare\r\nbeslutats?</pre><pre>För det tredje: Är regeringen beredd att lägga\r\nsådana förslag att fastighetstaxeringen inte leder till\r\norimliga skattehöjningar bl.a. i storstadsområdena\r\noch i skärgården?</pre><pre>För det fjärde: Vilket råd vill bostadsministern i dag\r\nge ett par ungdomar med måttliga inkomster som\r\nvill bilda familj och behöver en bostad i\r\nStorstockholm?</pre><pre>Jag vill först erinra om att det är kommunerna som\r\nhar ansvaret för att bostadsförsörjningen på orten\r\nordnas på ett ändamålsenligt sätt. Det gäller hela\r\nvägen från mark- och planberedskap till\r\nbostadsförmedling.</pre><pre>För detta ändamål kan kommunen använda bl.a.\r\nplan- och bygglagstiftningen med dess incitament\r\nför ett snabbt genomförande av planlagd\r\nbebyggelse och ytterst de möjligheter den ger\r\nkommunen att förvärva den mark som behövs för\r\natt säkra bostadsförsörjningen. Genom\r\nbostadsfinansieringssystemet tillhandahålls de\r\nmedel som krävs för att finansiera\r\nbostadsinvesteringarna, samtidigt som kommunen\r\nges möjligheter att ställa de krav på projekten som\r\nbehövs för att främja kommunens mål för\r\nbostadsförsörjningen.</pre><pre>Regeringen har vidare särskilt för\r\nStockholmsområdet infört restriktioner för annat\r\nbyggande än nybyggnad av bostäder i syfte att nå\r\nen bättre balanserad byggmarknad och därigenom\r\nbl.a. säkra tillräckliga resurser för\r\nbostadsbyggandet. Regionens egna företrädare har\r\ntillförsäkrats ett avgörande inflytande även över\r\ndessa instrument.</pre><pre>Under året har en överenskommelse träffats mellan\r\nlänsbostadsnämnden och byggarna om sådana\r\nriktlinjer för produktionskostnadsprövningen som\r\nskall säkra en snabbare och mer rationell hantering\r\nav nya projekt. Samtidigt har regeringen öppnat\r\nmöjligheter för byggherrarna att välja en enklare\r\nbeslutsväg i bostadslåneärenden. Också inom\r\nkommunerna -- bl.a. i Stockholms stad -- har\r\nåtgärder genomförts för att få en enklare och\r\nkraftfullare beslutsgång redan i planeringsskedet.</pre><pre>Samstämmiga rapporter säger att konkurrensläget\r\nnu har förbättrats för bostadsbyggandets del -- och\r\natt det inte har skett till priset av en minskad\r\nbyggsysselsättning -- att planberedskapen är god\r\noch att tillströmningen av nya bostadsprojekt är\r\nhög. Antalet påbörjade lägenheter innevarande\r\noch nästa år bedöms komma att ligga högre än\r\nunder år 1989.</pre><pre>Byggandets karaktär -- med en stor andel små\r\nprojekt inom redan exploaterade områden -- för\r\nmed sig att projekten ofta möter både\r\nopinionsmässiga och ekonomiska hinder. Dessa har\r\nmötts med en allt effektivare planprocess i\r\nkommunerna och en snabbare besvärsprövning\r\nsamt med förslag om förbättringar av det finansiella\r\nstödet. Regeringen har sedan Pär Granstedt ställde\r\nsina frågor lämnat förslag till riksdagen om en ny\r\nbostadsfinansiering. Förslagen omfattar också\r\nförändringar redan för år 1991 och syftar till att\r\nunderlätta nyproduktionen av bostäder inte minst i\r\nområden med höga byggpriser.</pre><pre>Sålunda föreslås att den övre gränsen för statens\r\nräntestöd till hyres- och bostadsrättshus -- det s.k.\r\ntaket i räntebidragstrappan -- tas bort för alla hus\r\nför vilka lånen betalas ut efter årsskiftet. Det för\r\nmed sig att den nuvarande diskrimineringen av\r\nfrämst allmännyttans nybyggnadsprojekt\r\nförsvinner och att möjligheterna att genomföra\r\nprojekten till rimliga kapitalkostnader väsentligt\r\nförbättras.</pre><pre>Från samma tidpunkt föreslås också att ett\r\ninvesteringsbidrag införs som avser att lyfta av\r\neffekterna av de slopade reduktionsreglerna för\r\nbyggmoms för sådana ny- och\r\nombyggnadsinvesteringar som avser\r\npermanentbostäder.</pre><pre>Redan tidigare har beslutats om ändringar av\r\nfastighetsbeskattningen som innebär att\r\nschablonintäkten för småhus avskaffas och att\r\nfastighetsskatt över huvud taget inte tas ut för\r\nnyproducerade bostäder under de första fem åren\r\noch under de följande fem åren med endast halva\r\nbeloppet. Även skattebelastningen på\r\nnyproducerade bostäder har således lättats\r\nväsentligt. Regeringen har vidare nyligen beslutat\r\nom direktiv för en översyn av underlaget för\r\nfastighetsskatten.</pre><pre>Genom skattereformen och de till denna knutna\r\nförbättringarna av bl.a. barnbidragen och\r\nbostadsbidragen har hushållen fått en\r\ninkomstförstärkning med över 94 miljarder kronor.\r\nReformen kräver en ansvarsfull finansiering.\r\nBoendets andel av denna uppgår till ungefär en\r\nfjärdedel, vilket nära svarar mot bostadsutgifternas\r\nandel av hushållens utgifter också före\r\nskattereformen.</pre><pre>Regeringen har uppdragit åt landshövdingen Ivar\r\nNordberg att ta upp överläggningar med parterna\r\npå bostadsområdet för att söka nå ett\r\nstabiliseringsavtal också på hyresområdet. Syftet är\r\natt nå en central uppgörelse om 1991 års hyror där\r\nkostnaderna för skattereformen tas ut fullt ut,\r\nmedan kostnadsökningarna i övrigt inte överstiger\r\nden allmänna prisutveckling som följer av ett\r\nstabiliseringsavtal på löneområdet.</pre><pre>Jag har med detta velat ge en samlad redogörelse\r\nför de många och komplexa åtgärder som nu på\r\nolika håll satts in för att säkra möjligheterna att lösa\r\nbostadsförsörjningsbehoven inom bl.a.\r\nStockholmsområdet. Min bedömning är att\r\nförutsättningarna nu är goda att kommunerna\r\nkommer att kunna lösa uppgiften på ett\r\ntillfredsställande sätt.</pre><pre>Anf. 84 PÄR GRANSTEDT (c):</pre><pre>Herr talman! Jag ber att få tacka bostadsministern\r\nför svaret på även denna interpellation, även om\r\nmin tacksamhet inte är fullt lika djupt känd som när\r\ndet gällde den förra interpellationen. Ändå tycker\r\njag att det var en intressant och bra redovisning av\r\nde åtgärder som regeringen har vidtagit på det här\r\nområdet.</pre><pre>Bostadsfrågan hör ju till Stockholmsregionens\r\nabsolut svåraste problem. Den är naturligtvis ett\r\nproblem även på många andra håll i landet, men\r\nhär är den kanske alldeles särskilt akut. Vi har en\r\nbetydande bostadsbrist, och för dem som har turen\r\natt få tag på en bostad är kostnaderna väldigt höga.\r\nDen situationen beror i stor utsträckning på det\r\nfaktum att under 1980-talets högkonjunkturår en\r\nkraftig expansion av framför allt kontorsbyggandet\r\nhar sugit åt sig en stor del av byggresurserna. Detta\r\nhar lett till dels kraftigt stegrade byggkostnader,\r\ndels helt enkelt brist på byggresurser. Det har\r\nmedfört att många planerade\r\nbostadsbyggnadsprojekt i regionen över huvud\r\ntaget aldrig har kommit till stånd, ibland därför att\r\nman inte fått tag på några byggare, vid andra\r\ntillfällen därför att kostnaderna har blivit så höga\r\natt projekten inte kunnat realiseras. Av många\r\nstolta bostadsbyggnadsprogram har det ofta i\r\npraktiken bara blivit ganska begränsade\r\nbostadsprojekt. De nybyggda bostäder som\r\nverkligen kommit till stånd har, som sagt, ofta\r\nuppvisat kostnader som har varit ganska\r\navskräckande, inte minst för yngre familjer och\r\nbarnfamiljer.</pre><pre>Nu ser det ut som om situationen lättar något, helt\r\nenkelt som ett resultat av konjunkturnedgången.\r\nRedan tidigare vidtogs vissa åtgärder, framför allt\r\nregleringen av byggandet av bl.a. kontor, men det\r\när bara att konstatera att de styrmedlen har varit\r\notillräckliga. Nu är det den krassa ekonomiska\r\nverkligheten som slår till och nu går byggandet av\r\nkontorsarbetsplatser ner. Det lättar trycket på\r\nbyggarbetsmarknaden. Det gör att det finns\r\nresurser att bygga. Förhoppningsvis kommer det\r\nockså att verka dämpande på\r\nkostnadsutvecklingen.</pre><pre>Då smäller regeringen i stället till med ökade\r\nskatter på byggande och boende, vilket medför\r\nrisken att projekt återigen blir för dyra och\r\nresultaten -- de bostäder som kommer till -- för dyra\r\natt bo i. Risken är att vi på det sättet kommer att\r\nfå en permanentad bostadskris när det gäller både\r\ntillgången på bostäder och kostnaderna för\r\nboendet. Det vore väldigt olyckligt.</pre><pre>Bostadsministern redovisar nu en del åtgärder som\r\nregeringen vidtagit för att motverka detta. Den\r\nviktigaste är kanske det speciella bidraget för\r\nbyggande av permanentbostäder som skulle ta bort\r\nen del av effekterna av skatteskärpningen. Vi får\r\nväl närmare analysera hur mycket man\r\nåstadkommer genom den åtgärden. Men rent\r\nallmänt sett tycker jag att det är att ge med den ena\r\nhanden och ta tillbaka med den andra -- eller att ta\r\ntillbaka med den ena handen och ge med den\r\nandra, kanske man skulle säga -- att först\r\ngenomföra en skatteskärpning och sedan införa ett\r\nbidrag för att lindra konsekvenserna av\r\nskatteskärpningen. Det tycker inte jag är någon\r\nsärskilt vettig hantering. Det borde vara bättre att\r\nse till att skattesystemet är sådant att det inte\r\nskapar några onödiga belastningar på boendet.\r\nNaturligtvis kvarstår åtskilliga skatteskärpningar\r\nsom drabbar boendet och som inte kompenseras\r\ngenom särskilda bidrag.</pre><pre>Bostadsministern hänvisar till att\r\nskatteskärpningarna på boendet motsvarar en\r\nfjärdedel av skattereformen och att det är ungefär\r\nvad boendekostnaden normalt uppgår till i en\r\nhushållsbudget. Det kanske är sant för\r\ngenomsnittshushållet, men tyvärr är det inte sant i\r\ndet enskilda fallet. För välbärgade hushåll och\r\nhushåll utan barn är boendekostnadens andel av\r\nhushållets kostnader betydligt mindre. De\r\nhushållen gynnas naturligtvis av den här effekten.\r\nFör låginkomsttagare och barnfamiljer är däremot\r\nboendekostnaden större. De drabbas negativt. Det\r\när det som hör till de olyckliga\r\nomfördelningseffekterna av skattereformen med\r\ndet sätt som den nu finansieras. Det är olyckligt att\r\nman till så stor del finansierar skattereformen\r\ngenom att lägga ökade skatter på ett så centralt och\r\nnödvändigt kostnadsområde som boendet.</pre><pre>Bostadsministern hänvisar till kommunernas\r\nansvar för bostadspolitiken. Det är naturligtvis\r\nfrestande, det förstår jag. Men jag tror att vi måste\r\nvara på det klara med att det är statsmakterna som\r\nfastställer spelreglerna. Det är statsmakternas\r\nagerande som avgör vilka möjligheter\r\nkommunerna har. Därför kan regeringen aldrig\r\nfrånkänna sig ansvaret för en bostadskris av det slag\r\nsom vi just nu upplever i Stockholmsregionen.</pre><pre></pre><pre>Anf. 85 BIRGIT FRIGGEBO (fp):</pre><pre>Fru talman! Utgångspunkten i den här\r\ninterpellationen är ju att det är det är kris på\r\nbostadsmarknaden, att det är brist på bostäder för\r\nungdomar och att bostäderna är dyra för\r\nungdomar. Vilket svar ger då bostadsministern? Jo,\r\natt det skall till mer subventioner, bl.a. genom att\r\nräntetrappan avskaffas nästa år, och att det ges\r\ntapetbidrag till nya bostäder. Det är det ena. Det\r\nandra är att det måste byggas mer genom att man\r\ntillför fler regleringar av olika slag. Det tredje är att\r\nman har anställt något slags hyresgeneral som\r\nliksom skall lägga locket på när det pyser, i stället\r\nför att ge någon person i uppdrag att underlätta för\r\nbostadsföretagen och byggföretagen att bygga\r\nbilligare genom att lätta på regler av olika slag.</pre><pre>Om man ser på östländerna, som ju har lytt under\r\nplanekonomin, finner man att det första de gör är\r\natt släppa på priskontrollerna för att få en\r\nbalanserad marknad. Det andra är att de\r\nintresserar sig för hur man skall kunna öka det\r\nprivata ägandet, både vad gäller bostäder och\r\nföretag. Det tredje är att över huvud taget försöka\r\nfå bort alla administrativa regleringar inom det\r\nplanekonomiska systemet. Det är nästan precis\r\ntvärt emot det svar som bostadsministern har givit\r\nnär det gäller bostadspolitiken: mer subventioner,\r\nmer regleringar och mer stöd till det kollektiva\r\nboendet i allmännyttan. Det är alltså fråga om\r\n''more of the same''.</pre><pre>Det intressanta är emellertid att det stora\r\nbostadsbeståndet redan är byggt. Vi har 700 000\r\nlägenheter i Stockholm. Det helt avgörande för att\r\ntillfredsställa bostadsefterfrågan bl.a. hos\r\nungdomarna är att man intresserar sig för hur det\r\nstår till med de 700 000 redan befintliga\r\nbostäderna.</pre><pre>Det går inte att reglera en marknad med enbart\r\nbostadsbyggande som endast representerar en enda\r\nprocent av de lägenheter som kan tillföras. I\r\nbeståndet ser vi att svarta priser förekommer; man\r\nköper och säljer hyreslägenheter. Vi har ett enormt\r\ntryck på den marknad som är fri, nämligen\r\nbostadsrätter och villor, vilka betingar ett överpris.\r\nDet är naturligtvis bara de ungdomar som har rika\r\nföräldrar som har råd att gå ut på den marknaden.\r\nMan kan också skaffa sig bostad via kontakter.\r\nNästan huvudparten av de lägenheter som\r\nförmedlas här i Stockholmsområdet går via privata\r\nkontakter av olika slag.</pre><pre>Nu är det ju inte så att ungdomarna inte bor. De bor\r\nnågonstans; antingen hemma hos föräldrarna, så\r\natt de tvingas att senarelägga sin utgång på\r\nbostadsmarknaden, eller också bor de i andra hand.\r\nDe har alltså en lägenhet men får inget eget\r\nkontrakt. I Sverige bor 100 000 människor i andra\r\nhand. Det motsvarar Malmös hela bostadsbestånd.</pre><pre>Problemet för ungdomarna är inte att de inte bor\r\nnågonstans, utan att de tvingas flytta varannan eller\r\nvar tredje månad eller något liknande. Likt\r\nEgyptens gräshoppor svävar de omkring.\r\nProblemet är att de inte får ett eget kontrakt. Detta\r\nberor bl.a. på en orättvis hyressättning där det är\r\nrelativt billigt att bo i gamla hus och mycket dyrt att\r\nbo i nya hus. Denna hyressättning visar också att\r\ndet finns hamstringstendenser, eftersom det är så\r\nmånga lägenheter som hyrs ut i andra hand.</pre><pre>Vi har i dag en situation där parterna på\r\nhyresmarknaden inte tillämpar den\r\nhyreslagstiftning vi har, nämligen\r\nbruksvärdessystemet. Det inrättades för att vi\r\nskulle få en bättre marknadsanpassning av hyrorna.\r\nDet skulle ske en utjämning utifrån ett bruksvärde\r\nför lägenheterna. Men så fungerar det inte.</pre><pre>Jag vill mot denna bakgrund och denna bild av läget\r\nställa följande frågor till bostadsministern. För det\r\nförsta: När skall bostadsministern och\r\nsocialdemokraterna se det befintliga\r\nlägenhetsbeståndet som en resurs som kan\r\nanvändas i betydligt högre grad för att tillfredsställa\r\nbostadsefterfrågan både hos de ungdomar som inte\r\nkommer till och hos andra människor som vid t.ex.\r\nskilsmässofall och liknande har mycket svårt att få\r\ntag på en egen lägenhet?</pre><pre>För det andra: När skall bostadsministern se till att\r\nman följer hyreslagen och tillämpar bruksvärdering\r\nvid hyressättningen? Den verksamhet man håller\r\npå med i dag är helt olaglig.</pre><pre>För det tredje: När skall bostadsministern och\r\nregeringen släppa de planekonomiska delarna av\r\nbostadspolitiken? När skall perestrojka komma till\r\nsvensk bostadspolitik?</pre><pre>Anf. 86 Bostadsminister ULF LÖNNQVIST\r\n(s):</pre><pre>Fru talman! Jag vill först till Pär Granstedt säga att\r\nåtgärder har satts in i Stockholmsområdet för att\r\ndämpa den överhettning som har funnits, vilket Pär\r\nGranstedt mycket riktigt påpekat, under den\r\nsenare delen av 80-talet och som lett till en kraftig\r\nprisuppgång. Dessa åtgärder har utgjorts av dels en\r\nreglering och begränsning av byggverksamheten\r\nnär det gäller bl.a. kontor med 70 % av 1986 års\r\nvolym, dels den särskilda investeringsavgift som\r\nregeringen enades med centerpartiet om för något\r\når sedan och som ersatts av den investeringsskatt på\r\n30 % som fanns med i vårens uppgörelsen om en\r\nekonomisk åtstramning, och dels att byggmateriel\r\nfrån de andra nordiska länderna som är godkända\r\ndär släpps in i landet utan ett nytt godkännande här\r\ni Sverige. Det är dessa åtgärder som satts in för att\r\nsöka styra över resurser till nyproduktionen och för\r\natt se till att de långa leveranstiderna för\r\nbyggmateriel skall kunna kortas.</pre><pre>En siffra från Stockholmsområdet visar att de\r\ninvesteringar som genom denna begränsning\r\nskjutits på framtiden uppgår till ungefär 40\r\nmiljarder kronor. Det är alldeles självklart att\r\nförutsättningarna för ett bostadsbyggande i\r\nregionen hade varit ännu sämre utan dessa\r\nåtgärder.</pre><pre>När det gäller kostnadsutvecklingen har de\r\nåtgärder som vidtagits också haft ett resultat när det\r\ngällt att motverka den kostnadsuppgång som varit\r\nen följd av överhettningen. Under åren 1986--1988\r\nsteg kostnaderna för bostadsproduktionen tre\r\ngånger snabbare än inflationen. Under 1989 hade\r\nden ökningstakten halverats, och för de tre första\r\nkvartalen i år kan vi konstatera att kostnaderna för\r\nbostadsbyggandet och inflationen har följts åt.</pre><pre>Vi har i dag ett mycket omfattande byggande i\r\nlandet som helhet. Förra året igångsattes\r\nbyggandet av ungefär 60 000 nya bostäder, och det\r\nblir ett liknande tal i år. För Stockholmsområdet är\r\nför de tre första kvartalen antalet preliminära\r\nbeslut om bostadsbyggande 84 % större än för\r\nmotsvarande period år 1989. Under oktober månad\r\nhar beslut fattats om ytterligare 1 700 lägenheter.</pre><pre>Investeringsbidraget för permanentbostäder\r\nersätter den höjda byggmoms som tas ut på övrigt\r\nbyggande. Detta är naturligtvis en åtgärd för att\r\ndämpa den effekt en höjd moms får för byggande\r\nav annat än permanentbostäder.</pre><pre>Jag vill i detta sammanhang understryka, Pär\r\nGranstedt, det ansvar som byggherrar och byggare\r\nmåste ta när det gäller kostnadsutvecklingen. Vi\r\nkan inte genom ytterligare subventioner dämpa\r\nkostnader i nyproduktionen, vid sidan av de\r\nåtgärder som jag redovisat och som varit ett led i\r\natt dämpa själva överhettningen. Nu är det faktiskt\r\nbyggherrar, de som beställer och bygger, som får ta\r\nansvar för kostnadsutvecklingen. Det är angeläget\r\noch viktigt att de besinnar sitt ansvar i det\r\nsammanhanget.</pre><pre>När det gäller skattereformen vill jag understryka\r\natt det är de vanliga inkomsttagarna i de vanliga\r\nlägenheterna som är skattereformens vinnare. Det\r\nvisar såväl Landsorganisationens som\r\nhyresgäströrelsens studier i detta sammanhang.</pre><pre>Birgit Friggebo tog upp en rad frågor som handlade\r\nbl.a. om olika kontrollåtgärder på byggområdet.\r\nRegeringen har presenterat ett nytt\r\nfinansieringssystem för bostadsbyggandet. Det är\r\nnu angeläget att nästa steg tas, och det innebär att\r\nvi skall se över allt det som har att göra med\r\nkostnadskontrollen och utformningen av den, så att\r\nvi kan underlätta granskningen och förkorta\r\ngranskningstiderna och över huvud taget leda det\r\ndithän att det blir enklare både för dem som skall\r\nbygga och för dem som skall hantera det hela. Om\r\nvi kan åstadkomma förenklingar som leder till\r\nkortare handläggningstider har det självfallet en\r\npositiv betydelse för priserna på boendet.</pre><pre>När det sedan det gäller det Birgit Friggebo tog upp\r\nom hyressättningen och det befintliga\r\nbostadsbeståndet skall självfallet det befintliga\r\nbostadsbeståndet utnyttjas på bästa möjliga sätt.\r\nMen om det skall utnyttjas till priset av att man\r\nhöjer hyrorna mycket kraftigt och på det sättet\r\nåstadkommer att vissa människor tvingas flytta från\r\nsina bostäder, tror jag för min del inte att det är en\r\nlösning som skulle ge ungdomar en större chans att\r\nfå en bostad. Bruksvärdessystemet som sådant\r\nkommer vi att studera och analysera under den\r\nnärmaste framtiden.</pre><pre>Anf. 87 PÄR GRANSTEDT (c):</pre><pre>Fru talman! Bostadsministern uppehöll sig vid den\r\ndämpning av överhettningen på byggmarknaden\r\nsom vi har kunnat iaktta under de allra senaste åren\r\noch den gynnsamma effekt det har haft för\r\nbostadsbyggandet. Det är riktigt att detta har\r\ninträffat, dock kanske inte så mycket till följd av\r\nregeringens åtgärder som till följd av dämpningen i\r\nkonjunkturutvecklingen, och det gäller inte minst\r\nutvecklingen under detta år.</pre><pre>Det är i och för sig riktigt att vissa åtgärder har\r\nvidtagits. Men det var för litet, och det kom för\r\nsent. Byggregleringen var, och är för all del\r\nfortfarande, ett tungrott byråkratiskt sätt att\r\nhantera det hela. När det så småningom infördes\r\ninvesteringsavgifter var de relativt blygsamma --\r\nåtminstone fram till i år -- och det kom för sent och\r\nvar för stelbent, eftersom de kom att omfatta alla\r\ndelar av Stockholmsregionen, dvs. även de\r\nområden där det råder brist på arbetstillfällen.</pre><pre>Från centerns sida har vi länge förordat att man\r\nskulle ha en annan typ av investeringsavgift, på\r\n25 %, i de överhettade delarna av regionen. De\r\npengar som då kom in skulle användas för insatser\r\ni regionen. Vi skulle, om man så vill, ta\r\nmarknadsekonomin i vår tjänst genom att låta dem\r\nsom bygger kontorsarbetsplatser också svara för en\r\nstörre del av de samhällskostnader -- behov av\r\ninsatser när det gäller kommunikationer,\r\nmiljöinsatser, utbildningsinsatser osv. -- som den\r\nverksamheten genererar. Genom att låta\r\nresurserna finnas kvar i regionen skulle\r\nkringkostnaderna vid bl.a. bostadsbyggandet\r\nkunna minskas och man skulle få en dämpande\r\neffekt. Det hade alltså funnits både kraftfullare och\r\neffektivare sätt än det som regeringen tog till.</pre><pre>Metoden att först genomföra skatteskärpningar och\r\nsedan införa bidrag för att lindra effekterna av\r\nskatteskärpningarna är inte särskilt bra. Det är\r\nverkligen ett sätt att skapa byråkrati och krångel.\r\nDet är inte rätta sättet att få en smidig, fungerande\r\nbostadsmarknad. Jag vill gärna hålla med Birgit\r\nFriggebo så långt, att åtgärder för att minska\r\nkrånglet och de administrativa omgångarna ger en\r\nmycket stor fördel. Det hade varit en fördel om\r\nBirgit Friggebo också hade stött linjen att inte öka\r\nskattebelastningen på boendet, som naturligtvis\r\ndrabbar Stockholmsregionen hårt. Förenkling och\r\nsänkta skatter på boendet är vad\r\nStockholmsregionen behöver.</pre><pre>Anf. 88 BIRGIT FRIGGEBO (fp):</pre><pre>Fru talman! Jag har i och för sig inget behov av att\r\nbli ovän med Pär Granstedt, men jag måste säga att\r\navseende bostadspolitiken och Stockholmsområdet\r\nhar centerpartiet utövat ett dåligt inflytande på den\r\nsocialdemokratiska regeringen.</pre><pre>Här har funnits regleringar, byggtillstånd och annat\r\nsom visat sig inte ge effekt. Det helt avgörande för\r\natt det skall byggas bostäder är att det finns\r\nlönsamhet i bostadsbyggandet. Lönsamheten är\r\nväsentligt större när det gäller kontorsbyggnader.\r\nDet visar också att de olika regleringarna inte\r\ndramatiskt har ökat bostadsbyggandet.\r\nBostadsministern säger att bostadsbyggandet har\r\nökat mycket kraftigt det här året och jämför med\r\n1989. Ursäkta, man kanske inte får säga sådana ord\r\nsom jag tänkte säga här i talarstolen, men\r\nbostadsbyggandet i Stockholm var väldigt lågt förra\r\nåret. Jämför med 1988 i stället! Det har inte skett\r\nnågon dramatisk ökning. Detta beror bl.a. på att de\r\nstora byggföretagen har blivit diversifierade. De\r\nägnar sig åt delvis andra saker och är inte bara\r\ninriktade på ett sorts byggande. De flyttar inte bara\r\növer sina resurser från kontorsbyggande till\r\nbostadsbyggande, de kan också göra andra saker.</pre><pre>Denna ordning drabbar småföretagen. De kan inte\r\nförhandla och mygla lika mycket som de stora\r\nföretagen. De kan inte förhandla till sig\r\nkombinerade kontorsprojekt och bostadsprojekt.\r\nDessutom har de mycket svårare att ställa om. Det\r\nbetyder att vi har en stor samhällsekonomisk\r\nkostnad på grund av dessa regleringar, vilket gör att\r\nman inte kan planera på lång sikt.</pre><pre>I fråga om regleringarna av byggandet antyder\r\nbostadsministern att man genom att göra\r\nförändringar i kostnadskontrollen skall förkorta\r\ngranskningstiden. Men det är inte det frågan gäller.\r\nMin fråga är: När kan man ta bort\r\nproduktionskostnadskontrollen, markvillkoret,\r\nkonkurrensvillkoret, länsbostadsnämnderna,\r\nkommunernas lånebyråkrati och de olika\r\nadministrativa regleringarna i form av\r\nbyggtillstånd, investeringsavgifter och liknande?\r\nDet rör sig om en lång rad planekonomiska\r\ninstrument, som förhindrar aktivitet på det här\r\nområdet för att bl.a. tillfredsställa ungdomarnas\r\nbostadsbehov.</pre><pre>Bostadsministern lovar att titta på\r\nhyresregleringen. Det välkomnar jag. Men så säger\r\nhan att det inte får ske till priset av att ungdomarna\r\nskall betala dyrt för sitt boende. Nej, men det är\r\nprecis det de gör i dag. De bidrar med att betala\r\nsubventioner till boendet, vilka till största delen\r\nhamnar hos de rikaste i Sverige. Det är det ena. Det\r\nandra är att de bor i andra hand och redan i dag\r\nbetalar ett mycket högt pris för sitt boende. Även\r\nom man skulle lätta litet på hyresregleringen, och\r\ndet blev något dyrare att bo i ett permanent\r\nboende, skulle det förmodligen bli billigare i\r\nförhållande till de andrahandshyror som\r\nungdomarna tvingas att betala i dag.</pre><pre>Anf. 89 Bostadsminister ULF LÖNNQVIST\r\n(s):</pre><pre>Fru talman! Jag vill bara helt stillsamt erinra om att\r\nden investeringsavgift som Pär Granstedt tyckte var\r\nmycket blygsam, 10 %, infördes i samförstånd med\r\ncentern, eftersom den ingick i det ekonomiska\r\npaket som centern och socialdemokratin enades om\r\nför något år sedan.</pre><pre>Jag vill en gång till understryka, eftersom Pär\r\nGranstedt nämnde det, att vi skall genomföra olika\r\nförenklingar i hanteringen av låneärenden. Jag\r\ntycker att det är viktigt. En väsentlig sådan\r\nförenkling har redan kommit till genomförande,\r\ngenom att vi just i Stockholms län ger\r\nförutsättningar och möjligheter för den som så vill\r\natt utnyttja regeln för s.k. enbeslutsärende i stället\r\nför att behöva tillämpa två beslut.</pre><pre>Sedan vill jag vända mig till Birgit Friggebo, som\r\nhar en rad synpunkter på det sätt på vilket olika\r\nfrågor på lånesidan hanteras och på de byggnormer\r\nsom gäller. Birgit Friggebo konstaterar att centern\r\nhar haft ett dåligt inflytande på den\r\nsocialdemokratiska regeringen. Låt mig bara\r\npåpeka att centern måste ha haft ungefär samma\r\ndåliga inflytande på Birgit Friggebo och folkpartiet,\r\neftersom Birgit Friggebo under sex år som\r\nbostadsminister hade ansvaret för bostadspolitiken\r\ni vårt land. Alla de ting som Birgit Friggebo nu\r\nangriper, alltifrån bruksvärdessystemet till olika\r\nformer av lånehantering och subventionssystem,\r\nsåg likadant ut då. Varför ingrep inte Birgit\r\nFriggebo när hon hade chansen och möjligheten att\r\nrakt och enkelt -- så enkelt som hon nu vill\r\nframställa det från denna talarstol -- sopa undan allt\r\ndetta förkastliga? Nej, Birgit Friggebo, det finns\r\nnaturligtvis all anledning att söka åstadkomma en\r\nbostadspolitik som gör att vi kan leva upp till det\r\nsociala målet om allas rätt till en bra bostad.</pre><pre>Vi skall förenkla. Det tror jag behövs. Det skall vi\r\nsöka genomföra. Vi skall titta över byggnormen.\r\nDet kan vi göra inom ramen för de krav vi ställer på\r\noch det ansvar vi ger dem som producerar våra hus.\r\nDe får ta ett ordentligt ansvar för den produkt de\r\nlämnar ifrån sig. Då kan man gå över till\r\nfunktionskrav på boendet och ta bort en rad\r\ndetaljkrav. Jag förmodar att Birgit Friggebo och jag\r\när helt ense om att brandföreskrifter, tillgänglighet\r\noch energisnålhet är den sortens funktioner som vi\r\nhar rätt att ställa krav på i våra bostäder. Hur man\r\ndäremot skall realisera och uppnå dessa funktioner\r\ntycker jag är en fråga för dem som producerar.\r\nDärför menar jag att förenklingar kan genomföras\r\nockså på det området.</pre><pre>Markvillkoret, som Birgit Friggebo tog upp, har\r\nboverket fått i uppdrag att titta på. Riksdagen har\r\ngjort en sådan beställning hos regeringen, och\r\nboverket skall inom de närmaste månaderna lämna\r\nsina synpunkter på markvillkoret.</pre><pre>Birgit Friggebo säger att subventionerna hamnar\r\nhos de rika. Ja, det finns brister i dagens\r\nsubventionssystem: ur neutralitetssynpunkt mellan\r\nupplåtelseformerna, i paritetshänseende och i\r\nfördelningspolitiskt hänseende. Det är det som är\r\norsaken till att vi lät göra en översyn av\r\nfinansieringssystemet och att det nu i riksdagen\r\nligger en propositon som bl.a. skall söka se till att\r\nvi förbättrar systemet i de hänseenden jag nämnde.\r\nEn bättre neutralitet och en bättre paritet skall\r\nskapas. Villkoren skall bli desamma, så att inte\r\nvissa grupper blir speciellt gynnade av det\r\nbostadsfinansieringssystem vi har. Birgit Friggebo\r\nhar naturligtvis mycket stora möjligheter att hjälpa\r\ntill, så att riksdagen kan fatta ett beslut i enlighet\r\nmed de här riktlinjerna. Då skulle det i det\r\nnuvarande subventionssystemet som Birgit\r\nFriggebo inriktar sin kritik mot elimineras.</pre><pre>Låt mig sedan än en gång understryka att jag är av\r\nden uppfattningen att det finns möjligheter till\r\nomfattande förenklingar i hanteringen av\r\nlåneärenden, vid kostnadsgranskning och när det\r\ngäller byggnormerna. Att gripa sig an detta skall bli\r\ndet andra steget i bostadspolitiken, så att vi i takt\r\nmed att ett nytt bostadsfinansieringssystem\r\ngenomförs även kan åstadkomma dessa omfattande\r\nförenklingar. Jag är också övertygad om att detta\r\nkan vara ett led i strävandena att pressa\r\nbyggkostnaderna. Men även branschen -- beställare\r\noch byggare -- måste som jag tidigare sade ta sin del\r\nav det stora ansvaret att bygga, bygga bra och till\r\nkostnader som gör det möjligt för människor att bo.</pre><pre>Förste vice talmannen anmälde att Birgit Friggebo\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 90 PÄR GRANSTEDT (c):</pre><pre>Fru talman! Eftersom det av något tidigare inlägg\r\nkunde skapas ett intryck av att centern var för den\r\ntyp av reglering beträffande kontorsbyggande som\r\nvi har haft, vill jag tala om att så inte är fallet. Vi\r\nhar inte ställt upp för den typ av byråkratisk\r\ngranskning av enskilda projekt som har tillämpats.\r\nI stället har vi förordat vad jag skulle vilja kalla ett\r\nmera marknadsbetonat system, där byggare av\r\nkontorsfastigheter i form av en investeringsavgift\r\nfår ta på sig också en större del av\r\nsamhällskostnader som genereras av\r\nkontorsbyggandet.</pre><pre>Det är riktigt, Ulf Lönnqvist, att vi medverkade till\r\ninförandet av den 10-procentiga\r\ninvesteringsavgiften häromåret, men det betydde\r\ninte att vi tyckte att detta var tillräckligt. Det var\r\nbättre än ingenting. Men redan då ansåg vi att det\r\nvar långt ifrån tillräckligt, vilket också erfarenheten\r\nhar visat. Så småningom insåg också regeringen\r\ndetta och kom fram till att avgiften behövde höjas\r\nytterligare. Tyvärr kom genomförandet när det\r\negentligen var för sent. Marknaden hade redan\r\nbörjat svikta. Dessutom gällde det generellt hela\r\nStockholmsregionen och inte som vi föreslog de\r\növerhettade delarna av Stockholmsregionen.</pre><pre>Vad som framför allt var viktigt i vårt förslag var att\r\nde pengar som kom in genom avgiften skulle\r\nanvändas för infrastruktursatsningar i\r\nStockholmsregionen. Pengarna skulle inte\r\nförsvinna in i statskassans stora, svarta hål, utan\r\nfaktiskt användas för att skapa en bättre miljö för\r\noss som bor i Stockholmsområdet. Det var det som\r\ngjorde det motiverat att avgiftsbelägga.</pre><pre>Vid uppräkningen av de byråkratiska\r\nbesvärligheter som borde avskaffas för att ge fart åt\r\nbostadsbyggandet nämndes också\r\ninvesteringsavgifter. För min del har jag litet svårt\r\natt förstå att borttagandet av investeringsavgifter\r\npå kontorsbyggen skulle leda till ett ökat\r\nbostadsbyggande. Det är naturligtvis viktigt att\r\nkontorsbyggandet inte får konkurrera ut\r\nbostadsbyggandet från byggmarknaden. Något\r\nsådant skulle vara mycket olyckligt. Problemet just\r\nnu är trots allt den ökade skattebelastningen på\r\nboendet. Det kan bara till dels bli en lösning genom\r\nnya bidrag och subventioner. Som jag tidigare sade\r\när detta också ett besvärligt sätt att gå till väga. Vi\r\när inte betjänta av en större skattebörda på ett\r\nredan mycket dyrbart boende, ett boende som det\r\ndessutom är brist på. Kanske de båda andra\r\ndebattörerna borde besinna detta.</pre><pre></pre><pre>Anf. 91 Bostadsminister ULF LÖNNQVIST\r\n(s):</pre><pre>Fru talman! Låt mig beträffande skattereformen\r\noch boendet bara få slå fast att det är riktigt att\r\nboendet belastas med högre kostnader nästa år.\r\nMen man får inte glömma bort de skattesänkningar\r\nsom medborgarna till följd av skattereformen får\r\nnästa år. Både landsorganisationen och\r\nhyresgäströrelsen har vid sin genomgång av\r\nskattereformens effekter kommit fram till att de\r\nvanliga löntagarna i de vanliga bostäderna är\r\nskattereformens vinnare. Även sedan ökade\r\nboendekostnader har betalats kvarstår en kraftigT\r\nökad disponibel inkomst. Jag tycker att det är\r\nangeläget att stryka under detta; eftersom Pär\r\nGranstedt ondgjorde sig över skattereformen och\r\növer att en del av de kostnader som måste till för att\r\nfinansiera skattereformen belastar boendet.</pre><pre>Låt mig avslutningsvis säga -- för att det inte skall\r\nråda något missförstånd -- att riksdagen har fattat\r\nbeslut om att investeringsavgiften skall ligga kvar\r\nbeträffande Stockholmsområdet under 1991. Ett\r\nundantag har gjorts för Nynäshamns del. Där skall\r\navgiften försvinna tidigare.</pre><pre>Överläggningen var härmed avslutad.</pre><pre>15 § Svar på interpellation 1990/91:48 om\r\nstudentbostadsbristen</pre><pre>Anf. 92 Bostadsminister ULF LÖNNQVIST\r\n(s):</pre><pre>Fru talman! Marianne Jönsson har frågat mig vilka\r\nåtgärder regeringen tänker vidta för att förbättra\r\nbostadssituationen för studenter.</pre><pre>Bostadsbyggandet är för närvarande det högsta\r\nsedan mitten av 70-talet. Ändå är det i stora delar\r\nav landet brist på bostäder. I synnerhet gäller detta\r\nkommuner med olika former av högre utbildning.\r\nKommunerna har ansvaret för\r\nbostadsförsörjningen. Detta ansvar omfattar också\r\nde studerande.</pre><pre>På en del studieorter finns fortfarande\r\nupplåtelsevilllkor för studentbostäder som gör att\r\nhyresgästerna kan bo kvar en längre tid efter det att\r\nstudierna har avslutats. Detta försvårar naturligtvis\r\navsevärt möjligheterna för nya studenter att få en\r\nbostad.</pre><pre>Jag kan i sammanhanget nämna att situationen i\r\nStockholm enligt uppgift har förbättrats i hög grad\r\nsedan studentbostadsstiftelsen successivt börjat\r\nförändra villkoren i hyreskontrakten. I Umeå har\r\nman hittills hyrt ut studentbostäderna med\r\ntreårskontrakt, men är nu i färd med att ändra\r\nvillkoren så att nya upplåtelser knyts till studierna.</pre><pre>Det enda sättet att på sikt tillgodose studenternas\r\nliksom andra bostadssökandes önskemål är att öka\r\ntillgången på lämpliga bostäder. Regeringen har\r\ndärför vidtagit ett antal åtgärder som har lett till att\r\nvi nu har ett bostadsbyggande som ligger på en\r\nmycket hög nivå.</pre><pre>Vissa av regeringens åtgärder har direkt inriktats på\r\natt underlätta för kommunerna att lösa de\r\nstuderande ungdomarnas bostadsproblem.\r\nStudentbostadsföretagen har fått samma\r\nförmånliga lånevillkor som de allmännyttiga\r\nbostadsföretagen. Vidare kan ungdomsbostadsstöd\r\nlämnas till nyproducerade studentbostäder. Ett\r\nsärskilt ungdomsbostadsbidrag har införts för\r\nungdomar under 29 år. Det sträcks den 1 januari\r\n1991 ut till att omfatta alla studerande. Vid samma\r\ntidpunkt införs också bostadsbidrag för\r\nensamstående. Även förbudet mot\r\nsammanslagningar av smålägenheter vid\r\nombyggnad samt strängare regler för kontorisering\r\nav bostadslägenheter verkar i samma riktning.</pre><pre>Jag delar Marianne Jönssons uppfattning att det är\r\nangeläget att de studerande har tillgång till en\r\nbostad i anslutning till studieorten. Därför är det\r\nviktigt att de kommuner som har\r\nhögskoleutbildning tar sitt ansvar för de inflyttande\r\nstudenternas bostadsförsörjning.</pre><pre>Den inom bostadsdepartementet inrättade\r\nungdomsboendedelegationen har regelbundna\r\növerläggningar med Sveriges förenade\r\nstudentkårer om studentbostadsfrågorna, och\r\ndelegationen kommer också framdeles att föra\r\ndiskussioner med de berörda kommunerna.</pre><pre>I sin interpellation riktar Marianne Jönsson ett\r\nantal krav mot kommunerna, bl.a. när det gäller\r\nplaneringen av bostadsförsörjningen och behovet\r\nav flexibilitet i planeringen. Jag har ingen annan\r\nuppfattning än den Marianne Jönsson härvidlag ger\r\nuttryck för.</pre><pre>Anf. 93 MARIANNE JÖNSSON (c):</pre><pre>Herr talman! Jag tackar statsrådet för svaret.\r\nTyvärr ger det väl inte de många bostadslösa\r\nstudenterna så mycket hopp om någon snar hjälp.\r\nVi har nyss hört hur det står till i Stockholm i\r\nallmänhet, men det är inget undantag för\r\nstudenternas del. 5 000 studenter står i kö och\r\nväntar på bostad. Det går ungefär åtta studerande\r\npå ett studentbostadsrum.</pre><pre>Det räcker inte att säga att kommunerna har\r\nansvaret för bostadsförsörjningen. Kommunerna\r\nhar mycket att stå i i dessa dagar, och många\r\nkommuner knäar under uppgifter som de har blivit\r\nålagda att utföra. Det gäller bl.a. barnomsorgen\r\noch vård av äldre -- många frågor pockar på\r\nprioritet. Det är oroande att många kommuner inte\r\nprioriterar frågor som hör ihop med studenternas\r\nboendeförhållanden. Men vi får inte glömma att\r\ndet är riksdag och regering som fattar beslut om\r\nspelreglerna. Reglerna är i många fall stelbenta och\r\nonödigt byråkratiska. Det är regeringen som har\r\nansvaret för att våra ungdomar får de allra bästa\r\nmöjligheter till en god utbildning. I den första\r\ninterpellationsdebatten här i kammaren i dag hörde\r\nvi hur besvärligt det är att fylla platser på högskolor\r\noch att rekryteringen på många sätt är besvärlig. Vi\r\nskall inte försvåra den genom att inte erbjuda\r\nstudenterna en bra bostad.</pre><pre>Det måste till bra och flexibla former för samarbete\r\nmellan stat och kommun, så att de som studerar får\r\ntak över huvudet. Det får inte bli någon\r\növerraskning att det har kommit nya\r\nutbildningsplatser till en högskoleort. Alla\r\nkommuner som har högskoleutbildning vill ju få\r\nplatser. Naturligtvis måste man då sörja för att de\r\nstuderande har någonstans att bo.</pre><pre>Vi står därför inför en situation då många\r\nungdomar trots att de har kommit in på en\r\nhögskoleutbildning väljer att säga nej till den\r\nåtrådda utbildningen, beroende på att de inte kan\r\nflytta in någonstans med sina tillhörigheter. Man är\r\nkanske rädd för de skulder som studierna för med\r\nsig, men det mest påtagliga nu inför\r\nhöstterminsstarten är ju att man inte har\r\nnågonstans att ta vägen.</pre><pre>I Kalmar, varifrån jag kommer, har vi fått upplåta\r\nstugor på ett campingområde. Frimurarhotellet har\r\nockså fått hysa några av ungdomarna. Sveriges\r\nförenade studentkårer har gjort en\r\nbostadsundersökning, som visar att ungefär 9 % av\r\nstudenterna avstår från en högskoleplats på grund\r\nav att de inte har någonstans att bo.</pre><pre>Så här får det ju inte vara. Det är retoriskt att säga\r\npå detta sätt, men vi vill väl satsa på våra ungdomar,\r\nherr minister, vi vill väl på 2000-talet ha välutbilad\r\narbetskraft.</pre><pre>Av de kontakter som jag under den senaste tiden\r\nhar haft med studenter framgår det mycket klart\r\nhur besvärlig situationen är. Dessutom är\r\nstudenterna mycket oroade över den höjning av\r\nhyrorna som kommer vid nyåret. Det gäller dels\r\nden ordinarie hyreshöjningen på 6,5 %, dels den\r\nhöjning som blir en följd av skatteomläggningen.\r\nHär i Stockholm har stiftelsen Stockholms\r\nstudentbostäder i de pågående\r\nhyresförhandlingarna aviserat en höjning på\r\n25,7 %. Detta blir mycket kännbart för de flesta\r\nstudenter, eftersom de i allmänhet inte är rika. Jag\r\nvill fråga bostadsministern om han är beredd att\r\ngenomföra kompenseringar med tanke på\r\nstudenternas boende. Studierna och dess\r\nfinansiering är ju ett stort problem, och boendet är\r\nen viktig del av problemet.</pre><pre>I dag kostar ett litet studentrum på 20 m2, med\r\ngemensamt kök, 2 500 kr. Sveriges förenade\r\nstudentkårer (SFS) säger att ett rum får kosta\r\nmaximalt 1 500 kr. Vi i centern har ju år efter år\r\nhävdat att det är nödvändigt att studenterna får den\r\nekonomiska trygghet som behövs för att de skall\r\nkunna bedriva sina studier. Vi har ju föreslagit en\r\nstudielön, vilket skulle innebära att fler unga på sikt\r\nkan skaffa sig en längre utbildning. Rekryteringen\r\nsammanhänger ju hela tiden med den här\r\nproblematiken. Inte minst ungdomar från hem där\r\nman inte är så studiebenägen väljer att avstå från\r\nutbildning.</pre><pre>Jag vill avsluta med att något beröra det som\r\nbostadsministern nämnde, nämligen systemet med\r\nuthyrning av studentbostäder. Detta borde\r\nuppmärksammas. Enligt uppgifter som jag har fått\r\ntill min kännedom har i Stockholm olika företag\r\noch bl.a. landstinget alltsedan 70-talet fått hyra\r\nstudentlägenheter. Det är åtminstone 400\r\nlägenheter som har hyrts ut till företag under 80-\r\ntalet. Denna utveckling får inte accepteras. Det är\r\nstudenter som skall ha dessa bostäder. Det får inte\r\nvara så att företag får hyra dessa bostäder bara för\r\natt de kan betala bättre. Jag vill fråga statsrådet:\r\nVad tänker statsrådet göra för att komma till rätta\r\nmed den här formen av uthyrning?</pre><pre>Sammanfattningsvis menar jag att staten måste\r\ngöra vad den kan för att ge möjlighet för studenter\r\natt studera och anta en erbjuden högskoleplats. Det\r\nräcker inte med att uppmana kommunerna att\r\nbygga fler lägenheter eller att uppmana de\r\nbostadssökande -- som jag såg i ett referat från ett\r\nmöte mellan bostadsministern och studenter -- att\r\nställa sig i kö, för det är det enda sättet att få reda\r\npå hur många bostadssökande det finns.</pre><pre>Studenterna kräver goda och enkla bostäder till\r\nrimlig hyra. Därför vill man ha förenklade regler\r\noch byggnormer. Man måste se till att det inte\r\nsläpps in monopol och karteller i så stor\r\nutsträckning som nu är för handen.\r\nKonkurrenslagstiftningen bör ses över liksom\r\nupplåtelseformerna. Jag håller med Birgit Friggebo\r\nom att det behöver komma in litet perestrojka på\r\ndetta område. Det nuvarande systemet är för\r\nstelbent, och att satsa på bostäder för ungdomar är\r\natt satsa på framtiden. Detta kräver ett visst mått\r\nav engagemang från byggnadsbranschen och också\r\nfrån regeringens sida, men det har vi hittills inte sett\r\nsärskilt mycket prov på.</pre><pre>Anf. 94 Bostadsminister ULF LÖNNQVIST\r\n(s):</pre><pre>Herr talman! Ja, vi skall satsa på våra ungdomar\r\noch deras utbildning. Jag vill upprepa, att när det\r\ngäller bostadsförsörjningen både i Kalmar och i\r\nandra kommuner, är det kommunerna som skall\r\nplanera för denna. Regering och riksdag skall se till\r\natt kommunerna får möjlighet att genomföra sin\r\nplanering. De kommuner som har fått förmånen att\r\nfå högskoleutbildning med utbildningsplatser\r\nförlagd till sin kommun har också att ta ansvar för\r\natt de som skall studera där har någonstans att bo.\r\nRegeringen varken bygger eller förmedlar\r\nbostäder. Det gör inte heller riksdagen. Detta är\r\nfaktiskt en kommunal fråga, och det är dessa\r\nspelregler som gäller.</pre><pre>Precis som jag har redovisat i svaret är det regering\r\noch riksdag som ställer olika instrument till\r\nkommunernas förfogande, så att de får chans att\r\ngenomföra det bostadsbyggande som krävs och att\r\nleva upp till sitt ansvar för de unga människor som\r\nkommer dit för att bedriva studier. Detta har vi\r\ngjort genom att studentbostadsföretagen har fått\r\nsamma låneregler som allmännyttan, genom att\r\nungdomsbostadsstöd kan lämnas också till\r\nnyproducerade studentbostäder -- detta stöd går\r\nsom bekant till kommunen -- och genom att\r\nsärskilda ungdomsbostadsbidrag införts för\r\nungdomar. Den 1 januari 1991 utsträcks detta till\r\natt omfatta alla studerande. Den övre\r\nåldersgränsen tas bort i enlighet med Sveriges\r\nförenade studentkårers önskemål. Sedan är det en\r\nannan sak att centern i riksdagen gick emot de\r\nsärskilda ungdomsinriktade åtgärderna.</pre><pre>När det sedan gäller frågan om\r\nstudentbostadsstiftelserna och de uthyrningsregler\r\nsom dessa tillämpar, kan dessa regler bara påverkas\r\ngenom beslut i resp. studentbostadsstiftelse. Det är\r\nju studenterna själva som driver dessa stiftelser och\r\nhar att fatta beslut om vilka regler som skall gälla.\r\nJag kan inte tänka mig att Marianne Jönsson menar\r\natt regeringen skall gå in i dessa stiftelser och tala\r\nom hur de skall bedriva sin verksamhet. Jag utgår\r\nifrån att Marianne Jönsson delar uppfattningen att\r\ndet är en sak för medlemmarna, dvs. för de\r\nstuderande på resp. kårort, att fatta dessa beslut.</pre><pre>När det gäller frågan om nästa års hyror är de\r\nnaturligtvis föremål för överläggningar. Jag vill\r\nbara stillsamt upplysa om att för studerande som\r\nenbart har studiemedel -- det är en kategori\r\nstuderande -- ökar studiemedlen genom\r\nuppräkning av basbeloppet. De\r\nungdomsbostadsbidrag som studenterna kan få\r\nförbättras. De studenter som har inkomster i\r\nkombination med andra kan få skattelättnader, om\r\ninkomsten faller inom ramen för skattelättnader.\r\nDet får man om man betalar någon skatt över\r\nhuvud taget. Det är angeläget att man i bilden tar\r\nmed att de höjda boendekostnaderna även på detta\r\nområde motsvaras av höjda inkomster för dem som\r\nskall bo i studentbostäderna.</pre><pre>Jag vill än en gång understryka att jag delar\r\nuppfattningen att vi skall satsa på ungdomar och\r\nderas utbildning. Jag delar uppfattningen att man\r\nbehöver en bra bostad om man skall kunna bedriva\r\nframgångsrika studier. Därför har vi ställt de\r\ninstrument till förfogande som jag här har\r\nredovisat. En majoritet i riksdagen har stått bakom\r\ndessa åtgärder. Ansvaret för att bostäder\r\nförverkligas, såväl i Kalmar som på andra orter,\r\nligger på kommunen när det gäller studentbostäder\r\nliksom andra bostäder.</pre><pre>Anf. 95 MARIANNE JÖNSSON (c):</pre><pre>Herr talman! Jag uppskattar mycket att\r\nbostadsministern har tagit sig så mycket tid att\r\nbesvara min interpellation och bemöta de\r\nsynpunkter som jag för fram. Jag känner\r\nnaturligtvis också till att kommunerna har ansvaret.\r\nJag betonade också att det är mycket olyckligt att\r\nman bland alla sina kommunala uppgifter kanske\r\ninte har satt bostadsförsörjningen för studenter och\r\ntillkommande nya hyresgäster högst på\r\nprioriteringslistan.</pre><pre>Det krävs nya flexibla lösningar. Man bör kunna ha\r\nsamråd och utan så mycket stelbenta regler kunna\r\nkomma fram till det resultat som jag är övertygad\r\nom att bostadsministern och jag har precis samma\r\nuppfattning om, nämligen att vi skall få bra\r\nbostäder till våra studenter.</pre><pre>När det gäller upplåtelseformerna nämnde\r\nbostadsministern själv i svaret att man hade\r\nåstadkommit vissa förbättringar i Stockholm\r\ngenom att man hade sett över upplåtelsereglerna.\r\nJag inser också att man måste utgå ifrån\r\nstudenterna och deras stiftelser och att det inte är\r\nnågot som riksdagen kan gå in och peta i. Däremot\r\nmenar jag att det är ett samhällsproblem som måste\r\nuppmärksammas. Lägenheter som skulle kunna\r\nanvändas för ett annat ändamål tas i anspråk av\r\nsådana som inte har så stort behov av dem. Det har\r\nframkommit tidigare i debatten i dag. Lägenheter\r\nsom är avsedda för boende används också till\r\nkontor osv. Detta minskar marknaden för\r\nstudentrum.</pre><pre>Avslutningsvis skulle jag än en gång vilja betona att\r\ndet är ett gemensamt ansvar för riksdagen,\r\nregeringen och kommunerna att komma fram till\r\nflexibla samarbetsformer som inte försvårar för\r\nstudenter att få möjlighet att bo hyggligt och till\r\nrimliga kostnader. Jag vidhåller återigen att\r\nstudenterna inte är skattereformens vinnare, utan\r\ndess förlorare. De har ingen marginalskatt som\r\nförsvinner där de kan tillgodogöra sig vinster. De\r\nfår vara med och betala detta, och det kommer att\r\nbli mycket kännbart och svidande i deras ekonomi.\r\nDet underlättar absolut inte den rekrytering till\r\nhögre utbildning som är så nödvändig och viktig för\r\nvårt lands framtid.</pre><pre></pre><pre>Anf. 96 Bostadsminister ULF LÖNNQVIST\r\n(s):</pre><pre>Herr talman! I sitt senaste inlägg tycker jag att\r\nMarianne Jönsson kom betydligt närmare den\r\nverklighet vi lever i. Hon är dock oroad över att\r\nkommunerna inte skall kunna prioritera denna\r\nfråga framför alla sina andra uppgifter. Min\r\nuppfattning är att om en kommun vill prioritera att\r\nfå utbildningsplatser till orten, måste kommunen\r\nockså prioritera att de utbildningsplatserna kan\r\nutnyttjas. Jag ser ett mycket starkt samband i detta.\r\nEn expansiv och framåtsträvande kommun tar till\r\nsig utbildningsplatser och vill utvecklas på det\r\nområdet. Det är dess absoluta skyldighet att se till\r\natt dyra utbildningsplatser kan användas och att de\r\nungdomar som söker sig dit får bra villkor för sina\r\nstudier. Då måste ungdomarna ha någonstans att\r\nbo.</pre><pre>Därför gör jag denna koppling och vill stryka under\r\natt det inte får bli en uppgift som faller undan. Vill\r\nman satsa på utbildning och ha de förmåner som\r\ndetta innebär för en kommun, måste man också\r\nlösa de frågor som hänger samman med detta.</pre><pre>Marianne Jönsson efterlyser flexibla lösningar. Jag\r\när en förespråkare för flexibla lösningar. Jag tror att\r\nvi står varandra ganska nära i det avseendet. I\r\nKalmar, som nämns, har man varit duktig på att ta\r\nfram särskilda lösningar för ungdomars boende.\r\nMånga kommuner kan ta efter lösningar som\r\nKalmar har genomfört. Jag är därför övertygad om\r\natt Kalmar har förmåga att finna flexibla lösningar\r\nnär det gäller studentboendet. För min del är jag\r\nangelägen om att på olika sätt medverka till att\r\nstelbenta regler inte förhindrar flexibla lösningar,\r\nsjälvfallet under förutsättning att man kan\r\nåstadkomma ett bra boende.</pre><pre>Upplysningsvis vill jag säga att upplåtelsereglerna\r\nför studentbostadsstiftelserna, som Marianne\r\nJönsson nämnde, har berörts vid de samtal jag vid\r\nnågra tillfällen har haft med Sveriges Förenade\r\nStudentkårer. Jag har då redovisat min uppfattning\r\natt studentbostäder självfallet skall bebos av\r\npersoner som bedriver aktiva studier.</pre><pre>Slutligen vill jag ta upp skattereformen och\r\nhyrorna. Det är riktigt att om man inte har någon\r\ninkomst så får man ingen skattelindring. De\r\nstuderande har då i stället studiemedel.\r\nStudiemedlen kommer att räknas upp med\r\nbasbeloppsökningen. Därtill kommer de\r\nförbättringar vi kommer att genomföra när det\r\ngäller det särskilda ungdomsbostadsbidraget. Som\r\nen följd av SFSs, Sveriges Förenade Studentkårers,\r\nönskemål slopas den övre åldersgränsen, vilket jag\r\ntror kommer att gynna de studerande.</pre><pre>Anf. 97 MARIANNE JÖNSSON (c):</pre><pre>Herr talman! Kommunernas roll är naturligtvis\r\nfundamental. Det är de som tillhandahåller\r\nbostäder. Vid de kontakter jag har haft med\r\nstudenter inför höstterminsstarten har jag hört\r\nsynpunkten att sådana högskolekommuner som\r\ninte tillhandahåller bostäder inte heller skall ha\r\nnågra högskoleplatser.</pre><pre>Jag sitter själv i utbildningsutskottet och i en\r\nhögskolestyrelse. Jag har förvisso goda möjligheter\r\natt förmedla dessa upplysningar. Det fungerar\r\nemellertid inte riktigt på det viset, och det finns\r\nockså en viss framförhållning. Jag är övertygad om\r\natt den diskussion vi har fört i dag kan bli ett viktigt\r\nmemorandum för många kommuner. Det som\r\nskedde inför höstterminsstarten 1990 får helt enkelt\r\ninte upprepas. Enligt uppgift från SFS stod 20 000\r\nstudenter helt husvilla. De visste inte vart de skulle\r\nta vägen, och många åker hem för att ta ett jobb om\r\ndet är möjligt i stället för att utnyttja en åtråvärd\r\nhögskoleplats.</pre><pre>Jag vill än en gång tacka bostadsministern för en\r\nmycket intressant debatt. Det är viktigt för\r\nstudenterna och det är också viktigt som ett\r\nmemorandum för de kommuner som får förmånen\r\natt ha högskoleutbildning.</pre><pre>Överläggningen var härmed avslutad.</pre><pre>16 § Hänvisning av ärendet till utskott</pre><pre>Föredrogs och hänvisades</pre><pre>Motionerna</pre><pre>1990/91:Sk20 och Sk21 till skatteutskottet</pre><pre>17 § Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1990/91:KU8 Riksdagsfrågor</pre><pre>1990/91:KU10 Tryckfrihets- och sekretessfrågor</pre><pre>Lagutskottets betänkanden</pre><pre>1990/91:LU6 Exekutionsrättsliga frågor</pre><pre>1990/91:LU7 Ersättning till efterlevande till två\r\nAMU-elever som omkom vid flygolyckan i\r\nOskarshamn den 8 maj 1989</pre><pre>1990/91:LU8 Fastighetsmäklarlagen</pre><pre>1990/91:LU9 Kronofogdemyndigheternas\r\narbetsvillkor</pre><pre>1990/91:LU10 Ändring i konkurslagen m.m.</pre><pre>Socialförsäkringsutskottets betänkande</pre><pre>1990/91:SfU5 Tandvårdsförsäkringen</pre><pre>Trafikutskottets betänkande</pre><pre>1990/91:TU5 Trafiksäkerhet och trafikföreskrifter\r\nm.m.</pre><pre>Jordbruksutskottets betänkande</pre><pre>1990/91:JoU10 Jakt och viltvård</pre><pre>Arbetsmarknadsutskottets betänkanden</pre><pre>1990/91:AU2 Ledighet och arbetstid</pre><pre>1990/91:AU3 Förtroendemannalagen</pre><pre>1990/91:AU4 Styrelserepresentation för\r\nprivatanställda</pre><pre>1990/91:AU5 Anställningsskydd</pre><pre>1990/91:AU6 Medbestämmande i arbetslivet</pre><pre>1990/91:AU7 Personalpolitik</pre><pre>1990/91:AU8 Arbetsmiljö</pre><pre>1990/91:AU14 Ombildning av Nordkalottens\r\nAMU-center till stiftelse</pre><pre></pre><pre>18 § Anmälan om interpellationer</pre><pre>Anmäldes att följande interpellationer framställts</pre><pre>den 16 november</pre><pre>1990/91:95 av Charlotte Cederschiöld (m) till\r\njustitieministern om den planerade\r\nproduktansvarslagen:</pre><pre>Regeringen har i sitt s.k. krispaket aviserat att den\r\neftersträvar ett nytt riksdagsbeslut som klargör\r\nSveriges ambition att bli medlem i EG.</pre><pre>Mot bakgrund av detta framstår de undantag från\r\nEGs lagstiftning som förutskickats i den planerade\r\nproduktansvarslagen som alltmer\r\nverklighetsfrämmande. Avsikten har varit att lagen\r\nskulle träda i kraft den 1 juli 1991. Det finns all\r\nanledning att i ljuset av den senaste tidens\r\nhändelser skjuta på denna lagstiftning så att\r\nkonkurrensläget för svenska företag inte ytterligare\r\nförsvåras.</pre><pre>I stället för att riskera svenska företags\r\nkonkurrenskraft bör regeringen leva upp till de\r\nuttalade harmoniseringsambitionerna och avstå\r\nfrån flera av de avvikelser som tidigare diskuterats.</pre><pre>Stor oro för regeringens intentioner vad gäller\r\nproduktansvarslagstiftningen har uttalats av:</pre><pre>Sveriges industriförbund</pre><pre>Grossistförbundet Svensk Handel</pre><pre>Svenska arbetsgivareföreningen</pre><pre>Sveriges köpmannaförbund</pre><pre>Småföretagarnas riksorganisation</pre><pre>Bilindustriföreningen</pre><pre>Sveriges handelsagenters förbund</pre><pre>Leverantörföreningen Kontors- och datautrustning</pre><pre>Svenska handelskammarförbundet</pre><pre>Byggentreprenörerna</pre><pre>Kemikontoret</pre><pre>Mekanförbundet</pre><pre>Plast- och kemikalieleverantörers förening.</pre><pre>Mot bakgrund av ovanstående vill jag fråga\r\nstatsrådet:</pre><pre>1.  Avser statsrådet att driva igenom de undantag\r\nsom tidigare aviserats?</pre><pre>2.  Avser statsrådet att negligera den oro som\r\nuttalats av näringslivsorganisationerna vad gäller\r\nSveriges konkurrenskraft om den planerade\r\nproduktansvarslagstiftningen går igenom?</pre><pre>3.  Avser statsrådet att vidta några åtgärder i\r\nkonkurrensfrämjande syfte?</pre><pre>4.  Näringslivsorganisationerna oroas för att den\r\nplanerade produktlagstiftningen skall höja den\r\nallmänna prisnivån -- vilka motåtgärder planeras?</pre><pre>5.  Hur avser statsrådet att möta de\r\nförsäkringssvårigheter som kan uppkomma samt\r\ndessas genomslag i form av ökade kostnader för\r\nföretagen?</pre><pre>6.  Vilka underbyggda behovsanalyser ligger\r\nbakom de resonemang om undantag som leder till\r\nen icke-konkurrensneutral situation för svenska\r\nföretag?</pre><pre>7.  Borde inte regeringens avsikt att söka\r\nmedlemskap utgöra ett memento mot att 1991/92\r\nlagstifta med starka avvikelser från EG-\r\nlagstiftningen?</pre><pre>1990/91:96 av Ulla Tillander (c) till\r\njustitieministern om medling vid skilsmässa:</pre><pre>Utgångspunkten för min interpellation är ett\r\nbekymmer och en oro för de höga skilsmässotalen i\r\nvårt land. Beprövad erfarenhet bekräftad av sociala\r\nforskningsrön visar att en skilsmässa är en svår\r\nupplevelse som sätter djupa spår hos alla\r\ninblandade. Den svagaste parten är barnen och de\r\ndrabbas hårt.</pre><pre>Det finns naturligtvis fall där en skilsmässa är den\r\nenda möjliga lösningen av en för alla parter\r\noacceptabel relation mellan makar. Det\r\nförhållandet kan ändå inte undanskymma en stark\r\nmisstanke om att många skilsmässor och\r\nseparationer är både olyckliga och onödiga och\r\nskulle kunnat undvikas om människor inte lämnats\r\ni en så förtvivlad ensamhet som ofta är fallet hos oss\r\nnär krisen slår till.</pre><pre>Det är sannolikt att människor som upplever en\r\nsituation av söndring i sina äktenskap skulle behöva\r\nhjälp att se sin situation analyserad utifrån det\r\nperspektiv som en objektiv, kunnig, varmhjärtad\r\nperson kan anlägga. I vårt samhälle är vi angelägna\r\nom att människor i behov av hjälp får den, men\r\nvarför hjälpen är så långt borta för makar i\r\nskilsmässokris är gåtfullt.</pre><pre>Jag är övertygad om att hindren för en någorlunda\r\ndräglig gemenskap i äktenskapet kan vara många.\r\nBland dem finns säkert praktiska problem såsom\r\nekonomi, fördelning av arbete i hemmet, barnens\r\nuppfostran etc. som skulle kunna röjas undan om\r\nhjälp i form av rådgivning och samtal stod till buds.</pre><pre>Om ändå det mönster kunde etableras som innebar\r\natt i en svår livskris, dit en skilsmässa hör, behöver\r\nman hjälp, att när en kris mellan makar värker ut\r\ni en söndring som börjar bli varaktig så löser inte\r\nparterna den själva, lika litet som någon lyfter sig\r\nsjälv i håret.</pre><pre>Mellanstatliga konflikter som hotar att stelna i\r\naggressiv och obändig fiendskap kräver en\r\nmedlande part. Att en enskild människa med\r\nmånga svårartade inre konflikter har behov av stöd\r\noch hjälp inses lätt.</pre><pre>Vad som gäller i konflikter mellan stater och i\r\nkonflikter inom den enskilda människan måste\r\nrimligen också gälla i konflikter mellan människor.\r\nSamhället kan inte längre avstå från att vidta\r\nkraftfulla åtgärder i avsikt att hindra\r\nskadeverkningarna. Det måste göras för alla\r\ninblandade parters skull och dit hör, det inser man\r\nmer och mer, samhället självt.</pre><pre>Familjen är trots alla sina brister den bästa\r\ninnefattningen kring barnens uppväxt, fostran och\r\nmognad. Barnen har en rätt som de inte själva kan\r\nhävda. Det lidande som barn åsamkas bärs i tysthet\r\nmen sätter i tidens längd sina spår. Samhället som\r\nhelhet borde för barnens skull främja deras rätt till\r\nen så harmonisk uppväxttid som möjligt. Därför\r\nkan samhällets passivitet inför påfrestningar i\r\nfamiljer som hotas av splittring inte försvaras. Jag\r\nanser att ett medlande samtal skall gälla alla som\r\nstår inför det svåra avgörandet att begära\r\nskilsmässa och där barn finns med.</pre><pre>Med hänvisning till ovanstående vill jag till\r\njustitieministern ställa följande fråga:</pre><pre>Är statsrådet beredd att arbeta för att medling\r\ninförs för människor som är på väg att skiljas i de\r\nfall där barn är inblandade?</pre><pre>1990/91:97 av Berith Eriksson (v) till\r\nutrikesministern om Turkiet:</pre><pre>Det är nu mer än två år sedan över hundra tusen\r\nkurder flydde undan Saddam Husseins massiva\r\nbombningar av deras städer och byar med kemiska\r\nvapen. 27 000 finns fortfarande kvar i tre läger i\r\nTurkiet där de lever under omänskliga\r\nförhållanden.</pre><pre>Turkiet har inte erkänt de irakiska kurderna som\r\nflyktingar och gör dessutom livet outhärdligt för\r\ndem så att de skall välja att återvända till Irak.\r\nDödligheten bland flyktingarna är stor och ökar\r\nhela tiden -- främst bland barnen.</pre><pre>Eftersom endast ett fåtal tillåts lämna lägren för att\r\nförsöka skaffa förnödenheter som mat och medicin\r\nhar inget barn och mycket få kvinnor varit utanför\r\ntaggtrådsstängslen under dessa två år. Barnen har\r\ninte gått i skolan och försök av lägerinvånarna att\r\nsjälva undervisa barnen har förbjudits och\r\nbestraffats. Militär och säkerhetspolis finns ständigt\r\ninne i lägren. Skottlossning, misshandel och tortyr\r\nrapporteras. Även misshandel av barn\r\nförekommer.</pre><pre>Att Iraks och Turkiets regeringar har haft ett intimt\r\nsamarbete i försöken att tvinga flyktingarna\r\ntillbaka till Irak fick vi bekräftat vid vårt besök i\r\nIrak i mars 1990. Med det rådande läget i\r\nMellanöstern, där Turkiet nu har tagit ställning mot\r\nIrak, är det troligt att samarbetet och planerna på\r\nåtersändandet har frysts.</pre><pre>Vi lever i en värld med många internationella\r\növerenskommelser och måste ständigt arbeta för\r\natt dessa efterlevs. Flyktingarna i de turkiska lägren\r\nfår inte glömmas bort. Världens tystnad dödar\r\ndem.</pre><pre>Jag vill därför fråga utrikesministern:</pre><pre>1.  Kommer regeringen att ta initiativ för att förmå\r\nTurkiet att dra tillbaka sin reservation till 1951 års\r\nGenèvekonvention och erkänna dessa kurder som\r\nflyktingar?</pre><pre>2.  Kommer regeringen att ta initiativ för att förmå\r\nTurkiet att acceptera att internationella\r\nhjälporganisationer kommer in i lägren?</pre><pre>3.  Är regeringen beredd att eljest verka för att\r\nlägren kommer under FNs ansvar och översyn?</pre><pre>1990/91:98 av Ulla Orring (fp) till\r\nkommunikationsministern om järnvägstrafiken i\r\nNorrland:</pre><pre>I Norrlandslänen med stora avstånd och gles\r\nbosättning har goda kommunikationer en\r\navgörande betydelse för samhällsutvecklingen. En\r\nökad satsning på kommunikationssektorn är därför\r\nen nödvändig realitet för att knyta samman\r\nNorrlandslänen med landet i övrigt och även med\r\nhänsyn till Sveriges integrering med Europa. Om\r\nhandel med varor och gods skall kunna fungera\r\nfriktionsfritt över gränserna är goda\r\ntransportmöjligheter en förutsättning och\r\njärnvägstransporterna utgör ett miljövänligt\r\nalternativ.</pre><pre>Järnvägsinvesteringarna i Sverige har kraftigt\r\nförsummats av den socialdemokratiska regeringen,\r\nvilket vi nu dyrt får betala. Om järnvägsnätet i norr\r\nskall kunna upprätthållas och hålla en med i övriga\r\nlandet jämförbar standard, behövs kraftiga\r\ninvesteringar.</pre><pre>Norra stambanan har en betydelsefull roll för i\r\nförsta hand godstrafiken. Ett alltmer ökande\r\ngodsflöde har medfört kapacitetsproblem och\r\nkapaciteten på banan måste därför ökas. Trots nya\r\ninvesteringar kommer transporterna på stambanan\r\natt nå kapacitetstaket inom en inte alltför avlägsen\r\nframtid.</pre><pre>Kustkommunerna och länsstyrelserna i\r\nVästerbotten och Norrbotten är överens med SJ att\r\nfortsatt planering måste ta sikte på en ny\r\nkustjärnväg. I dag finns planer färdiga för en\r\nförlängd Bottniabana från Sundsvall till Umeå.\r\nYtterligare en förlängning bör även tillkomma till\r\nHaparanda, enligt min åsikt. SJ har i sina planer\r\npresenterat förslag till nya investeringar i bannätet\r\ninför 2000-talet. I detta ingår en utbyggnad av\r\nBottniabanan på sträckan Kramfors--Umeå.</pre><pre>Av uttalanden i massmedia framgår att\r\nkommunikationsministern inte vill ställa upp för en\r\nBottniabana. I varje fall framgår att statsrådet\r\nanser det vara fel att satsa 5--6 miljarder kronor på\r\nen ny järnväg om man inte är säker på att trafiken\r\nblir lönsam.</pre><pre>Men om man inte satsar nu, vilka alternativ finns\r\nför att klara transporterna till och från övre\r\nNorrland? Är inte möjligheterna för att utveckla\r\noch behålla industrin i Norrland större om moderna\r\neffektiva tågtransporter kan erbjudas?</pre><pre>Även tvärbanan Storuman--Hällnäs och\r\ninlandsbanan har viktiga transportuppgifter inom\r\nVästerbottens län. Starka regionalpolitiska skäl\r\ntalar för både inlandsbanan och tvärbanan.\r\nDebatten om Inlandsbanans framtid visar en stor\r\nuppslutning kring bevarandet av banan. Ett beslut\r\nmåste grundas på en helhetssyn och på behovet av\r\ninfrastrukturella insatser för en utsatt region.\r\nRiksdagen har också uttalat att inlandsbanan har\r\nett klart samhällsintresse och att den bör vara kvar.\r\nVad gäller tvärbanan Storuman--Hällnäs skulle\r\nupprustning av hela banan, kompletterad med\r\nåtgärder på inlandsbanan mellan Vilhelmina och\r\nStoruman, ge förutsättningar för besparingar på\r\ntransportsidan för länets företag i\r\nstorleksordningen 7 milj. kr/år. En förutsättning för\r\ndenna utveckling är att en upprustning av\r\ntvärbanan kan påbörjas senast 1996. Ett problem är\r\ni dag att företagen känner osäkerhet inför banans\r\nfortbestånd. Gjorda utredningar visar att fortsatt\r\ngodstrafik på banan innebär regionalpolitiska\r\nfördelar. Min åsikt är att det totala järnvägsnätet i\r\nVästerbotten är kommunicerande delar och\r\nberoende av varandra.</pre><pre>I det regionalpolitiska ställningstagande som\r\ngjordes i våras, vad gäller Nnorrlandslänen,\r\nframhölls särskilt vikten av goda kommunikationer.\r\nDet måste nu ankomma på regeringen att uppfylla\r\nden målsättningen.</pre><pre>Med anledning av det anförda vill jag ställa följande\r\nfrågor:</pre><pre>1.  Ämnar statsrådet vidtaga särskilda åtgärder för\r\natt stärka järnvägstrafiken till och från Norrland?</pre><pre>2.  Vilken betydelse tillmäter statsrådet\r\ntransporterna på järnväg i samarbetet med EG och\r\ndärmed industrins möjligheter att utvecklas i\r\nNorrland?</pre><pre>3.  Ämnar statsrådet lösgöra andra statliga\r\ntillgångar än vad som nu anvisats som kan\r\ninvesteras i järnvägstrafiken eller på annat sätt\r\nstärka finansieringen av järnvägsnätet?</pre><pre>4.  Anser statsrådet att Bottniabanan bör\r\nprioriteras för ett framtida utbyggt järnvägsnät?</pre><pre>19 § Anmälan om frågor</pre><pre>Anmäldes att följande frågor framställts</pre><pre>den 15 november</pre><pre>1990/9:191 av Margó Ingvardsson (v) till statsrådet\r\nMaj-Lis Lööw om användning av visumpolitiken\r\nför att minska den s.k. handeln med utländska\r\nkvinnor:</pre><pre>För att få slut på handeln med utländska kvinnor i\r\nSverige har en rad olika förslag ställts, som t.ex.\r\nslopande av tvåårsregeln och förbud mot viss\r\nkontaktförmedlingsverksamhet. Hittills har\r\nförslagen avvisats av regeringen med motiveringen\r\natt de av olika skäl är omöjliga att genomföra eller\r\natt de inte når avsedd effekt.</pre><pre>När regeringen har haft som målsättning att\r\nförhindra utländska medborgare att komma till\r\nSverige och söka uppehållstillstånd så har man\r\nändrat i visumbestämmelserna. Sålunda har man i\r\nstor utsträckning förhindrat besök från anhöriga till\r\nflyktingar från Iran, Irak och andra länder.</pre><pre>Jag vill därför fråga:</pre><pre>Kan regeringen använda visumpolitiken för att\r\nförhindra handeln med utländska kvinnor i\r\nSverige?</pre><pre>1990/91:192 av Gundhild Bolander (c) till\r\nindustriministern om ekonomisk stimulans av\r\nvindkraft:</pre><pre>I en nyligen presenterad omfattande granskning av\r\nden svenska energipolitiken konstateras att en\r\nsatsning på förnybar energi har misslyckats.\r\nVindkraften är en av de förnyelsebara energikällor\r\nsom producerar el på ett miljövänligt sätt. På\r\nGotland har bildats en väderkraftförening för att\r\nsamordna och underlätta en vindkraftsutbyggnad i\r\nbåde privat och kooperativ regi. Denna modell för\r\nbyggande av vindkraftverk är vanlig i Danmark och\r\nstimuleras av den danska staten. I Sverige har\r\nhittills inget gjorts för att underlätta sådana initiativ\r\nutan tvärtom belastas dessa med pålagor i form av\r\nbeskattning. Centern har lagt förslag i riksdagen att\r\nmervärdeskatt på energi avskaffas och att\r\nmiljövänlig energi som el från vindkraftverk skall\r\nvara skattebefriad. Jag vill mot denna bakgrund\r\nfråga finansministern:</pre><pre>Är regeringen beredd att med någon form av\r\nekonomiska styrmedel stimulera en utbyggnad av\r\nvindkraften i privat och kooperativt ägande?</pre><pre>1990/91:193 av Görel Thurdin (c) till statsministern\r\nom allemansrätten och EG:</pre><pre>Vad innebär ett medlemskap i EG? Det har nämnts\r\natt det krävs en grundlagsändring för att vi skall\r\nkunna ansöka om ett medlemskap i EG. Det\r\nkanske kommer att krävas ytterligare lagändringar\r\nav betydelse om Sverige blir medlem, därför att vi\r\ntvingas anpassa vår lagstiftning till EGs.</pre><pre>Äganderätten är garanterad en större rättssäkerhet\r\ni EG-lagstiftningen än i den svenska lagstiftningen.\r\nVissa utslag i Europadomstolen har visat på detta.\r\nSvensk lagstiftning har dock något som hela\r\nsvenska folket är rädda om, men som avviker från\r\nägandets fullständiga dispositionsrätt och det är\r\nallemansrätten. Den kan uppfattas som ett hot mot\r\näganderätten i EG.</pre><pre>Min fråga till statsministern är:</pre><pre>Vad innebär, enligt regeringens bedömning, ett\r\nmedlemskap i EG för möjligheterna att bevara\r\nallemansrätten?</pre><pre>1990/91:194 av Jan-Olof Ragnarsson (v) till\r\nstatsrådet Maj-Lis Lööw om ansvaret för\r\nasylsökandes egendom som förvaras inom\r\nflyktingförläggning:</pre><pre>Nyligen inträffade på en flyktingförläggning i\r\nSverige en tragisk händelse då en asylsökande\r\nförsökte bränna sig till döds. Rummet på\r\nförläggningen, som han delade med en annan\r\nasylsökande, blev totalt utbränt och alla inventarier\r\nförstördes. Rumskamraten fick också alla sina\r\npersonliga tillhörigheter förstörda.\r\nInvandrarverket har förklarat att man inte har\r\nnågot skadeståndsansvar för den förstörda\r\negendomen och att försöka utkräva ersättning från\r\nden person som sökte ta sitt liv torde vara\r\nutsiktslöst.</pre><pre>Jag vill därför fråga invandrarministern:</pre><pre>Vilka åtgärder avser regeringen att vidta för att\r\nundanröja de otillfredsställande förhållanden ur\r\nskadestånds- och försäkringssynpunkt som råder\r\nbeträffande de asylsökandes egendom på\r\nflyktingförläggningar?</pre><pre>den 16 november</pre><pre>1990/91:195 av Birgitta Hambraeus (c) till\r\nkommunikationsministern om inlandsbanan:</pre><pre>Riksdagen har vid upprepade tillfällen beslutat\r\nsatsa på inlandsbanan. Enligt uppgift vill banverket\r\nnu riva upp rälsen mellan Lesjöfors och Mora.</pre><pre>Olika turistföretag använder nu banan. Färder med\r\ntrampdressin ingår i arrangemang med\r\nvildmarkssemester för familjen. Ett stationshus vid\r\nVan har rustats upp för övernattning.</pre><pre>Banverket begärde in anbud på bandelen dels från\r\nturistintressenterna och dels från rivningsfirmor.\r\nDet går att få mer pengar om man river än vad\r\nturistfirmorna kan erbjuda.</pre><pre>För kommunerna är turistverksamheten mycket\r\nvärdefull. Att riva banan är kapitalförstöring.</pre><pre>Vilka åtgärder ämnar kommunikationsministern\r\nvidta för att banverkets kalkyl skall bli\r\nsmahällsekonomiskt rättvisande? Ämnar\r\nkommunikationsministern se till att inlandsbanan\r\nbevaras i sin fulla längd så länge riksdagen inte\r\nbeslutat annorlunda?</pre><pre>1990/91:196 av Marianne Samuelsson (mp) till\r\nmiljöministern om utförsäljning av\r\nberedskapslager av olja:</pre><pre>Polens och Östeuropas miljösituation är\r\nalarmerande. Många är de debatter som ägnats åt\r\natt vi måste hjälpa till att förbättra miljösituationen\r\ni dessa länder för att komma till rätta med vår egen.\r\nRiksdagen har därför beslutat om biståndspengar\r\nför miljöändamål i bl.a. Polen. En viktig\r\nutsläppskälla att komma till rätta med är\r\nenergisidan där alltför stora miljöförstörande\r\nutsläpp sker på grund av dålig reningsteknik.</pre><pre>Statens energiverk har beslutat att sälja ut\r\nberedskapslagren av olja som regeringen vill\r\nminska. Denna olja kan av miljöskäl inte användas\r\ni Sverige då den innehåller alltför höga halter av\r\nsvavel. Försäljningen sker därför till länder med\r\nlägre miljökrav än Sverige.</pre><pre>Vill miljöministern medverka till att denna olja inte\r\nsäljs till Polen och andra redan hårt miljöbelastade\r\nländer?</pre><pre>1990/91:197av Ragnhild Pohanka (mp) till\r\nkommunikationsministern om inlandsbanan:</pre><pre>Den icke spårbundna trafiken är den största\r\nmiljöboven trafikmässigt sett.</pre><pre>Hur kan man då motivera att riva upp en del av\r\nrälsen på inlandsbanan mellan Lesjöfors och Mora?</pre><pre>1990/91:198 av Paul Ciszuk (mp) till\r\nförsvarsministern om försvarssamarbete mellan\r\nFinland och Sovjetunionen:</pre><pre>Norskt stridsflyg från 31:a skvadronen i Bodö\r\növade den 10 oktober på Kallax flygfält. I händelse\r\nav att basen vid Bodö blir utslagen skall tydligen\r\nKallax kunna användas som reservbas.</pre><pre>Förekommer likartat samarbete med Finland och\r\nSovjet?</pre><pre>1990/91:199 av Roy Ottosson (mp) till\r\nmiljöministern om Haverö Strömmar:</pre><pre>Haverö Strömmar i Ljungan i västra Medelpad är i\r\ndag ett interremistiskt naturreservat. Regeringen\r\nhar tidigare undantagit strömmarna från\r\nvattenkraftutbyggnad på grund av dess stora\r\nnaturvärden. Här finns bl.a. den utrotningshotade\r\nuttern liksom en rad hotade växter och djur.\r\nOmrådet i sin helhet har stora naturvärden genom\r\nsin unika särprägel. Även kulturhistoriskt är\r\nströmmarna av stort värde med gamla trädammar,\r\nkvarn och ålahus. Sedan flera år tillbaka har det\r\nfunnits ett behov av att restaurera de gamla\r\ndammanläggningara. Dessvärre vill\r\nregleringsföretaget göra det genom att riva\r\nträdammarna och ersätta dem med\r\nbetongkonstruktioner. Dessutom vill de dra en väg\r\nin i det känsliga naturområdet. Eftersom en enig\r\nkommun och länsstyrelse bestämt sagt nej till dessa\r\nmiljövidriga planer har ärendet hamnat hos\r\nregeringen -- som hittills inte åstadkommit något.\r\nEnligt länsstyrelsen har regleringsföretaget nyligen\r\ninkommit med ett nytt förslag till ''restaurering'' av\r\ndammarna som, om möjligt, är ännu värre än de\r\ntidigare propåerna. Samtidigt förefaller det vara\r\noklart vem som egentligen skall besluta i frågan;\r\nlänsstyrelsen eller regeringen. Med anledning av\r\ndenna delvis nya situation vill jag ställa följande\r\nfråga till miljöministern:</pre><pre>Har regeringen gett upp försöken att rädda Haverö\r\nströmmar från exploatering i form av vägbygge och\r\nbetongdammar?</pre><pre>1990/91:200 av Krister Skånberg (mp) till\r\nindustriministern om följderna för svenska\r\nsmåföretag av anpassning eller anslutning till EG:</pre><pre>Vi ser ökade risker för att svenska småföretag skall\r\nbli utkonkurrerade av utländska konkurrenter på\r\nden svenska marknaden om Sverige går med i EGs\r\ninre marknad eller ansluter sig till EG med de\r\nhandels- och konkurrensregler som EG nu\r\nutformar eller redan har beslutat.</pre><pre>Bl.a. kommer reglerna för offentlig upphandling\r\natt ändras vid svensk EG-anpassning/anslutning.</pre><pre>Hur bedömer statsrådet dessa risker och vad avser\r\nstatsrådet att göra för att minska dem och för att\r\nmotverka de befarade skadeverkningarna, speciellt\r\nnär det gäller underleverantörsföretag resp. företag\r\nsom levererar till kommuner, landsting och till\r\nstaten?</pre><pre>1990/91:201 av Annika Åhnberg (v) till\r\nutrikesministern om de politiska förhållandena i\r\nNicaragua:</pre><pre>I Nicaragua är läget labilt. Den senaste tiden har\r\nflera oroande rapporter kommit. F.d. medlemmar i\r\nContras har startat våldsamma aktioner på flera\r\nolika håll. Enligt uppgifter har flera människor\r\ndödats och många skadats i Boaco, ca 10 mil från\r\nNicaragua. Det finns flera tecken som tyder på en\r\nökad politisk polarisering. Det ekonomiska läget är\r\nkatastrofalt dåligt. En ökad social och politisk oro\r\nkommer, som alltid, att drabba de fattiga och\r\nvärnlösa hårdast.</pre><pre>Den sandinistiska fronten har, mot bakgrund av\r\ndetta, tillsammans med den fackliga rörelsen slutit\r\nett 6-månaders samarbetsavtal med regeringen.\r\nDet tycks nu som om det internationella intresset\r\nför Nicaragua svalnar, i skuggan av andra\r\nkonflikter. Sverige är dock ett land som genom\r\nbistånd och på annat sätt sökt bidra till en\r\nkonstruktiv utveckling.</pre><pre>Jag vill därför fråga utrikesministern:</pre><pre>Avser regeringen vidta några åtgärder för att\r\nförsöka bidra till en stabilisering av läget i\r\nNicaragua?</pre><pre>1990/91:202 av Annika Åhnberg (v) till\r\njordbruksministern om omställningsstödet till\r\njordbruket:</pre><pre>Riksdagen beslutade i våras, som del i den nya\r\nlivsmedelspolitiken, att ersättning skall utgå till den\r\nsom ställer om åkerareal till annan produktion än\r\nlivsmedelsproduktion. Det alternativ som många\r\nlantbrukare vill satsa på är någon typ av\r\nbiobränsleproduktion. En förutsättning för att\r\ndetta skall kunna bli en varaktig användning är ju\r\ndock att riksdagens energipolitiska beslut innebär\r\natt behovet av biobränsle växer.</pre><pre>På grund av regeringens totala beslutsångest när\r\ndet gäller energipolitiken är framtiden oviss.\r\nInnebörden i omställningsbeslutet måste klargöras.\r\nOm en lantbrukare ställer om till varaktig\r\nbiobränsleproduktion och denna marknad\r\nförsvinner på grund av omständigheter han eller\r\nhon inte råder över så måste möjligheten att gå\r\ntillbaka till den tidigare produktionen finnas utan\r\natt återbetalningsskyldighet inträder. Utan ett\r\nsådant klargörande kommer inte\r\nomställningsstödet att få den stimulerande effekt\r\nsom riksdagen avsåg.</pre><pre>Jag vill därför fråga jordbruksministern:</pre><pre>Avser regeringen förtydliga under vilka\r\nomständigheter villkorslånen skall betalas tillbaka?</pre><pre>1990/91:203 av Ylva Johansson (v) till\r\nfinansminstern om statsbidraget till skolsektorn:</pre><pre>I samband med att riksdagen i december förra året\r\nbeslutade om ett samlat kommunalt\r\nhuvudmannaskap för lärare m.fl. (1989/90:UbU9)\r\ngjorde riksdagen vissa tillkännagivanden som ett\r\nresultat av en uppgörelse mellan\r\nsocialdemokraterna och vänterpartiet.</pre><pre>Riksdagen uttalade bl.a. att ett nytt statsbidrag till\r\nskolsektorn skulle utgå från minst samma\r\nbidragsnivå som för budgetåret 1990/91. Detta är\r\nockså innehållet i proposition 1990/91:18 som\r\nregeringen presenterade för mindre än en månad\r\nsedan.</pre><pre>Men nu aviserar regeringen i sin skrivelse\r\n(1990/91:50) nedskärningar av statsbidragen till\r\nskolsektorn med ca 1 miljard kronor i den\r\nkommande budgetpropositionen. Trots detta\r\nsvarade statsministern i riksdagsdebatten den 6\r\nnovember att socialdemokraterna står fast vid\r\nuppgörelsen med vänsterpartiet.</pre><pre>Min fråga till finansminstern är:</pre><pre>Är det regeringens avsikt att, som statsministern\r\nsade den 6 november, stå fast vid uppgörelsen med\r\nvänsterpartiet och ej genomföra nedskärningar av\r\nstatsbidraget till skolsektorn?</pre><pre>1990/91:204 av Margitta Edgren (fp) till\r\nutbildningsministern om dataundervisningen i\r\ngrundskolan:</pre><pre>I grundskolans läroplan står att varje elev på\r\nhögstadiet skall ha 80 timmar dataundervisning.\r\nSom stöd för detta har statsbidrag till utbildning av\r\nlärare och inköp av datorer lämnats. En\r\narbetsgrupp (DOS-datorn och skolan) finns på SÖ\r\nsom bl.a. stödjer pedagogiska datorprojekt och\r\nsom utvecklar program för skolbruk.</pre><pre>Trots denna genomtänkta satsning finns det i dag\r\nrapporter som talar om dels att eleverna inte får\r\nden planerade undervisningen och dels att\r\ndatorerna på skolorna inte används, vilket är\r\nkapitalförstöring av stora mått. Jag har också\r\nförstått att DOS-gruppen skall upplösas.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder avser utbildningsministern vidta för\r\natt lösa problemen?</pre><pre>1990/91:205 av Ulla Orring (fp) till\r\nindustriministern om stödområdesindelningen i\r\nVästerbottens län:</pre><pre>Vid beslut om ny regionalpolitik inför 90-talet\r\nändrades stödområdesindelningen och det tidigare\r\nstödområde C slopades helt. För Västerbottens del\r\nblev beslutet olyckligt. Så placerades t.ex. Norsjö\r\nkommun i stödområde 2 trots att kommunens\r\ngeografiska belägenhet och övriga förhållanden väl\r\nkan jämföras med Malå, som placerades i\r\nstödområde 1. Fällfors, Jörn, Kalvträsk placerades\r\ni stödområde 2, orter som mycket väl kan uppfylla\r\nkriteriet för placering i stödområde 1. Bjurholm,\r\nVindeln hamnade i stödområde 2 liksom\r\nLycksele -- där särskilt Kristineberg redan vid\r\nbeslutet i riksdagen var i behov av särskilda insatser\r\npå grund av gruvkrisen. Med andra ord finns det\r\nflera exempel från länet som visar att den beslutade\r\nstödområdesindelningen måste anses misslyckad.\r\nFlera av kustkommunerna hamnade helt utanför\r\nstödområdet trots att delar av kommunerna är ren\r\nglesbygd. Med hänsyn till arbetsmarknadsläget och\r\nde allmänna tendenserna till\r\nkonjunkturavmattning -- inte enbart inom hotell-\r\noch restaurangbranschen -- krävs nu särskilda\r\ninsatser. Stimulanser som en inplacering i\r\nstödområde 1 innebär en förstärkning för både\r\nnäringsliv och kommuner att klara av det\r\nuppkomna arbetsmarknadsläget.</pre><pre>Med anledning av det ovan anförda vill jag ställa\r\nföljande fråga:</pre><pre>Ämnar statsrådet vidtaga åtgärder för att se över\r\nnuvarande områdesindelning för kommunerna i\r\nVästerbottens län?</pre><pre>1990/91:206 av Ingrid Hasselström Nyvall (fp) till\r\nstatsrådet Lena Hjelm-Wallén om livsmedelshjälp\r\ntill Sovjetunionen:</pre><pre>Är Sverige berett att snabbt sätt in livsmedelshjälp\r\ntill Sovjetunionen för att därigenom bistå i en\r\nhotande hungerkatatrof?</pre><pre>20 § Kammaren åtskildes kl. 15.19.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 31 (delvis),</pre><pre>av tredje vice talmannen därefter t.o.m. 9 § anf. 65\r\n(delvis),</pre><pre>av förste vice talmannen därefter t.o.m. 15 § anf. 92\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}