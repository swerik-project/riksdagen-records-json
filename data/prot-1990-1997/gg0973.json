{"dokumentstatus":{"dokument":{"hangar_id":"2387734","dok_id":"GG0973","rm":"1992/93","beteckning":"73","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"73","slutnummer":"0","datum":"1993-03-11 00:00:00","systemdatum":"2005-10-27 13:55:51","publicerad":"1993-03-11 00:00:00","titel":"Riksdagens snabbprotokoll 1992/93:73 Torsdagen den 11 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{6B117C1E-7405-4EA1-8699-547D010EFB59}","dokument_url_text":"http://data.riksdagen.se/dokument/GG0973/text","dokument_url_html":"http://data.riksdagen.se/dokument/GG0973","dokumentstatus_url_xml":"http://data.riksdagen.se/dokumentstatus/GG0973","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:73</div>\r\n<div class=\"sidhuvud_datum\">Torsdagen den 11 mars</div>\r\n<div class=\"sidhuvud_klockslag\">Kl. 12.00--15.20</div>\r\n<hr class=\"sidhuvud_linje\">\r\n<pre>1 §  Svar på interpellation 1992/93:78 om\r\nCuba</pre><pre>Anf. 1  Statsrådet ALF SVENSSON (kds):</pre><pre>Herr talman! Hans Göran Franck har ställt fem\r\nfrågor till utrikesministern om samarbetet med\r\nCuba. I interpellationen frågas om regeringen avser\r\natt lämna katastrofbistånd; om Sveriges tidigare\r\nsamarbete inom kultur och vetenskap skall\r\nåterupptas; om regeringen kommer att verka för att\r\nUSA:s sanktioner skall upphöra; om Sverige för\r\negen del, direkt eller indirekt, kommer att\r\nmedverka i USA:s sanktioner mot Cuba och på\r\nvilket sätt regeringen vill verka för att Cuba\r\nrespekterar de mänskliga rättigheterna samt\r\nsnarast avskaffar dödsstraffet.</pre><pre>I regeringsdeklarationen 1991 fastslogs att\r\nregeringens riktmärken för utvecklingssamarbetet\r\nskulle vara stöd för mänskliga rättigheter,\r\ndemokrati och marknadsekonomiska reformer.\r\nMed ledning av dessa riktmärken bedömdes det\r\ninte som ändamålsenligt att samarbeta med den\r\nkubanska regeringen i ett långsiktigt\r\nutvecklingssamarbete. Beslut fattades därför om\r\natt inte förlänga de pågående avtalen avseende\r\nforskningssamarbetet när dessa avslutas vid\r\nhalvårsskiftet innevarande år.</pre><pre>I den händelse FN eller enskilda organisationer\r\ninkommer med appeller om stöd till\r\nkatastrofbistånd till Cuba, kommer dessa att prövas\r\npå samma sätt som andra ansökningar av liknande\r\nkaraktär.</pre><pre>Regeringen har beslutat att biståndssamarbetet\r\nmed Cuba skall upphöra. Ingångna avtal/åtaganden\r\nskall dock fullföljas. Några hinder mot kultur- och\r\nforskarutbyte inom ramen för t.ex. Svenska\r\nInstitutets gäststipendier föreligger inte. Sverige för\r\nsåledes ingen sanktionspolitik gentemot Cuba. Det\r\när regeringens uppfattning att dialog och kontakt i\r\nallmänhet är ett bättre medel än isolering, om man\r\nvill åstadkomma förändringar.</pre><pre>FN:s rapportör avseende de mänskliga\r\nrättigheterna i Cuba, ambassadör Carl-Johan\r\nGroth, har nyligen rapporterat till\r\ngeneralförsamlingen och MR-kommissionen. Han\r\nframför i dessa rapporter den av Sverige delade\r\nuppfattningen att sanktionspolitik mot Cuba är\r\nkontraproduktiv om avsikten är att åstadkomma\r\nförbättringar för de mänskliga rättigheterna och att\r\nbidra till en fredlig utveckling i landet.</pre><pre>I anslutning till den nyligen beslutade utvidgningen\r\nav den amerikanska sanktionspolitiken, framförde\r\nSverige mycket bestämda invändningar direkt till\r\nden amerikanska regeringen med anledning av att\r\näven icke-amerikanska företag skulle komma att\r\ntvingas till vissa inskränkningar till följd av den\r\nutvidgade amerikanska sanktionspolitiken.</pre><pre>Sverige följer mycket nära utvecklingen i Cuba med\r\navseende på de mänskliga rättigheterna, framför\r\nallt genom vår ambassad i Havanna. Sverige var\r\nockså medförslagsställare till generalförsamlingens\r\nMR-resolution om Cuba, som antogs i slutet av\r\nförra året. Vi är vidare medförslagsställare till\r\nresolutionen om Cuba, som vi räknar med skall\r\nantas i dagarna av FN:s kommission för de\r\nmänskliga rättigheterna och som för närvarande\r\nsammanträder i Genève.</pre><pre>Regeringen har vid ett flertal tillfällen under det\r\ngångna året protesterat mot en rad övergrepp och\r\navser att även fortsättningsvis följa utvecklingen på\r\nmotsvarande sätt. Förtrycket av dem som med\r\nfredliga medel kämpar för respekten för de\r\nmänskliga rättigheterna och för en demokratisk\r\nutveckling är oacceptabelt. Det är också av vikt att\r\nde kubanska myndigheterna samarbetar med FN:s\r\nrapportör och tillåter honom att besöka landet.</pre><pre>Vad gäller dödsstraffets avskaffande kan nämnas\r\natt frågan togs upp för första gången i FN av Sverige\r\nför mer än 30 år sedan. Sverige var senare mycket\r\naktivt i det arbete som ledde fram till att FN:s\r\ngeneralförsamling antog ett frivilligt\r\ntilläggsprotokoll till konventionen om\r\nmedborgerliga och politiska rättigheter angående\r\navskaffande av dödsstraffet. Från svensk sida har vi\r\nsedan dess i internationella sammanhang verkat för\r\natt höja protokollets betydelse, något som dock\r\nförsvåras av att en majoritet av FN:s medlemsstater\r\nhar kvar denna strafform. Cuba har varken anslutit\r\nsig till konventionen eller dess tilläggsprotokoll.\r\nSverige verkar konsekvent för att dödsstraffet skall\r\navskaffas i de länder som alltjämt tillämpar det.</pre><pre>Anf. 2  HANS GÖRAN FRANCK (s):</pre><pre>Herr talman! Jag tackar för svaret, som delvis\r\npositivt tillmötesgår de synpunkter jag framförde i\r\nmin interpellation om Cuba. Men jag har också\r\ninvändningar, eftersom regeringens ståndpunkt\r\ninte i tillräcklig grad främjar ekonomisk utveckling\r\noch demokratisering av Cuba.</pre><pre>För att motverka den allvarliga ekonomiska krisen\r\nhar den kubanska regeringen initierat ett krispaket.\r\nDet omfattar bl.a. liberalisering av det ekonomiska\r\nlivet med ökat privat ägande och förbättrade\r\nförhållanden för utländska investeringar inom t.ex.\r\nturism och textilindustri.</pre><pre>Val har nyligen hållits i Cuba. Även om det inte\r\nuppfyller våra krav på demokratiska val, får det\r\ndock betraktas som ett visst framsteg.</pre><pre>Jag noterar att några hinder mot kultur- och\r\nforskarutbyte inom ramen för t.ex. Svenska\r\nInstitutets gäststipendier inte föreligger, vilket jag\r\nuppfattar som en viss förändring i regeringsbeslutet\r\nav den 14 november 1991.</pre><pre>Mot bakgrund av utvecklingen i Cuba och andra\r\nförändringar, finns det anledning att göra en viss\r\nomprövning av Sveriges hållning till Cuba. En\r\nsuccessiv förändring av samarbetet är påkallad,\r\nfrämst vad gäller kultur och vetenskap. Detta bör\r\nsnarast möjligt återupptas.</pre><pre>En förändrad svensk hållning skulle underlätta våra\r\nmöjligheter att kunna påverka Cuba vad gäller\r\nrespekten för de mänskliga rättigheterna. Ökade\r\nförutsättningar borde även föreligga att förmå\r\nCuba att avskaffa dödsstraffet.</pre><pre>Det är angeläget att FN:s rapportör avseende de\r\nmänskliga rättighetera i Cuba, ambassadör Carl-\r\nJohan Groth, ges möjligheter att till fullo uppfylla\r\nsitt mandat. Han bör i första hand beredas\r\nmöjligheter att upprätta en direkt dialog med den\r\nkubanska regeringen. Groth, som är väl insatt i\r\nkubanska förhållanden, skulle kunna, med hjälp av\r\nvidgade arbetsmöjligheter, göra verksamma insater\r\npå MR-området.</pre><pre>Det är viktigt att Sverige framför mycket bestämda\r\ninvändningar direkt till den amerikanska\r\nregeringen med anledning av att även icke-\r\namerikanska företag skulle komma att tvingas till\r\ninskränkningar till följd av den utvidgade\r\namerikanska sanktionspolitiken.</pre><pre>Sverige bör inte bara verka mot det utvidgade\r\namerikanska handelsembargot mot Cuba utan\r\nockså agera för att sanktionerna helt upphör. Enligt\r\nmin mening är denna sanktionspolitik otidsenlig,\r\nonödig och skadlig. Ett hävande av sanktionerna\r\nkan bryta Cubas isolering, vilket har lett till en\r\nmycket allvarlig inrikespolitisk situation. Man bör\r\npå allt sätt främja det fria flödet av informationer\r\noch idéer till det kubanska folket. Det är hög tid för\r\nen normalisering av omvärldens relationer till\r\nCuba.</pre><pre>En avveckling av sanktionerna är en form av\r\nförtroendeskapande åtgärd från\r\nClintonregeringens sida. Kubanska oppositionella\r\nframhåller hur en sådan åtgärd skulle vara lämplig\r\natt vidta som en signal på amerikansk vilja att\r\ninleda en ömsesidig, förtroendeskapande process\r\nmellan USA och Cuba. Det är av betydelse att\r\nSveriges regering tillvaratar de möjligheter som\r\nföreligger för att verka i denna riktning. Det är\r\ndessutom av stort intresse att få statsrådet\r\nSvenssons kommentarer till de invändningar jag\r\nhär har anfört till hans svar, som i huvudsak var\r\npositivt.</pre><pre>Anf. 3  Statsrådet ALF SVENSSON (kds):</pre><pre>Herr talman! Jag tycker att det har ett stort värde\r\natt den här interpellationen har lagts fram.</pre><pre>Jag kan visst hålla med om att det går att skönja\r\nvissa framsteg. Hans Göran Franck och jag kan\r\nsedan ha olika uppfattningar om huruvida dessa\r\nframsteg är stora eller små. Men jag tror och\r\nhoppas att vi kan vara överens om att det\r\nfortfarande finns mycket att önska och förvänta.</pre><pre>Det finns väl också anledning att i varje fall nämna\r\ni sammanhanget att det står svenska företag fritt att\r\nidka handel med Cuba, om de tycker att projekten\r\nhåller för gängse företagsekonomiska\r\nbedömningar.</pre><pre>Beträffande den amerikanska embargopolitiken,\r\nsom Hans Göran Franck uppehöll sig särskilt vid,\r\nbör väl sägas att Sverige vid tre olika tillfällen har\r\nprotesterat mot den s.k. Cuban Democracy Act,\r\nsom undertecknades av president Bush den 23\r\noktober 1991.</pre><pre>Under april månad förra året anslöt vi oss till två\r\ndémarcher i ärendet. Den ena gjordes inom ramen\r\nför Cottonklubben och gällde sjöfartsavsnittet i\r\nlagförslaget. Démarchen gjordes av Sverige,\r\nBelgien, Danmark, Finland, Frankrike, Tyskland,\r\nGrekland, Japan, Nederländerna, Norge, Spanien\r\noch Storbritannien. Den andra démarchen tog upp\r\nandra delar av lagförslaget, särskilt avseende\r\ndotterbolags verksamhet. Den démarchen gjordes\r\nav EG-länderna med anslutning av Sverige och\r\nCanada.</pre><pre>En ytterligare démarche, herr talman, gjordes av\r\nEG den 6 oktober, när man upprepade tidigare\r\nståndpunkter angående den extraterritoriella\r\ntillämpning av amerikansk lagstiftning som Cuban\r\nDemocracy Act utgör. Nu blev det så att Sverige\r\ninte kom med i det sammanhanget, för det var ju en\r\nEG-affär, men Sverige har i stället under hösten hos\r\nföreträdare för den amerikanska administrationen\r\nframfört den svenska kritiken ytterligare en gång.</pre><pre>Anf. 4  HANS GÖRAN FRANCK (s):</pre><pre>Herr talman! Det är bra att statsrådet Alf Svensson\r\nkompletterar svaret med att redogöra för de olika\r\nåtgärder som regeringen har vidtagit. I nuvarande\r\nläge menar jag att det finns all anledning att\r\nintensifiera ansträngningarna, framför allt\r\nberoende på att USA har fått en ny regering.</pre><pre>Man bör inte hesitera för att öka ansträngningarna\r\nnu. Det borde finnas större förutsättningar för ett\r\npositivt gensvar med en demokratisk regering i\r\nWashington. Vi vet från valrörelsen i samband med\r\npresidentvalet att det här inte är en enkel fråga,\r\neftersom även det demokratiska partiet har intagit\r\nståndpunkter som knappast kan sägas\r\növerensstämma med dem som vi har framfört från\r\nsvensk sida, men jag vill understryka att\r\nförutsättningarna nu borde vara större. Det ger\r\nanledning till förnyade ansträngningar från den\r\nsvenska regeringens sida.</pre><pre>Jag menar att möjligheterna att få sanktionerna att\r\nhelt upphöra skulle förbättras, om Sverige tog\r\nytterligare ett steg för att bryta den isolering som\r\nCuba är utsatt för. Det jag i första hand har i åtanke\r\när att samarbetet när det gäller kultur och\r\nvetenskap snarast återupptas. Den saken tycker jag\r\natt Alf Svensson borde kommentera.</pre><pre>Anf. 5  Statsrådet ALF SVENSSON (kds):</pre><pre>Jag har inget emot att det understryks att det är\r\ndags att intensifiera ansträngningarna i det läge som\r\nråder. Jag är också överens med Hans Göran\r\nFranck om att det borde finnas möjlighet nu, när\r\nUSA har en ny president. Gamla låsningar kan ju\r\nofta vara svårare att komma ur, och nu har USA en\r\npresident och en vicepresident som förhoppningsvis\r\nser med litet andra ögon än företrädarna.</pre><pre>Emellertid är förhållandet det att chefen för\r\nlatinamerikanska avdelningen i State Department\r\nännu inte har utsetts, och det kan ju i varje fall rent\r\npraktiskt ännu försvåra kontakterna eller\r\nmöjligheterna till påtryckning.</pre><pre>Forskningssamarbetet med Cuba har pågått under\r\nlång tid och får ur forskningssynvinkel höga vitsord,\r\ndet skall sägas. Svenska forskare talar mycket\r\npositivt om forskarrelationen med sina kubanska\r\nkolleger. De säger att det är bra projekt, men man\r\nmåste ändå kunna förvänta efter ett tag att\r\nmottagarländerna själva tar över.</pre><pre>Castroregimen har prioriterat tre sektorer som\r\ngrund för landets utveckling. Det är socker,\r\nbioteknologi och mediciner, och Sverige har\r\nmedverkat inom samtliga de sektorerna. Men vi har\r\nfunnit att Cubas utvecklingsmodell inte skapar\r\nförutsättningar för en hållbar utveckling och ett\r\neffektivt bistånd. Därför har vi alltså beslutat att\r\ninte förlänga avtalen om forskningssamarbete och\r\natt därmed avsluta biståndssamarbetet i det\r\navseendet med Cuba.</pre><pre>Men låt oss vara överens om, Hans Göran Franck,\r\natt vi fortsättningsvis skall utöva påtryckningar åt\r\ntvå håll. Vi skall försöka få USA att ändra sin\r\npolitik, och vi skall försöka få Fidel Castro att ändra\r\nsin politik. Naturligtvis finns det en förhoppning\r\nhos mig -- och jag tror hos oss alla -- att vi snart skall\r\nkunna återuppta en klok och för alla parter positiv\r\nforsknings- och kulturverksamhet.</pre><pre>Anf. 6  HANS GÖRAN FRANCK (s):</pre><pre>Herr talman! Om regeringen vill agera så som Alf\r\nSvensson nu senast uttryckte sig, dvs. att finna\r\nvägar för ett återupptagande av samarbetet -- de\r\ninvändningar han gjorde kan vi inte diskutera här --\r\när det uppenbart att det finns goda möjligheter\r\ninom kultur och vetenskap. Jag menar att\r\nregeringen kan agera med stor kraft och styrka i det\r\nhär fallet, inte minst med hänsyn till det\r\nbetänkande från utrikesutskottet som antogs av\r\nriksdagen i går.</pre><pre>När det gäller andra typer av samarbete är det\r\nriktigt som Alf Svensson säger, att företagen själva\r\nkan agera för att utöka handeln med Cuba. Men det\r\när ju alldeles klart att den position som regeringen\r\nintog genom beslutet den 14 november 1991 väger\r\nnegativt i vågskålen. Det är därför som det behövs\r\nen öppning av attityden, att man säger att nu är\r\ntiden inne för att bryta isoleringen. Det kommer\r\nockså att påverka handelsutbytet.</pre><pre>Anf. 7  Statsrådet ALF SVENSSON (kds):</pre><pre>Herr talman! Fortsättningsvis gäller att det finns\r\nmycket att önska från kubanernas sida och inte\r\nenbart från amerikanernas sida. Det var därför jag\r\nockså sade i min tidigare replik att vi har all\r\nanledning att utöva påtryckningar åt två håll. Men\r\nlåt oss hoppas att den dagen inte är avlägsen, då det\r\nkubanska folket blir kvitt sin diktatur, den diktatur\r\nsom kubanerna har plågats av under många --\r\nalldeles för många -- år.</pre><pre>Överläggningen var härmed avslutad.</pre><pre>2 §  Svar på interpellation 1992/93:81 om\r\nregionalpolitiken</pre><pre>Anf. 8  Arbetsmarknadsminister BÖRJE\r\nHÖRNLUND (c):</pre><pre>Herr talman! Georg Andersson har ställt tre frågor\r\ntill mig angående regionalpolitiken.</pre><pre>Han vill för det första veta vilka åtgärder jag är\r\nberedd att vidta för att förhindra den snabba\r\navveckling av industriföretag som nu sker i stora\r\ndelar av skogslänen.</pre><pre>För det andra vill han veta om jag är beredd att\r\nsärskilt beakta vikten av en fungerande offentlig\r\nsektor i glesbygden.</pre><pre>För det tredje vill han veta om jag vill förhindra\r\nbolagisering och avreglering som försämrar service\r\noch sysselsättning i de glesare områdena.</pre><pre>En av regeringens huvuduppgifter är att återvinna\r\nutvecklings- och tillväxtkraften i svensk ekonomi. I\r\ndet ligger bl.a. att skapa gynnsamma\r\nförutsättningar för att starta, utveckla och driva\r\nföretag i alla delar av landet. Regeringen har därför\r\nvidtagit en rad åtgärder som underlättar för\r\nföretagen att utvecklas på ett önskvärt sätt.\r\nSkatterna för småföretagen har sänkts, nya\r\nfinansieringsmöjligheter har införts och en rad\r\nregelsystem har förenklats.</pre><pre>Arbetsgivaravgifterna har sänkts generellt och\r\nsystemet med regionalpolitiskt motiverad\r\nnedsättning av socialavgifter har vidgats till att gälla\r\ni större delen av Norrlands inland och det omfattar\r\ndessutom fler verksamheter än tidigare.\r\nTillsammans med den förändring av kronans värde\r\nsom har skett innebär dessa åtgärder att företagens\r\nkonkurrenskraft -- också i skogslänen och i\r\nstödområdet -- har förbättrats mycket påtagligt.\r\nFlera företagare från olika håll i skogslänen som jag\r\nhar träffat har också understrukit att det är på det\r\nsättet.</pre><pre>I den mycket djupa lågkonjunktur som Sverige och\r\nomvärlden nu befinner sig i är det tyvärr så, att\r\nefterfrågan på produkter från dessa företag är\r\nalltför svag. Det gör att företagen ännu inte har\r\nkunnat dra nytta av sina konkurrensfördelar. Detta\r\ndrabbar dock inte bara skogslänen, utan är ett\r\nproblem för företagen i hela landet. Även om det\r\när en klen tröst så kan det ändå noteras att antalet\r\nkonkurser har minskat under senare tid i landet\r\nsom helhet, och att flera av skogslänen faktiskt\r\nligger bättre till än många andra län i detta\r\navseende.</pre><pre>En väl fungerande offentlig sektor är självfallet av\r\nstor betydelse i glesbygderna. Inte minst är\r\nkommunernas möjligheter att upprätthålla en god\r\nservice av stor betydelse. Utformningen av\r\nsystemet med statsbidrag till kommunerna är ett\r\nviktigt medel i detta sammanhang. Det system med\r\nett sammanslaget bidrag som riksdagen har beslutat\r\nom skall kompensera för såväl bristande skattekraft\r\nsom för strukturella kostnadsskillnader.</pre><pre>Den väsentliga fördelen med det nya systemet är att\r\nkommunerna ges ökad frihet att välja de lösningar\r\nsom passar den egna kommunen bäst och avväga\r\nolika insatser efter skiftande krav och\r\nförutsättningar. Jag är medveten om att systemet\r\ntill en början kan ha vissa brister, t.ex. när det gäller\r\natt beräkna dessa strukturkostnader. En särskild\r\nutredare har tillsatts för att följa hur systemet slår\r\noch ta fram underlag för att bedöma hur\r\nstatsbidragssystemet på ett bra sätt kan\r\nkompensera för de strukturella skillnader som\r\nfinns.</pre><pre>Länsstyrelserna har ett särskilt ansvar när det gäller\r\nstatlig service i glesbygd. När en indragning av\r\nnågon verksamhet planeras skall berörd myndighet\r\nrapportera detta till länsstyrelsen som i sin tur skall\r\nta upp överläggningar om alternativa lösningar.\r\nBakgrunden till att länsstyrelserna tilldelats denna\r\nroll var att varje sektorsmyndighet tidigare i alltför\r\nstor utsträckning agerade på egen hand utan att\r\ngrundligt pröva om en verksamhet kunde\r\nbibehållas genom samordning med andra\r\nverksamheter på orten. Enligt min mening bör\r\nlänsstyrelserna också ta egna initiativ till\r\növerläggningar med berörda myndigheter om\r\nsamordnade servicelösningar för att bibehålla eller\r\nutveckla olika typer av lokal service.</pre><pre>Även glesbygdsmyndigheten har här en viktig roll.\r\nMyndigheten bör genom att ha kontakter med\r\nberörda centrala verk och myndigheter diskutera\r\naktuella verksamhetsförändringar och möjligheter\r\ntill olika former av samordnande servicelösningar.</pre><pre>När det gäller frågan om bolagisering och\r\navreglering har regeringen satt som villkor att en\r\nverksamhet som bolagiseras skall uppfylla de\r\nregionalpolitiska målen i samma grad som tidigare.\r\nDe tjänster som verksamheten omfattar skall ha\r\nåtminstone samma kvalitet som innan\r\nbolagiseringen eller avregleringen genomförs.\r\nDenna kvalitetsnivå säkerställs genom framför allt\r\nlagstiftning.</pre><pre>Ett exempel på höjning av servicenivån i\r\nförhållande till den tidigare regeringens ambition är\r\nden nya telelagen. I det lagförslag som lämnades till\r\nLagrådet i slutet av januari har begreppet\r\n''grundläggande telekommunikation'' utsträckts till\r\natt också omfatta viss datakommunikation och\r\nanvändning av telefax. Detta har skett för att i\r\nförsta hand tillgodose behoven i de\r\nregionalpolitiskt prioriterade områdena.</pre><pre>I den avreglering som har inletts för inrikesflyget\r\nföljer vi de regionala konsekvenserna mycket noga.\r\nLuftfartsverket har fått i uppdrag att redovisa ett\r\nförslag till trafikering av inre Norrland. Redan\r\ninnan detta förslag har presenterats vill jag säga att\r\ndet är regeringens uppfattning att det\r\nregionalpolitiskt viktiga flyget skall upprätthållas.</pre><pre>Genom att i de bolagiserings- och\r\navregleringsprocesser som nu pågår upprätthålla\r\nregionalpolitiskt viktiga service- och kvalitetsmål\r\npå det sätt som jag har redovisat, skapas\r\nförutsättningar för att utveckla nya verksamheter\r\noch ny sysselsättning även i de glest befolkade\r\nområden som Georg Andersson nämner. I den mån\r\nde bolagiserade eller avreglerade verksamheterna\r\nförändrar sin personalstyrka, vilket självfallet kan\r\nbli följden av nödvändiga rationaliseringar för att\r\nuppnå bättre effektivitet, förutsätter jag att de tar\r\nsitt arbetsgivaransvar så långt det är möjligt.</pre><pre>Anf. 9  GEORG ANDERSSON (s):</pre><pre>Herr talman! Jag vill tacka\r\narbetsmarknadsministern för svaret. Det är ganska\r\nlångt och i och för sig välskrivet, men jag tycker att\r\ndet är kraftlöst, för att inte säga håglöst. Det\r\nkontrasterar väldigt starkt mot\r\narbetsmarknadsministerns uppträdande under den\r\ntid han var oppositionspolitiker.</pre><pre>Jag känner inte riktigt igen Börje Hörnlund. Jag\r\nerinrar mig att vi möttes i en debatt för ett och halvt\r\når sedan i Tavelsjö, som ligger i glesbygd utanför\r\nUmeå. Då målade Börje Hörnlund i starka och\r\nljusa färger glesbygdens och skogslänens framtid\r\nvid en eventuell borgerlig valseger. Föga anade vi\r\ndå att Börje Hörnlund skulle bli ansvarig för\r\nregionalpolitiken. Det var väl inte så många i\r\nåhörarskaran som då förstod att den\r\nregionalpolitiska debatten om ett och ett halvt år\r\nskulle vara väldigt kraftlös, ja nästan döende.</pre><pre>Regionalpolitik är ju ytterst en ideologisk fråga.\r\nDet handlar om jämlikhet. Jämlikhetssträvanden\r\när inte precis borgerlighetens bästa gren. Däremot\r\nhyllar man marknadskrafterna och\r\nmarknadskrafternas frihet. Avreglering och\r\nkonkurrens motiveras för de borgerliga partierna\r\nnärmast av ideologiska skäl. De utgör samtidigt ett\r\nganska starkt hot mot de svagare delarna av landet.\r\nDet är det vi nu upplever.</pre><pre>Jag har i min interpellation pekat på det\r\növergripande, stora problemet, dvs. den\r\ngalopperande arbetslösheten. Den slår mot alla\r\ndelar av landet och bryter ned solidariteten med de\r\nstrukturellt svagare regionerna. Jag har pekat på\r\nbehovet av en stark offentlig sektor. De borgerliga\r\npartierna angriper ständigt den offentliga sektorn,\r\noch det drabbar glesbygden hårdast. Där spelar den\r\noffentliga sektorn relativt sett den största rollen.</pre><pre>Svag ekonomi i kommunerna medför nu\r\nnedläggningar av t.ex. glesbygdsskolor. Det är\r\nsådant som centerpartister runt om i landet inte\r\nriktigt känner igen som de budskap som bars fram\r\nföre valet.</pre><pre>Det är samma sak med den bostadspolitik som nu\r\nbedrivs, som faktiskt innebär ett totalstopp för\r\nbyggande utanför de större tätorterna.</pre><pre>Så kommer frågan om avreglering på olika\r\nområden. De faktiska monopolen, t.ex.\r\nPostverket, SJ och även Televerket, försöker\r\nregeringen riva upp. Assar Lindbeck pläderade i\r\nförrgår för att man skall behålla dem. Dessa\r\nfaktiska monopol utgör ju en praktisk solidariet.\r\nGenom dem fördelas vinster som görs i\r\nbefolkningstäta områden med insatser för svagare\r\nregioner, där verksamheten inte bär sig på\r\nföretagsekonomiska grunder.</pre><pre>Nu säger arbetsmarknadsministern att man skall\r\ngarantera detta med lagstiftning. Jag vet inte vilken\r\nlagstiftning som förelåg när man helt brådstörtat\r\nföre nyår med centerpartisternas medverkan\r\navskaffade brevmonopolet. Det kommer\r\nnaturligtvis att få återverkningar på\r\npostdistributionen i glesbygd.</pre><pre>Vilken kraft finns det bakom den lagstiftning man\r\nnu talar om när det gället Televerket och\r\nteleverksamheten? På inrikesflygets område blir\r\ndet tätare avgångar och billigare att flyga på de\r\ndestinationer som är starka, och där man kan\r\nkonkurrera och hämta hem vinster. Där det är\r\nbräckligare underlag lägger företagen ned\r\nverksamheten.</pre><pre>Jag har försökt att aktualisera en solidarisk\r\nfördelning inom flygsektorn, så att man skulle\r\nkunna stödja de svagare destinationerna. Det\r\navslås av den borgerliga majoriteten här i\r\nriksdagen.</pre><pre>Det har sagts att man i departementet har inlett en\r\növersyn av regionalpolitiken. Gruppen har\r\narbetsmarknadsministern som ordförande. Det\r\nframgår inte av interpellationssvaret, men jag vill ta\r\nupp den frågan. Det är för mig ganska\r\nhäpnadsväckande. Jag tycker att det mot bakgrund\r\nav de förändringar som har skett under de senaste\r\nåren behövs en översyn. Jag har försökt att\r\nåskådliggöra dem summariskt här. Men nog är det\r\nväl ganska märkligt att det inte sker i form av en\r\nparlamentarisk utredning? Så har det ju varit vid\r\nalla tidigare tillfällen.</pre><pre>Jag vill avsluta detta första inlägg med att fråga av\r\nvilket skäl arbetsmarknadsministern nu inte anlitar\r\nen parlamentariskt tillsatt grupp för att se över\r\nregionalpolitiken i det besvärliga arbetsmarknads-\r\noch regionalpolitiska läge vi befinner oss i.</pre><pre>Anf. 10  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har stått i denna talarstol ett antal\r\ngånger och debatterat med stora skaror av Georg\r\nAnderssons partivänner. De har med stor kraft och\r\nenvishet framfört att medlen skall omfördelas från\r\nde glest befolkade länen till storstadslän. Det är ett\r\noch samma parti som jag för dessa diskussioner\r\nmed.</pre><pre>Jag känner heller inte riktigt igen Georg\r\nAndersson. Det är inte så länge sedan Georg\r\nAndersson talade mot att arbetsgivaravgifterna\r\nsänks för företag i Norrlands inland. Jag har inte\r\nfunnit någon annan talesman än Georg Andersson\r\nsom har varit emot det förslaget. Han talar\r\nnaturligtvis för den socialdemokratiska gruppen,\r\nvilket jag beklagar.</pre><pre>Jag noterar också att frågan om Inlandsbanan och\r\nBotniabanan inte är något riktigt flaggskepp i\r\ndiskussionen om regionalpolitik och Georg\r\nAnderssons tidigare åsikter. Jag hoppas att hans\r\nåsikter har ändrats på detta område.</pre><pre>Vägar och speciellt mindre vägar är oerhört viktiga\r\nnär hela landet skall utvecklas. Vem var\r\nkommunikationsminister år 1990? Då satt man i\r\nVästerbottens län och planerade inom den ram på\r\n30 miljoner kronor för hela länet som man hade\r\norder om. På ett enda år kommer nu vägbyggen på\r\nlänsvägnätet i gång till mer än tio gånger den\r\nsumman. Det betyder väldigt mycket.</pre><pre>Jag har också varit med och omfördelat medel till\r\nvägar i storprojekt som Georg Andersson\r\nfördelade strax före valet och där just inte något\r\nhamnade norr om Gävle. Nu får t.ex. E 4-an i\r\nVästerbotten två ordentliga sträckningar till en\r\nkostnad av över 300 miljoner kronor. Detta är\r\npraktisk regionalpolitik och insatser för att utveckla\r\nhela landet.</pre><pre>Georg Andersson tog upp frågan om Televerket.\r\nDet var faktiskt Socialdemokraterna som\r\ntillsammans med Ny demokrati stoppade förslaget\r\nom kraftigt sänkta taxor för rikssamtal och\r\nutlandssamtal. Televerket måste göra detta för att\r\nklara sig. Varför stoppade man då detta? Jo, det\r\nberodde på att avgifterna för lokalsamtalen skulle\r\nhöjas litet grand i denna region. Expressen drev i\r\nStockholmsupplagan en kampanj. Det gjorde man\r\nklokt nog inte i andra upplagor.</pre><pre>Jag noterar att flyget i dag är klart billigare överallt\r\nän vad det var på Georg Anderssons tid. Man måste\r\nha en beredskap så att flygtrafiken upprätthålls.\r\nDet har nu kommit hot från SAS. SAS har ju vissa\r\nbesvärligheter i dag. Det är inget tvivel om det.\r\nMen det finns här nya företag som är beredda att gå\r\nin. Jag kommer att se till att arbeta med det som\r\nligger på mitt ansvarsområde, och vi kommer att\r\narbeta ihop med Kommunikationsdepartementet.\r\nVi har utväxlat papper om att vi skall bevaka detta\r\nmycket noga när man nu avreglerar.</pre><pre>Det är riktigt att det skall ske en översyn av\r\nregionalpolitiken. Jag har tillsatt ett nytt\r\nregionalpolitiskt råd med fem landshövdingar, ett\r\nantal framstående regionalpolitiska forskare, ett\r\nantal företagare och generaldirektörer, NUTEK\r\noch Glesbygdsmyndigheten, vilka har att arbeta\r\nmed regional utveckling. För det rådet är jag liksom\r\ntidigare ministrar ordförande.</pre><pre>Det rådet skall vara ledningsgrupp vid\r\nframtagandet av en bok som skall ut på bred remiss.\r\nSedan görs en översyn av NUTEK, som ser över\r\nsamtliga stödformer. Det görs en översyn av\r\nGlesbygdsmyndigheten. Det kommer att tas fram\r\nandra skrifter. Vi kommer att arbeta mycket djupt\r\noch föra debatt runt om i landet i syfte att få tillväxt\r\ni hela landet, i alla regioner och på alla lokala\r\narbetsmarknader.</pre><pre>Det kommer också att pågå EG-förhandlingar. De\r\nsom gäller regionalpolitiken börjar i morgon.\r\nOckså detta måste följas noga. Det kommer att\r\npresenteras förslag för riksdagen under 1994 med\r\nanledning av en mängd saker.</pre><pre>Anf. 11  GEORG ANDERSSON (s):</pre><pre>Herr talman! Först några frågor. Tycker Börje\r\nHörnlund att det har blivit bättre i glesbygden\r\nunder den borgerliga regeringsperioden? Har det\r\nblivit bättre i skogslänen på grund av den borgerliga\r\nregeringspolitiken? Är det lättare att få arbete,\r\nsysselsättning och att kunna bo i dessa bygder? Är\r\ndet en bättre regional fördelning nu än under den\r\nsocialdemokratiska tiden?</pre><pre>Börje Hörnlund tar upp en rad sådana frågor, vilka\r\nvi i och för sig kan diskutera. Börje Hörnlunds\r\närorika bana längs Inlandsbanan tror jag att han\r\nskall avstå från att ta upp. Det är många som inser\r\natt det var ett alltför populistiskt äventyr han var\r\nute på.</pre><pre>Botniabanan är inte särskilt mycket att skryta över.\r\nRegeringen föreslår att Ådalsbanan om tio år skall\r\nvara utbyggd upp till Kramfors. Det är föga glädje\r\nmed det norr därom. Jag tycker faktiskt att det är\r\nganska skamligt att försöka presentera detta som en\r\nstor gest och en stor insats för övre Norrland. Det är\r\nsnarast ett kamouflage för att dölja en reträtt från\r\ngamla löften.</pre><pre>När det gäller vägsatsningar vill jag kort säga, att\r\ndet ni har använt er av under den här tiden är de\r\npengar som jag under min tid som\r\nkommunikationsminister tog fram. En och en halv\r\nmiljard satsas på länsvägarna tack vare\r\nkrisuppgörelsen som ni tvingades att träffa med oss\r\nunder hösten. Men ni har farit runt och presenterat\r\ndetta som centerpolitiska initiativ i de olika länen.\r\nDet är inte särskilt snyggt och inte särskilt\r\nhögststående politisk moral i dessa frågor.</pre><pre>Det var regeringens sak att fastställa teletaxorna.\r\nVad riksdagen sade var att Televerket inte skulle få\r\nden friheten. Regeringen har sedan tidigare\r\nuppgiften att fastställa taxan, och regeringen hade\r\nkunnat fastställa taxan efter riksdagens besked att\r\nTeleverket inte hade den friheten redan nu.</pre><pre>Det finns en rad saker att ta upp. Jag har försökt att\r\nframföra litet principiella synpunkter utifrån\r\nideologiska utgångpunkter. De avregleringar som\r\nnu genomförs innebär att strukturella förändringar\r\nsker, och de sker ganska planlöst. Man säger att vi\r\nfår se i efterhand vilka effekter detta får.</pre><pre>Bolagisering och avreglering har negativa effekter\r\npå regionalpolitiken. Men regeringen genomför\r\ndessa åtgärder utan att först analysera effekterna.\r\nVilka effekter får exempelvis avregleringen av\r\nbrevmonopolet? Man påstår att man i efterhand\r\nskall reparera det. Vilka resurser har ni för att göra\r\ndetta?</pre><pre>Anf. 12  Arbetsmarknadsminister BÖRJE\r\nHÖRNLUND (c):</pre><pre>Herr talman! Georg Andersson frågar om det\r\nbedrivs en bättre regionalpolitik nu. Svaret är\r\nobetingat ja. Jag nämnde vägar, tele och sänkta\r\narbetsgivaravgifter. Däremot är sviterna efter 80-\r\ntalets spekulationsekonomi förödande för\r\nmöjligheterna att låna pengar och för bankernas\r\nfinansiering av byggnader, osv. Det är\r\nutomordentligt besvärande.</pre><pre>Jag antar att Georg Andersson är litet medveten\r\nom att vi lever i en ganska besvärande\r\ninternationell lågkonjunktur. Det nya i den\r\nkonjunkturen är att förut drabbades bara inland\r\noch glesbygder, men nu drabbas även storstäderna\r\nmed full styrka. Det är inte glädjande det heller.\r\nHär gäller det att komma tillbaka på bred front.\r\nAlla regioner måste få tillväxt.</pre><pre>Det är klart att jag gärna skulle ha haft ytterligare\r\nnågon miljard till Botniabanan. Men man får en\r\nbörjan med en miljard och en utredning som ser\r\növer sträckan utefter hela Norrlandskusten. Om\r\njag kommer ihåg rätt fanns i Georg Anderssons\r\ntidigare agerande aldrig vänliga ord om\r\nBotniabanan. Jag höll på att säga att det mer var\r\nfråga om ''Bottenbanan''.</pre><pre>Det är faktiskt en ganska stor skillnad. Enligt min\r\nuppfattning vore det förödande om de riktigt långa\r\navstånden skulle undantas från de riktigt snabba\r\ntågförbindelserna. Det är absolut inte bra. Det är\r\nalldeles fel signal till regionen och befintligt\r\nnäringsliv.</pre><pre>När det gäller avregleringarna för vi in data, telefax\r\nosv. som ett riksansvar för Televerket. Det hade\r\nnaturligtvis gått att göra även under Georg\r\nAnderssons tid, om viljan och kraften hade funnits.</pre><pre>När det gäller de mindre vägpaketen är det faktiskt\r\ndet fjärde paketet. Jag hade ett bud hos finansen\r\nsom var större än vad överenskommelsen blev för\r\nmindre vägar. Jag vet att Georg Andersson anslog\r\nett antal miljarder kronor till stora vägar. Jag har\r\nvarit med och omfördela fyra av dessa miljarder.\r\n900 miljoner av dem hamnade norr om Gävle. Det\r\nområdet hade Georg Andersson glömt bort. Det är\r\nockså regionalpolitik. Jag är alldeles övertygad om\r\natt västerbottningarna begriper vikten av att få en\r\ntrettonmetersväg på E 4. Den glömde Georg\r\nAndersson bort. Då var kringleder, Öresundsbron\r\nm.m. huvudintresset.</pre><pre>Anf. 13  GEORG ANDERSSON (s):</pre><pre>Herr talman! Börje Hörnlund skall kanske inte ge\r\nsig in på trafikpolitiken. Han avslöjar en viss\r\nokunnighet där. E 4 var med i det strategiska 20-\r\nmiljardersprogram som jag presenterade våren\r\n1991. Hela E 4 var med där. Vedabron var med.\r\nDen har ni försökt fuska bort. Nu har den\r\nlyckligtvis kommit in i programmet i den senaste\r\npropositionen.</pre><pre>Börje Hörnlund skryter med bud hos finansen. Jag\r\nskulle också kunna berätta om bud hos finansen.\r\nMen vi praktiserade inte den sortens\r\nregeringspolitik där olika statsråd far ut och skryter\r\nom hur mycket de har krävt av\r\nFinansdepartementet, men inte fått. Det är faktiskt\r\nden regeringspolitik ni bedriver som ni var och en\r\när kollektivt ansvariga för.</pre><pre>Om finansministern har hindrat Börje Hörnlund,\r\nfår han antingen acceptera detta och försvara det\r\neller lämna regeringen. Det senare vore väl ändå\r\nganska välbetänkt för Centern. Centerpartister\r\nrunt om i landet är mycket besvikna över Centerns\r\nregionalpolitik. Det är sanningen. Sedan kan man\r\ndölja det med litet olika vänliga ord. Det är jag\r\nmedveten om. I den grenen överträffar Börje\r\nHörnlund mig. Det är jag också väl medveten om.\r\nJag framstår kanske inte som lika vänlig, men jag\r\nbrukar försöka stå vid vad jag säger.</pre><pre>De väldiga löftena om en Botniabana längs hela\r\nNorrlandskusten har nu devalverats till vänliga ord\r\nom att någon gång efter år 2003, då varken Börje\r\nHörnlund eller jag torde bära något ansvar för\r\nrikspolitiken, skall det bli något. Jag skulle också\r\nkunna ställa upp ett löfte att mina barn någon gång\r\ni tiden bygger en Botniabana, men jag tycker inte\r\natt det är en särskilt klok och riktig politik att\r\nhantera det på det sättet.</pre><pre>Jag skulle vilja ställa en annan fråga som alltmer\r\ntränger på i debatten. Den gäller lönebildningens\r\nroll i arbetsmarknadspolitiken. Den aktualiseras ju\r\nnu också inom regionalpolitiken. Vi har haft\r\nutfrågningar i arbetsmarknadsutskottet där\r\nvetenskapare deltagit. De menar att genom att\r\nsänka lönerna skall man åstadkomma balans, och\r\ndet gäller även en regional balans. Med sänkta\r\nlöner i skogslänen skulle man åstadkomma en\r\nbalans på arbetsmarknaden. Delar\r\narbetsmarknadsministern den uppfattningen? Det\r\nvore ganska intressant att höra det.</pre><pre>Anf. 14  Arbetsmarknadsminister BÖRJE\r\nHÖRNLUND (c):</pre><pre>Herr talman! Överläggningarna i höstas började tre\r\ndagar efter det att jag hade lämnat mina bud till\r\nfinansen. På den tiden får man inga svar. Det var\r\nalltså varken den ena eller det andra. Jag bara\r\nnoterar att jag hade lagt ett bud på 3 miljarder\r\nkronor. Det var inte bara till skogslänen, utan också\r\ntill sydöstra Sverige, som även de har det litet\r\nbesvärligt ibland.</pre><pre>Låt mig sedan återkomma till E 4. Vedabron skall\r\nvi väl inte bråka om. Den kommer ju till nu på\r\nregeringens förslag och Georg Anderssons\r\nprojektering. Däremot är det faktiskt ganska\r\nomöjligt att se några tidigare utlagda pengar på\r\nsträckan Sävar--Sikeå eller sträckan från Byske till\r\nNorrbottensgränsen. De fanns bara inte. Nu har vi\r\nomfördelat pengar från andra områden som Georg\r\nAndersson föredrog framför dessa.</pre><pre>När det gäller lönebildningen tror jag inte, med\r\nledning av att det har flyttat ut ett sjuttiotal\r\ntjänsteföretag till små orter i framför allt Norrlands\r\ninland, att det nu är lägre produktivitet. När jag\r\nträffar storföretagsledare från DHL, Esselte, SAS\r\noch Linjeflyg m.fl. är budskapet att de har höjt sin\r\nproduktivitet med 30--40 %. De har fått fantastiskt\r\nbra folk, och det är en mycket bra sak som de har\r\ngjort.</pre><pre>Det är ju den nya teletekniken som möjliggör den\r\nhär typen av företag. Jag är ganska\r\nförhoppningsfull om att på allvar kunna bredda\r\nvåra mindre arbetsmarknader och därmed göra\r\ndem mer robusta bara konjunkturen går upp igen.\r\nÄven om vi nu har småbråkat ett tag förutsätter jag\r\natt Georg Andersson också är positiv till det\r\narbetet.</pre><pre>Överläggningen var härmed avslutad.</pre><pre>3 §  Svar på interpellation 1992/93:86 om\r\narbetsrätt</pre><pre>Anf. 15  Arbetsmarknadsminister BÖRJE\r\nHÖRNLUND (c):</pre><pre>Herr talman! Johnny Ahlqvist har frågat mig om\r\nmin inställning till vissa arbetsrättsliga frågor.</pre><pre>Johnny Ahlqvist har för det första frågat mig om jag\r\nanser att det huvudsakligen skall vara principen om\r\nturordning som skall gälla vid uppsägning och att\r\nturordningsrätten skall gälla driftsenheten.</pre><pre>Turordningsreglerna vid uppsägning på grund av\r\narbetsbrist i anställningsskyddslagen är föremål för\r\növersyn inom ramen för Arbetsrättskommittén.\r\nSkälet till detta är att dessa regler ibland kan vålla\r\nproblem. Lagens regler innebär att det är\r\nanställningstidens längd som är avgörande för vem\r\nsom skall sägas upp. Vid en driftsinskränkning är\r\ndet dock angeläget att den arbetsstyrka som blir\r\nkvar får en sådan sammansättning -- oavsett\r\narbetstagarnas anställningstid -- att en fortsatt\r\neffektiv verksamhet blir möjlig. Avsteg från\r\nturordningsreglerna kan emellertid göras genom\r\nkollektivavtal. Olika praxis förekommer härvidlag.\r\nInom framför allt konkurrensutsatt industri har\r\navsteg gjorts vid förhandlingar. Av direktiven (Dir.\r\n1991:118) till utredningen framgår att den skall\r\nkartlägga den praxis som gäller för dessa avsteg och\r\nföreslå erforderliga förändringar. Syftet skall vara\r\natt främja väl fungerande företag som kan ge\r\nanställningstrygghet. Jag vill för egen del avvakta\r\nkommitténs förslag i denna del.</pre><pre>Johnny Ahlqvist har därefter frågat om grunderna\r\nför att säga upp en person skall vara svagare när det\r\när arbetsbrist och om det skall bli lättare att\r\navskeda en person som arbetsgivaren av någon\r\norsak finner misshaglig.</pre><pre>Även reglerna om uppsägning och avskedande är\r\nföremål för översyn inom ramen för\r\nArbetsrättskommittén. Regeringen har uttryckligen\r\ni direktiven till utredningen i denna del uttalat att\r\nden ställer sig bakom den viktiga principen i\r\nanställningsskyddslagen att en uppsägning skall\r\nvara sakligt grundad. Det måste anföras sakliga\r\nskäl som är så starka att de verkligen motiverar att\r\narbetstagaren förlorar sin anställning. Kommittén\r\nskall i första hand se över de formella reglerna vid\r\nuppsägning och avskedande. Förutsättningarna för\r\nuppsägning och avsked är således i huvudsak\r\ntillfredsställande, men kommittén är oförhindrad\r\natt lägga fram förslag till eventuella möjliga\r\nförändringar även i denna del. Jag vill även här\r\navvakta kommitténs förslag.</pre><pre>Johnny Ahlqvist har därefter tagit upp frågan om\r\nen förälder -- jag förutsätter att han inte menar\r\nendast kvinnor, som angivits i frågan -- själv skall få\r\nbestämma när under dagen hon eller han skall ha\r\nrätt att ta ut sin föräldraledighet.</pre><pre>Jag anser, vilket framgår av Arbetsrättskommitténs\r\ndirektiv, att en viktig utgångspunkt vid\r\nförändringar av arbetsrätten bör vara att se till de\r\nintressen som bäst gagnar den enskilde\r\narbetstagaren. I just denna intressekonflikt vill jag\r\ndock hänvisa till vad arbetsmarknadsutskottet\r\nuttalade i anledning av behandlingen av\r\nSocialdemokraternas motion i samma fråga tidigare\r\nunder riksdagsåret (bet. 1992/93:AU4). Utskottet\r\nuttalade att den avvägning mellan arbetstagar- och\r\narbetsgivarintresse som den tidigare\r\nsocialdemokratiska regeringen gjorde i denna fråga\r\noch som godtogs av riksdagen alltjämt är rimlig.\r\nDet vill säga att i de fall arbetstagare och\r\narbetsgivare inte kommer överens och\r\narbetsgivaren därmed ensidigt bestämmer om\r\narbetstidens förläggning skall såväl arbetstagaren\r\nsom arbetstagarens fackliga organisation\r\nunderrättas.</pre><pre>Johnny Ahlqvist har frågat om jag anser att lag\r\nkompletterad med kollektivavtal mellan parterna\r\nskall utgöra grunden för regleringen av\r\nförhållandena på arbetsmarknaden.</pre><pre>Frågan har behandlats av regeringen och riksdagen\r\ni flera sammanhang. I EES-propositionen uttalar\r\nregeringen att det är viktigt att värna om de\r\nvärdefulla inslagen i svensk\r\narbetsmarknadslagstiftning och att det är väsentligt\r\natt kunna skapa möjligheter för att kunna nyttja\r\nkollektivavtal för att införliva EG-direktiv. I EES-\r\nutskottets betänkande, som antagits av riksdagen,\r\nframhåller utskottet att det, i likhet med\r\narbetsmarknadsutskottet, utgår ifrån att regeringen\r\nmed utnyttjande av alla de formella och informella\r\nvägar som EES-avtalet erbjuder kommer att driva\r\nkollektivavtalslinjen. Europa- och\r\nutrikeshandelsministern Ulf Dinkelspiel berörde\r\näven frågan i sitt anförande vid öppnandet av\r\nSveriges förhandlingar om EG-medlemskap.</pre><pre>Frågan har även behandlats i tilläggsdirektiven (dir.\r\n1992/93:109) till Arbetsrättskommittén, där\r\nregeringen uttalar att kommittén i sitt arbete skall\r\nutgå från att kollektivavtal även i framtiden\r\nkommer att spela en betydelsefull roll för att\r\nreglera förhållandet mellan arbetstagare och\r\narbetsgivare. Kommittén skall därför utgå från att\r\nde kollektivavtalsbärande parterna även\r\nfortsättningsvis måste tillerkännas särskilda\r\nrättigheter och skyldigheter.</pre><pre>Johnny Ahlqvist har slutligen tagit upp frågan om\r\njag är beredd att medverka till\r\nkonkurrensneutralitet mellan svenska och\r\nutländska företag genom att fackliga organisationer\r\nskall ha möjlighet att kräva att svenska\r\nkollektivavtal skall gälla från första dagen vid\r\narbete som utförs i Sverige.</pre><pre>Detta är en stor och komplicerad fråga, som\r\ndiskuteras mycket här i Sverige. Frågan berör även\r\nde lagändringar som beslutades 1991 och som\r\nkommit att kallas lex Britannia. För att erhålla ett\r\nordentligt underlag i dessa frågor har regeringen\r\nnyligen givit i uppdrag åt Sven-Hugo Ryman att\r\nkartlägga och analysera de problem som finns kring\r\nfrågorna om s.k. social dumpning och lex\r\nBritannia. Uppdraget skall redovisas senast den 31\r\ndecember i år.</pre><pre>Frågan om vilka arbetsvillkor som skall gälla då\r\narbetstagare utför arbete i annat land är föremål för\r\ndiskussion även inom EG. På ett möte med\r\nNordiska ministerrådet och arbetsmarknadens\r\nparter i Oslo förra veckan berättade danskarna att\r\nde under sitt ordförandeskap kommer att\r\npriroritera vissa frågor inom arbetsrättens område.\r\nMan eftersträvar bl.a. att nå fram till ett beslut\r\nbeträffande det omdiskuterade förslaget till EG-\r\ndirektiv om regler för kontraktsarbeten utanför det\r\negna landets gränser. Förslaget tar bl.a. sikte på att\r\nkomma till rätta med s.k. social dumpning.</pre><pre>Anf. 16  JOHNNY AHLQVIST (s):</pre><pre>Herr talman! Jag tackar för de besked som jag har\r\nfått. Jag var rädd för att Börje Hörnlund som\r\nansvarigt statsråd skulle gömma sig bakom\r\narbetsrättskommittén, och vi kan konstatera att så\r\när fallet. Jag har i min fråga efterlyst Börje\r\nHörnlunds synpunkter som ansvarigt statsråd i\r\ndessa frågor. Jag förmodar att han har en eller\r\nannan uppfattning om dem.</pre><pre>Under de senaste veckorna har det haglat förslag i\r\nanslutning till lagen om anställningsskydd. Den\r\ndebatt som förts har upprört oerhört många\r\nmänniskor ute på arbetsplatserna runt om i landet.\r\nDet har varit förslag och synpunkter som inte hör\r\nhemma på 90-talet, utan i en svunnen tid. Många av\r\nde uttalanden som har gjorts ingår i ett spel för att\r\ntesta hur långt man egentligen vågar gå.</pre><pre>Det är också viktigt att slå fast att inte alla företag\r\nställer upp i klagokören och kräver ändringar i\r\nskyddet för de anställda. Låt mig som exempel\r\nnämna Trelleborgskoncernens chef Kjell Nilsson,\r\nsom i en intervju säger att han inte kan se varför\r\nman över huvud taget skall behöva göra några\r\nförändringar i lagen om anställningsskydd. Han\r\nupplever inte att det finns några problem med lagen\r\ni dess nuvarande utformning.</pre><pre>Min fråga till Börje Hörnlund är naturligtvis om de\r\nuttalanden som har gjorts under den senaste tiden\r\när sanktionerade av regeringskansliet eller\r\nArbetsmarknadsdepartementet. De\r\nfundamentalister inom SAF som har yttrat sig i\r\ndessa frågor har fört fram krav på genomförande av\r\nstora förändringar. Frågan är vilken rättssyn som\r\narbetsmarknadsministern har i dessa sammanhang.</pre><pre>För att kammarens ledamöter skall få en\r\nuppfattning om diskussionen skall jag redovisa\r\nnågra av de förslag som har förts fram i\r\nmassmediadebatten under de två senaste veckorna.</pre><pre>''Nu måste vi ha hjälp från politikerna'', löd en\r\nvädjan från Ericssons koncernchef Lars Ramkvist.\r\nVad han ville ha hjälp med var en ändring i lagen\r\nom anställningsskydd, så att anställda över 50 års\r\nålder inte längre får något anställningsskydd. Jag\r\ntycker att detta nödrop är en aning märkligt,\r\neftersom Ericsson är ett av de svenska företag som\r\nklarat krisen bäst och nu tycks vara på väg mot nya\r\nstorvinster. Nödropet till de borgerliga politikerna\r\noch till Börje Hörnlund var inte tillkommet av\r\nomsorg om företaget, utan var rent ideologiskt\r\nbetingat.</pre><pre>Nästa att ansluta sig i den ideologiska kampen blev\r\nmöbelföretaget Kinnarp. Företaget är inte någon\r\nsocial inrättning, sade en toppman inom SAF och\r\nsparkade kvinnor som utnyttjat sin rätt till\r\nbarnledighet och anställda som skadats i jobbet.\r\nDet var dessa två grupper som först fick lämna\r\narbetet när företaget sade upp 55 anställda i strid\r\nmed anställningsskyddslagen.</pre><pre>I krisens spår passar onekligen vissa företag på att\r\nförsöka flytta fram sina positioner.</pre><pre>Nästa fall som blev riksbekant var Monark i\r\nVarberg, där 60 personer utlovades fortsatt arbete i\r\ncykeltillverkningen, men bara under förutsättning\r\natt företaget fick plocka ut vilka som skulle vara\r\nkvar. Att det blev nej från de fackliga\r\norganisationerna är lätt att förstå. Nu verkar det,\r\nsom tur är, som om det hela har löst sig parterna\r\nemellan utan någon ändring av lagstiftningen. All\r\nheder åt de fackliga företrädarna som inte föll för\r\nsimpla utpressningsförsök.</pre><pre>Jag skall avsluta min exposé med ett verkligt\r\npraktexempel, från företaget Rudsågen i Örebro.\r\nEn anställd hotades med stryk om han inte arbetade\r\npå en rast. Samme person fick också höra att han\r\nhade sågat av sig tummen med flit för att bli ledig.\r\nDe fackliga företrädarna får avsäga sig sina fackliga\r\nuppdrag för att inte dra på sig mer missnöje från sin\r\narbetsgivare. Arbetsgivarens enda kommentar till\r\ntidningen Skogsindustriarbetaren var: Hälsa dem\r\nsom har satt dig på spåret att de kan dra till varmare\r\ntrakter!</pre><pre>Tycker arbetsmarknadsministern att detta tyder på\r\natt de anställda har för mycket att säga till om i\r\ndagens svenska samhälle?</pre><pre>Ringer det inte en varningsklocka hos\r\narbetsmarknadsministern inför vad som kan hända,\r\nom balansen mellan parterna ändras så, att\r\nsamförstånd ersätts med godtycklighet?</pre><pre>Ett annat påstående som arbetsmarknadsminister\r\nBörje Hörnlund ofta tagit till ute i landet är att\r\nlagen om anställningsskydd leder till högre\r\narbetslöshet. Jag tror att det skulle vara av stort\r\nintresse i varje fall för ledamöterna här i kammaren\r\natt få del av de rön som arbetsmarknadsministern\r\nstöder detta generella uttalande på. Det skulle\r\nockså vara intressant att få ett besked om huruvida\r\ndet är regeringens uppfattning att lagen om\r\nanställningsskydd i dag förorsakar arbetslöshet.</pre><pre>Herr talman! Jag har inte fått svar på mina frågor\r\ntill Börje Hörnlund, men jag hoppas att jag i\r\ndebatten verkligen kan få besked om huruvida det\r\när arbetsmarknadsministerns bestämda\r\nuppfattning att de anställda i Sverige har för stor\r\ntrygghet. Vilken rättssyn har Börje Hörnlund som\r\narbetsmarknadsminister i dessa frågor?</pre><pre>Anf.17  HANS ANDERSSON (v):</pre><pre>Herr talman! Också jag tackar Börje Hörnlund för\r\nsvaret, även om det inte lämnades på en fråga från\r\nmig. Jag tar tillfället i akt att delta i denna\r\ndiskussion, eftersom frågorna är så oerhört viktiga.</pre><pre>Det läcker från det arbete som bedrivs av\r\narbetsrättskommittén, och det görs intervjuer med\r\nframträdande medlemmar i den. Det pågår en\r\ndebatt, och det händer, som Johnny Ahlqvist just\r\nhar påpekat, mycket i ljuset av debatten inom\r\narbetskommittén.</pre><pre>Jag vill ta fasta på några saker i Börje Hörnlunds\r\nsvar. Han hänvisar till att praxis bör kartläggas. Jag\r\nhar inte uppfattat att man har gjort särskilt mycket\r\nav detta, när det gäller avsteg genom kollektivavtal\r\ni förhållande till lagen, som är dispositiv.</pre><pre>Arbetsmarknadsministern påpekar att saklig grund\r\nför uppsägning är en väsentlig princip. Det har\r\nförekommit formella funderingar och formella\r\nproblem -- Ströbergsexemplet och andra exempel --\r\nnär det gäller tidsregler, den formella\r\nadministrationen och procedurfrågor, i förhållande\r\ntill den rättsliga aspekten. I huvudsak är det hela\r\ndock tillfredsställande, säger\r\narbetsmarknadsministern.</pre><pre>Det finns andra problem; det kan gälla enskilda,\r\nsmåföretag eller nyföretagande. Visst förändras\r\narbetslivet och företagsamheten, och det finns\r\nsäkert en del att göra, att modernisera. Man borde\r\nkanske också åstadkomma avtal på det här\r\nområdet, som LO för övrigt har försökt göra under\r\nlång tid, men som SAF inte vill vara med om.</pre><pre>Problemet är bara det, att diskussionen om\r\ntrygghetslagstiftningen, just LAS, som en gång i\r\ntiden var äldrelagar, nu har väckt den björn som\r\nsover.</pre><pre>Jag har sett intervjuer med Sonja Rembo, som är\r\nen framstående representant och riksdagsledamot.\r\nHon säger: Fackets makt måste brytas. I Sverige\r\nhar vi passerat gränsen för vad som är acceptabelt.\r\nI realiteten handlar fackets försök att försvara LAS\r\nom att försöka behålla makten över\r\narbetsplatserna. Hela lagen om anställningsskydd\r\när oerhört överreklamerad.</pre><pre>Så låter det.</pre><pre>I Svenska Dagbladet låter det likadant: Men varför\r\nslåss då fackföreningarna för lagen? Om det\r\nverkligen vore så att LAS inte medförde några\r\nproblem för företagen skulle det väl inte finnas\r\nnågra skäl för facket att behålla lagstiftningen. Den\r\nenda funktion den fyller är ju att begränsa\r\narbetsgivarnas frihet att göra sig av med arbetskraft\r\nsom de vill.</pre><pre>Det är precis detta som det handlar om, som visas\r\nav exemplet Kinnarp, där en ledande SAF-\r\nföreträdare begår lagbrott, och exemplet Monark,\r\ndär man helt sonika inte vill diskutera, utan\r\narbetsgivaren säger: Sparka alla på mina villkor,\r\nannars lägger vi ner.</pre><pre>Detta dyker upp i motsvarande förslag från\r\nLindbeckkommissionen.</pre><pre>Det här är farligt. Det dröjde inte många veckor\r\nefter den senaste debatten innan det kom ett förslag\r\nfrån de stora drakarna. Det är inga småföretag vi\r\npratar om; det är ABB, Atlas Copco, Electrolux,\r\nEricsson, Saab Scania, Sandvik, SKF, Alfa Laval,\r\netc. Vad de kräver är ett system som underlättar för\r\ndem att minska personal i lågkonjunktur -- dessa\r\nstora drakar. Det finns ingen känsla kvar för\r\ntrygghet för den enskilde och för den anställde.</pre><pre>Jag funderar verkligen på den där räckan av\r\nföretag; det är bara Wallenbergföretag plus Volvo.\r\nDe har ju sin styrelseordförande i S-E-Banken. Det\r\när på något sätt den nya generationen Wallenberg.\r\nJag undrar om det inte var någon där som sade: Det\r\nhär vore väl ett fiffigt förslag! Vi utnyttjar Börje\r\nHörnlund, som är en snäll person och som kanske\r\ninte förstår vad som pågår, som tror att det handlar\r\nom formalia och om småföretag. Så fiffigt! Då går\r\nvi in och river ner trygghetslagstiftningen och basen\r\nför facklig motkraft -- mot det väldiga överläge som\r\nkapitalet har på den svenska arbetsmarknaden. Så\r\nfiffigt!</pre><pre>Men då hade det också varit mycket fiffigt om\r\narbetsmarknadsministern nu i kammaren hade sagt\r\nifrån i svaret: Nej! De som för debatten i borgerlig\r\npress, SAF:s representanter -- i Monarkfallet och\r\nKinnarpsfallet -- de stora drakarna, som har gått ut\r\nmed sin skrivelse, har fullständigt missförstått\r\nsituationen, precis som Sonja Rembo! Det är inte\r\nalls så att vi skall riva ner den fackliga möjligheten\r\natt trygga de anställda. Det är inte alls något\r\ngrundläggande fel på begreppet saklig grund eller\r\npå trygghetssystemen. Det är tvärtom så att man\r\nkanske skall finputsa litet grand för att få bort\r\nskönhetsfläckar, men i huvudsak skall systemet\r\nkvarstå.</pre><pre>Jag tror att regeringen nu måste gå in och tala om\r\natt detta är avsikten med Arbetsrättskommittén,\r\nsom i och för sig har fått konstiga direktiv men som\r\nändå på många punkter har som grundprincip att\r\nbibehålla en del fundamentala synpunkter när det\r\ngäller LAS. Annars väcker man en annan björn\r\nsom sover, och jag vill varna för konsekvenserna.\r\nDet kommer att rivas upp en fruktansvärd konflikt\r\npå arbetsmarknaden. Alla förutsättningar för\r\nsamförstånd och därmed tillväxt i ekonomin\r\nkommer att försvinna.</pre><pre>Jag undrar verkligen om Börje Hörnlund vill gå till\r\nhistorien som den som praktiskt taget utlöste ett\r\nkrig på svensk arbetsmarknad.</pre><pre>Anf. 18  HANS STENBERG (s):</pre><pre>Herr talman! När man lyssnar på\r\narbetsmarknadsministerns svar på Johnny\r\nAhlqvists interpellation, kan det inte hjälpas att\r\nman dels blir litet förvånad, dels känner sig olustig\r\ntill mods. Arbetsmarknadsministern måste väl ändå\r\nha haft någon tanke med att tillsätta utredningen.\r\nHan borde ha någon uppfattning om hur man ser på\r\nturordningsreglerna i framtiden. Utan\r\nturordningsreglerna, ungefär som de ser ut i dag, är\r\nbegreppet saklig grund och de andra väsentliga\r\ndelarna i anställningsskyddslagen inte värda något\r\nalls i praktiken. Faller turordningsreglerna, faller\r\nockså i praktiken hela LAS.</pre><pre>När man i dag är ute på arbetsplatser och träffar\r\nfolk finner man en stor oro inför den rådande\r\narbetsmarknadssituationen. Det handlar inte bara\r\nom att man är orolig för att mista jobbet, utan det\r\nhandlar också om att man är orolig och ofta\r\nupprörd över hur många arbetsgivare nu agerar\r\ngentemot de anställda. Ute på arbetsplatserna får\r\nman höra att många människor har fått rena\r\nlönesänkningar och försämrade arbetsvillkor, att\r\ndet skett uppsägningar av långtidssjuka osv.</pre><pre>Det är så, precis som Johnny Ahlqvist sade, att\r\nmånga arbetsgivare nu helt öppet deklarerar att de\r\nfritt vill kunna välja vilken arbetskraft de skall ha.\r\nÄldre arbetskraft skall man helt kunna göra sig av\r\nmed och byta ut mot yngre, med en mer adekvat\r\nutbildning, som man säger. T.o.m. regeringens\r\nekonomikommissioner har nu lagt fram förslag som\r\ninnebär att turordningsreglerna i LAS skall\r\navskaffas.</pre><pre>Det sägs ofta från företrädare för regeringen och\r\nför regeringspartierna att vi måste stärka den\r\nenskildes ställning på arbetsplatsen. Samtidigt\r\nförordar man försämringar i arbetsrätten, som\r\nkraftigt försämrar den enskildes möjlighet att göra\r\nsin röst hörd.</pre><pre>De kraftiga försämringarna av arbetsrätten, som\r\nmånga borgerliga politiker nu för fram, gång på\r\ngång, syftar i praktiken till att täppa till munnen på\r\nde anställda och göra arbetsgivaren till något slags\r\nenvåldshärskare på arbetsplatsen.</pre><pre>Det är uppenbart att starka krafter, både från\r\narbetsgivarhåll och från vissa borgerliga håll,\r\nsträvar efter att få ett samhälle där det blir fritt fram\r\natt sparka en arbetstagare som har fräckheten att\r\nställa krav på bättre arbetsförhållanden och bättre\r\narbetsmiljö. Det verkar som om taktiken är att\r\nskrämma arbetstagarna till passivitet och tystnad.</pre><pre>I den borgerliga skrämseltaktiken ingår också som\r\nett instrument att man kraftigt försämrar\r\nersättningen till de arbetslösa. Det gäller\r\nuppenbarligen att göra arbetstagarna beroende av\r\narbetsgivarens välvilja.</pre><pre>I den samlade taktiken för att försvaga\r\narbetstagarnas ställning på arbetsmarknaden ingår\r\nockså att man vill pressa tillbaka\r\nfackföreningsrörelsen. Regeringen har redan\r\ngenomfört förslag som syftar till att slå sönder\r\nfackföreningarnas ekonomi och dra undan de\r\nekonomiska möjligheter som fackföreningarna har\r\natt brett utbilda sina medlemmar och att kunna\r\nföreträda dem på ett bra sätt.</pre><pre></pre><pre>Nu förbereder man nästa steg. Nu är det dags att\r\nman genom försämringar av\r\narbetsmarknadslagarna ser till att fackets\r\nmöjligheter att stötta sina medlemmar när de blir\r\nfelaktigt behandlade minskar.</pre><pre>Det är faktiskt en mycket cynisk politik som\r\nförordas av många företrädare från\r\nregeringspartierna. Man är väl inte så till den milda\r\ngrad godtrogen att man tror att det, om man luckrar\r\nupp arbetsmarknadslagstiftningen och t.ex. tar bort\r\nturordningsreglerna, inte skulle utnyttjas av många\r\narbetsgivare.</pre><pre>Om man är så verklighetsfrämmande, och om\r\nregeringsmakten ligger i händerna på partier som\r\nhar så liten kontakt med hur arbetsmarknaden\r\nverkligen fungerar, finns det all anledning för\r\nSveriges löntagare att se mörkt på framtiden.</pre><pre>Herr talman! Johnny Ahlqvist ställde några mycket\r\nberättigade frågor till arbetsmarknadsministern.\r\nDet skall bli intressant att höra svaren på frågorna.\r\nDå får vi veta om det verkligen är regeringens\r\nuppfattning att det nu är dags att kraftigt försvaga\r\narbetstagarnas ställning på arbetsmarknaden.</pre><pre>Anf. 19  Arbetsmarknadsminister BÖRJE\r\nHÖRNLUND (c):</pre><pre>Herr talman! Johnny Ahlqvist har ju suttit i\r\nriksdagen ett tag. Han kan de här frågorna och\r\nsättet att arbeta. Han är mycket medveten om att\r\nen kommitté, när den har fått sina direktiv, jobbar\r\ntills den är färdig.</pre><pre>Det som är annorlunda med Arbetsrättskommittén,\r\nkontra de flesta andra kommittéer som jag har haft\r\natt göra med, är att man har en etik som innebär att\r\nman inte undanhåller information om arbetet inom\r\nkommittén tills man är färdig med sina förslag.\r\nDetta har naturligtvis sina syften.</pre><pre>Jag kommer inte att slutgiltigt bestämma mig på\r\nolika punkter förrän jag har hört den breda\r\nremissopinionen, inte bara kommitténs förslag.</pre><pre>Johnny Ahlqvist räknade upp ett antal fall. Jag har\r\nsett ett antal, skall jag säga, hemska fall, då\r\narbetsgivaren ibland har syndat. I andra fall har\r\negentligen den fackliga parten uppträtt på ett\r\nmindre korrekt sätt.</pre><pre>Som aktiv i landstingsvärlden har jag upplevt att\r\nfack och arbetsgivare av samma politiska färg i\r\növerenskommelser har gjort förfärliga övergrepp\r\nmot enskilda anställda. I dessa fall är man faktiskt\r\nockså rättslös, eftersom Arbetsdomstolen alltid tar\r\nhänsyn till den typen av överenskommelser. Jag\r\ntror att man har sett till den enskilde i ett enda fall.\r\nDå hade man gjort ett formellt fel. Detta är alltså\r\ninga lätta frågor.</pre><pre>Hans Andersson tog upp detta med omtanke om\r\nsmå och medelstora företag. Jag har faktiskt en viss\r\nomtanke.</pre><pre>Mycket talar för att stora företag, kommuner och\r\nlandsting kommer att ha färre anställda år 2000.\r\nDet är i små och medelstora företag som hela\r\ntillväxten måste ske, om vi skall få tillbaka full\r\nsysselsättning.</pre><pre>Vi måste få enkla och begripliga regler. Man skall\r\ninte behöva vara fackligt anställd på heltid eller\r\njurist för att våga vara offensiv när det gäller\r\nnyanställningar osv.</pre><pre>I slutomgången kommer jag att värna om den\r\nenskildes trygghet, och jag kommer att värna om\r\nrättsdelen sett ur den enskildes synpunkt. Det är\r\noerhört väsentligt. Det jag egentligen vädjar om är\r\natt parterna -- de politiska partierna -- i den här\r\nkommittén skall ha beredskap för att öppet pröva\r\nsaker och ting. Man skall inte läsa varje\r\nkommatecken från början av 70-talet, när detta\r\nutreddes. Vi är nu framme vid 1993, och vi stiftar\r\nförhoppningsvis lagar för år 2000 och därefter.</pre><pre>Jag tror att det är mycket viktigt att vi får ner\r\nbesluten och att vi får detta begripligt.</pre><pre>Hans Stenberg verkar ha vaknat litet på fel sida i\r\ndag, litet på den konspiratoriska sidan av\r\nverkligheten.</pre><pre>Jag vill bara understryka att det är väsentligt med\r\nbra och trygga företag som har en bra arbetsmiljö.\r\nPersonligen är jag övertygad om att det först är när\r\nman har det här fina gemensamma samarbetet, där\r\nalla får utnyttja sina personliga resurser, som det\r\ngår riktigt bra för företagen. Det är den ändan som\r\nman måste försöka fånga.</pre><pre>Jag åker runt i Sverige väldigt mycket, en à två\r\ndagar i veckan ibland. Då är det varje dag en eller\r\ntvå arbetsplatser som skall besökas. Jag ser oerhört\r\nfina exempel på hur företagsledning, fack och\r\nanställda jobbar med dessa frågor på ett bra sätt.\r\nDe gör jobben mycket meningsfullare än de var\r\nförut. Ansvaret förs ner, och därmed ökar det även\r\nintresset.</pre><pre>Jag hoppas att Arbetsrättskommittén orkar föra en\r\ndebatt som leder framåt. Sedan skall vi höra\r\nremissinstanserna, eftersom det ifrån dessa\r\nnaturligtvis kommer fram olika synpunkter som är\r\nvärda att beakta.</pre><pre>Anf. 20  JOHNNY AHLQVIST (s):</pre><pre>Herr talman! Arbetsmarknadsministerns senaste\r\ninlägg gjorde mig inte mycket gladare. Det kom\r\ninte fram något ytterligare.</pre><pre>För att vi inte skall prata förbi varandra, när det\r\ngäller de synpunkter som arbetsmarknadsministern\r\ntog upp om att vi skulle försvara misskötsel på\r\narbetet, vill jag citera ur min interpellation --\r\narbetsmarknadsministern kanske inte själv har läst\r\nden, utan det kanske hans medarbetare har gjort:\r\n''Den som inte sköter sitt arbete skall självfallet\r\nkunna få sparken. Det är särskilt upprörande när\r\nanställda i vård och omsorgsarbete missköter sig så\r\natt svagare skadas.</pre><pre>Vår ståndpunkt är tydlig. I arbetet har man både\r\nplikter och rättigheter. Vi försvarar inte dem som är\r\nlata eller inte vill sköta sitt arbete efter bästa\r\nförmåga. Det skall vara ordning och reda i\r\narbetslivet.''</pre><pre>När jag ställde denna interpellation valde jag den\r\nmodellen att jag ville veta\r\narbetsmarknadsministerns synpunkter på detta,\r\ninte vad som sker i Arbetsrättskommittén. Detta\r\nhar jag sagt i min interpellation.\r\nArbetsmarknadsministern måste ju ha någon\r\nuppfattning om de här frågorna, eftersom de\r\nsorterar under Arbetsmarknadsdepartementet.</pre><pre>Det finns tydligen andra profeter i regeringen som\r\ngår ut och har synpunkter på hur arbetet i\r\nArbetsrättskommittén skall bedrivas. Jag skall läsa\r\nupp ett citat om vad Per Westerberg, den s.k.\r\nindustriministern i den nuvarande regeringen, sade\r\nom småföretagen när han var i Skåne förra veckan:\r\n''Det är en mycket stark signal att dessa företag har\r\nen potential som de inte kan utnyttja beroende på\r\nlagstiftningen -- Per Westerberg förutspådde en\r\n''utomordentligt hård debatt'' när\r\nArbetsrättskommittén presenterar sitt betänkande\r\n31 mars.''</pre><pre>Jag återupprepar min fråga till\r\narbetsmarknadsministern: Vilka signaler har gått ut\r\ntill de företag som under den senaste tiden har\r\nagerat som de har gjort? Har man, när man säger\r\natt man skall göra stora förändringar, sanktionerat\r\ndetta genom kontakter på Industridepartementet\r\neller Arbetsmarknadsdepartementet?</pre><pre>Per Westerberg säger också att vi måste få en\r\nföryngring av det svenska näringslivet.</pre><pre>Vem skall då ta hand om människorna som är över\r\n50 år? Är inte de berättigade att vara kvar på en\r\narbetsplats? Företag inom SAF har ju framställt\r\nkrav till Arbetsrättskommittén och till regeringen.\r\nDärför tycker jag att det är än viktigare att\r\narbetsmarknadsministern verkligen redovisar\r\nvilken syn han har på dessa frågor.</pre><pre>Jag har ett inlägg kvar och\r\narbetsmarknadsministern har två. Jag hoppas att\r\njag kan få svar på min fråga: Vilka rön är det som\r\ngör att arbetsmarknadsministern kan gå ut och säga\r\natt det, om man ändrar lagen om anställningsskydd,\r\nskulle bli fler arbetstillfällen i Sverige? Detta har\r\nfaktiskt Börje Hörnlund sagt vid åtskilliga tillfällen,\r\näven här i kammaren.</pre><pre>Anf. 21  HANS ANDERSSON (v):</pre><pre>Herr talman! Jag fick nog inte så mycket till svar på\r\nmin fråga. Även jag är medveten om att vi inte här\r\nkan diskutera innehållet i Arbetsrättskommitténs\r\nkommande betänkande, och därför var jag\r\nnoggrann med att inte göra det. Däremot kan vi ta\r\nupp alla de signaler och den debatt som har startats\r\nbl.a. av människor som har en auktoritativ ställning\r\ni Arbetsrättskommittén och som borde vara\r\nsynnerligen besvärande för\r\narbetsmarknadsministern.</pre><pre>I interpellationssvaret nämns frågan om social\r\ndumpning som leder åt två håll. Det gäller\r\nentreprenadregler när det kommer in utländska\r\nföretag. Ett EG-direktiv har talat om tre månader\r\nmed hemlandets system. Jag har hört att det nu har\r\ngått uppemot en månad, och det är en framgång.\r\nMen det är helt oacceptabelt för svensk\r\narbetsmarknad att ha någonting annat än en\r\nomedelbar tillämpning av svenska kollektivavtal.</pre><pre>Så några ord om Lex Britannia. Jag var tyvärr inte\r\ni Sverige när den dusten togs här i riksdagen, men\r\njag förmodar att Börje Hörnlund röstade mot den\r\nlagen. Lex Britannia står sig tveksamt i förhållande\r\ntill artikel 7 i Romfördraget, eftersom det handlar\r\nom att upphäva annat kollektivavtal. I det här fallet\r\nrörde det sig om ett filippinskt avtal. Det är fråga\r\nom ren och skär social dumpning. Om man tog bort\r\nLex Britannia skulle det kunna få fruktansvärda\r\nkonsekvenser för svensk arbetsmarknad och för\r\nden fackliga kampen.</pre><pre>Jag upprepar mina frågor till Börje Hörnlund, och\r\njag skall göra det mycket konkret. Eftersom vi inte\r\nkan diskutera betänkandet kan vi diskutera olika\r\nintressenter som är ute och ställer krav. De\r\nstorbolag som jag nämnde kom för några dagar\r\nsedan med en skrivelse, som gick rakt in till\r\nArbetsrättskommittén. De ställde krav för sin egen\r\ndel som på intet sätt har någonting att göra med vad\r\nsom ligger bakom regeringens direktiv till\r\nArbetsrättskommittén. Tar Börje Hörnlund avstånd\r\nfrån den typen av intressepolitik? Tar Börje\r\nHörnlund avstånd från den typen av motiveringar\r\nför att ge sig in i Arbetsrättskommitténs arbete som\r\nSonja Rembo har uttalat i en intervju i Svenska\r\nDagbladet? Tar Börje Hörnlund avstånd från det\r\nsätt på vilket Monarks företagsledning har försökt\r\nutnyttja debattsituationen mot det lokala facket\r\noch försökt utnyttja den lagstiftning som vi har i\r\ndag? Är det så framtiden skall se ut?</pre><pre>När det gäller Lindbeckkommissionen finns det ett\r\nkrav på att man skall avskaffa turordningsreglerna.\r\nDet finns formuleringar av typen att de\r\novillkorligen innebär besvär och kostnader för\r\nföretagen även om man kan förhandla och komma\r\nfram till avtalsturordning. Man talar om besvär och\r\nkostnader. Det finns inte ett ord som på något sätt\r\nanknyter till människors trygghet och\r\nanställningstryggheten. Grunden för lagstiftningen\r\när faktiskt en rätt att inte bli avskedad hur som\r\nhelst. Det verkar som om det har blivit en lag för\r\nuppsägningsrätt i stället för anställningsskydd. Jag\r\nskulle vilja ha svar på dessa frågor.</pre><pre>Anf. 22  HANS STENBERG (s):</pre><pre>Herr talman! Det är faktiskt litet ovanligt att Börje\r\nHörnlund inte vill uttala sin personliga uppfattning\r\ni en fråga. På den korta tid som jag har suttit i\r\nriksdagen har jag ständigt i våra debatter upplevt\r\natt arbetsmarknadsministern har redovisat\r\nregeringens syn på frågan men även vid sidan om\r\nCenterns och hans egen personliga uppfattning.\r\nBara för en stund sedan hade Georg Andersson en\r\ndebatt med Börje Hörnlund, där det t.o.m.\r\nredovisades vilka budgetönskemål som ställdes\r\ninom regeringen. Jag tycker faktiskt att det är ett\r\nanständighetskrav att arbetsmarknadsministern\r\nredovisar sin och regeringens uppfattning i dessa\r\ngrundläggande frågor och när det gäller synen på\r\nanställningsskyddslagar och\r\narbetsmarknadslagstiftningen i övrigt.</pre><pre>Börje Hörnlund talade om fackliga övergrepp mot\r\narbetstagare. Det är möjligt att man kan hitta något\r\nenstaka fall. Det inträffar säkert ibland, oftast\r\nberoende på att den fackliga organisationen alltför\r\nlätt viker sig för arbetsgivarens krav. Det torde röra\r\nsig om någon hundradels promille av de många\r\növergrepp som görs från arbetsgivare gentemot\r\narbetstagare runt om i landet. Jag upplever att\r\nmånga borgerliga företrädare är litet\r\nverklighetsfrämmande. Man tror väldigt många\r\narbetsgivare om alltför gott.</pre><pre>Det är helt riktigt som Börje Hörnlund säger att\r\nman ute på arbetsplatserna upplever mycket bra\r\nsamarbete -- mellan de anställda och företaget och\r\nmellan den fackliga organisationen och företaget.\r\nDet är normalfallet. Men vid sidan av detta finns\r\ndet en stor mängd arbetsplatser där de inte alls\r\nfungerar. Det är där det behövs ett starkt lagskydd.\r\nEtt bra samarbete kan bara uppkomma mellan\r\njämbördiga parter. Du kan aldrig få ett bra\r\nsamarbete mellan parterna om en av dem skall stå\r\nmed mössan i hand. Därför anser jag att även om\r\nman slår vakt om de andra delarna i LAS innebär\r\ndet om man försämrar och mjukar upp\r\nturordningsreglerna i praktiken att hela LAS tippar\r\növer ända. Det blir då alltför lätt att frångå\r\nturordningsreglerna.</pre><pre>Är arbetsmarknadsminister Börje Hörnlund\r\nmedveten om vilken enorm central roll\r\nturordningsreglerna spelar i LAS?</pre><pre>Anf. 23  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan börja med att försäkra\r\nJohnny Ahlqvist att jag naturligtvis har läst hans\r\ndokument. Jag kan också kosta på mig att säga att\r\njag tycker att det är skrivet i en fin ton.</pre><pre>Företag och fack har varken fått den ena eller den\r\nandra signalen ifrån mig.</pre><pre>Hans Andersson, Danmark har en viss uppfattning\r\nnär det gäller entreprenader som går in i andra\r\nländer och de villkor som då skall gälla. I Danmark\r\nhar arbetsgivare och arbetstagare blivit eniga om\r\natt reglerna som gäller för det land där\r\nentreprenaden utförs helst skall gälla från första\r\ndagen. De sade inför mina kolleger i Norden att de\r\nprioriterade att med EG få fram ett direktiv under\r\nsin ordförandetid. Det är inte så lång tid kvar. Jag\r\ntror att tiden för Danmark går den 1 juli. Jag bara\r\nnoterar att Danmark har den inställningen.\r\nDäremot kan jag inte spå om vad det kommer att\r\nbli för resultat.</pre><pre>Jag vill inte i riksdagens talarstol ta avstånd från ett\r\nantal skrivelser som jag inte till fullo kommer ihåg.\r\nJag vill inte ta avstånd från ledamöter i kommittén\r\neller från fackliga organisationers, t.ex. TCO:s,\r\nuttalanden m.m. Jag ser det här mera som en tid där\r\nman bryter åsikter. Jag hoppas att jag kommer att\r\nfå ett hanterbart material i slutomgången när\r\nremissinstanserna har sagt sitt.</pre><pre>Det kan möjligen vara bra att någon i slutomgången\r\nsamlar upp det här och försöker komma med ett\r\nsammanhållet förslag. Här har det också sagts att\r\ndet skall ske samråd med oppositionen i riksdagen\r\nnär det gäller frågor som har med arbetsrätten att\r\ngöra.</pre><pre>Jag upprepar än en gång, Hans Stenberg, att det\r\nvore konstigt om inte jag som\r\narbetsmarknadsminister ville ha både bra och\r\ntrygga företag. Det vore mycket konstigt, eftersom\r\njag tror att det ligger mycket av produktivitet i att\r\nha det på det sättet. Ett bra samspel företag och\r\nmedarbetare emellan är viktigt.</pre><pre>Det jag brukar trycka på när jag är ute och talar är\r\natt man i den här genomsynen måste tänka på våra\r\nsmå och medelstora företag, så att det blir en\r\nbegriplig och hanterbar lagmassa också för dem.\r\nDet går ju inte att sticka under stol med att i\r\nsamband med stora utredningar i vårt land har SAF\r\nkommit med representanter med\r\nstorföretagserfarenhet eller från Industriförbundet\r\noch facken har kommit med personer med\r\nstorföretagserfarenhet. Jag påstår med bestämdhet\r\natt man i väldigt väldigt stor utsträckning har glömt\r\nbort små entreprenörer och små företag.</pre><pre>Jag tror att vi är ganska eniga om att tillväxten\r\nmåste ske inom de små och medelstora företagen\r\nom vi skall klara jobben. Därför måste man i\r\nfortsättningen i samband med att lagar stiftas alltid\r\ni bakhuvudet ha frågan: Hur klarar små och\r\nmedelstora företag detta? Det tycker jag är viktigt.</pre><pre>Anf. 24  JOHNNY AHLQVIST (s):</pre><pre>Herr talman! Man kan alltså tolka Börje Hörnlunds\r\ninlägg som att han har samma uppfattning som\r\nindustriminister Per Westerberg, nämligen att det\r\nkommer att bli en utomordentligt hård debatt när\r\nArbetsrättskommittén presenterar sitt betänkande.\r\nDet är vad Per Westerberg har sagt, och jag kunde\r\nuttyda av det Börje Hörnlund sade att han har\r\nsamma uppfattning i frågan.</pre><pre>Vad som är beklämmande är att de signaler som har\r\ngått ut, företagens agerande, inte har bäddat för\r\nnågon produktionsökning bland våra företag. Jag\r\nhar den bestämda uppfattningen att de som känner\r\nsig orättvist behandlade av antingen den ena eller\r\nden andra lagstiftningen -- särskilt gäller det de\r\nförändringar som man nu försöker genomföra -- ute\r\npå arbetsplatserna kommer att lägga undan den\r\nsamförståndsanda som har funnits på våra företag i\r\nalla tider. Oavsett om det har varit fråga om små\r\neller stora företag tror jag att de lokala fackliga\r\norganisationerna, de anställda och företagen själva\r\nhar kunnat enas i de flesta frågor. Nu bedrivs det\r\ndäremot en bestämd kampanj gentemot lagen om\r\nanställningsskydd. Folk reagerar mot det, folk mår\r\ndåligt, eftersom de inte vet om de blir kvar i\r\nföretaget eller vilka som får gå nästa gång.</pre><pre>Om nu Börje Hörnlund har den uppfattningen att\r\ndet är viktigt att vi får en tillväxt i småföretagen och\r\natt vi får en samförståndsanda, tycker jag att Börje\r\nHörnlund skall ge de signalerna och säga att han\r\nsom arbetsmarknadsminister inte kan acceptera att\r\nman går tillbaka till 30-talsnivån. Det är ju det det\r\nhandlar om. I de fall jag nämnde i inledningen var\r\ndet fråga om 30-talsanda. Den anställde skall stå\r\nmed mössan i hand och bocka och fråga om han får\r\nvara kvar på arbetsplatsen eller inte. Jag tycker att\r\nett statsråd har en moralisk skyldighet att verkligen\r\ngå ut och bemöta detta för att dämpa den\r\ndiskussion som förs ute i landet.</pre><pre>Börje Hörnlund sade nyss att den svenska\r\narbetsrättslagstiftningen, lagen om\r\nanställningsskydd, är så krånglig, men så är det\r\ninte. På en skala bland världens länder ligger Italien\r\ni ena ändan med den mest skärpta lagstiftningen\r\noch USA i den andra med knappt någon lagstiftning\r\nalls, och Sverige ligger på den skalan någonstans\r\nmittemellan. Den svenska lagstiftningen är alltså\r\ninte så byråkratisk som man från departementet\r\nibland vill göra gällande. Tittar vi t.ex. på länder i\r\nEuropa kan vi konstatera att man varken i Tyskland\r\neller i Italien får genomföra några uppsägningar,\r\nutan sådana ärenden skall överklagas till domstol.\r\nDet blir då domstolsförhandlingar som kan dra ut\r\npå ett helt år i tiden, och under den tiden har berörd\r\npersonal full lön.</pre><pre>Jag har inte fått något svar på frågorna om\r\nsambandet mellan arbetslösheten och lagen om\r\nanställningsskydd, och jag förmodar att jag inte kan\r\nfå något svar, eftersom Börje Hörnlund inte har\r\nnågot konkret att peka på i det fallet. Det hade\r\ndärför varit skönt om Börje Hörnlund i debatten\r\nåtminstone hade sagt att lagen om\r\nanställningsskydd inte för med sig de svårigheter\r\nsom man ofta vill göra gällande.</pre><pre>Anf. 25  HANS ANDERSSON (v):</pre><pre>Herr talman! Danmark togs upp i debatten. Vi får\r\nväl se vad som händer. Kom bara ihåg att det inte\r\när säkert att ett kollektivavtal mellan arbetsgivare\r\noch arbetstagare räcker för att\r\ndirektivimplementera, som det heter på det nya\r\nspråk vi måste lära oss. EG-domstolen avgör, och\r\nEG-domstolen har hittills sagt att det inte räcker.</pre><pre>Jag är personligen mycket berörd av den här\r\narbetsrättsdiskussionen och frågorna kring lagen\r\nom anställningsskydd. Jag har 15 års förhandlande\r\npå lokalplanet bakom mig, och för mig är det som\r\nsker nu en osannolik utveckling, som kommer att\r\nriva upp allt av konstruktivt samarbete inom\r\nföretagen. Jag tror att detta verkligen är det sämsta\r\nsom kan hända i Sverige just nu.</pre><pre>För mig personligen är det alltså oerhört\r\nobehagligt, men det är obehagligt också för mig\r\nsom politisk person, som representant för\r\nVänsterpartiet, eftersom jag inser att makten över\r\nproduktionsmedlen är viktig, att det som händer i\r\narbetslivet är avgörande inte bara för människor\r\noch deras utkomst, välfärd och trygghet utan också\r\nför landet och dess framtid. Det här är ett försök av\r\nkapitalkrafter att ytterligare förstärka sin\r\nmaktposition på arbetets bekostnad, och det borde\r\ninte en centerpolitiker, om än i en borgerlig\r\nregering, medverka till.</pre><pre>Jag har i den här debatten försökt tolka Börje\r\nHörnlund positivt. Det kanske förvånar, eftersom\r\njag tillhör ett radikalt parti, men jag tyckte han\r\nnämnde tillräckligt många ord om att det var i\r\nhuvudsak tillfredsställande, att det var oerhört\r\nviktigt med principen om saklig grund, att man\r\nskulle titta på praxis och få formaliaproblem\r\nutredda och kanske också undersöka\r\ntillämpningsproblem.</pre><pre>Men det är ju inte den tolkning som har blivit\r\nföljden av den här diskussionen. Det är inte den\r\ndiskussionen som förs ute i samhället. Det är inte så\r\nledande företrädare för näringslivet har uppfattat\r\nsituationen. Det är därför jag vill begära att Börje\r\nHörnlund tar avstånd från den tolkning av\r\nsituationen som ledande företrädare för\r\nnäringslivet, och också Sonja Rembo, har gjort.</pre><pre>Varför begär jag detta? Jo, precis som\r\nfinansminister Wibble tog avstånd från den fiffiga\r\ntolkning som den unge broder Wallenberg gjorde\r\ninnan Bankstödsnämnden var i gång, tycker jag att\r\ndet vore väldigt bra att få ett klargörande besked\r\nfrån arbetsmarknadsministern om att de tolkningar\r\nsom förekommer i dessa ganska auktoritativa\r\nskrivelser inte har någonting att göra med den\r\nreformering som arbetsmarknadsministern vill\r\ngenomföra.</pre><pre>Det är nu dags för en politisk signal, Börje\r\nHörnlund. Om Börje Hörnlund som\r\narbetsmarknadsminister är rädd för att\r\nregeringen -- om vi nu har någon regering just nu\r\neller om en timme -- inte vågar sig på det, vill jag\r\nuppmana honom att ändå tänka på framtiden som\r\ncenterpolitiker. Välkommen att försvara\r\ntryggheten. Välkommen att försvara arbetsfreden.\r\nVälkommen att försvara framtiden för Sverige.\r\nDetta handlar om att inte skapa krig på\r\narbetsmarknaden. Välkommen! I så fall finns mitt\r\nhandslag där.</pre><pre>Anf. 26  HANS STENBERG (s):</pre><pre>Herr talman! Jag har under den här korta debatten\r\nställt en enda fråga till arbetsmarknadsministern,\r\noch jag har inte fått något svar på den. Jag frågade\r\nom arbetsmarknadsministern anser att\r\nturordningsreglerna är helt avgörande för övriga\r\ndelar i LAS.</pre><pre>Att Börje Hörnlund inte kan -- eller vill -- svara kan\r\nman uppfatta på två sätt.</pre><pre>Den ena tolkningen är att\r\narbetsmarknadsministern inte har förstått hur\r\ncentrala turordningsreglerna är i LAS. Kanske\r\ninser inte arbetsmarknadsministern att om de\r\ndelarna i LAS faller, innebär det i praktiken att man\r\nhelt och hållet avskaffar lagen om\r\nanställningsskydd och återinför arbetsgivarens\r\ntotalt fria rätt att säga upp och avskeda folk.</pre><pre>Den andra tolkningen -- som faktiskt är ännu\r\nvärre -- är att arbetsmarknadsministern har förstått\r\nmen av någon anledning här inte vill redovisa sin\r\nuppfattning. Det troligaste är väl ändå att\r\narbetsmarknadsministern är så pass insatt i LAS\r\noch arbetsmarknadslagstiftningen att han vet vad\r\nsom händer om man rör vissa delar i den. Att han\r\ninte vill redovisa sin uppfattning tyder väl snarast\r\npå att han har bestämt sig för att följa de mest\r\nmilitanta rösterna inom Svenska\r\narbetsgivareföreningen och de mest militanta\r\nrösterna inom broderpartierna i regeringen i den\r\nhär frågan.</pre><pre>Det finns, som jag sade tidigare, all anledning för\r\nSveriges löntagare att se dystert på framtiden om vi\r\nfår den utveckling som man kan befara med\r\nutgångspunkt i den debatt som förs i dag om\r\narbetsmarknadslagstiftningen.</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! Varken i arbetstagarens eller i\r\nsmåföretagarens tillvaro känner man sig orättvist\r\nbehandlad, utan man förstår de beslut som växer\r\nfram och tycker att de är rättvisa. Det är märkligt\r\natt någon över huvud taget kan misstänka att man\r\nvill ha en sämre samförståndsanda, när vi\r\negentligen behöver en bättre.</pre><pre>Nu skapas inte en sådan anda med hjälp av lagar,\r\nsom herrarna vet. Processen är längre och större än\r\nså. Både till Johnny Ahlqvist och Hans Andersson\r\nvill jag säga att jag inte tror på någon tillvaro med\r\nmössan i hand, så pass mycket har jag arbetat i mina\r\nyngre dagar som skogsarbetare m.m. att jag kan\r\nsäga det. Jag tror inte att det är bra vare sig för\r\nföretag eller för någon annan.</pre><pre>Lagen om anställningsskydd är oerhört enkel när\r\ndet gäller turordningsregler. Det som är svårt är de\r\nförhandlingar som därefter kommer. I ett företag\r\nsom var ordentligt hotat -- jag tror att Hans\r\nAndersson känner till det rätt väl -- gick man ifrån\r\nsamtliga regler. I andra företag, som i sak\r\negentligen är lika hotade, går man inte ifrån några\r\nregler. Det är inte så lätt att fånga upp sådant här\r\nvare sig i lagstiftning eller med moraliska\r\nuttalanden.</pre><pre>Jag avslutar med att återigen betona att jag hoppas\r\natt den korta tid i kommittén som är kvar fram till\r\nförsta delbetänkandet används till en öppen\r\ndiskussion. När förslaget lagts fram lovar jag att\r\nlugnt avvakta remissinstansernas svar för att få\r\nbästa möjliga underlag till eget beslut.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 13.43 på förslag av tredje vice\r\ntalmannen att ajournera förhandlingarna till kl.\r\n14.30, då frågestunden skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>4 §  Muntliga frågor till regeringen</pre><pre>Anf. 28  TALMANNEN</pre><pre>Jag hälsar statsminister Carl Bildt, finansminister\r\nAnne Wibble, statsrådet Bo Könberg,\r\nkommunikationsminister Mats Odell och\r\nutbildningsminister Per Unckel välkomna.</pre><pre>Statsministern besvarar övergripande\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>Får jag be de ärade ledamöterna vänta med att\r\nställa sina frågor tills mikrofonerna är inkopplade i\r\nbänkarna.</pre><pre>Den ekonomiska och politiska krisen</pre><pre>Anf. 29  JAN BERGQVIST (s):</pre><pre>Fru talman! Jag har en fråga till statsministern.</pre><pre>I dagens Sverige råder både en ekonomisk kris och\r\nen politisk kris. Den ekonomiska krisen ser vi i en\r\nallt värre arbetslöshet, som ökar dag för dag, och i\r\natt det i ekonomin finns rent depressiva inslag. När\r\ndet gäller den politiska krisen -- trots att det finns\r\nen bastant majoritet i riksdagen av fem borgerliga\r\npartier -- verkar det som att regeringen inte har\r\ngrepp över den politiska situationen.</pre><pre>Min fråga är: Vad tänker statsministern göra?</pre><pre>Anf. 30  Statsminister CARL BILDT (m):</pre><pre>Fru talman! Låt mig inledningsvis instämma med\r\nJan Bergqvist när det gäller beskrivningen av det\r\nekonomiska läget i landet. Jag och andra\r\nföreträdare för regeringen, inte minst\r\nfinansministern, har vid åtskilliga tillfällen försökt\r\natt inskärpa allvaret i Sveriges ekonomiska\r\nsituation. Det har vi gjort i polemik mot\r\nlättsinnesadvokater i olika oppositionspartier\r\nunder de senaste två åren.</pre><pre>Läget har i vissa hänseenden förbättrats. Det finns\r\nljuspunkter i den ekonomiska utvecklingen. Men\r\nsom Lindbeckkommissionen visade häromdagen\r\nkrävs det ekonomiska och politiska\r\nkraftansträngningar för att vi skall klara detta\r\nunder de närmaste åren. Vad som krävs är politisk\r\nsamling, inte politisk lekstuga.</pre><pre>Det vi upplevde i går i denna kammare var att två\r\npartier i ett allvarligt läge gjorde Sveriges riksdag\r\ntill ett forum för vad som närmast var taktiska lekar.\r\nSocialdemokratin började plötsligt yrka på\r\nåterremiss av betänkandet om den ekonomiska\r\npolitiken. Efter att med rätta tidigare ha\r\nunderstrukit hur viktigt det är med snabba insatser\r\nmot bl.a. byggarbetslösheten försenar man det\r\nhela. Sedan var det Ny demokrati som stod för den\r\nparlamentariska innovationen att frångå sin egen\r\npolitik och uppgörelse och rösta med\r\nSocialdemokraterna. Det är icke möjligt att\r\nfortsätta med den verksamheten.</pre><pre>Det jag sade i går gäller självfallet också i dag.\r\nRegeringen avser att ställa förtroendefråga på\r\nriktlinjerna kring den ekonomiska politiken när\r\närendet kommer upp till votering i denna\r\nkammare. Är det så att Ny demokrati och\r\nSocialdemokraterna förenas i sitt ''taktiserande'',\r\nfår vi gå till folket. Då avser jag att utlysa nyval.</pre><pre>Anf. 31  JAN BERGQVIST (s):</pre><pre>Fru talman! Reglerna för frågestunden medger mig\r\ninte att gå in i polemik med Carl Bildt när han\r\nangrep socialdemokratin, utan jag får begränsa mig\r\ntill en fråga.</pre><pre>Carl Bildt hänvisade till Lindbeckkommissionen.\r\nHan höll med om att det ekonomiska läget är\r\nallvarligt. Då kan man undra varför regeringen\r\nskjuter problemen framför sig och hänvisar till att\r\nkompletteringspropositionen skall lösa problemen.\r\nDe diskussioner som har varit i finansutskottet i dag\r\nhar inneburit möjligheter för regeringspartierna till\r\nöppningar för att man skall komma åt de allra\r\nvärsta ekonomiska problemen och göra det\r\nomedelbart. Såvitt jag förstod hade\r\nregeringspartierna, inkl. regeringens företrädare,\r\nkommit överens om att några sådana öppningar\r\ninte skall göras i finansutskottet, trots det mycket\r\nallvarliga akuta läget.</pre><pre>Min fråga är: Hur kan statsministern försvara något\r\nsådant?</pre><pre>Anf. 32  Statsminister CARL BILDT (m):</pre><pre>Fru talman! Det är inte min uppgift att försvara\r\nSocialdemokraternas politik. Men om jag förstår\r\nden rätt, utgår den från att avgöranden när det\r\ngäller den ekonomiska politiken skall skjutas upp\r\ntill maj, i form av någon typ av redovisning. Vi har\r\nfaktiskt lagt fram ett förslag på riksdagens bord.\r\nDet vi från regeringspartiernas sida anser rimligt är\r\natt man fattar beslut. Ju fler beslut och ju snabbare,\r\ndesto bättre. Att skjuta på i och för sig -- jag håller\r\nmed om det -- plågsamma och besvärliga sparbeslut\r\ndärför att de är inopportuna och att\r\nopinionsundersökningarna säger någonting annat\r\när bekvämt, men det är inte ansvarsfullt.</pre><pre>Vår linje har hela tiden varit: fatta beslut nu, fatta\r\nbeslut om besparingar, fatta beslut om de\r\narbetsmarknadspolitiska åtgärderna. Sedan är det\r\nsjälvklart att den ekonomiska politiken utvecklas.\r\nVi kommer bl.a. på grundval av\r\nLindbeckkommissionens förslag att lägga fram\r\nytterligare förslag i samband med\r\nkompletteringspropositionen. Det är ingen nyhet.\r\nVi eftersträvar också -- inte heller detta är någon\r\nnyhet -- en så bred samverkan som det över huvud\r\ntaget är möjligt i denna riksdag kring de\r\nnödvändiga insatserna.</pre><pre>Låt mig säga att det som Lindbeckkommissionen\r\nhar att säga om vikten av långsiktigt hållbara\r\nbesparingar är centralt. Att skjuta på varje\r\ndiskussion om besparingar eller att tala om\r\nbesparingar och rösta mot dem är att underkänna\r\nsin egen politiska förmåga. Sådant ägnar sig inte\r\nregeringspartierna åt.</pre><pre>Tidpunkten för extra val</pre><pre>Anf. 33  THAGE G PETERSON (s):</pre><pre>Fru talman! Socialdemokratiska riksdagsgruppen\r\ntillhör faktiskt inte det borgerliga\r\nregeringsunderlaget, som statsministern tydligen\r\ntrodde. Faktum är att regeringen i går råkade ut för\r\ntvå allvarliga nederlag här i riksdagen.</pre><pre>Jag vill fråga statsministern: När kommer\r\nregeringen att besluta om att anordna extra val och\r\natt avgå?</pre><pre>Anf. 34  Statsminister CARL BILDT (m):</pre><pre>Fru talman! I den mån jag har antytt att jag tror att\r\nsocialdemokratin ingår i regeringsunderlaget vill\r\njag säga att jag inte har svävat i den föreställningen.\r\nJag tror inte att någon annan har gjort det heller.</pre><pre>Vad gäller Thage G Petersons fråga tror jag att jag\r\nbesvarade den i samband med att jag besvarade Jan\r\nBergqvists fråga. Vi avser att ställa en\r\nförtroendefråga på riktlinjerna på den ekonomiska\r\npolitiken. När exakt detta kommer upp till\r\navgörande i kammaren vet jag inte. Det vet fru\r\ntalman och talmanskonferensen bättre. Jag vet inte\r\nom beslut är fattat i den delen.</pre><pre>Ifall våra riktlinjer vinner bifall har vi möjlighet att\r\nfortsätta att arbeta för att få ordning på Sverige och\r\nför att få stabilitet i ekonomin. Det är det som\r\nSverige behöver just nu. Ifall Socialdemokraterna\r\noch Nydemokraterna i den ena eller den andra\r\nkonstellationen -- jag vet inte vem som skall stödja\r\nvem och i vilken typ av taktiskt spel detta skall äga\r\nrum -- fäller regeringens förslag, då avser vi att\r\nutlysa nyval. För att vara tydlig på den punkten,\r\nThage Peterson: Regeringen avser inte att avgå.\r\nRegeringen avser att utlysa extra val. Vi har\r\nexempel tidigare på konstigheter när regeringar i\r\nkomplicerade lägen avgått för att därefter\r\nåterkomma. Den typen av taktiskt spel avser vi inte\r\natt inlåta oss på.</pre><pre>Anf. 35  THAGE G PETERSON (s):</pre><pre>Fru talman! Kommer statsministern vid\r\növervägandena att dra några slutsatser av\r\nregeringens misslyckanden när det gäller\r\narbetslösheten under de 17 månaderna vid\r\nregeringsmakten? 536 000 människor i Sverige är i\r\ndag arbetslösa. Värst drabbad är ungdomen: nästan\r\n200 000 arbetslösa. Kommer detta faktum att\r\npåverka regeringens lust att utlysa nyval och\r\nförhoppningsvis att avgå?</pre><pre>Anf. 36  Statsminister CARL BILDT (m):</pre><pre>Fru talman! Det är just det faktum att vi har ett\r\nallvarligt ekonomiskt läge som gör att regeringen\r\nväljer att agera på detta sätt. Vi tar vårt ansvar i ett\r\nläge när oppositionspartierna sätter taktik före\r\nnationellt ansvarstagande. Det är därför som vi inte\r\nkommer att inlåta oss på något taktiserande.</pre><pre>Vi lägger fram förslag. Sedan taktiserar man. Det\r\nena partiet som säger att det är så bråttom med\r\nbeslut ser plötsligt en taktisk chans och förskjuter\r\nallt medan byggarbetslösheten ökar. Det andra\r\npartiet sluter uppgörelser om besparingar, men\r\nröstar emot uppgörelserna och röstar med\r\nsocialdemokratin. Detta marknadsförs sedan som\r\nen taktisk ploj.</pre><pre>Vad tror ni att de arbetslösa människorna runt om\r\ni Sverige anser om detta spel? Regeringen har lagt\r\nfram förslag om en ekonomisk politik på riksdagens\r\nbord. Man må tycka bra eller dåligt om den\r\npolitiken -- många tycker dåligt om den, men det är\r\nändå en ekonomisk politik. Det ena\r\noppositionspartiet har inte kunnat redovisa\r\ncentrala delar av sin ekonomiska politik. Den är ett\r\nsvart hål när det gäller enbart besparingar. Det\r\nandra oppositionspartiet må ha en ekonomisk\r\npolitik, men den gäller bara i utskotten och inte i\r\nkammaren.</pre><pre>Vi har ingen regeringskris. Vi har en riksdagskris.\r\nVi kan nu se att det finns ett alternativ i den\r\nekonomiska politiken. Oppositionen åt ömse håll\r\nhar ingenting att erbjuda mer än taktiserande och\r\nspel.</pre><pre>Program för flyktingpolitiken</pre><pre>Anf. 37  BENGT HURTIG (v):</pre><pre>Fru talman! Jag har en fråga till statsministern, som\r\nju också är ordförande i Moderata samlingspartiet.</pre><pre>Moderata samlingspartiet har publicerat ett\r\nflyktingpolitiskt program enligt vilket en person\r\nsom saknar dokument vid inresa till Sverige skall\r\nutvisas om han inte kan uppge godtagbara skäl till\r\nvarför dokument saknas. Såvitt jag förstår strider\r\ndetta såväl mot artikel 3 i FN:s tortyrkonvention\r\nsom mot artikel 33 i flyktingkonventionen. Avser\r\nregeringen att i något avseende annonsera att man\r\ninte tänker bry sig om de nämnda konventionerna?</pre><pre>Anf. 38  Statsminister CARL BILDT (m):</pre><pre>Fru talman! Jag måste ärligt erkänna att jag faktiskt\r\ninte har läst rapporten. Som ett led i det långsiktiga\r\nprogramarbetet har en grupp av personer sett över\r\nflyktingpolitiken. Rapporten är inte antagen av\r\nModerata samlingspartiet, utan den diskuteras nu.\r\nSåvitt jag förstår innehåller rapporten åtskilliga\r\nvettiga synpunkter enligt vad jag hittills har kunnat\r\nta del av referaten. Den kommer att bli föremål för\r\nfortsatt diskussion. Rapporten har ingen\r\nomedelbar påverkan på regeringens politik.</pre><pre>Lindbeckkommissionens förslag</pre><pre>Anf. 39  BENGT DALSTRÖM (nyd):</pre><pre>Fru talman! Hur och när ämnar regeringen komma\r\nmed en samlad uppföljning av\r\nLindbeckkommissionens förslag? Blir det en\r\nsamlad uppföljning eller kommer regeringen bara\r\natt undan för undan plocka russinen ur kakan och\r\nlägga fram förslag med anknytning till\r\nLindbeckkommissionen?</pre><pre>Anf. 40  Statsminister CARL BILDT (m):</pre><pre>Fru talman! Lindbeckkommissionen har lagt fram\r\nväldigt många olika typer av förslag. Regeringen\r\navser att i kompletteringspropositionen återkomma\r\nframför allt till de delar som är direkt relaterade till\r\nden ekonomiska politiken.</pre><pre>Sedan finns det också en lång rad förslag som\r\nhandlar om t.ex. författningsfrågan,\r\nmandatperiodens längd, Riksbankens ställning osv.\r\nOckså dessa förslag befinner sig som bekant under\r\nberedning. Vi arbetar aktivt, inte bara för\r\nekonomiska utan även för politiska reformer. Men\r\ndet är inte sagt att kompletteringspropositionens\r\nframläggande är den ideala tidpunkten att\r\nåterkomma till just författningsfrågan.</pre><pre>Alltså: När det gäller den ekonomiska politiken är\r\nsvaret ja, i kompletteringspropositionen. En lång\r\nrad andra saker kommer på ett eller annat sätt att\r\nbli föremål för beredning under de närmaste\r\nmånaderna.</pre><pre>Anf. 41  BENGT DALSTRÖM (nyd):</pre><pre>Fru talman! I vilken utsträckning och hur\r\nprioriterar regeringen frågor kring detta med olika\r\nsärintressens inflytande på politik och samhälle\r\növer huvud taget?</pre><pre>Anf. 42  Statsminister CARL BILDT (m):</pre><pre>Fru talman! Regeringen ser sig vara -- och skall så\r\nvara -- företrädare för allmänintresset. Det tycker\r\nvi också att riksdagen och riksdagens partier skall\r\nvara. Visst skall vi lyssna på särintressen, men vi\r\nskall alltid fatta beslut med utgångspunkt i\r\nallmänintressen. Vi skall också se till att de\r\ndemokratiska och politiska strukturerna är\r\nuppbyggda på ett sådant sätt att det är\r\nallmänintressets företrädare som har det sista och\r\navgörande ordet, inte särintressenas.</pre><pre>Extra val</pre><pre>Anf. 43  GUDRUN SCHYMAN (v):</pre><pre>Fru talman! Jag vill återkomma till frågan om nyval\r\neller inte. Vi är överens om bedömningen att läget\r\när allvarligt, men vi anser kanske att orsakerna är\r\nlitet olika. I dag är det väldigt många som menar att\r\norsakerna ligger i regeringens bristande politik. Jag\r\nundrar: Är det inte litet vågat eller rent av oseriöst\r\nav statsministern att säga att om riksdagen avger en\r\nmajoritetsförklaring avseende riktlinjerna för den\r\nekonomiska politiken, vilket innebär att man får\r\nstöd av den mindre seriösa lekkamraten Ny\r\ndemokrati, då kommer regeringen att på den\r\nbasisen fortsätta att bedriva en ekonomisk politik?\r\nÄr det inte bättre att fråga folket, att utlysa nyval?\r\nVore det inte bättre att omsätta nyvalshotet till ett\r\nnyvalslöfte?</pre><pre>Anf. 44  Statsminister CARL BILDT (m):</pre><pre>Fru talman! Som det med all önskvärd tydlighet har\r\nframgått under de senaste timmarna är inte\r\nregeringen rädd för ett nyval. Vi vill inte ha ett\r\nnyval, vem vill ha det? En politisk kris av det här\r\nslaget är nog det som Sverige just nu minst behöver.\r\nJag skall ärligt säga att in till den votering som var\r\nhär i kammaren strax efter kl. 17.00 i går trodde jag\r\ninte att det skulle finnas den typen av taktiserande\r\nsom i detta allvarliga läge skulle driva fram en\r\nsådan här situation. Men när situationen nu har\r\nuppkommit måste man inse vad som gäller. Man\r\nmåste vara beredd att ställa saker på sin spets och\r\ngå ut till folket. Men detta har vi tydligt markerat\r\nalldeles oavsett vad som blir utgången just nu. Vi är\r\nberedda att med fast hand ta ansvaret för den\r\nekonomiska politiken, men det finns bestämda\r\ngränser. Vi tar ansvar för en politik som vi tror på,\r\ninte för en politik som vi inte tror på.</pre><pre>När vi nu har gjort på det här sättet har några sagt\r\natt vi har visat att vi är en svag minoritetsregering.\r\nTvärtom, svaga minoritetsregeringar kan sitta hur\r\nlänge som helst. Det är starka regeringar som har\r\nstyrkan att ställa saker och ting på sin spets och gå\r\nut till folket när det taktiseras för mycket i\r\nriksdagen.</pre><pre>Infrastruktursatsningar</pre><pre>Anf. 45  JAN ERIK ÅGREN (kds):</pre><pre>Fru talman! Jag har en fråga som är kanske litet\r\nmera jordnära för dem som drabbas av olyckor i\r\ntrafiken.</pre><pre>I början av veckan presenterades\r\ninfrastrukturpropositionen. Det hela rör sig om ett\r\nhundratal miljarder. Vägar och järnvägar i olika\r\ndelar av landet berörs. Det talas väldigt mycket om\r\natt det kommer att skapas många välbehövliga\r\njobb. Men ett av målen måste vara att förbättra\r\ntrafiksäkerheten. Varje olycka i trafiken som\r\nmedför dödsfall är ju tragisk för alla inblandade.\r\nHur har departementet och\r\nkommunikationsministern sett på detta? Finns det\r\nberäkningar som visar att den här typen av olyckor\r\noch tragedier kommer att kunna minskas?</pre><pre>Anf. 46  Kommunikationsminister MATS\r\nODELL (kds):</pre><pre>Fru talman! Regeringen lade i måndags fram en\r\nproposition om de strategiska investeringarna i\r\ninfrastrukturen för de kommande tio åren.\r\nPropositionen belöpte sig på 98 miljarder kronor.</pre><pre>Jag har lyssnat till en del socialdemokratiska vänner\r\nsom har sagt att detta är väl ingenting.\r\nSocialdemokraterna föreslog en\r\ninfrastruktursatsning på 100 miljarder under\r\nvalrörelsen 1991.</pre><pre>Exempelvis TCO-ordföranden sade att detta är\r\ngrisen Särimner som återuppstår. För att få det här\r\nkortet synat -- jag tillåter mig att börja i den\r\nänden -- frågar jag: Vad var det för hundra\r\nmiljarder som Socialdemokraterna lade fram? Jo,\r\ndet var 45 miljarder i ordinarie anslag för resten av\r\ndetta sekel. Sedan var det 30 miljarder som man\r\nskall ta in av kommande biltrafikanter, framför allt\r\ni Stockholms-, Göteborgs- och Öresundsområdet.\r\nDärutöver trodde man sig få 5 miljarder från\r\nnäringslivet till bl.a. Arlandabanan, och 20\r\nmiljarder i det s.k. delfinanslaget, varav man hade\r\nvänligheten att finansiera 10 miljarder. I själva\r\nverket kokade detta ner till att dessa 100 miljarder\r\nsom Socialdemokraterna lade fram i praktiken var\r\n10 friska miljarder utöver de ordinarie anslagen.</pre><pre>För att komma till hur dessa pengar används går 40\r\nmiljarder till vägarna, framför allt av\r\ntrafiksäkerhetsskäl. Ungefär 800 människor dör på\r\nvåra vägar varje år. Den satsning som görs enbart i\r\ninfrastrukturen beräknar Vägverket kan komma att\r\nspara 200 människoliv i slutet av den här perioden.\r\nVi skall också nu under denna månad lägga fram en\r\ntrafiksäkerhetsproposition, som vi hoppas också\r\nskall påverka trafikanternas beteende.</pre><pre>Regeringsunderlaget</pre><pre>Anf. 47  BIRGITTA DAHL (s):</pre><pre>Fru talman! Det verkade på statsministern som om\r\nvi socialdemokrater skulle haft några diskussioner\r\nmed Ny demokrati. Men så är det ju inte, utan det\r\nhar med all tydlighet framgått av statsministerns\r\negna uttalanden att det är ni som har haft\r\növerläggningar. Det är också naturligt, eftersom Ny\r\ndemokrati är ett av de fem borgerliga partier som\r\nutgör regeringsunderlaget. Jag vet också att Ny\r\ndemokrati har deltagit i de borgerliga partiernas\r\ngruppmöten för att diskutera delpensionsfrågan.</pre><pre>Jag vill därför ställa två frågor till statsministern.\r\nDen ena är: Hur stämmer det överens med de\r\nförsäkringar och uttalanden om att man inte alls\r\nskulle göra sig beroende av Ny demokrati som\r\ngjordes i samband med regeringstillträdet? Den\r\nandra frågan är: Anser statsministern att Ny\r\ndemokrati utgör en del av regeringsunderlaget?</pre><pre>Anf. 48  Statsminister CARL BILDT (m):</pre><pre>Fru talman! Den senare frågan torde väl med all\r\nönskvärd tydlighet ha besvarats av de senaste\r\ntimmarnas polemik i dessa frågor.</pre><pre>När det sedan gäller kontakten mellan\r\nSocialdemokraterna och Ny demokrati har jag inte\r\nuttalat mig om den saken. Jag bara noterar signaler\r\nfrån den taktiserande undervegetation som har\r\nförekommit under de senaste dygnen. Men det är\r\nen annan sak.</pre><pre>Det är alldeles riktigt att vi i t.ex.\r\nsocialförsäkringsutskottet har träffat en\r\növerenskommelse med Ny demokrati. Det\r\nstämmer alldeles utomordentligt med vad jag sade\r\ni samband med regeringsbildningen och därefter.</pre><pre>Vi lägger fram våra förslag till riksdagen. Sedan är\r\nvi inom ramen för utskottsbehandlingen, och\r\nibland t.o.m. vid sidan av denna, beredda att i\r\nkonstruktiv anda föra diskussioner med företrädare\r\nför Ny demokrati och med företrädare för\r\nSocialdemokraterna, och jag skall alls icke utesluta\r\nföreträdare för Vänsterpartiet. Det har vi visat vid\r\nuppgörelser i vissa frågor med Ny demokrati\r\nförvisso. Jag kan t.ex. nämna den fråga som vi slöt\r\nom fri radio, vilken var viktig. Vi förde\r\nkonstruktiva samtal efter att Socialdemokraterna\r\nhade varit avvisande. Det gäller också frågan om\r\ndelpensionen. Vi lade ett förslag som låg relativt\r\nnära det som nydemokraterna själva hade\r\nföreslagit, där de sedan hade vissa\r\nkompletteringsförslag som ledde till att vi kom\r\nsamman. Så var det. Det har vi aldrig gjort någon\r\nhemlighet av. Det är på det sättet en regering måste\r\narbeta. Vi är inga dogmatiker, utan pragmatiker.\r\nMen vi ser hela tiden till att vi befinner oss på rätt\r\nkurs.</pre><pre>Bidrag till spannmålsbönderna</pre><pre>Anf. 49  MARGARETA WINBERG (s):</pre><pre>Fru talman! Jag vill vända mig till finansministern.\r\nStatsministern sade tidigare att man kommer att\r\nbehöva fatta svåra beslut om besparingar. Enligt\r\nregeringen är det de arbetslösa, de sjuka, barnen\r\noch de gamla som drabbas av dessa besparingar.\r\nDet finns en grupp som tydligen är undantagen. Jag\r\ntänker då på spannmålsbönder. Jag vill fråga\r\nfinansministern om hon anser det vara acceptabelt\r\natt, i tider när man gör nedskärningar för de\r\ngrupper som jag nyss nämnde, samtidigt öka\r\nbidragen till spannmålsbönderna?</pre><pre>Anf. 50  Finansminister ANNE WIBBLE\r\n(fp):</pre><pre>Fru talman! Margareta Winberg började med att\r\nsäga att det framöver kommer att krävas många\r\nsvåra beslut, vilket är alldeles riktigt. Det kommer\r\natt beröra alla grupper. Det är mycket angeläget att\r\nalla, framför allt de som har arbete och som är\r\nfriska, blir berörda av dessa svåra beslut framöver.\r\nDet blir också effekterna av de förslag som\r\nregeringen har lagt fram.</pre><pre>Om Margareta Winberg med sin fråga om\r\nspannmålsbönderna mer precist syftar på någon\r\nnyligen diskuterad punkt i jordbruksutskottet,\r\nmåste jag erkänna att jag inte till fullo är\r\nuppdaterad. Men jag utgår från att Margareta\r\nWinberg som ingår i detta utskott är bättre påläst.</pre><pre>Anf. 51  MARGARETA WINBERG (s):</pre><pre>Fru talman! Anser finansministern att det är\r\nacceptabelt att i dessa tider öka bidragen till denna\r\ngrupp?</pre><pre>Anf. 52  Finansminister ANNE WIBBLE\r\n(fp):</pre><pre>Fru talman! Spannmålsbönder är ju också\r\nkonsumenter och deltar i samhället -- de är\r\nbostadskonsumenter, producenter och de är\r\nkonsumenter av andra varor och tjänster.\r\nRegeringen har presenterat ett förslag som skall ge\r\nrimliga villkor för spannmålsproducenter,\r\nanimalieproducenter och ett antal producenter av\r\nmånga industriella varor och tjänster inom offentlig\r\noch privat sektor.</pre><pre>Vad gäller just spannmålsbönderna finns det\r\nbetydande skäl att se till att man inte i onödan slår\r\nut producenter som inom ramen för EG:s\r\njordbrukspolitik kommer att ha ganska stora\r\nförutsättningar att på ett effektivt sätt bedriva\r\nverksamhet i Sverige, och därmed också producera\r\nen mycket viktig tjänst, nämligen öppet landskap.</pre><pre>Jag tycker att det finns anledning att se till att man\r\ninte, under den tid vi avvaktar medlemskapet i EG,\r\ni onödan beskogar landet.</pre><pre>Åtgärder mot arbetslösheten</pre><pre>Anf. 53  INGELA THALÉN (s):</pre><pre>Fru talman! Jag vill ställa en fråga till\r\nstatsministern. Vi har tidigare berört regeringens\r\nkriskommission som har konstaterat att\r\narbetslösheten är det största problemet i Sverige.\r\nJag vill då fråga vilken kommentar statsministern\r\nhar till det faktum att Moderaterna, Ny demokrati,\r\nFolkpartiet, Centern och kds i dag har avslagit\r\nsamtliga de insatser som Socialdemokraterna har\r\nföreslagit för att minska arbetslösheten och öka\r\nsysselsättningen.</pre><pre>Dessutom har regeringen dragit ner anslaget på\r\narbetsmarknadspolitikens område med en miljard\r\nkronor för att finansiera\r\nUtbildningsdepartementets budget. Vad har\r\nstatsministern för kommentar till detta?</pre><pre>Anf. 54  Statsminister CARL BILDT (m):</pre><pre>Fru talman! Det senare refererar jag till -- korrigera\r\nmig om jag har fel Ingela Thalén --, nämligen till det\r\ntredje gymnasieåret. I den frågan har också\r\nSocialdemokraterna sagt att det är viktigt att de\r\nunga killar och tjejer som vill skall ges möjlighet att\r\ngå ett tredje gymnasieår. Det råkar vara så att det\r\nbetalas av Utbildningsdepartementet.\r\nSocialdemokraterna och vi har motiverat förslaget\r\nav sysselsättningsskäl. Detta är nog att se mer som\r\nen kameral transferering inom ramen för en politik\r\ndär vi mer än någonsin tidigare satsar på att få folk\r\ni jobb.</pre><pre>Regeringens politik har två fronter. Den fick ett\r\nmycket starkt stöd av Lindbeckkommissionen. Den\r\nförsta omedelbara fronten är att vi faktiskt satsar\r\nmer än vad någon regering tidigare har gjort på\r\nolika typer av omedelbara\r\nsysselsättningsfrämjande insatser. Detta har\r\nsjälvfallet sin bakgrund i nuvarande läge, men så är\r\ndet. Den andra är att vi inser att det inte är detta\r\nsom är lösningen på sikt. Vi skall ju inte bli ett folk\r\nanställda av AMS, utan vi skall se till att vi får fram\r\nriktiga jobb i riktiga företag och verksamheter som\r\ngår ihop och som står på egna ben. Därför måste\r\nvi driva en ekonomisk politik som förmår att spara\r\nutgifter, som förmår att återställa konkurrenskraft\r\noch som förmår att avreglera. Det vi konstaterade\r\nhäromdagen var att huvudinriktningen av\r\nregeringens ekonomiska politik fick ett kraftigt\r\nstöd av Lindbeckkommissionen. Att sedan\r\narbetslösheten i dag är det mest smärtsamma av de\r\nproblem som 20 år av misslyckanden har medfört,\r\ntror jag inte att någon har någon annan uppfattning\r\nom.</pre><pre>Småföretagens situation</pre><pre>Anf. 55  CLAUS ZAAR (nyd):</pre><pre>Fru talman! Vilka åtgärder tänker finansministern\r\nvidta för de småföretag som ännu inte har gått i\r\nkonkurs? Man lider nu dels av den kvittningsrätt\r\nsom vi saknar och dels av valutaförlusterna i och\r\nmed att man inte har hunnit göra en omvandling vid\r\ndeprecieringen av svenska kronan. Vilka åtgärder\r\nkommer vi att få se?</pre><pre>Anf. 56  Finansminister ANNE WIBBLE\r\n(fp):</pre><pre>Fru talman! Det väsentliga är till att börja med att\r\ndet förs en bra ekonomisk politik. Annars blir det\r\ninte några åtgärder alls. Det handlar också om visst\r\npolitiskt ansvar.</pre><pre>Det väsentligaste för småföretagen är att det förs en\r\nsådan politik att man kan få en vettig räntepolitisk\r\nutveckling, dvs. att man kan få ner räntorna en\r\naning. Jag tänker då i första hand på de räntor som\r\nmöter småföretagen, nämligen marknadsräntorna\r\nmed tillägg som är mycket stora, faktiskt\r\ninternationellt unikt stora räntemarginaler i\r\nbanksystemet.</pre><pre>Det är regeringens avsikt att underlätta att\r\nräntemarginalerna dämpas, och detta kommer att\r\nvara till stor glädje för småföretagen. Därtill\r\nkommer alla de åtgärder i fråga om skattepolitik\r\noch i fråga om avreglering -- som handlar om\r\ntillgång till marknader för\r\nhemmamarknadsinriktade svenska småföretag --\r\nsom regeringens allmänna politik innebär och som\r\nhar mött ett betydande gensvar.</pre><pre>Inte minst Lindbeckkommissionen har konstaterat\r\natt de förändringar som är genomförda under\r\nsenare tid starkt har förbättrat klimatet för de\r\nmindre och medelstora företagen. Mycket återstår,\r\noch det finns många saker som regeringen\r\nåterkommer till.</pre><pre>Uppgörelse om den ekonomiska politiken</pre><pre>Anf. 57  PIERRE SCHORI (s):</pre><pre>Fru talman! Det blev underligare och underligare,\r\nsade Alice i Underlandet. Jag kom att tänka på det,\r\nnär jag hörde statsministern här.</pre><pre>Han säger att endast starka regeringar har ork att\r\nfalla, han säger att vi är på rätt kurs, och han säger\r\natt det är ett taktiserande, när det i själva verket är\r\nett maktiserande från regeringens sida. Man\r\nförsöker hålla ihop en sönderfallande regering och\r\nen sönderfallande ekonomi.</pre><pre>Min fråga till statsministern är: Hur långt är\r\nstatsministern beredd att gå i sin kohandel med\r\nnydemokraterna? Vilket pris är han beredd att\r\nbetala?</pre><pre>I morse hörde vi finansministerns sakkunnige säga\r\natt man icke kan gå ett steg längre, av finansiella\r\nskäl. Hur långt är statsministern beredd att gå?</pre><pre>Anf. 58  Statsminister CARL BILDT (m):</pre><pre>Fru talman! Vad var det om inte billigt\r\ntaktiserande, det som Socialdemokraterna ägnade\r\nsig åt i denna kammare i går? En blind höna kunde\r\nse vad ni hade för er.</pre><pre>Ni hittade inte ens på det själva. Det var Bo G\r\nJenevall som hittade på det, och sedan tog Allan\r\nLarsson upp det -- den man som har stått och sagt\r\nhur viktigt det är med snabba beslut! Jag har och\r\nregeringen har hållit med Allan Larsson om det,\r\noch därför har vi träffat en uppgörelse om bl.a.\r\navdragsrätt för ROT, av hänsyn till byggjobbarna\r\nsom går här utanför.</pre><pre>Så kom Ny demokrati och gillrade ett litet bete, och\r\nså kunde man inte låta bli. Det blev för taktiskt\r\nfrestande. Så gav det ena det andra, därför att\r\nkålsuparna var i gång. Nydemokraterna tyckte att\r\ndet här var roligt värre, och så gick det vidare.</pre><pre>Pierre Schori, det ni hade för er i går hade ingenting\r\nmed ansvarstagande för landet att göra. Frågan\r\ngällde hur långt regeringen är beredd att gå. Svaret\r\när entydigt: Sådant där är vi inte med på. Sådant\r\ndär ägnade ni er åt, men det gör inte vi.</pre><pre>Regeringens ansvar för situationen på\r\narbetsmarknaden</pre><pre>Anf. 59  EVA JOHANSSON (s):</pre><pre>Fru talman! När vi tar upp frågor om den\r\nekonomiska krisen och arbetslösheten, brukar\r\nstatsministern och också andra företrädare för\r\nregeringspartierna göra gällande att det är\r\nSocialdemokraternas fel att det ser ut som det gör.\r\nDet har vi hört även i dag, men nu har ansvaret\r\nutsträckts till att gälla också Ny demokrati, om jag\r\nhar förstått det hela rätt.</pre><pre>Anser statsministern att den nuvarande regeringen\r\nhar något ansvar för situationen på\r\narbetsmarknaden? Anser statsministern att\r\nregeringen har något ansvar för den ekonomiska\r\nsituationen? Och anser statsministern i så fall att\r\nregeringen har något ansvar för den situation som\r\nhar uppkommit nu?</pre><pre>Anf. 60  Statsminister CARL BILDT (m):</pre><pre>Fru talman! Det beror ju litet på vad man menar\r\nmed nu. För den politiska kris som har uppkommit\r\nligger ansvaret entydigt hos de oppositionspartier\r\nsom ägnat sig åt att skapa den. Det tror jag nog är\r\nalldeles uppenbart.</pre><pre>Eva Johansson ställde frågan: Var ligger ansvaret\r\nför de ekonomiska svårigheter som Sverige har?\r\nDet är lätt att tala i egen sak på något sätt. Det var\r\nbl.a. mot bakgrund av de ekonomiska\r\nsvårigheterna som regeringen tog steget att tillsätta\r\nLindbeckkommissionen. Det gjorde vi genom att\r\nutse de bästa nationalekonomer och statsvetare\r\nsom detta land har. Vi gav dem ett mycket vitt\r\nmandat. Vi har inte haft någonting att göra med\r\nderas arbete, och vi visste inte något om vilka\r\nresultat de skulle komma med.</pre><pre>Jag kan bara hänvisa Eva Johansson till den\r\nbeskrivning som kommissionen gör av bakgrunden\r\ntill våra problem. Den säger att problemen har sina\r\nrötter i 20 år av misstag och misslyckanden.</pre><pre>Är detta enbart Socialdemokratins fel? Nej, det är\r\ndet inte. Jag tror att många har anledning att\r\nfundera på vad det var vi gjorde fel, inte därför att\r\nvi hade ont uppsåt någon av oss, men det gick fel\r\ndärför att vi inte förmådde läsa tidens signaler,\r\ndärför att vi inte förmådde ompröva i tid och därför\r\natt vi ibland grävde ner oss i ett försvar för\r\nsärintressen i stället för att se på det långsiktiga\r\nallmänintresset.</pre><pre>Jag vill alls icke lasta enbart Socialdemokratin för\r\n20 års försyndelser. Det finns anledning för varje\r\npolitiskt parti att rannsaka den politik som man har\r\nförordat och fört i denna kammare och i föregående\r\nkammare vid Sergels Torg under dessa 20 år.</pre><pre>Ungdomars utbildningsplatser</pre><pre>Anf. 61  LENA HJELM-WALLÉN (s):</pre><pre>Fru talman! Med anledning av vad Carl Bildt\r\ntidigare sade om möjligheten för ungdomar att\r\ngenomgå utbildning vill jag upplysa Carl Bildt om\r\natt utbildningsutskottet i dag har avstyrkt det\r\nsocialdemokratiska förslaget om 70 000 fler\r\nutbildningsplatser i komvux- och\r\ngymnasieutbildningen. Den enda öppning som\r\nfinns är de 11 000 platserna för 18--19-åringarna.</pre><pre>Jag undrar då vad det här nejsägandet innebär. Hur\r\nvill statsministern förklara att man säger nej till en\r\nmöjlighet för så många människor att genomgå\r\nkommunal vuxenutbildning eller få ett tredje\r\ngymnasieår när de är över 20 år?</pre><pre>Anf. 62  Utbildningsminister PER UNCKEL\r\n(m):</pre><pre>Fru talman! Det delegerades till mig att säga\r\nnågonting med anledning av Lena Hjelm-Walléns\r\nfråga. Vad utbildningsutskottet i dag ändå har blivit\r\nense om -- och det gläder mig -- är att ungdomar\r\nockså i framtiden, liksom i dag, har möjlighet att gå\r\nvidare på ett tredje gymnasieår.</pre><pre>Den konstruktion regeringen i den delen företräder\r\när att ungdomar inom den aktuella åldersgruppen\r\nsom vill ha utbildning vad regeringen anbelangar\r\nkommer att få sådan utbildning finansierad, under\r\nförutsättning att också kommunerna är beredda att\r\nställa upp med sin andel.</pre><pre>Det finns ty åtföljande inget tak i fråga om\r\nutbildningsplatser för det tredje gymnasieåret, och\r\ndet är viktigt att något sådant tak inte finns. Den\r\ntypen av utbildning är en av de bästa insatser vi kan\r\ngöra. Den har den största träffsäkerheten av\r\npraktiskt taget alla arbetsmarknadsinsatser som i\r\ndetta läge kan tänkas.</pre><pre>Vad gäller övriga utbildningsplatser kommer\r\nregeringen, precis som vi gjorde under föregående\r\når, att noga följa utvecklingen av de behov som\r\nuppstår och väga utbildningsinsatser mot andra\r\ninsatser på arbetsmarknadsområdet. Visar\r\nbedömningen att det finns skäl för ytterligare\r\ninsatser, kommer regeringen precis som tidigare att\r\nåterkomma till riksdagen om detta.</pre><pre>Anf. 63  LENA HJELM-WALLÉN (s):</pre><pre>Fru talman! Om man gör precis som tidigare,\r\ninnebär det dess värre att man kommer väldigt sent\r\nmed besluten. För att det skall kunna bli\r\nutbildningsplatser av, behöver man besluta nu. Jag\r\nförstår inte att inte regeringen har insett att det\r\nfaktiskt är billigare och effektivare att ha folk i\r\nutbildning än att låta dem gå arbetslösa.</pre><pre>Anf. 64  Utbildningsminister PER UNCKEL\r\n(m):</pre><pre>Fru talman! Om inte regeringen hade insett att det\r\när billigare, bättre, mänskligare och mera\r\nkonstruktivt att ha människor i utbildning än att ha\r\ndem gående arbetslösa, skulle denna regering inte\r\nvara den regering som i mannaminne satsar mest på\r\nutbildningspolitik alla kategorier.</pre><pre>Men, fru Hjelm-Wallén, det är alltid enkelt att\r\nkräva fler platser, mera insatser, större statliga\r\nutgifter. Varmed skola Socialdemokraterna betala?\r\nVi väntar fortfarande på att en redovisning för\r\nfinansieringen av det som har föresvävat\r\nförfattarna till de socialdemokratiska motionerna\r\nfrån i januari någon gång skall se dagens ljus. I\r\nmotionerna finns ingenting om vilka besparingar\r\nsom skall genomföras. Det finns ingenting av\r\nförslag för att täcka ytterligare utgifter, bl.a. av det\r\nslag som Lena Hjelm-Wallén nu antyder.</pre><pre>När Socialdemokraterna har redovisat sina\r\nbesparingar, då kan dialogen få ett mera\r\nkonstruktivt innehåll.</pre><pre>Avreglering och bolagisering på\r\nkommunikationsområdet</pre><pre>Anf. 65  TAGE PÅHLSSON (c):</pre><pre>Fru talman! Jag vill ställa en fråga till\r\nkommunikationsministern. Den planerade\r\nbolagiseringen av de statliga affärsdrivande verken\r\nkan enligt många visa sig bli ödesdiger för den\r\nregionala balansen i landet. Detsamma gäller för de\r\navregleringar som delvis har påbörjats inom\r\nkommunikationsområdet -- jag tänker på flyget --\r\noch som är under planering vad beträffar t.ex. SJ.</pre><pre>Nu har det kommit nya, eller rättare sagt nygamla,\r\nrön som visar att det finns fog för farhågorna. Min\r\nfråga till kommunikationsministern är då: Är\r\nstatsrådet beredd att ta initiativ till att ta frågorna\r\ntill förnyad prövning redan innan propositionen\r\nframläggs?</pre><pre>Anf. 66  Kommunikationsminister MATS\r\nODELL (kds):</pre><pre>Fru talman! Propositioner framläggs när de är\r\nfärdigberedda -- det är självklart.</pre><pre>När det gäller avreglering på\r\nkommunikationsområdet måste vi, Tage Påhlsson,\r\nbetänka att Sverige är ett mycket stort, avlångt och\r\nglesbefolkat land. Vi ligger i Europas periferi. Vi\r\nmåste överbrygga vårt avståndshandikapp, både\r\ninom och utom landet. Vi måste följaktligen bli\r\neffektivare. Vi använder oss av två metoder: vi\r\nbygger ut infrastrukturen, och vi avreglerar och\r\neffektiviserar.</pre><pre>Tage Påhlsson frågar om bolagiseringar.\r\nBolagiseringen av de affärsverk som nu är aktuella,\r\ndvs. Televerket, Posten och Statens järnvägar, är i\r\nsig inget hot mot någon regional målsättning. Hotet\r\nkommer från den tekniska utvecklingen.</pre><pre>På Postens område kommer konkurrensen från\r\nandra tekniker att kommunicera, framför allt från\r\ntelefaxen. Ny teknik som kommer gör det också\r\nmöjligt för andra operatörer att penetrera de mest\r\nlönsamma segmenten för dessa affärsverk. Det är\r\ndärför viktigt att också affärsverken kan uppträda i\r\nsamma associationsform som sina konkurrenter,\r\nnämligen i aktiebolagsform.</pre><pre>Vi skall också tillse att vi får en bra postservice i\r\nglesbygd, att Televerket investerar så att vi t.ex. får\r\nen ordentlig utbyggnad av AXE-systemet i\r\nglesbygd osv. Detta reglerar vi med helt andra\r\nmedel. Denna riksdag har exempelvis anslagit 300\r\nmiljoner kronor för att tillförsäkra oss en\r\nheltäckande postservice över hela landet.</pre><pre>Genom att avreglera inrikesflyget har priserna gått\r\nned med mellan 10 % och 40 %. Jag är av den\r\nuppfattningen att man inte kan göra en avreglering\r\noch sedan lämna den därhän. Det krävs också\r\neftervård av avregleringarna, och vi är nu i full färd\r\nmed att följa upp dessa. Det gäller inte minst att\r\ntillgodose att vi har väl fungerande flygservice\r\nockså i de mest glesbefolkade och avlägsna delarna\r\nav landet.</pre><pre>Marknadsideologin</pre><pre>Anf. 67  WIDAR ANDERSSON (s):</pre><pre>Fru talman! Jag tycker inte att statsministern skall\r\nvara sur över att oppositionspartierna bedriver\r\noppositionspolitik. Det var det som hände i\r\nkammaren i går, oavsett vad statsministern vill kalla\r\ndet. Vi utövade någonting som statsministern har\r\ngoda talanger för och stora erfarenheter av,\r\nnämligen en uppkäftig, hård oppositionspolitik.</pre><pre>Regeringens politik har ju varit hårt inriktad på att\r\nförsöka skilja ut det vi kallar särintressen, och då\r\nframför allt på att skilja politiken från\r\nfackföreningar, folkrörelser och andra sådana\r\norganisationer. A la bonne heure, som en känd\r\nstatsman brukar säga. Något litet intresse kan det\r\nväl ligga i detta.</pre><pre>Hade det inte, herr statsminister, varit klokare och\r\nmer insiktsfullt att i stället försöka hålla\r\nmarknadsideologin på minst armlängds avstånd\r\nfrån regeringspolitiken -- nu när vi står vid vad det\r\nser ut att vara vägs ände?</pre><pre>Anf. 68  Statsminister CARL BILDT (m):</pre><pre>Fru talman! Jag är smickrad över att Widar\r\nAndersson åberopar mig som auktoritet på\r\noppositionspolitik. Det är väl rätt så till vida att jag\r\nhar en del erfarenhet. Därför kan jag också bedöma\r\nvad som sker.</pre><pre>Oppositionens skyldighet är att opponera. Men det\r\när skillnad på att opponera och att taktisera. Vi\r\nhade kunnat göra samma sak under föregående\r\nmandatperiod. Det var en i princip identisk\r\nsituation med en minoritetsregering.\r\nFinansutskottets betänkande lades fram.\r\nVänsterpartiet -- eller vad det hette på den tiden --\r\nyrkade alltid avslag, och vi hade avslagsyrkanden.\r\nSå fort en vänsterpartist hade varit uppe i\r\ntalarstolen hade vi kunnat säga att det var ett nytt\r\npolitiskt läge och yrkat på återremiss. Sådant\r\nägnade vi oss faktiskt inte åt. Vi var ganska duktiga\r\npå att bedriva oppositionspolitik också, men den\r\ntypen av taktiserande ägnade vi oss inte åt.</pre><pre>Vi lät oss aldrig luras in i situationer av andra. Det\r\ntycker jag skall vara ett kännetecken för partier\r\nsom har självförtroende. Det var det som var det\r\nynkliga i det vi såg Socialdemokraterna göra i går.\r\nMan hittade inte på det hela själv, utan lät sig luras\r\nin av Bo G Jenevall och Ian Wachtmeister i\r\nnågonting som de inte hade tänkt på\r\nkonsekvenserna av.</pre><pre>Så till Widar Anderssons fråga om\r\nmarknadsideologi och marknadsekonomisk\r\npolitik. Jag tror att Lindbeckkommissionen faktiskt\r\nhar gjort den bästa sammanfattning av våra\r\nekonomiska problem och av vägarna framåt i den\r\nekonomiska politiken som hittills har publicerats.\r\nLindbeckkommissionen är alldeles entydig på\r\npunkten att det är marknadsekonomin som måste\r\nvara grunden. Det är den som kan ge oss de trygga\r\njobben tillbaka.</pre><pre>Därutöver skall vi ha en stark stat. Det har Widar\r\nAndersson och jag diskuterat förut, och där är vi\r\nganska eniga. Staten skall inte bli en mjuk stat som\r\nsysslar med allting, men egentligen inte sköter\r\nnågonting. Det den sköter, inkl. att reglera och\r\nstyra ekonomin på de punkter där det är\r\nnödvändigt, skall den sköta väl och med styrka.</pre><pre>Anf. 69  WIDAR ANDERSSON (s):</pre><pre>Fru talman! Det var inte marknadsekonomin jag\r\nville diskutera, utan det faktum att\r\nregeringspolitiken har syftat till att få\r\nmarknadsideologin att gå in och ta över också\r\npolitiken. Jag tror att det är en av de stora\r\nanledningarna till att vi nu befinner oss där vi\r\nbefinner oss. Regeringen är på kant med i stort sett\r\nalla opinioner som finns i samhället.</pre><pre>Instämmer statsministern i\r\nLindbeckkommissionens funderingar kring statens\r\nroll när det gäller att de s.k. naturliga monopolen\r\nskall vara i statlig regi och inte säljas ut?</pre><pre>Anf. 70  Statsminister CARL BILDT (m):</pre><pre>Fru talman! Jag skall inte svära på varje detalj i\r\nLindbeckkommissionens rapport. Det jag läst om\r\nden grundfilosofi Lindbeck företräder är sådant\r\nsom vi tycker är viktigt. Det gäller skillnaderna\r\nmellan samhälle och stat, och statens skyldighet att\r\nsvara för vissa grundläggande funktioner. Det finns\r\nsjälvklart sådant i ett samhälle och i en stat som\r\nman aldrig kan överlåta åt andra, t.ex.\r\nmyndighetsutövning, ett grundläggande socialt\r\nansvarstagande och ett ansvarstagande för t.ex.\r\nutbildningsväsendet och infrastrukturen.</pre><pre>Sanningen är tyvärr att vi har klarat dessa uppgifter\r\nallt sämre i Sverige under de senaste 20 åren. Staten\r\nhar utsträckt sig alltmer och klarat allt mindre. Då\r\nbehöver vi få en stat som kanske anstränger sig\r\nmindre för att klara allting, men som faktiskt klarar\r\ndet som staten måste klara. Det skall finnas\r\nkärnverksamheter som alltid endast skall vara\r\nstatens.</pre><pre>Jag är i den meningen inte bara liberal utan också\r\nkonservativ. Vi måste ha en effektiv och\r\nansvarstagande statsmakt, och därför också en\r\nstark politik. Ekonomin -- produktionen av varor\r\noch tjänster -- sköts långt bättre av marknaden,\r\nföretagare och enskilda individer än av aldrig så\r\nkompetenta politiker.</pre><pre>Överläggningen var härmed avslutad.</pre><pre>5 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1992/93:159 Stöd och\r\nservice till vissa funktionshindrade</pre><pre>1992/93:So18 av Bo Holmberg m.fl. (s)</pre><pre>1992/93:So19 av Lisbeth Staaf-Igelström och\r\nKristina Svensson (s)</pre><pre>1992/93:So20 av Gudrun Schyman m.fl. (v)</pre><pre>1992/93:So21 av Ewa Hedkvist Petersen (s)</pre><pre>1992/93:So22 av Jan Fransson och Anders Nilsson\r\n(s)</pre><pre>1992/93:So23 av Jan Fransson och Anders Nilsson\r\n(s)</pre><pre>1992/93:So24 av Chatrine Pålsson och Dan\r\nEricsson i Kolmården (kds)</pre><pre>1992/93:So25 av Margareta Israelsson och Jan\r\nFransson (s)</pre><pre>1992/93:So26 av Lena Öhrsvik m.fl. (s)</pre><pre>1992/93:So27 av Lena Öhrsvik m.fl. (s)</pre><pre>1992/93:So28 av Lena Öhrsvik (s)</pre><pre>1992/93:So29 av Kenth Skårvik (fp)</pre><pre>6 § Anmälan om interpellationer</pre><pre>Anmäldes att följande interpellationer framställts</pre><pre>1992/93:98 av Anita Johansson (s) till\r\nfinansministern om det nya statsbidragssystemet:</pre><pre>Vid årsskiftet infördes ett nytt statsbidragssystem\r\nför kommunerna. Redan finns tecken på att detta\r\nsystem kommer att få kraftigt negativa\r\nkonsekvenser för många kommuner -- inte minst i\r\nStockholms län.</pre><pre>Statsbidragen till Stockholms läns kommuner\r\nminskar från ca 9 miljarder 1991 till 1,4 miljarder\r\nkronor 1995. Stockholms läns relativa andel av\r\nstatsbidragen minskar från drygt 17 % 1992 till\r\n3,5 % 1995. När statsbidragssystemet är helt\r\ngenomfört kommer tio av länets kommuner att vara\r\nhelt utan statsbidrag.</pre><pre>Under perioden 1991 till 1995 kommer de samlade\r\nskatte- och statsbidragssystemen för landets\r\nkommuner att öka från 155 miljarder till 197\r\nmiljarder kronor. Men länets andel av dessa\r\ninkomster minskar under samma period från 21 %\r\ntill 17 %.</pre><pre>Det förändrade statsbidragssystemet innebär stora\r\nrisker för en kraftigt försämrad service till\r\ninvånarna i Stockholmsregionen. Utan en\r\nfungerande social service riskerar\r\nstorstadsområdena att få en ökad utslagning. Ingen\r\nannanstans är det så svårt att kompensera en\r\nbristande social infrastruktur som i\r\nstorstadsområdena. Här saknar många människor\r\ndet sociala kontaktnät som finns på mindre orter.</pre><pre>Genom sitt ansvar för den lokala\r\nsamhällsplaneringen, den lokala infrastrukturen,\r\nutbildning, barnomsorg, sociala insatser samt\r\nkultur- och fritidsversamheten har kommunerna\r\nstor betydelse för näringslivets utveckling. Om\r\nkommunerna i Stockholmsregionen, som varit en\r\nviktig motor för landets utveckling, inte längre kan\r\nmedverka inom sina ansvarsområden, kommer det\r\natt få konsekvenser för näringsliv och ekonomi i\r\nhela landet. Särskilt allvarlig är situationen i den\r\npågående lågkonjunkturen. Stockholms läns\r\narbetsmarknad är lika utsatt som den i övriga\r\nregioner. Så har det inte varit i tidigare\r\nlågkonjunkturer.</pre><pre>Jag vill mot bakgrund av ovanstående fråga\r\nfinansministern:</pre><pre>1.  Avser finansministern att ta initiativ för att\r\nundanröja de konsekvenser som den snabba och\r\nkraftiga neddragningen av statsbidragen får för vår\r\ngemensamma region?</pre><pre>2.  Är finansministern beredd att förändra\r\nstatsbidragssystemet så att de särskilda kostnader\r\nsom storstadsområdena har beaktas?</pre><pre>1992/93:99 av Sten Östlund (s) till finansministern\r\nom det nya statsbidragssystemet:</pre><pre>Vid årsskiftet infördes ett nytt statsbidragssystem\r\nför landets kommuner. Systemets konstruktion\r\nkonserverar den nuvarande kostnadsstrukturen\r\nsamtidigt som det effektivt undanröjer alla\r\nincitament att öka den egna skattekraften i\r\nkommunerna. Frånvaron av flexibilitet och\r\ndynamiska effekter för tankarna till de havererade\r\nplanekonomierna i öst.</pre><pre>Det enda som återstår när det gäller att öka\r\nkommunens skatteinkomster är höjd utdebitering,\r\neftersom marginaleffekten vid ökad skattekraft är\r\n95 %. Kommunen får i normalfallet behålla 5 %.</pre><pre>För Göteborgs kommun är det än mer bisarrt. När\r\nskattekraften ökar minskar inkomsterna, beroende\r\npå att den länsvisa skattesatsen (18,30) är högre än\r\nden primärkommunala (16,43). Alternativt när\r\nskattekraften minskar, ökar inkomsterna.</pre><pre>Det nya systemet innehåller också en omfördelning\r\nmellan kommunerna. Kommuner med s.k.\r\ngynnsam struktur betalar till kommuner med\r\nogynnsam struktur. Enkelt uttryckt får kommuner\r\nmed ''milt'' klimat betala och kommuner med\r\n''kallt'' klimat får bidrag, oavsett klimatets faktiska\r\ninverkan på de kommunala kostnaderna. Ett\r\nsådant system kommer att konservera\r\nbidragsstrukturen, eftersom klimatet är ganska\r\nstabilt över tiden. Även här saknar systemet\r\ndynamiska inslag.</pre><pre>Faktorer som däremot har stor betydelse för\r\nkommunernas kostnader och som till en del också\r\när en förutsättning för deras inkomster --\r\nexempelvis trafikinvesteringar, hög\r\nförvärvsfrekvens bland kvinnor med åtföljande\r\nbehov av barnomsorg, social utslagning, andel\r\nflyktningar, arbetslöshet m.m. -- är inte med i\r\nsystemet över huvud taget.</pre><pre>\r\nEtt tydligt uttryck för detta är att varje göteborgare\r\nbidrar med ca 4 900 kr till ''påsen'' men får bara\r\ntillbaka 2 400 kr. Totalt förlorar göteborgarna över\r\n1 000 miljoner kronor på det nya\r\nstatsbidragssystemet. Därutöver har de också\r\nförlorat ca 400 miljoner kronor genom statens\r\nindragningar av 7 500 miljoner kronor från\r\nkommunsektorn.</pre><pre>Det nya statsbidragssystemet lägger med andra ord\r\nen död hand på möjligheterna för kommunerna att\r\nmedverka i en process som kan skapa nya jobb och\r\nfå fart på tillväxten i landet. Den enda ''dynamiska\r\nmöjlighet'' som återstår är att höja den kommunala\r\nutdebiteringen.</pre><pre>Samtidigt missgynnas storstadskommunernas\r\ninnevånare på ett utmanande sätt genom att\r\noundvikliga kostnader för trafik och\r\ntrafikinvesteringar, hög förvärvsfrekvens bland\r\nkvinnor med åtföljande behov av barnomsorg,\r\nsocial utslagning, andel flyktingar, arbetslöshet\r\nm.m. inte beaktas vid fördelning av påsens\r\ninnehåll.</pre><pre>Jag vill mot bakgrund av ovanstående fråga\r\nfinansministern:</pre><pre>1.  Avser statsrådet ta initiativ för att undanröja de\r\norimligheter som beskrivits och för att öka\r\nincitamenten i bidragssystemet så att inte enda\r\nmöjligheten som kvarstår för kommunen är\r\nskattehöjningar?</pre><pre>2.  Är statsrådet beredd att förändra statsbidraget\r\nså att de särskilda kostnader som storstäderna har\r\nkommer att beaktas?</pre><pre>7 § Anmälan om frågor</pre><pre>Anmäldes att följande frågor framställts</pre><pre>den 10 mars</pre><pre>1992/93:450 av Catarina Rönnung (s) till statsrådet\r\nBo Lundgren om lånefinansiering av småhus:</pre><pre>Situationen för trähusbranschen har länge varit\r\nmörk. Fabriksnedläggelser, avskedanden och\r\npermitteringar av arbetskraft har kommit slag i\r\nslag.</pre><pre>För närvarande säger bottenlåneinstituten nej till\r\nalla nya lån för finansiering av småhus även till\r\nprivatpersoner med god ekonomi. Ytterligare delar\r\nav branschen kommer i fara om denna policy från\r\nlåneinstituten tillåts fortsätta.</pre><pre>Vad avser skatteminister Bo Lundgren göra för att\r\nkomma till rätta med detta problem?</pre><pre>1992/93:451 av Lars Hedfors (s) till statsrådet Bo\r\nLundgren om undanhållande av mervärdesskatt:</pre><pre>Enligt uppgift i dagspressen förlorar staten årligen\r\ngigantiska belopp på momsbedrägerier. Bara i\r\nStockholms län har man utrett momsfiffel för\r\nhundratals miljoner kronor det senaste året.</pre><pre>Vilka åtgärder avser statsrådet vidta för att få ett\r\nsnabbt stopp på denna kriminella verksamhet?</pre><pre>p8 § Kammaren åtskildes kl. 15.20.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. ajourneringne kl. 13.43 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}