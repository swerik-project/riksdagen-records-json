{"dokumentstatus":{"dokument":{"hangar_id":"2387649","dok_id":"GF0928","rm":"1991/92","beteckning":"28","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"28","slutnummer":"0","datum":"1991-11-20 00:00:00","systemdatum":"2005-10-27 13:52:35","publicerad":"1991-11-20 00:00:00","titel":"Riksdagens snabbprotokoll 1991/92:28 Onsdagen den 20 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{CA9EF7CD-16CA-4E37-8111-6FD2C321F16E}","dokument_url_text":"http://data.riksdagen.se/dokument/GF0928/text","dokument_url_html":"http://data.riksdagen.se/dokument/GF0928","dokumentstatus_url_xml":"http://data.riksdagen.se/dokumentstatus/GF0928","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:28</div>\r\n<div class=\"sidhuvud_datum\">Onsdagen den 20 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Anmälan om försök med nya\r\ndebattformer</pre><pre>Anf. 1 TALMANNEN:</pre><pre>I syfte att försöka få mer koncentrerade och\r\nlivligare debatter i kammaren har\r\ntalmanskonferensen på förslag av talmannen enats\r\nom att under hösten rekommendera följande.</pre><pre>1. Ett huvudanförande bör inte överstiga 10\r\nminuter eller i större ärenden 15 minuter.</pre><pre>2. Om flera partier står bakom en och samma\r\nmening i ett utskottsbetänkande\r\n(majoritetsskrivning eller reservation) bör endast\r\nen talare företräda de berörda partierna såvida inte\r\nsärskilda skäl föranleder annat.</pre><pre>3. Replikskiften läggs upp på ett nytt sätt. I varje\r\nreplikskifte deltar endast två talare. Om\r\nledamöterna B och C begär replik på ledamoten\r\nA:s huvudanförande, blir det först ett replikskifte\r\nmellan A och B och därefter ett mellan A och C. I\r\nvarje replikskifte får varje talare liksom hittills två\r\ntre-minutersrepliker.</pre><pre>Rekommendationen gäller inte för interpellations-\r\noch frågedebatter eller för särskilt anordnade\r\ndebatter. Den kommer därför att få sin\r\nhuvudsakliga tillämpning vid ärendedebatter.</pre><pre>Talmanskonferensen hade också förslag om\r\nstatsrådens deltagande i försöket. Men eftersom\r\ndetta förutsätter ett godkännande av regeringen\r\noch ett sådant ännu inte har lämnats, tillämpas\r\novanstående tills vidare endast beträfande\r\nriksdagsledamöterna.</pre><pre>2 § Utökning av antalet suppleanter i\r\nutrikesutskottet</pre><pre>Valberedningen hade enligt ett till kammaren\r\ninkommet protokollsutdrag</pre><pre>tillstyrkt att antalet suppleanter i utrikesutskottet\r\nskulle utökas från 19 till 20.</pre><pre>Kammaren biföll denna framställning.</pre><pre>3 § Val av suppleant i utrikesutskottet</pre><pre>Företogs val av en supplent i utrikesutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i utrikesutskottet</pre><pre>Lena Hjelm-Wallén (s)</pre><pre>4 § Avsägelse</pre><pre>Talmannen anmälde att förste vice talman Stig\r\nAlemyr (s) avsagt sig uppdraget att vara ombud i\r\nEuroparådets parlamentariska (rådgivande)\r\nförsamling.</pre><pre>Kammaren biföll denna avsägelse.</pre><pre>5 § Anmälan om kompletteringsval till\r\nEuroparådets parlamentariska församling</pre><pre>Talmannen meddelade att socialdemokratiska\r\nriksdagsgruppen på grund av uppkommen vakans\r\nanmält Mats Hellström som ombud i Europarådets\r\nparlamentariska (rådgivande) församling efter Stig\r\nAlemyr.</pre><pre>Talmannen förklarade vald till</pre><pre>suppleant i Europarådets parlamentariska\r\n(rådgivande) församling</pre><pre>Mats Hellström (s)</pre><pre>6 § Justering av protokoll</pre><pre>Justerades protokollet för den 14 november.</pre><pre>7 § Hänvisning av ärende till utskott</pre><pre>Föredrogs och hänvisades</pre><pre>Redogörelse</pre><pre>1991/92:3 till utrikesutskottet</pre><pre>Meddelande om samlad votering</pre><pre>Talmannen meddelade att näringsutskottets\r\nbetänkanden NU4, NU1, NU2 och NU3 samt\r\narbetsmarknadsutskottets betänkanden AU1,\r\nAU2 och AU3 skulle avgöras i ett sammanhang\r\nefter avslutad debatt.</pre><pre>8 § Teckning av aktier m.m. i Nordbanken</pre><pre>Föredrogs</pre><pre>näringsutskottets betänkande</pre><pre>ip &gt; 1991/92:NU4 Teckning av aktier m.m. i\r\nNordbanken (prop. 1991/92:21).</pre><pre>Anf. 2 ROLF L NILSON (v):</pre><pre>Fru talman! Jag skulle kunna inleda med den gamla\r\nklyschan att ''oförberedd som jag är har jag blivit\r\nombedd att säga några ord i den här frågan''.</pre><pre>Det handlar alltså formellt sett om statens garanti\r\noch om ett kapitaltillskott till Nordbanken på 5,2\r\nmiljarder. Detta är ett utslag av den finanskris som\r\nSverige befinner sig mitt uppe i och som inleddes\r\nmed krascher i finansbolag för ett eller ett och ett\r\nhalvt år sedan.</pre><pre>Krascher i stora banker är ett stort och allvarligt\r\nsamhällsproblem. Samhället drabbas på många\r\nolika sätt, och enskilda drabbas på en mängd olika\r\nsätt. Detta går ut över seriösa lånekunder, som\r\nhamnar i svårigheter genom att utrymmet för nya\r\nlån begränsas. Det går ut över små och medelstora\r\nföretag, som har ett skriande behov av riskvilligt\r\nkapital. Aktieägarna, stora som små, drabbas.\r\nRisken är också uppenbar att spararna får vara med\r\noch betala genom att gapet mellan utlånings- och\r\ninlåningsräntor görs så stort som möjligt när\r\nbankerna sedan skall sanera sin ekonomi. Eftersom\r\nstaten i princip inte kan tillåta att åtminstone stora\r\nbanker går i konkurs, får skattebetalarna, slutligen,\r\nytterst ställa upp när staten tvingas göra\r\nräddningsaktioner i form av kapitaltillskott,\r\ngarantier, villkorslån eller vad det nu kan vara.</pre><pre>Det vi ser i Sverige med Nordbankskraschen är en\r\ndel av ett internationellt fenomen och kommer inte\r\nsom en överraskning. Det här har börjat i USA.\r\nDet har drabbat Japan, Storbritannien och\r\nFrankrike. Det har drabbat våra nordiska\r\ngrannländer. För tio år sedan hände något liknande\r\nen bankkrasch i Danmark. Det kan ses som en sorts\r\nupptakt till de här problemen.</pre><pre>Det vi ser är en följd av 80-talets\r\nspekulationsekonomi, framför allt de våldsamma\r\nspekulationerna på fastighetsmarknaden. Det\r\nhänger samman med den snabba avregleringen av\r\nden svenska kreditmarknaden. De här\r\nspekulationerna byggde på antagandet att\r\nfastighetspriserna skulle öka mycket snabbare än\r\ninflationen och räntorna och att detta -- så verkade\r\ndet -- skulle fortsätta i evighet. Det antagande som\r\ngjordes var korrekt under en begränsad tidsperiod.\r\nPriser på fastigheter mångdubblades på kort tid. På\r\nfyra år ökade aktievärdet på börsnoterade\r\nfastighetsbolag med 300 %.</pre><pre>Men inte ens den mest blåögde optimist kunde väl\r\ntänka att detta skulle fortsätta i evigheter. Detta var\r\nen bubbla, en hårt uppumpad ballong, och i det\r\nögonblick priserna på fastigheter vände nedåt\r\nskulle bubblan spricka. Man kunde också anta att\r\nde som slutgiltigt skulle drabbas var de som hade\r\nfinansierat det hela och inte kunde dra sig ur.</pre><pre>Detta har alltså drabbat Nordbanken. Det är den\r\nsvenska bank som framför allt har hamnat i klistret\r\noch i skottgluggen. Det har den gjort delvis därför\r\natt det är en statlig bank, därför att det rör sig om\r\nen svag kapitalbas och därför att riksdagen, som en\r\nföljd av internationella överenskommelser, har\r\nbeslutat att kapitalbasen i banker skall vara minst\r\n8 %.</pre><pre>Den svaga kapitalbasen och de stora kreditförluster\r\nman har gjort gör det nödvändigt med ett\r\nkapitaltillskott på ca 5,2 miljarder. Vi får i alla fall\r\nanta att detta är fallet. Det märkliga är nämligen att\r\ndet inte verkar finnas någon beräkning på hur stort\r\nkapitaltillskott som behövs, åtminstone inte\r\nutanför bankens dörrar. Enligt uppgift hade inte\r\nden gamla regeringen något sådant underlag.\r\nEnligt uppgift har inte den nya regeringen något\r\nsådant skriftligt underlag. Något sådant skriftligt\r\nunderlag har inte heller redovisats för\r\nnäringsutskottet vid de utfrågningar som har gjorts\r\nunder beredningen av det här ärendet.</pre><pre>Fru talman! Detta är synnerligen märkvärdigt och\r\nsynnerligen anmärkningsvärt.</pre><pre>Regeringen säger att det är dess fasta övertygelse\r\natt staten inte bör äga en bank. Man vill ha fribrev,\r\nfullmakt från riksdagen, att sälja ut statens\r\naktieinnehav i Nordbanken. Man säger att detta är\r\nen principiell syn. Det skulle väl betyda att det i sig\r\ninte har med Nordbankens affärer att göra, men i\r\ndebatten har åsikten framförts, att just på grund av\r\natt Nordbanken är en statlig bank har den hamnat i\r\nden knipa den befinner sig i och att Nordbankens\r\ndåliga affärer är ett argument för att staten inte\r\nskall äga en bank.</pre><pre>Jag instämmer inte i den bedömningen. Frågan om\r\nstaten skall äga en bank och hur mycket staten skall\r\näga i en bank eller banker kan diskuteras\r\nförutsättningslöst, men bankkrisen varken lägger\r\ntill eller drar ifrån den här diskussionen någonting.\r\nDet är inte så att bankkriser -- det internationella\r\nfenomenet -- har drabbat statligt ägda banker mer\r\nän andra banker. Tvärtom är privatägda banker\r\nsnarare överrepresenterade.</pre><pre>Vad som gör Nordbanken sårbar, som kanske har\r\nförsatt Nordbanken i den situation den befinner sig\r\ni, är att ägaren, staten, har haft ambitionen att göra\r\nNordbanken till den tredje verkligt stora\r\naffärsbanken och att man på grund av stämningarna\r\npå marknaden och på grund av detta krav har gett\r\nsig in i verksamheter som främst har gått ut på att\r\nöka volymen, att vinna kunder. Där har, litet\r\nförenklat sagt, kundernas kvalitet och\r\nkreditvärdighet kommit i andra hand, efter strävan\r\natt öka utlåningsvolymen och skaffa sig\r\nmarknadsandelar.</pre><pre>Den rimliga frågan är snarast: Vad skall den statliga\r\nbanken syssla med? Skall den statliga banken vara\r\nen bank som konkurrerar med och är lika stor och\r\nstark som de privata affärsbankerna? Eller skall\r\nden statliga banken styra över till en allemansbank,\r\nen bank som betjänar småsparare, som har god\r\nservice åt småsparare och som inte ger sig ute på\r\näventyrligheter? Jag håller på att det senare bör\r\nvara inriktningen för Nordbanken.</pre><pre>Det finns många oklarheter i Nordbankens affärer,\r\nframför allt koncentrerade kring affärerna med\r\nNobel Industrier AB och Gamlestaden AB. Dessa\r\naffärer bör utredas ordentligt, opartiskt och snabbt\r\noch redovisas för allmänheten, innan riksdagen\r\nbeslutar om ett kapitaltillskott. Jag tycker att detta\r\när en självklarhet.</pre><pre>Man måste ställa frågan: Vad har\r\ntillsynsmyndigheterna, bankinspektionen och\r\nfinansinspektionen, gjort under den här\r\nframväxande finanskrisen? Att man har agerat\r\naktivt i det akuta krisläget för några månader sedan\r\när väl dokumenterat, men vad har man gjort innan\r\ndess? Ja, skall vi ta nuvarande chefen för\r\nfinansinspektionen Anders Sahlén på orden, kan vi\r\nsäga det snabbt och lätt i ett ord: Ingenting. Man\r\nhar inte ansett sig böra eller kunnat göra någonting.</pre><pre>Vi tycker att detta är märkvärdigt, och det\r\nföranleder oss att understryka vårt krav i den\r\nmotion som vi har skrivit, att bankinspektionens\r\noch finansinspektionens roll i framväxten av\r\nbankkrisen och i finanskrisens förlopp måste\r\nutredas. Finns det brister i rutinerna, i det sätt på\r\nvilket man har strävat efter att leva upp till sitt\r\nreglemente, till de bestämmelser man skall följa,\r\nmåste de bristerna i organisationen rättas till. Om\r\nregelverket är otillräckligt måste detta skärpas.</pre><pre>Fru talman! Med det här anförda vill jag yrka bifall\r\ntill meningsyttringen till betänkandet som är\r\ninlämnad av mig och dessutom bifall till reservation\r\n1 av Ny Demokrati, som med litet andra\r\nformuleringar kräver en offentlig redovisning av\r\nNordbankens affärer.</pre><pre>Anf. 3 BENGT DALSTRÖM (nyd):</pre><pre>Fru talman! Nordbankens situation i den\r\nfinansiella krisen har varit föremål för en relativt\r\nallsidig belysning i näringsutskottet mot bakgrund\r\nav regeringens proposition i frågan. Bl. a har vi haft\r\nhearingar med Björn Wahlström, Hans Dalborg\r\nfrån Nordbanken, statssekreterare Olle Wästberg,\r\nfinansinspektionens Anders Sahlén och\r\nordföranden i Bankföreningen Curt G Olsson.</pre><pre>Mot bakgrund av de förutsättningar som redovisats\r\nhar vi inom Ny Demokrati ingen anledning att\r\nmotsätta oss regeringens förslag i propositionen om\r\nteckning av aktier och att garantera den aktuella\r\nnyemissionen samt att sälja statens aktier i\r\nNordbanken, men vi kan inte reservationslöst\r\nmedverka i detta beslut. Det finns enligt vår\r\nuppfattning flera motiv till att titta närmare på såväl\r\nhandläggningen av ärendet som framtida\r\nkonsekvenser, kopplat till såväl banken som oss\r\nkonsumenter och insättare.</pre><pre>Beträffande händelseförloppet har föregående\r\ntalare också varit inne på att det finns behov av\r\nytterligare information. När det gäller\r\nkapitaltillskottet finner vi i Ny Demokrati att det är\r\nanmärkningsvärt att näringsutskottet skall\r\nbehandla och ta ställning till propositionen utan att\r\nha fått ta del av något siffermaterial. Denna\r\ninformation och handläggningen i övrigt bör inte\r\nbara vara en sak mellan de inblandade parterna, i\r\ndetta fall banken och finansinspektionen. Det är\r\ndock våra skattepengar det gäller. Därför hoppas vi\r\npå riksdagens bifall till vår reservation, där vi begär\r\natt regeringen presenterar en utredning om\r\nhändelseförloppet och de ekonomiska\r\nförhållandena i övrigt i Nordbanken.</pre><pre>Troligen har vi inte heller sett slutet på den\r\nfinansiella krisen då det gäller bankerna, kanske\r\nockså försäkringsbolagen. Därför är det viktigt att\r\nta lärdom av Nordbanksaffären. Sunt\r\nförnuftsmässigt ser vi i Ny Demokrati det som\r\nangeläget att omgående utreda möjligheterna till\r\nen förebyggande kontroll för undvikande av\r\nframtida statsingripanden, där vi skattebetalare i\r\nslutändan får gå in som hjälpgumma och reda upp\r\nen kanske självförvållad bankkris.</pre><pre>I dag finns det ett krav på 8 % kapitalbas i\r\nbankerna. Säkert kan man också komma fram till\r\nvissa nyckeltal då det gäller bankernas\r\nkreditportföljer och fördelningen av säkerheter i\r\nfastigheter, aktier och obligationsinnehav etc. I\r\ndagens läge har tillsynsmyndigheten, i detta fall\r\nfinansinspektionen, uppenbarligen inte haft\r\nmöjligheter att fortlöpande följa bankens\r\nkreditvärdighet i det avseendet, utan bara genom\r\nden kontrollerbara kapitalbasen på 8 %. Därför har\r\nNy Demokrati i ett andra motionsyrkande begärt\r\natt riksdagen ger regeringen i uppdrag att utreda\r\nfrågan om en bättre förebyggande kontroll av\r\nbankernas kreditgivning.</pre><pre>Självfallet har den aktuella finansiella krisen, som\r\nallmänheten upplevt den i samband med\r\nNordbanksaffären och Första Sparbankens\r\nkrissituation, utlöst stor oro hos alla människor\r\nmed sparade pengar i bankerna. Därför vill vi att\r\nriksdagen skall ge regeringen i uppdrag att snarast\r\nutreda frågan om ett säkert insättarskydd, främst\r\ninriktat mot spararna. Det visar sig nu att\r\nregeringen redan har en sådan lösning under arbete\r\noch har utlovat en departementspromemoria i\r\närendet som skall presenteras i början av 1992.\r\nDärför är vi i nuläget beredda att när det gäller vårt\r\nyrkande om insättarskydd ansluta oss till utskottets\r\nställningstagande i denna del. Självfallet kommer vi\r\natt noga bevaka att resultatet av arbetsgruppens\r\narbete verkligen presenteras i början av 1992 -- det\r\nfinner vi synnerligen angeläget.</pre><pre>Fru talman! Innan kammaren tar ställning och\r\nröstar i frågorna kring Nordbanken vill jag\r\navslutningsvis betona att näringsutskottet inte --\r\noch därmed inte heller kammaren -- fått någon\r\nskriftlig redogörelse för händelseförloppet eller\r\nnågon ekonomisk dokumentation i\r\nNordbankenaffären. Det är ett förhållande som vi i\r\nNy Demokrati finner synnerligen anmärkningsvärt.</pre><pre>Fru talman! Med anknytning till de anförda\r\nsynpunkterna yrkar jag bifall till våra reservationer,\r\ndels om utredning kring förhållandena kring\r\nNordbanken i fråga om händelseförlopp och\r\nkapitaltillskott, dels om en förebyggande kontroll\r\nav bankernas kreditgivning.</pre><pre>Anf. 4 ROLF DAHLBERG (m):</pre><pre>Fru talman! I propositionen om Nordbanken\r\nföreslår regeringen att staten skall teckna sin andel\r\nav den nyemission som styrelsen i Nordbanken har\r\nföreslagit på totalt 5,1 miljarder kronor. Statens\r\nägarandel i banken är som bekant ca 70 %. Det\r\nbetyder att statens andel i nyemissionen blir 3,6\r\nmiljarder kronor.</pre><pre>Dessutom föreslås i propositionen att staten som\r\nhuvudägare skall garantera att nyemissionen till\r\növriga aktieägare kommer till stånd. Man skall\r\nalltså garantera det beloppet. Förhoppningsvis\r\nskall staten slippa att betala de ca 1,5 miljarder\r\nkronor det är fråga om i det fallet. Det här förslaget\r\növerensstämmer med det förslag som den tidigare\r\nsocialdemokratiska regeringen hade utarbetat strax\r\nföre regeringsskiftet.</pre><pre>Vi kan nu konstatera att det råder politisk enighet\r\nom att staten måste fullgöra de här ekonomiska\r\nåtagandena.</pre><pre>För att inte skada tilltron till det svenska\r\nbankväsendet och finansväsendets stabilitet är det\r\nangeläget att bankens ägare, oavsett vem det är, i\r\nen krissituation i bankväsendet tar ansvaret och ser\r\ntill att man fullgör sina förpliktelser och i ordnade\r\nformer sanerar och omstrukturerar verksamheten.\r\nSamtidigt är det när staten är ägare viktigt att man\r\nser upp så att man inte genomför en\r\nräddningsaktion på ett sådant sätt att den statligt\r\nägda banken får konkurrensfördelar framför övriga\r\nbanker som konkurrerar på marknaden.</pre><pre>I debatten kring Nordbankenaffären har det\r\nframförts olika synpunkter på storleken av statens\r\nengagemang. En del har hävdat att behovet av nytt\r\nägarkapital är ännu större än det belopp vi nu\r\ndiskuterar. Man menar att banken snart kommer\r\ntillbaka till regering och riksdag för att man\r\nbehöver mer pengar. Andra däremot har hävdat att\r\nden nya bankledningen har tagit till i överkant och\r\npå det viset har skaffat sig möjlighet att få ett bättre\r\nkonkurrensläge gentemot konkurrenterna på\r\nbankmarknaden.</pre><pre>Utskottet har vid behandlingen av ärendet, som\r\ninnefattar en rad utfrågningar av personer som har\r\ninsikt i banksystemet i Sverige -- det framgår också\r\nav utskottsbetänkandet, där det finns redogörelser\r\nför utfrågningarna -- inte fått några indikationer på\r\natt detta skulle vara ett för stort belopp. Inte heller\r\nfrån den andra sidan har man hävdat detta. Vi har\r\ninte heller fått indikationer på att beloppet är för\r\nlitet och att vi så att säga kommer att få nya krav\r\nfrån banken. Utskottet har därför godtagit de\r\nberäkningar som banken har gjort och som ligger\r\ntill grund för regeringens framställning.</pre><pre>Regeringen begär som ni har sett dessutom ett\r\nbemyndigande att längre fram, när bankens\r\nsituation har stabiliserats och det från affärsmässig\r\nsynpunkt är lämpligt, sälja ut statens aktier i\r\nNordbanken. Alla partier har ställt sig bakom det\r\nutom vänsterpartiet, som i en motion och i en\r\nmeningsyttring i utskottet har motsatt sig detta.</pre><pre>Vänsterpartiets tro på statligt ägande av banker har\r\ntydligen inte rubbats av smällen för Nordbanken.\r\nRolf L Nilson sade i sitt anförande att det faktum\r\natt det var just Nordbanken som råkat så illa ut inte\r\nberor på att det är staten som är ägare till banken.\r\nJag skulle vilja hävda att det är precis vad det gör,\r\nRolf L Nilson. Det är Nordbanken, som har staten\r\nsom anonym huvudägare, och Första Sparbanken,\r\nsom över huvud taget inte har någon ägare, som har\r\ndrabbats i särklass värst. Jag tror att de flesta\r\nmänniskor inser att i en bank som har många\r\nprivata ägare, som så att säga vakar över hur\r\nbankledning och bankstyrelse fungerar får man\r\ntrycket på ögat på ledningen på ett helt annat sätt\r\nän i en bank med en anonym ägare.</pre><pre>Vänsterpartiet har också fört fram krav på en\r\noberoende utredare av den s.k. Nobelaffären. Det\r\nhar man konstigt nog satt som villkor för statens\r\nmedverkan i nyemissionen. Nobelaffären är ju bara\r\nen liten del av Nordbankenkrisen, men den har\r\nman av någon anledning fastnat för.</pre><pre>Det kravet avvisar utskottet och pekar på att\r\nbörsstyrelsen har tillsatt en utredning om just\r\nNobel Industrier AB. När den föreligger får Rolf L\r\nNilson säkert möjlighet att ta del av den. Det har\r\nför övrigt tillsatts också andra utredningar, som\r\nockså kommer att lägga fram sina resultat och där\r\nman får den här affären belyst.</pre><pre>Ny Demokrati vill ha en utredning om\r\nhändelseförloppet i Nordbanken liksom grunderna\r\nför det beräknade kapitaltillskottet. Här har\r\nutskottet pekat på att det är naturligt att den instans\r\nsom statsmakterna har tillsatt, nämligen\r\nfinansinspektionen, får söka skapa ökad klarhet i\r\nde missförhållanden som kan ha medverkat till att\r\nbanken nu har hamnat i den här situationen.</pre><pre>Det är naturligtvis lätt att kritisera den tidigare\r\nbankinspektionens arbete. Vi har vid behandlingen\r\ni utskottet funnit att organisationen i den tidigare\r\nbankinspektionen och inriktningen av dess arbete\r\ninte har varit bra när det gällt just den typ av kriser\r\nsom kan uppstå i banker och finansbolag. Men vi\r\nhar också fått en mycket ingående redogörelse för\r\nhur man nu omorganiserar finansinspektionen med\r\ninriktning på att klara ut just den typ av problem\r\nsom vi nu diskuterar. Det är utskottets majoritets\r\nmening att den omorganisation som har gjorts i\r\nfinansinspektionen gör att den i framtiden kommer\r\natt ha betydligt större möjligheter att utföra sitt\r\narbete som kontrollorgan. Men -- och det är\r\nviktigt -- vi skall aldrig räkna med att någon statlig\r\ninspektion kan följa varje kreditärende i det dagliga\r\narbetet ute i bankerna. Det kan heller inte vara\r\nmeningen.</pre><pre>Det utredningskrav som ställs stöter naturligtvis på\r\npatrull av rent legala skäl. Det går inte att mot de\r\nlagar som bankerna arbetar under begära att de\r\nskall lägga alla papper på bordet och avslöja hur\r\naffärskontakter med kunderna har varit och vilka\r\nresultaten har blivit. Därför har utskottets\r\nmajoritet avvisat de krav som Ny Demokrati och\r\nvänsterpartiet har framfört i denna del.</pre><pre>Fru talman! Hur kunde då dessa enorma\r\nkreditförluter uppkomma utan att någon ansvarig\r\nslog larm i tid? Den frågan har diskuterats livligt i\r\nmassmedia de senaste månaderna av bankmän,\r\nfinansanalytiker, politiker och många andra. Några\r\nhuvudorsaker kan utkristalliseras ur den debatten.</pre><pre>De omfattande kreditförlusterna de senaste åren\r\nhar sin grund i att flera banker under 1980-talet har\r\netablerat sig på en ny marknad, företagssektorn,\r\noch till den gruppen hör Nordbanken. Brister i\r\nerfarenhet och kunnande om vad företagande är\r\nhar varit orsaken till den alltför lättvindiga\r\nkreditgivningen, hävdar somliga. Andra säger att\r\nden överlikviditet som uppstod i bankerna vid\r\növerhettningen av den svenska ekonomin under\r\n1980-talet ledde till ett starkt tryck på\r\nbankledningarna att låna ut pengar på ett allt\r\nvidlyftigare sätt till finans- och fastighetsbolag. Vi\r\nfick en lånekarusell där panterna ständigt rakade i\r\nhöjden och där ingen riktigt tog ansvaret för att\r\nstoppa karusellen. Andra bedömare hävdar att\r\nhuvudorsaken till bankkrisen är att avregleringen\r\npå kreditmarknaden ledde till att det blev alltför\r\nlätt att sälja pengar. Andra åter har pekat på att\r\nskatteomläggningen i kombination med\r\navregleringen gjorde att man fick den här\r\nvåldsamma svängen i hela kreditväsendet.</pre><pre>Beträffande ansvarsfrågan, fru talman, tycker jag\r\natt det finns all anledning att här i riksdagen slå fast\r\natt bankstyrelsen och bankledningen har det fulla\r\nansvaret för vad som har hänt, oavsett vilka\r\nomständigheter i övrigt som har bidragit till den\r\nuppkomna krissituationen.</pre><pre>Fru talman! Med det anförda yrkar jag bifall till\r\nutskottets hemställan och avslag på reservationen\r\nfrån Ny Demokrati. Jag avvisar också den\r\nmeningsyttring som vänsterpartiet har fogat till\r\nbetänkandet.</pre><pre>Anf. 5 ROLF L NILSON (v):</pre><pre>Fru talman! Rolf Dahlberg sade att det rådde\r\nenighet om att staten skall uppfylla sina\r\nskyldigheter som ägare och att staten i ett större\r\nperspektiv inte kommer ifrån att i sista hand ställa\r\nupp som garant när stora banker och deras\r\nbetalningssystem är hotade. Det är något som vi\r\nkan vara överens om. Men det är lika självklart att\r\nstaten inte villkorslöst och på relativt dåligt\r\nbeslutsunderlag skall ställa upp och uppfylla sina\r\nskyldigheter. Det kan inte vara rätt mot den\r\nallmänhet som vi som riksdagsledamöter\r\nrepresenterar.</pre><pre>Av Rolf Dahlbergs anförande har framgått att det\r\ninte föreligger någon redovisning i egentlig mening\r\nav hur stort kapitaltillskott som egentligen behövs\r\ni Nordbanken. Rolf Dahlberg sade också att vissa\r\naktörer på marknaden har sagt att det föreslagna\r\nbeloppet är för stort och gynnar Nordbanken.\r\nAndra har sagt att beloppet är för litet och att det\r\nfinns risk för att Nordbanken begär mer.</pre><pre>Om vi i riksdagen skall fatta beslut i en fråga som\r\nrör ett betydande antal miljarder kronor, så anser\r\njag att det skall finnas ett beslutsunderlag som med\r\nen säkerhet på låt oss säga 1 miljarder kronor när\r\nligger till grund för beslutet. Någon sådan säkerhet\r\nfinns inte. I stället föreligger det muntliga uppgifter\r\nsom man får tro på eller inte. Jag tycker det är\r\nytterst otillfredsställande att fatta beslut på en\r\nsådan grund.</pre><pre>Rolf Dahlberg sade också att det är egendomligt att\r\nvänsterpartiet har lyft fram just Penser-affären,\r\nGamlestaden Nobel, som är en liten del av\r\nNordbankens problem. Men den affären utgör en\r\nbetydande del av kreditförlusterna. Det är den\r\nutlösande faktor som har lett fram till detta ärende.\r\nFrågan har debatterats mycket, och många har\r\nställt sig undrande. Är det här ett sätt av\r\nbanketablissemanget att manövrera ut Erik Penser,\r\nhar man frågat sig. Eller finns det andra skäl bakom\r\ndet hela? Utredningar som påbörjats har stoppats.\r\nNu pågår det också utredningar, varför regeringen,\r\nom den tar initiativ till ytterligare en utredning, inte\r\nbehöver låta den utredningen göra allt från\r\ngrunden. Det går att sammanställa resultat som\r\nredan föreligger. Men det är enligt min mening\r\nändå regeringens skyldighet att göra ett\r\nutredningsarbete.</pre><pre>Anf. 6 ROLF DAHLBERG (m):</pre><pre>Fru talman! Det är inte riktigt som Rolf L Nilson\r\nsäger att utskottet inte har någon uppfattning om\r\ndet rimliga i det belopp på nyemissionen som\r\npropositionen nu anger. Vid behandlingen i\r\nutskottet har vi haft möjlighet att bl.a. träffa den\r\nnuvarande ledningen för Nordbanken, dvs. dess\r\nverkställande direktör och styrelseordförande. De\r\nhar redovisat hur beräkningarna har gjorts med\r\nutgångspunkt i de kapitaltäckningskrav som\r\nstatsmakterna ställer på bankledningen och med\r\nbankens beräknade kreditförluster under detta år.\r\nDessa uppgår till ca 9 miljarder kronor. Från dessa\r\nutgångspunkter kan man beräkna storleken på det\r\ntillskott av kapital som man har behov av. Det\r\nligger självklart i sakens natur att ingen exakt kan\r\nange detta belopp, eftersom det är fråga om\r\nkreditförluster som så att säga ligger i tiden löpande\r\nframåt. Självklart har man fortfarande dessa lån\r\nutestående. Banken får göra en bedömning av vilka\r\nde krediter som har givits som är i riskzonen.</pre><pre>Jag tycker att utskottet ändå av den nuvarande\r\nbankledningen har fått en god beskrivning av den\r\nnuvarande situationen. Det underlaget är\r\ntillräckligt för att riksdagen skall kunna fatta ett\r\nbeslut i ärendet i dag. Det är att kräva litet för\r\nmycket när det sägs att regeringen antingen tidigare\r\neller också nu i efterhand skall göra en fullständig\r\nutredning om alla detaljer som lett till den\r\nnuvarande situationen för Nordbanken.</pre><pre>Anf. 7 ROLF L NILSON (v):</pre><pre>Fru talman! Det vore väl magstarkt om det var som\r\nRolf Dahlberg sade, att vi inte hade någon\r\nuppfattning alls om hur mycket pengar som\r\nNordbanken behöver. Vi har uppgifter från\r\nbankledningen om storleken på beloppet. Men det\r\när bara deras egna ord. Det finns egentligen inget\r\nskriftligt beslutsunderlag, varken hos den gamla\r\neller den nya regeringen. Jag är ledsen att behöva\r\nupprepa det. Inte heller förelåg det någon sådan\r\nredovisning vid utfrågningarna i näringsutskottet.</pre><pre>Låt mig så övergå till frågan om fullmakt för\r\nregeringen att sälja ut Nordbanken. I mitt\r\ninledningsanförande sade jag att jag inte ansåg det\r\nvara motiverat. Det finns ingenting i bankkrisen\r\nsom säger att det här är ett problem för statligt ägda\r\nbanker. Det är kanske inte ens ett problem för\r\nbanker med ett diffust ägarskap, som Rolf\r\nDahlberg kallade det.</pre><pre>Stadshypotek har såvitt jag förstår klarat sig hyfsat\r\ni den här härvan. Man skärpte sina kreditkrav\r\nrelativt tidigt under krisens uppseglande. Det är ett\r\nexempel på ett finansinstitut som har ett mycket\r\ndiffust ägarskap.</pre><pre>Det är ingen brådska som motiverar att regeringen\r\nges fullmakt att sälja ut Nordbanken. I\r\npropositionen sägs att en utförsäljning kan ske\r\ntidigast om ett par år. Uppenbarligen ser man\r\nframför sig möjligheten att erbjuda utländska ägare\r\natt komma med i bilden. Det kräver i så fall att\r\nbundna aktier görs om till fria aktier tillsammans\r\nmed en del andra förändringar som görs, och det tar\r\nsom sagt tid.</pre><pre>Jag kan inte dela uppfattningen att Nobellaffären är\r\nen liten del av Nordbankens problem. I stället är\r\nden en betydande del i problemen.</pre><pre>Jag vill också lyfta fram problemen med\r\ninspektionen och tillsynen. Jag kräver inte en\r\ngranskning av bankinspektionens och\r\nfinansinspektionens agerande bara därför att jag\r\nvill vara efterklok och leta efter fel, utan jag gör det\r\ndärför att jag anser att man skall lära sig att\r\nförbättra rutiner samt undvika liknande händelser i\r\nfortsättningen, om det nu är möjligt.</pre><pre>Jag har framför mig en artikel från Financial Times\r\nsom behandlar den nordiska bankkrisen. I artikeln\r\npåpekas att det har varit brister i tillsynen. Man\r\nciterar Anders Sahlén, som säger detsamma och\r\nnämner att det nu har gjorts organisatoriska\r\nförändringar.</pre><pre>Anf. 8 ROLF DAHLBERG (m):</pre><pre>Fru talman! I frågan om utförsäljning av\r\nNordbanken är Rolf L Nilson och hans parti\r\nisolerade. De tycks vara kvar i den kommunistiska\r\ntron på att allt sköts bäst av staten. Det går\r\nnaturligtvis inte att övertyga Rolf L Nilson om\r\nmotsatsen, och därför lämnar jag den frågan\r\ndärhän.</pre><pre>Beträffande kapitaltillskottets storlek sade jag att\r\nutskottets ledamöter, genom de utfrågningar som\r\nägt rum och på annat sätt, har fått en ganska klar\r\nbild av situationen. Det föreslagna beloppet är nog\r\ndet rimliga belopp som man i dagsläget kan bedöma\r\natt staten som ägare bör gå in med för att ge banken\r\nen chans att restaurera verksamheten och kunna\r\narbeta igen de förluster den har gjort. Om\r\nriksdagen skulle säga nej till detta kapitaltillskott,\r\nså går ändå inte Nordbanken i konkurs. Men den\r\ntvingas dra ned på verksamheten och bli en liten\r\nprovinsbank som aldrig ges möjlighet att arbeta\r\ntillbaka förlusterna. Det är sanningen. Därför\r\nanser jag det rimligt att tillföra banken det kapital\r\nsom har föreslagits. Jag tror också att beloppets\r\nstorlek såvitt kan bedömas är den rätta. Rolf L\r\nNilson sade att tillskottet måste vara på 1 miljard\r\nkronor när rätt avvägt. Det tror jag faktiskt att det\r\när.</pre><pre>Jag tror att vi kan vara överens om att inspektionen\r\ntidigare inte har fungerat bra. Den omorganisation\r\nsom nu har gjorts av hela inspektionen, där man\r\nbl.a. har tagit in särskild kompetens för att studera\r\norsakerna till kreditförlusterna, kommer med all\r\nsannolikhet att göra att inspektionen blir mycket\r\neffektivare och ges större möjligheter att lyckas i\r\ndet framtida arbetet. På den punkten tror jag trots\r\nallt att vi är överens.</pre><pre>Anf. 9 ROLF L NILSON (v):</pre><pre>Fru talman! Det är inte en låsning i någon sorts\r\ngammal kommunistisk syn på det här som gör att\r\njag finner det omotiverat att ge regeringen fullmakt\r\natt sälja ut Nordbanken. I mitt inledningsanförande\r\nunderströk jag att man bör undersöka om staten\r\nskall äga banker, hur mycket den skall äga och\r\nvilken typ av banker det skall vara. Min bedömning\r\nvar att det kanske inte är rimligt eller ens lämpligt\r\natt staten på det sätt som man har gjort i fråga om\r\nNordbanken försöker konkurrera och genom\r\nvolymökningar slå sig in bland de två tre största\r\naffärsbankerna.</pre><pre>Problemet för mig är att jag inte tycker att det är\r\nsakligt grundat att begära en fullmakt för\r\nutförsäljning. Krisens upprinnelse och utfall\r\nmotiverar inte att man gör sig av med\r\naktieinnehavet i Nordbanken. Det motiverar\r\nsnarare att man blir en aktiv och mer bestämd\r\nägare. Det står också fullständigt klart att det inte\r\när någon brådska med att ge regeringen en\r\neventuell fullmakt.</pre><pre>Det är enligt min uppfattning obegripligt att inte\r\nrepresentanter för bankinspektionen vid sina\r\ninformella träffar med den nya och gamla ledningen\r\nför Nordbanken -- det kan ha varit i samband med\r\nluncher eller frukostar -- har diskuterat frågan om\r\nNordbankens affärer. Det borde tydligt och klart ha\r\nutsagts att bankens affärer håller på att gå åt\r\nskogen. Jag utgår från att det är klokt och förnuftigt\r\nfolk som styr och leder bank- och finansinstitut. De\r\nkan omöjligen ha trott att Nordbankens ''affärer''\r\nskulle bära för evigt.</pre><pre>För cirka tio år sedan var det en bankkrasch i\r\nDanmark till följd av att -- som det sades --\r\nkapitalmarknaden avreglerades. Det fanns ett\r\nuppdämpt lånebehov, och bankerna blev vårdslösa\r\ni sin kreditgivning. Den här kraschen, som var väl\r\nkänd, borde man ha dragit lärdom av. Det finns\r\nockså exempel på banker och andra som visserligen\r\nhar reagerat sent, men ändå i tid. Eftersom det är\r\nbankinspektionens skyldighet att slå vakt om\r\nsundheten i systemet, menar jag bestämt att\r\nbankinspektionen borde ha reagerat tidigare.</pre><pre></pre><pre>Anf. 10 BENGT DALSTRÖM (nyd):</pre><pre>Fru talman! Jag har inte velat ge mig in så mycket\r\ni den här debatten, men jag gör det nu\r\navslutningsvis. För en gångs skull är vi överens med\r\nvänstern i en sakfråga, nämligen att\r\nnäringsutskottet har utrett en fråga som riksdagen\r\nkommer att fatta beslut om och som saknar\r\ndokumenterat underlag. Det bygger på muntliga\r\nframställningar från berörda parter. Det gäller\r\nskattepengar och således stora belopp på flera\r\nmiljarder kronor.</pre><pre>Jag vill avslutningsvis uttrycka förhoppningen att\r\nvarken näringsutskottet eller riksdagen\r\nfortsättningsvis skall låta nöja sig med att komma\r\nfram till ett bifall när det gäller problem och frågor\r\nutan att ha det skriftliga och dokumenterade\r\nunderlag som enligt min uppfattning -- framförd i\r\nreservationen -- verkligen behövs, i denna och\r\nandra frågor.</pre><pre>Anf. 11 ROLF DAHLBERG (m):</pre><pre>Fru talman! Jag skall inte heller förlänga debatten.\r\nJag vill ändå säga till Bengt Dalström att det är litet\r\nförvånande att Ny Demokrati har ställt kravet att\r\nman skall få en kartläggning av händelseförloppet\r\nbakåt samt att resultatet av utredningen skall bli\r\noffentligt. Det skulle betyda att vi struntar i allt vad\r\nbanksekretessen heter. Vi skulle då lämna ut\r\nenskilda personer, företagare och andra till\r\nallmänheten. Jag har svårt att tro att detta\r\negentligen är meningen med Ny Demokratis\r\nframställan. Ni måste ha tänkt litet för hastigt i\r\nivern att få veta så mycket som möjligt om\r\norsakerna. Jag har då tolkat Ny Demokratis\r\navsikter på bästa sätt. Efter att ha fått en förklaring\r\nborde ni inse att ni ställer ett orimligt krav.</pre><pre>Fru talman! Jag vill även ta upp den andra delen i\r\nreservationen under mom. 6, där man begär en\r\nutredning om ett insättarskydd. Detta hoppar nu\r\nBengt Dalström av här. Bengt Dalström, ni har i\r\nutskottet fått uppgifter om att regeringen har tillsatt\r\nen arbetsgrupp som sysslar med dessa frågor. Ni\r\nreserverade er ändå i utskottet, och hoppar av det\r\nnu. Det finns ingen logik i den hanteringen. Det\r\nmedför bara att ni belastar utskottet med arbete\r\noch kammaren med onödiga yrkanden. Det är\r\nbättre att man hoppar av sina yrkanden redan i\r\nutskottet när man är tillgodosedd.</pre><pre>Anf. 12 BENGT DALSTRÖM (nyd):</pre><pre>Fru talman! Rolf Dahlberg funderade över\r\nunderlaget och varför vi inte låter oss nöja med\r\ndetta. Bankerna har sin sekretess och\r\nfinansinspektionen har sin. Men är det inte så att\r\näven näringsutskottet arbetar under sekretess? Vi\r\nborde åtminstone kunna få den mer detaljerade\r\nredovisningen skriftligen oss tillhanda för att kunna\r\nfortsätta en diskussion med de berörda parterna.\r\nJag kanske är ute och cyklar litet grand, men jag har\r\nför mig att vi arbetar under sekretess.</pre><pre>När det gäller insättarskyddet är vi överens och\r\nborde kanske enligt Rolf Dalbergs uppfattning ha\r\ndragit tillbaka vår reservation. Vi ville dock inte\r\ngöra det. Vi ville i det här sammanhanget också\r\npåpeka tidsaspekten. Från regeringens sida har\r\nman lovat att detta skall vara genomfört till början\r\nav år 1992. Vi vill verkligen betona detta. Det är\r\nvad jag har att säga i den frågan.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>9 § Utrikeshandel</pre><pre>Föredrogs</pre><pre>näringsutskottets betänkande</pre><pre>1991/92:NU1 utrikeshandel.</pre><pre>Anf. 13 ROLF L NILSON (v):</pre><pre>Fru talman! Detta betänkande bygger på motioner\r\nom utrikeshandel från förra riksdagsperioden. En\r\ndel av dessa motioner ger med dagens politiska\r\nmaktförhållanden ett litet egendomligt intryck. Det\r\nhar lett fram till en ganska summarisk behandling\r\nav motionskraven. Jag tycker att det är viktigt.</pre><pre>För min del har jag valt att ta upp ett par frågor som\r\njag tycker är grundläggande och som vänsterpartiet\r\ntillsammans med miljöpartiet och i viss mån även\r\ncenterpartiet tog upp under förra riksdagsperioden.\r\nJag hoppas att vi kan fortsätta att driva frågan\r\ntillsammans med centern även under den här\r\nperioden. Vi har betonat behovet av att\r\ninternationella handelsregler i det internationella\r\nhandelsutbytet införa begränsningar i en i övrigt fri\r\nhandel. Begränsningarna skall bygga på\r\nmiljöhänsyn och sociala hänsyn.</pre><pre>När det gäller miljöhänsynen förstår jag genom\r\nredovisningar från det svenska arbetet i GATT och\r\nUruguay-rundan att frågan har drivits förtjänstfullt\r\noch framgångsrikt av den svenska delegationen, i\r\nviss mån av Anita Gradin. Det tycker jag är mycket\r\nbra. Det arbetet måste intensifieras. Det verkar\r\ndock vara svårare att få ett hänsynstagande till\r\nsociala förhållanden än till miljö och hälsa.</pre><pre>Jag tycker att det är oerhört viktigt att sociala\r\nhänsynstaganden förs in på ett ansvarsfullt sätt om\r\nman skall kunna nå framgång i avregleringar på\r\nt.ex. tekoområdet och andra områden där\r\nutvecklingsländer och de nya demokratierna i\r\nÖsteuropa genom billig arbetskraft har möjlighet\r\natt konkurrera. Den konkurrensen måste vi tillåta\r\nsom ett uttryck för solidaritet. Konkurrensen måste\r\ndock ske på ett sådant sätt att den utgår ifrån\r\nacceptabla sociala villkor. Det får inte vara fråga\r\nom barnarbete och orimliga arbetsmiljöer. Det här\r\när välkända synpunkter från debatten om svenskt\r\nskydd för tekoindustrin. Vi i vänsterpartiet tycker\r\natt det är riktigt att man går från generella skydd till\r\natt föra in sådana här mer rimliga hänsynstaganden.</pre><pre>Det jag har talat om har mest handlat om importen.\r\nDen andra sidan måste emellertid också tas i\r\nbeaktande, nämligen vår export. I det\r\ninternationella handelssamarbetet bör det föras in\r\nbegränsningar och förbud mot export av sådana\r\nprodukter som inte är tillåtna i det egna landet av\r\nmiljöskäl, hälsoskäl och andra skäl. Man skall inte\r\ntillåta det man brukar kalla för miljödumpning eller\r\nekologisk dumpning. Enligt vad jag förstår finns\r\ndet i samband med FNs miljökonferens i Rio starka\r\nkrafter för att de rika länderna skall binda sig för\r\nnågot sådant. De internationella handelskamrarna\r\nhar i sin miljö-charta t.ex. sagt att när man\r\ninvesterar och bygger upp verksamheter i tredje\r\nvärlden skall man tillämpa det egna landets\r\nmiljölagar och miljöregler. Det är alltså en\r\nviljeinriktning som jag tycker är positiv. Det är i\r\nden riktningen man måste arbeta.</pre><pre>I betänkandet är en gemensam miljö- och\r\nvänsterpartimotion inom detta område behandlad.\r\nDen handlar om vårt gamla krav på förbud mot\r\nexport av kärnteknisk utrustning. Jag skall inte tala\r\nspeciellt länge om detta -- det är ett välkänt krav.\r\nArgumenten är att vi har beslutat att avveckla\r\nkärnkraften och att vi har markerat att\r\nkärnkraftsteknologi inte är förenlig med ett tryggt,\r\nmiljövänligt samhälle och en miljövänlig\r\nproduktion. Med denna markering är det ologiskt\r\noch orimligt att vi, enligt principen att vi inte bör\r\nsälja till andra det vi inte själva vill ha eller bedömer\r\nsom icke säkert, tillåter svenska företag att\r\nexportera kärnkraftsteknologi och kärnteknisk\r\nutrustning till andra länder.</pre><pre>Med det anförda yrkar jag bifall till den\r\nmeningsyttring som finns i anslutning till\r\nbetänkandet.</pre><pre>Anf. 14 KARIN FALKMER (m):</pre><pre>Fru talman! Jag yrkar bifall till utskottets\r\nhemställan och avslag på vänsterpartiets\r\nmeningsyttring. I näringsutskottets betänkande om\r\nutrikeshandeln behandlas motioner som väckts\r\nunder tidigare riksmöten då det rådde ett annat\r\nstyrkeförhållande i riksdagen och då regeringen var\r\nen annan än i dag.</pre><pre>Bl.a. har borgerliga parti- och kommittémotioner\r\npasserat utskottet utan att föranleda vare sig\r\ntillkännagivanden eller reservationer.</pre><pre>Även om det ryggmärgsmässigt bär mig emot att\r\nbehandla motionerna på detta något summariska\r\nsätt, tröstar jag mig med att skälet är så entydigt\r\nglädjande för moderata samlingspartiet,\r\nfolkpartiet, centern och kds, nämligen att vi i dag\r\nhar en borgerlig regering.</pre><pre>Handelns betydelse för välståndsutvecklingen i vårt\r\nland och i alla andra länder i världen kan knappast\r\növerdrivas. Genom handeln stärks inte bara\r\nländernas ekonomier utan handeln öppnar också\r\ndörrarna för samarbete och utbyte på många andra\r\nområden. Inte minst är det kontakterna som\r\nuppstår människor emellan som är värdefulla.</pre><pre>Den fria handeln för som ringar på vattnet med sig\r\nkunskapsspridning och åsiktsutbyte som banar väg\r\nför demokratisk utveckling. Den samverkan som\r\nhandeln skapar mellan fria ekonomier, företag och\r\nmänniskor ger både ökat välstånd och de bästa\r\nförutsättningarna för varaktig fred.</pre><pre>För de fattiga länderna är ökade möjligheter till\r\nhandel särskilt betydelsefullt. Den mest effektiva\r\nhjälp som de rika länderna kan ge dem är att\r\nunderlätta för dem att bedriva handel med just de\r\nvaror som de är bra på att producera. Det är den\r\nbästa, ja kanske rent av den enda vägen till en\r\nbättre levnadsstandard för befolkningen i dessa\r\nländer. Det effektivaste bistånd vi kan ge dem är\r\ndärför att motarbeta protektionismen.</pre><pre>Förhållandet är detsamma för de länder i Europa\r\nsom under lång tid varit avskärmade bakom\r\njärnridån och utsatta för det planekonomiska\r\nexperiment som lett till stagnation och armod. En\r\nfungerande handel kan verksamt bidra till\r\nomställningen mot marknadsekonomi och\r\ndemokrati och vända utvecklingen i de länder som\r\nlidit under kommunismens röda fana.</pre><pre>När det gäller de baltiska staterna har Sverige ett\r\nalldeles särskilt ansvar att som nära grannland\r\nbefrämja handelsutbytet våra länder emellan. De\r\nhandelsavtal som utrikesministern nyligen\r\nundertecknade mellan Sverige och var för sig\r\nEstland, Lettland och Litauen innebär viktiga\r\nmarkeringar för ett ökat handelsutbyte våra länder\r\nemellan.</pre><pre>I Sveriges strävan att stödja Baltikum och länderna\r\ni Centraleuropa är nya steg mot frihandel de som\r\nkan ge viktig draghjälp i förändringsprocessen mot\r\nmarknadsekonomi.</pre><pre>Fru talman! Det är inte bara utvecklingsländer och\r\nforna öststater som är beroende av att\r\nutrikeshandeln fungerar. Det gäller även i högsta\r\ngrad vårt eget land. För Sverige är det ett centralt\r\nintresse att en så omfattande global frihandel som\r\nmöjligt säkerställs.</pre><pre>Som litet land är Sverige beroende av att den\r\ninternationella frihandeln fungerar och av att\r\nsvenska företag kan verka utomlands.\r\nHandelshinder och antidumpingsregler kan slå hårt\r\nmot svensk industri och därmed mot vår ekonomi\r\noch vårt välstånd. Frihandel är en förutsättning för\r\natt vi skall kunna hävda oss gentemot de stora\r\nhandelsblocken.</pre><pre>Det är därför oerhört betydelsefullt för Sverige att\r\nförhandlingarna som sker inom ramen för GATT-\r\navtalet lyckas. När vi nu diskuterar detta\r\nbetänkande är Uruguayrundan inne i sin slutfas.\r\nMer än fem års arbete för att åstadkomma\r\nfungerande regler för att öka den globala\r\nfrihandeln skall vara avslutade i december.</pre><pre>I dagens situation, med den allmänna\r\nlågkonjunktur som råder världen över, behövs den\r\nstimulans som en friare världshandel skulle ge.</pre><pre>Uruguayrundan är inne i slutspurten och vi kan\r\nbara innerligt hoppas att ett avtal kan undertecknas\r\ni december.</pre><pre>EG är Sveriges viktigaste marknad. Natten mellan\r\nden 21 och 22 oktober avslutades EES-\r\nförhandlingarna. Efter bara två år och med hållen\r\ntidsplan fördes därmed det mest omfattande avtal\r\nnågonsin i hamn. Detta är både den gamla\r\nregeringens och den nyas förtjänst.</pre><pre>Det ligger ett stort värde och en styrka i att EES-\r\nförhandlingarna hela tiden har haft brett\r\nparlamentariskt stöd. Jag vill gärna här ge Anita\r\nGradin en särskild eloge för hennes mycket\r\nframgångsrika arbete i denna process.</pre><pre>Inom kort kommer avtalet att paraferas och det\r\nkommer, om tidsplanen håller, att undertecknas av\r\nalla de 19 EG- och EFTA-länderna kring årsskiftet.\r\nDen 1 januari 1993 får Sverige därmed del av EGs\r\ninre marknad.</pre><pre>Även om Sverige redan i dag har en väl fungerande\r\nhandel med EG, så innebär EES stora förändringar\r\noch fördelar. När det gäller varusidan öppnas den\r\ninternationella upphandlingen på hela EG-\r\nmarknaden för svenska företag. En väsentlig del av\r\nde hinder för fria varurörelser mellan de nordiska\r\nläderna som finns i dag kommer att undanröjas\r\ngenom EES-avtalet. EG--EFTA-samarbetet har\r\nhärigenom åstadkommit mer än vad som kunnat\r\nuppnås i det nordiska samarbetet.</pre><pre>Handeln kommer att avregleras i och med\r\nborttagandet av de tekniska handelshindren. EES\r\nfår också som effekt att möjligheterna att exportera\r\ntjänster, t.ex. transporter, bank- och\r\nförsäkringstjänster blir bättre.</pre><pre>Förändringarna kommer, förutom tillgång till en\r\nstörre marknad, även att innebära en tuffare\r\nkonkurrens för våra svenska företag. Det kan inte\r\nnog understrykas hur viktigt det är att de svenska\r\nsmåföretagen noga förbereder sig inför både EES\r\noch EG-medlemsskapet.</pre><pre>Även vi politiker bör skaffa oss ökad kunskap i\r\nämnet. I morgon kl. 13.00 finns den chansen för alla\r\nintresserade. Då ger regeringen information om\r\nEES-avtalet i andrakammarsalen.</pre><pre>Det råder bred enighet i riksdagen om Sveriges\r\nmedlemsansökan till den europeiska gemenskapen.\r\nFör Sverige innebär EES-avtalet en nödvändig\r\nsprångbräda mot EG-medlemskapet.</pre><pre>I regeringsförklaringen slås fast att regeringen med\r\nall kraft kommer att verka för att Sverige snarast\r\nmöjligt blir fullvärdig medlem. Målet är att ett\r\nsvenskt medlemskap i den europeiska\r\ngemenskapen skall bli verklighet den 1 januari\r\n1995.</pre><pre>Fru talman! När det gäller vänsterpartiets\r\nsynpunkter kan jag bara konstatera att\r\nfrihandelstanken inte står i någon motsatsställning\r\ntill arbetet för att komma till rätta med\r\nmiljöproblemen.</pre><pre>Regeringen har i regeringsförklaringen uttalat att\r\nFNs roll i miljövårdsarbetet måste stärkas och\r\nregeringen avser att ta initiativ till en bred\r\ndiskussion om internationella miljöregler för\r\nhandeln.</pre><pre>I förhandlingarna kring den internationella\r\nhandelspolitiken gäller för GATT-avtalet att det\r\nomfattar regler till skydd för hälsa, miljö och\r\nsäkerhet. Inom frihandelns ram kan farliga\r\nprodukter stoppas.</pre><pre>I EGs regelverk och i EES-avtalet slås tydligt fast\r\natt hänsynen till miljö, hälsa och säkerhet inte får\r\näventyras när den gemensamma marknaden\r\ngenomförs.</pre><pre>Eftersom vänsterpartiet säger sig vilja värna om\r\nmiljön blir förbudsivern när det gäller export av\r\nkärnteknik närmast obegriplig. Svensk\r\nkärnkraftsteknologi tillhör den mest framgångsrika\r\ni världen. Genom att exportera kunskap,\r\nkompetens, säkerhet och högteknologiska\r\nprodukter inom kärnteknikområdet kan Sverige\r\nverksamt bidra till säkrare kärnkraftverk i världen\r\noch till en tryggare miljösituation i vår omvärld.\r\nSamtidigt kan vi bidra till välståndsutvecklingen.</pre><pre>Anf. 15 ROLF L NILSON (v) replik:</pre><pre>Fru talman! Jag tar upp det sista först. Jag tycker\r\ninte att export av svensk kärnkraftsteknologi är att\r\nbidra till bättre miljö och bättre teknik. När man nu\r\ni Tyskland försöker komma till rätta med sitt\r\nenergislöseri och sina miljöproblem, förorsakade\r\nav fossilbaserad produktion av energi och el, är det\r\nganska intressant att se att man inte väljer\r\nutbyggnad av kärnkraft, utan man väljer i huvudsak\r\nden väg som den internationella miljörörelsen, den\r\nsvenska miljörörelsen och faktiskt den svenska\r\nriksdagen har valt, nämligen att i huvudsak satsa på\r\nenergieffektivisering, på sparande. Jag tycker att\r\ndet är ett uppmuntrande tecken.</pre><pre>Karin Falkmer är, trots att hon är frihandelsvän,\r\nutan några större förbehåll beredd att krypa\r\ninnanför EGs tullmurar. Det är väl ett opartiskt\r\nkonstaterande, tycker jag, att EG genom sin\r\nprotektionism har varit ett problem vid\r\ngenomförandet av Uruguayrundan. EG bedriver i\r\nallmänhet, i sin handel med u-länder, en mycket\r\ntveksam politik. Det kan också konstateras att det\r\ninte finns någon självklar harmoni mellan frihandel\r\noch miljöhänsynstagande. Såvitt jag förstår har det\r\nkrävts ett mycket hårt arbete, mot ett mycket starkt\r\nmotstånd, att föra in miljö, säkerhet och\r\nskyddsaspekter i de internationella handelsavtalen.\r\nIndustrin vill inte ha detta. Det är tveksamt om de\r\növre klasserna i u-länderna vill ha det, när de vill\r\nöka sitt välstånd.</pre><pre>Ett internationellt ansvarstagande, insikt om att det\r\nenda som håller är långsiktigt hållbar produktion\r\noch välståndsökning, gör att vi måste vara offensiva\r\ni våra krav på att slå vakt om miljöhänsynen, att\r\nföra in dem på allt fler områden. Men vi måste\r\nockså ställa krav när det gäller att slå vakt om\r\nsociala hänsyn.</pre><pre>Anf. 16 KARIN FALKMER (m) replik:</pre><pre>Fru talman! Miljösituationen och situationen för\r\nhandeln i de länder där vänsterns idéer har härskat\r\noch där handeln har stått stilla förskräcker.\r\nAvslöjandena i samband med de planekonomiska\r\nländernas kollaps talar sitt tydliga språk. Nog måste\r\nväl även vänsterpartiet i Sverige dra lärdom av den\r\nstagnation som den kommunistiska ideologin har\r\nresulterat i i länder som nu har övergivit\r\nvänsteridéerna. De följder för miljön som vänsterns\r\nplanekonomisystem har lett till är minst sagt\r\nförfärande.</pre><pre>Jag har siffror som gäller kärnkraftens situation just\r\ni dag. Det finns 324 kärnkraftverk. Under 1990 togs\r\nnio nya i bruk. Som jag ser det finns det allt skäl vi\r\nvärlden att den svenska kärntekniken, som är säker\r\noch högteknologiskt effektiv, får en god chans. Fick\r\nvänsterns förbudspolitik råda skulle såväl\r\nmiljösituationen som möjligheten att producera\r\nelenergi under säkrare former försämras. I\r\nsäkerhetshänseende och ur miljösynpunkt är\r\nvänsterns inställning förkastlig. Jag ser det faktiskt\r\nsom omoraliskt att förmena andra länder chansen\r\natt dra nytta av svensk kärnteknologi när det gäller\r\natt producera elektricitet på ett säkert sätt.</pre><pre>Anf. 17 ROLF L NILSON (v) replik:</pre><pre>Fru talman! Det senaste förstår jag var en del av\r\nKarin Falkmers allmänt religiöst färgade politiska\r\nuppfattningar när det gäller frihandel, utbyggnad\r\nav kärnkraft och liknande ting. Jag föredrar, med\r\nall respekt för religiösa uppfattningar, en mer\r\nmateriellt, sakligt grundad syn på tingen.</pre><pre>Jag kan när det gäller utbyggnad av kärnkraft\r\nkonstatera att Karin Falkmer representerar ett\r\nextremistparti, som vill satsa på en ohämmad\r\nkärnkraftsutbyggnad och är fullständigt ensamt om\r\ndetta. Jag vet förstås inte riktigt var Ny Demokrati\r\nstår. Det är möjligt att ni har fått en bundsförvant.\r\nDet får kommande riksdagsdebatter utvisa. Men\r\nden svenska riksdagen har faktiskt med\r\növerväldigande majoritet uttalat sig för avveckling\r\nav kärnkraften, ett uttalande grundat på att den\r\ninte är säker. Det är inget långsiktigt hållbart sätt\r\natt producera energi. Då är det ologiskt att vi skall\r\n''kursa ut'' detta på världsmarknaden, till folk i en\r\nnödsituation. Det är inte bara ologiskt, det är\r\nomoraliskt också.</pre><pre>Jag tycker att man skulle ta en seriös debatt om de\r\nproblem som den fria europeiska marknaden\r\nskapar. Det förs en sådan debatt i EG-länderna,\r\ninom EG-kommissionen, där man inser att de\r\nökade marknaderna, den tillväxt som den fria\r\nmarknaden ger upphov till, måste tyglas. Den\r\nmåste ledas in på uthålliga, miljövänliga banor,\r\nannars spränger man taket för vad naturen tål. Det\r\när hårda ingrepp och hårda regleringar som man\r\nmåste vidta.</pre><pre>Anf. 18 KARIN FALKMER (m) replik:</pre><pre>Fru talman! Jag tycker faktiskt att Rolf L Nilson\r\nskall vara ganska tacksam och glad över att Sverige\r\när på väg in i EG. Utvecklingen av miljöreglerna\r\ninom EG är en ständigt pågående process. Som\r\nmedlem kan Sverige fullt ut medverka i den\r\nprocessen. Vi kan bidra till en förbättrad\r\nmiljösituation även i de gamla\r\nplanekonomiländerna. Där bedriver EG ett mycket\r\nomfattande arbete i dag.</pre><pre>Som jag sade i mitt inledningsanförande innebär\r\nfrihandelssystemet ökat välstånd. Handelsutbyte\r\nmedför en bättre ekonomi och skapar resurser som\r\nkan användas i miljöarbetet. Onödiga\r\ninskränkningar i frihandeln, som vänsterpartiet är\r\nförespråkare för, leder i rakt motsatt riktning. De\r\nekonomiska möjligheterna att värna om miljön\r\nkrymper om handelsutbytet minskar för de fattiga\r\nländerna. Särskilt de fattiga länderna i tredje\r\nvärlden skulle stå som förlorare, om regler\r\ninnebärande ökade handelshinder skulle införas\r\nenligt vänsterns modell.</pre><pre>Talmannen anmälde att Rolf L Nilson anhållit att\r\ntill protokollet få antecknat att han inte ägde rätt till\r\nytterligare replik.</pre><pre></pre><pre>Anf. 19 ANITA GRADIN (s):</pre><pre>Fru talman! Det handelspolitiska betänkande som\r\nkammaren nu behandlar visar att vi har många\r\nviktiga frågor på dagordningen: EES-avtalet är i\r\nhamn; från GATT-förhandlingarna sänds för första\r\ngången på länge optimistiska tongångar;\r\nutvecklingen i Öst- och Centraleuropa inger både\r\nbekymmer och glädje -- viktiga steg tas där i\r\nriktning mot demokrati och marknadsekonomi.</pre><pre>Sverige är en handelsberoende nation, och därför\r\nmåste vår handelspolitik främja våra relationer till\r\nalla delar av världen. Utan ett starkt GATT har små\r\nländer som Sverige svårt att hävda sina\r\nhandelspolitiska intressen. Förstärkta och\r\nutvidgade GATT-regler är också viktiga för att\r\nförhindra att de regionala\r\nliberaliseringsprocesserna inom och utom Europa\r\nblir exklusiva och inåtvända.</pre><pre>På sistone har jag alltså fått en del positiva\r\nrapporter med budskap att förhandlingsarbetet\r\nblivit konkret. Uruguayrundan går mot slutet av sitt\r\nfemte år. Vi får hoppas att det här betyder att allt\r\nfler regeringen insett sitt politiska ansvar för att\r\nUruguayrundan slutförs vid årsskiftet, eftersom\r\nman nu tagit fatt i frågor som immaterialrätt,\r\ntjänstehandel och investeringar, som ju vid sidan av\r\njordbruket är svåra frågor. Skälet till att tiden snart\r\nrinner ut är att det 1992 blir presidentval i USA och\r\nintresset där självfallet kommer att ägnas helt andra\r\nfrågor. Likaså kommer förändringar att ske inom\r\nEG-kommissionen. Jag vet att de svenska\r\nförhandlarna är pådrivande. Nu är det bara att\r\nhoppas att de får gehör hos sina kolleger den här\r\ngången.</pre><pre>Fru talman! Som konsumenter blir vi mer och mer\r\nmedvetna om miljön. Även på handelspolitikens\r\nområde måste miljön få bättre genomslag. Där\r\nhåller jag helt med Rolf L Nilson. Tyvärr är\r\nfrågetecknen alltför många på vilket sätt och i\r\nvilken omfattning de multilaterala handelsreglerna\r\när tillämpliga på olika typer av miljöåtgärder. De\r\nhär frågetecknen måste rätas ut för att undvika\r\nosäkerhet. Då tror jag också att vi kan undvika\r\nsvårlösta handelstvister, som vi med jämna\r\nmellanrum råkar ut för i dag. Här måste GATT bli\r\nbetydligt mer aktivt än i dag, så att man gifter ihop\r\nhandel och miljö. Det är viktigt att klara ut hur\r\nhandelsreglerna kan förstärkas och hur man kan\r\nkomplettera dem för att vi skall kunna ta hänsyn till\r\nmiljöfrågornas växande betydelse. Här är det också\r\nglädjande att den kommande internationella\r\nmiljökonferensen kommer att ta itu med dessa\r\nfrågor. Jag tror också att det skulle betyda väldigt\r\nmycket om man på den kommande\r\nUnctadkonferensen kunde ha miljöaspekterna med\r\ni det samarbete som vi skall ha med\r\nutvecklingsländerna.</pre><pre>Fru talman! Vi gläder oss åt att EES-avtalet har\r\nseglats i hamn. Vi kommer på detta sätt att kunna\r\ndelta i världens största marknad med 380 miljoner\r\nmänniskor. Vi kommer med samtidigt som EG\r\nsjälvt inför den inre marknaden. Mandatet från\r\nriksdagen att svenska medborgare och företag skall\r\nkunna delta och ha samma möjligheter och\r\nrättigheter som medborgare och företag i EG är\r\ndärmed tillgodosett.</pre><pre>Jag vill tacka Karin Falkmer för det erkännande jag\r\nfick. Jag håller med om att det har haft stor\r\nbetydelse i förhandlingarna att vi har haft ett brett\r\npolitiskt samarbete och att EFTA-delegationen och\r\nregeringarna har fungerat så bra tillsammans. Nu\r\ngäller för oss att lotsa avtalet genom riksdagen i tid.\r\nJag hoppas att den begäran som EG-domstolen\r\nriktat till kommissionen om att få ha en hearing inte\r\nkommer att medföra förseningar i arbetet.\r\nParaferingen blir tydligen framflyttad från den 18\r\nnovember till någon gång vid årsskiftet. Även om\r\ntidtabellen är snäv, hoppas jag att regeringskansliet\r\nändå skall orka med att få fram en proposition i tid.</pre><pre>Fru talman! För oss här i riksdagen gäller att vi\r\nmycket snart bestämmer oss för vår egen\r\norganisation. Vi socialdemokrater ställer oss\r\nbakom förslaget att riksdagen skapar ett nytt\r\nutskott, ett EES-utskott. Skall riksdagen kunna\r\nhantera det största avtal Sverige någonsin ha slutit\r\nmåste vi ha en bra organisation. Då ser jag att ett\r\nnytt utskott är nödvändigt. Det handlar nämligen\r\nom att få en helhetssyn, med andra ord att få balans\r\ni lagstiftningsarbetet. Vi behöver ett beslut om\r\ndetta före jul för att på detta sätt kunna få ett\r\nutskott organiserat fram till den 1 februari.</pre><pre>Slutligen några ord om informationen. Genom\r\nEES-avtalet anses EFTA-länderna få tillträde till\r\n75 % av EG-marknaden. Nu behöver vi alla lägga\r\nned ett stort arbete för att tala om vad EES-avtalet\r\nbetyder på olika områden i samhället. Vi är på god\r\nväg att tänka europeiskt i vårt politiska handlande,\r\nmen avtalet måste föras ut på bredden. Det kan vi\r\ngöra samtidigt som vi ger information om vad ett\r\nEG-medlemskap kommer att betyda. På det sättet\r\nkan vi föra en parallell debatt fram till\r\nfolkomröstningen, som vi förhoppningsvis skall\r\nkunna ha 1994 och bli medlemmar i EG 1995.</pre><pre>Anf. 20 NIC GRÖNVALL (m):</pre><pre>Fru talman! Jag har många gånger från denna\r\ntalarstol yttrat mig i frågan rörande GATT och gett\r\nmitt varma stöd för, den handel i internationell\r\nregim som GATT erbjuder. Precis som Karin\r\nFalkmer som representant för regeringskoalitionen\r\noch Anita Gradin för oppositionen har framfört\r\nstöder ju Sverige varmt en framgång i GATT-\r\nrundan. Jag vill emellertid särskilt belysa en\r\nfrågeställning i den situation som nu råder, för att\r\nom möjligt få instämmanden från andra partier i\r\ndenna speciella fråga.</pre><pre>Det hinder som det i varje fall talas mest om för\r\nframgången med Uruguayrundan gäller\r\njordbrukspolitiken. GATT nödvändiggör att man\r\nkommer fram till en gemensam regim för\r\njordbrukshandel så att verkliga\r\nvärldsmarknadspriser kan etableras. För att\r\nåstadkomma en gemensam regim måste de stora\r\naktörerna på livsmedelshandelsmarknader komma\r\növerens om en jordbrukspolitik. Det har inte\r\nlyckats hittills. Det finns nu efter samtal mellan\r\nJacques Delors och president Bush tecken som\r\ntyder på att den politiska viljan har ökat men att\r\nmetoderna ännu inte har kommit på bordet. Min\r\nuppfattning är att vi från svensk sida, från\r\nriksdagens och regeringens sida, kan ge ett\r\nkraftfullt bidrag till lösningen av de återstående\r\nproblem som måste lösas under de kommande\r\nmånaderna, om vi i en sådan här debatt förklarar\r\noss beredda att låta svensk jordbrukspolitik och\r\nsvensk livsmedelshandel anpassas till för det första\r\nden europeiska lösning som blir nödvändig för att\r\nen verklig uppgörelse inom ramen för GATT skall\r\nkunna uppnås och för det andra den blivande\r\nGATT-reglering som kommer att styra\r\netableringen av världsmarknadspriser.</pre><pre>När det gäller den här frågan står jordbrukets egna\r\norganisationer på denna sida. Det är mycket\r\nviktigt, och det bör inte försummas att man från\r\npolitiskt håll utnyttjar den situationen.</pre><pre>Jag skulle gärna vilja se att t.ex. Hadar Cars, som\r\nkan dessa frågor väl, på folkpartiets vägnar\r\nuttryckte sitt stöd för att man från svensk sida i dag\r\ngör en markering -- gärna i denna debatt -- att vi är\r\nberedda att vidta de förändringar som är\r\nnödvändiga och att ta det steg som kan demonstrera\r\ndenna beredskap.</pre><pre>Den andra frågan vill jag ta upp därför att jag är\r\nskyldig riksdagen det. Jag har sedan 1982 varje\r\ngång dessa frågor behandlats yrkat på\r\nråvaruavtalens avskaffande. Jag vill gärna vara\r\ntraditionen trogen och gör så även i dag.</pre><pre>I detta betänkande visar utskottet för första gången\r\natt man inser att råvaruavtalen är till skada för de\r\nu-länder som avtalen ursprungligen tillskapades för\r\natt stödja.</pre><pre>Jag vänder mig nu särskilt till Anita Gradin, som ju\r\nhar sluppit ifrån ministerbördorna och kan agera\r\nlitet friare. Det är nu dags för svensk politik att\r\nslutligen i den UNCTAD 8-konferens som förestår\r\nta ställning för ett avståndstagande från\r\nråvaruavtalens många misslyckanden. Det är nog\r\negentligen bara i-ländernas stolthet som gör att\r\ndetta ämne fortfarande förekommer på\r\nUNCTAD 8:s dagordning. Det vore på tiden att det\r\navfördes.</pre><pre>Till sist, fru talman, bör man i denna debatt väl\r\nutveckla behovet av ett EES-utskott. Det behovet\r\nutgör en del av handelsdebatten i så måtto att när\r\nett EES-avtal har kommit till stånd och den\r\nformella propositionen har antagits av riksdagen,\r\nkommer det att finnas ett fortlöpande behov av\r\nriksdagsinsatser när det gäller den\r\nberedningsprocess som kommer att påbörjas inom\r\nEES regim redan före 1993. Det är naturligtvis\r\nväldigt viktigt från handelspolitisk synpunkt att\r\nriksdagen då är representerad av ett utskott, som\r\ninte bara har speciella insikter i EES-juridiken,\r\nutan även har en organisation som möjliggör det\r\neffektiva utskottsarbete som denna situation\r\nkräver.</pre><pre>Vi biträder alltså tanken på ett EES-utskott. Jag\r\ntycker att den tidsram för tillsättandet som Anita\r\nGradin pekade på, nämligen att utskottet skall\r\ntillsättas innan propositionen läggs fram, är rimlig.\r\nDetta innebär dock inte ett ställningstagande till\r\nhuruvida detta EES-utskott skall permanentas eller\r\növergå till förhandlingspart i EG-förhandlingar\r\no.d., utan det innebär bara ett ställningstagande till\r\nbehovet av ett effektivt och kompetent utskott\r\nunder EES-tiden.</pre><pre>Anf. 21 HADAR CARS (fp):</pre><pre>Fru talman! Det pågår för Sverige utomordentligt\r\nviktiga förhandlingar: de nu avslutade\r\nförhandlingarna om EES-avtalet, de alltjämt\r\npågående förhandlingarna om GATT-avtalet och\r\nde förhandlingar om svenskt medlemskap i den\r\neuropeiska gemenskapen, som vi hoppas snart skall\r\nkomma till stånd.</pre><pre>Alla dessa olika, men också delvis\r\nsammanlänkande, förhandlingar motiverar enligt\r\nmin mening mycket starkt att det inrättas ett\r\nsärskilt utskott här i riksdagen för att på ett rätt sätt\r\nhantera i första hand EES-arbetet och på sikt EG-\r\nfrågorna. Jag ställer mig bakom de påpekanden\r\nsom i detta sammanhang har gjorts av Anita Gradin\r\noch Nic Grönvall.</pre><pre>Till Nic Grönvall vill jag säga att jag självfallet är\r\nmedveten om att ett avtal med GATT av det slag\r\nsom vi hoppas få se också måste innebära\r\nbetydande ansträngningar till förändringar i olika\r\navseenden även i vårt land. Jag kan garantera att\r\nom avtalet får en sådan utformning som vi\r\ngemensamt arbetat för, kommer inte mitt parti att\r\nmotsätta sig den typen av förändringar.</pre><pre>Anf. 22 ROLF L NILSON (v)</pre><pre>Fru talman! Eftersom Nic Grönvall ställer direkta\r\nfrågor har han rätt att få svar även från riksdagens\r\nminsta parti.</pre><pre>När det gäller frågan om GATT och värdet av att\r\nföra GATT-förhandlingarna i hamn, har jag vid\r\nflera tillfällen deklarerat vänsterpartiets\r\növertygelse om att detta är nödvändigt för att\r\nundvika hotet om ett handelskrig. Det har på\r\njordbruksområdet gjorts markeringar av Annika\r\nÅhnberg i den här frågan. Vi har båda konstaterat\r\natt jordbruksfrågornas lösning är avgörande för att\r\nGATT-rundan skall kunna föras i hamn.\r\nKonsekvensen av detta måste innebära att vi i\r\nSverige är beredda att ta de konsekvenser och\r\nstödja de åtgärder inom svensk jordbrukspolitik\r\nsom är nödvändiga för att uppfylla GATT-avtalet. I\r\nförsta hand måste vi underlätta för att GATT-\r\navtalet skall få en lycklig lösning, och sedan måste\r\nvi följa upp åtgärderna även på det\r\njordbrukspolitiska området.</pre><pre>När det sedan gäller frågan om ett EES-utskott,\r\nnöjer jag mig med att markera att vi alla är\r\nintresserade av en effektiv, bra och allsidig\r\nhantering av EES-avtalet fram till dess beslut\r\nfattas. Ett särskilt EES-utskott är enligt vår\r\nuppfattning en intressant möjlighet. Jag nöjer mig\r\nmed detta så länge.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>10 § Utvinning av sand och olja på\r\nkontinentalsockeln</pre><pre>Föredrogs</pre><pre>näringsutskottets betänkande</pre><pre>1991/92:NU2 Utvinning av sand och olja på\r\nkontinentalsockeln.</pre><pre>Anf. 23 ROLF L NILSON (v):</pre><pre>Fru talman! Detta betänkande bygger också på\r\nmotioner från den förra riksmötesperioden. Under\r\ndenna period återkom dessa motioner ett antal\r\ngånger. Betänkandet handlar om utvinning av sand\r\noch olja på kontinentalsockeln.</pre><pre>Vänsterpartiet och miljöpartiet gjorde under förra\r\nmandatperioden starka markeringar mot utvinning\r\nav olja och för att det när det gäller utvinning av\r\nsand skall tas särskilda hänsyn till miljön. Man skall\r\nalltså vara mycket försiktig vid sådan utvinning.</pre><pre>Skälen till att vi är motståndare till utvinning av olja\r\när för att vi anser att både prospektering och senare\r\nutvinning inte går att genomföra utan påtagliga\r\nmiljöstörningar. Det bör alltså inte ske någon\r\nprospektering och utvinning.</pre><pre>Om man från svensk sida skall satsa på att utvinna\r\nolja ur Östersjön innebär detta också en markering\r\nför ett energisystem som bygger på fossila bränslen.\r\nEn sådan markering är olycklig.</pre><pre>Jag nöjer mig med detta konstaterande och yrkar\r\nbifall till den meningsyttring som är fogad till detta\r\nbetänkande.</pre><pre>Jag beklagar att jag inte längre har tillfälle att driva\r\ndessa frågor tillsammans med någon representant\r\nför miljöpartiet. De två motionerna om en\r\nkärnteknisk utrustning och om förbud mot\r\noljeutvinning är gemensamma angelägenheter för\r\nvåra partier.</pre><pre>Anf. 24 KARIN FALKMER (m):</pre><pre>Fru talman! Jag vill erinra om att det i\r\nregeringsförklaringen slås fast att miljöomsorgen är\r\nen av de fyra huvuduppgifter som kommer att\r\ndominera den nya regeringens arbete. Regeringen\r\nhar klart deklarerat att Sverige skall spela en\r\npådrivande roll i det europeiska miljövårdsarbetet.\r\nSamtidigt slås det fast att ansvaret för vattenmiljön\r\nförenar länderna kring Östersjön, och i\r\nregeringsförklaringen lovar regeringen att verka för\r\nen utbyggnad av samarbetet och stöd för rening av\r\nÖstersjön.</pre><pre>Det råder alltså inget tvivel om att moderata\r\nsamlingspartiet, folkpartiet, centern och kds är\r\nberedda att särskilt värna om Östersjöns\r\nmiljöskydd.</pre><pre>Av betänkandet framgår tydligt att näringsutskottet\r\ndelar denna syn på vikten av att värna Östersjöns\r\nhavsmiljö. Som Rolf L Nilson sade har\r\nproblematiken om utvinning av olja och sand på\r\nkontinentalsockeln stötts och blötts i riksdagen vid\r\nflera tillfällen.</pre><pre>Liksom vid tidigare behandling i näringsutskottet\r\nanser utskottsmajoriteten det önskvärt att det\r\nklargörs vilka fyndigheter av olika slag som finns på\r\nden svenska kontinentalsockeln. Samtidigt är det\r\nen förutsättning att det vid prospektering i\r\nÖstersjön ställs mycket höga miljökrav och att\r\nstrikta säkerhetsbestämmelser följs.</pre><pre>Som framgår av utskottstexten har Sverige och\r\növriga länder runt Östersjön undertecknat\r\nHelsingforskonventionen, vars syfte är att verka för\r\nen förbättring av miljön i Östersjön och hindra\r\nhavsföroreningar. En översyn av konventionen\r\npågår med bl.a. syftet att försiktighetsprincipen\r\nskall föras in i konventionen. Som jag ser det finns\r\ndet ingen anledning att avstå från att undersöka\r\nÖstersjön och de möjligheter att tillvarata de olje-\r\neller gasfyndigheter som kan finnas. Inte minst med\r\ntanke på behovet av olja i våra grannländer i\r\nBaltikum och Sovjets aviserade minskning av\r\noljeexporten finns det skäl att ha kvar en\r\nprospekteringsmöjlighet beträffande Östersjön.\r\nSamtidigt måste man när det gäller Östersjön fästa\r\nsärskilt stor vikt vid miljöaspekterna.</pre><pre>Vid all prospektering av kontinentalsockeln\r\nutnyttjas avancerad mätteknik, och den\r\nmaringeologiska kartläggningen ger besked om hur\r\nundersökning kan ske på ett betryggande sätt.\r\nUndersökning tillåts bara på ställen där geologerna\r\nvet att miljön inte riskerar att ta stryk. Alla\r\nÖstersjöstater har ansvar för att höga miljökrav och\r\nstrikta säkerhetsbestämmelser tillämpas när man\r\nsöker efter naturfyndigheter i Östersjön.</pre><pre>Genom den maringeologiska karteringen och det\r\nmiljökemiska program som kombineras med det\r\narbetet kan Sverige hjälpa till att inhämta och\r\nsprida kunskaper om kontinentalsockeln och\r\nmiljötillståndet i Östersjöns havsbotten.</pre><pre>Vänsterpartiet förkastar i detta sammanhang olja\r\noch gas som energikällor lika hurtigt som partiet\r\nfördömer kärnkraftsenergin. Den närmast\r\nkatastrofala energisituationen i vår nära omgivning\r\nborde ge anledning till eftertanke, men det gör den\r\nuppenbarligen inte. Vänsterpartiets förbudsiver\r\nleder som vanligt i fel riktning. Den gagnar inte\r\nmiljön, och den motverkar i vanlig ordning\r\nvälståndsutvecklingen.</pre><pre>Fru talman! Jag yrkar bifall till utskottets\r\nhemställan och avslag på vänsterpartiets\r\nmeningsyttring.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>11 § Vissa elfrågor</pre><pre>Föredrogs</pre><pre>näringsutskottets betänkande</pre><pre>1991/92:NU3 Vissa elfrågor.</pre><pre></pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 12 §.)</pre><pre>12 § Medbestämmande och\r\nanställningsskydd</pre><pre>Föredrogs</pre><pre>arbetsmarknadsutskottets betänkanden</pre><pre>1991/92:AU1 Medbestämmande och\r\nanställningsskydd m.m.,</pre><pre>1991/92:AU2 Arbetstid, semester och annan\r\nledighet och</pre><pre>1991/92:AU3 Personalpolitik.</pre><pre></pre><pre>Talmannen meddelade att betänkandena skulle\r\ndebatteras i ett sammanhang.</pre><pre>Anf. 25 MONA SAHLIN (s):</pre><pre>Fru talman! Den diskussion som vi nu skall ha\r\nhandlar om arbetsrätten.</pre><pre>Jag vill inledningsvis påminna om bakgrunden till\r\natt den arbetsrätt som vi har i dag kom till på 1970-\r\ntalet. Man insåg då att det var nödvändigt med en\r\ndemokratisering av arbetslivet, och man insåg\r\nockså att avtalen då inte räckte. Mycket av den\r\ntrygghet som man tyckte var självklar behövde\r\nlagfästas. Det är viktigt att minnas denna\r\nbakgrund.</pre><pre>Det är också viktigt för diskussionen att tänka på\r\nvad som har hänt på svensk arbetsmarknad sedan\r\n1970-talet: den otroliga förändringen under 1970-\r\noch 1980-talet av vårt arbetsliv och av villkoren på\r\narbetsmarknaden.</pre><pre>Jag vill peka på något av det som för mig och mitt\r\nparti är mycket viktigt som utgångspunkt när det\r\ngäller en översyn av de arbetsrättsliga lagarna. Det\r\nhandlar om den internationalisering av arbetslivet\r\nsom har skett och det intåg av kvinnor på\r\narbetsmarknaden som under just 1970- och 1980-\r\ntalet ägde rum med otrolig fart och omfattning.\r\nVidare rör det sig om att arbetsförhållandena har\r\nändrat karaktär. Arbetsorganisationen har ändrats.\r\nVidare handlar det om den tekniska\r\nmoderniseringen på våra arbetsplatser.</pre><pre>Bl.a. allt detta gör att det är hög tid för en bred\r\növersyn av de arbetsrättsliga lagarna.. Jag vill\r\nbetona att utgångspunkten för socialdemokratin\r\nicke är att det finns för mycket inflytande eller för\r\nmycket av demokratiska spelregler för löntagarna\r\npå vår arbetsmarknad.</pre><pre>Det är viktigt att framhålla att det för\r\nsocialdemokratin finns fyra områden som måste\r\nvara utgångspunkten för arbetsrätten och en\r\növersyn av denna. Arbetsrätten behöver i många\r\nstycken bli enklare och mer överskådlig. Det är\r\nviktigt att understryka den enskildes möjligheter\r\natt på sin egen arbetsplats ha ett inflytande. Den\r\nlokala arbetsplatsen måste i större utsträckning stå\r\ni centrum när det gäller arbetsrätten. Det är också\r\nviktigt att ha som utgångspunkt att kvinnornas\r\ninträde på arbetsmarknaden har förändrat\r\narbetslivet, ett förhållande som måste beaktas vid\r\nen översyn av arbetsrätten. Från vår utgångspunkt\r\nhandlar det inte om att försämra de fackliga\r\norganisationernas möjlighet att hävda sina\r\nintressen. I stället behöver man flytta fram och\r\nibland förändra posititionerna för att spelreglerna\r\nskall passa i det samhälle och på den arbetsmarknad\r\nsom vi har och kommer att få under 90-talet.</pre><pre>Det är också viktigt för alla att man har\r\nutgångspunkten att det skall vara balans mellan\r\nparterna på arbetsmarknaden. Såväl för\r\narbetsgivarna som för de fackliga organisationerna\r\när det viktigt att det finns en balans i arbetsrätten.</pre><pre>Är balansen så sned i dag att man bör ha som\r\nutgångspunkt att försämra för de fackliga\r\norganisationerna? Nej! Jag vill ta några exempel.\r\nHade facket vid ASSI i Karlsborg för mycket\r\ninflytande när facket inte ens kunde åstadkomma\r\nett beslut om att en oberoende ekonom skulle\r\ngranska det ekonomiska underlaget för\r\nnedläggning av en pappersmaskin? Eller hur\r\nförhåller det sig beträffande den arbetsskadade\r\nflicka som får kämpa i många år för att få ett högre\r\narbetsbord eller bättre verktyg som passar hennes\r\nmindre händer? Man fick bara nej från\r\narbetsgivaren. Har den flickan för mycket\r\ninflytande? Eller hur förhåller det sig med\r\nsituationen för den småbarnsmamma som inte får\r\nförändra sina arbetstider, så att hon kan hämta och\r\nlämna barnen på dagis? Hon får inte detta för\r\narbetsgivaren? Har denna småbarnsmamma för\r\nstora möjligheter att påverka sin arbetstid? Eller\r\nhur förhåller det sig när det gäller vårdbiträdet som\r\nfebrilt önskar att få komma ur\r\ndeltidsarbetslösheten och få full arbetstid? Har hon\r\nför stora möjligheter i dag?</pre><pre>Exempel som de jag nämnde och behovet av\r\nenkelhet, liksom den enskildes möjlighet till lokalt\r\ninflytande, ville den socialdemokratiska regeringen\r\nha som utgångspunkt för den översyn av\r\narbetsrätten som vi i dag behandlar.</pre><pre>Den borgerliga majoriteten har arbetsgivarnas\r\nperspektiv på tillvaron, vilket kommer till klart\r\nuttryck i betänkandena. Detta är ingenting att\r\nskämmas för. Jag och mitt parti har löntagarnas\r\nperspektiv, ni har arbetsgivarnas perspektiv. Även\r\nhär råder det balans.</pre><pre>Men det är nog viktigt att erkänna att det förhåller\r\nsig på detta sätt, att mycket av det som förs fram i\r\nbetänkandet handlar om att minska inflytandet\r\nmen också om att befästa myten att den här\r\nbalansen mellan parterna inte finns, att facket i dag\r\nhar den egentliga makten på våra arbetsplatser. Vi\r\nsocialdemokrater anser givetvis att det är en felsyn,\r\nmen det är också en syn som är mycket konsekvent\r\nutifrån de ideologiska grundersom driver de\r\nborgerliga partierna.</pre><pre>Sverige behöver på 90-talet en mycket flexibel\r\narbetsmarknad, men också en trygg\r\narbetsmarknad. Det behövs starka fackföreningar\r\noch starka arbetsgivare. Återigen handlar det om\r\nbalansen som är, och förhoppningsvis kommer att\r\nfortsätta att vara, en oerhört viktig principiell\r\nutgångspunkt när man diskuterar arbetsrätten.</pre><pre>Vi socialdemokrater säger nej till och vill inte ens\r\nfundera över att ännu fler människor skulle få\r\notrygga visstidsanställningar när redan tiotusentals\r\nvikarier och provanställda lever i denna värld och\r\ninte önskar annat än att få en trygg anställning efter\r\nmånga gånger många år som vikarier eller\r\nvisstidsanställda.</pre><pre>Det handlar också om att säga nej till det som man\r\nlitet enkelt kan uttrycka som ett sämre inflytande.\r\nVi drivs av att en förutsättning för att det skall bli\r\nen förnyelse och ett bredare arbetsinnehåll på våra\r\narbetsplatser är att de anställda skall kunna ges\r\nstörre inflytande, större ansvar och större\r\nbefogenheter. Vi kan ute i Europa se att de som har\r\notrygga anställningar, otrygga arbetsförhållanden,\r\nockså bekämpar förändringar eller förnyelse när\r\ndet gäller tekniken. De är rädda för den otrygghet\r\nsom detta kan skapa. Men en trygg arbetsmarknad\r\noch starka fackföreningar bejakar ofta en teknisk\r\nutveckling, och detta till gagn både för de anställda\r\noch för företagen.</pre><pre>Jag vill också betona hur viktigt det är att man vid\r\növersynen av arbetsrätten har som utgångspunkt\r\natt kvinnor skall kunna förena barn och arbete.\r\nDetta är ett viktigt perspektiv också för oss\r\nsocialdemokrater.</pre><pre>Jag vill också varna för att alla tankar på att\r\nsmåföretagen skulle ha andra villkor än\r\nstorföretagen när det gäller arbetsrätten. Det är ett\r\ntänkande som har dykt upp många gånger i den\r\npolitiska debatten. Jag vill varna för att det i ett\r\nannat konjunkturläge kan bli svårare för\r\nsmåföretagen att rekrytera personal om\r\nanställningstryggheten och inflytandet är mindre\r\ndär än i de stora företagen.</pre><pre>Det är dessa utgångspunkter som vi\r\nsocialdemokrater vill ha som principer när vi nu\r\ndiskuterar den mycket nödvändiga översyn av\r\narbetsrätten som vi alla är överens om behöver ske,\r\nmen vi är långt ifrån överens om innehållet.</pre><pre>Avslutningsvis, fru talman, vill jag av tekniska skäl\r\nyrka bifall till reservation 1 i betänkande 1 samt till\r\nreservation 1 i betänkande 2.</pre><pre>Anf. 26 KARL-ERIK PERSSON (v):</pre><pre>Fru talman! De betänkanden som vi nu skall\r\ndebattera är inte föranledda av propositioner från\r\nden nya regeringen utan av propositioner från den\r\ngamla regeringen. Därför är det svårt att se vilken\r\ninriktning den nya regeringen kommer att ha när\r\ndet gäller framför allt medbestämmande och\r\nanställningsskydd framöver. Men man kan se litet\r\nav inriktningen om man läser de motioner som de\r\nborgerliga partierna tidigare har väckt, framför allt\r\nmoderaterna. De har framfört grundläggande\r\nkritik om att lagstiftningen har varit felaktig. Och\r\nrättigheterna för de anställda ute i företagen har\r\nalltid kopplats till att de anställda måste vara med i\r\nen facklig organisation för att ha tillgång till dessa\r\nrättigheter, vilket jag bedömer som en felaktig syn.\r\nDe anställda har i stort sett alla rättigheter, även om\r\nde inte är med i en facklig organisation. Jag förstår\r\ndärför inte de tankegångar som de borgerliga har\r\nhaft när det gäller att alltid slå mot de fackliga\r\norganisationerna.</pre><pre>I tilläggsdirektiven till propositionen om bl.a.\r\nsmåföretagsamhet framgår det att bl.a. lagen om\r\nanställningsskydd och medbestämmandelagen skall\r\nses över. Det som man har glömt bort är\r\nföreträdarrätten. Frågan är om den också skall tas\r\nbort eller ändras, och i så fall i vilken riktning.</pre><pre>I arbetsmarknadsutskottets betänkande 2 tas\r\narbetstid och semester upp. Man kan konstatera att\r\ndebatten om sex timmars arbetsdag var mer\r\nintressant tidigare och det var fler som propagerade\r\nför den. Grunden till detta kan man bara spekulera\r\nom.</pre><pre>När det gäller semesterfrågorna har man från\r\nframför allt borgerligt håll talat om att man skall\r\nåtergå till 25 dagars semester. Det skulle vara\r\nintressant att höra om den nya regeringen kommer\r\natt föreslå att man skall riva upp det beslut som har\r\nfattats tidigare om att utvidga semestern för\r\nframför allt LO-kollektivet.</pre><pre>Det pågår ett utredningsförfarande på andra håll.\r\nDärför är det litet märkligt att det inte finns någon\r\nmöjlighet att utreda ett förslag om en\r\nsemesterlönefond, som framför allt vänsterpartiet\r\noch vissa socialdemokrater har förespråkat. En\r\nsådan fond skulle göra det möjligt för lågavlönade\r\natt få en värdig semester.</pre><pre>Vänsterpartiet anser att sex timmars arbetsdag vore\r\nbra för att föräldrarna skall kunna umgås med sina\r\nbarn på ett socialt riktigt sätt. Men vi har alltid mött\r\nmotstånd, och vi har fått höra att detta inte har varit\r\nmöjligt att genomföra bl.a. därför att det var brist\r\npå arbetskraft. Det skälet kan man väl inte med\r\nbästa vilja i världen hävda i dag. Det har sagts att\r\ndet inte heller är möjligt av ekonomiska skäl att\r\ngenomföra sex timmars arbetsdag.</pre><pre>Ekonomi handlar ju om hur man räknar, vilka som\r\ntjänar på olika åtgärder som vidtas. Och även om\r\ndet inte hör till frågan om sex timmars arbetsdag,\r\nkan jag inte låta bli att komma in på en annan sak.\r\nI tidningen Från riksdag och departement kunde\r\nman läsa om en frågestund som hade hållits i\r\nriksdagen. I rubriken till tidningsartikeln står det:\r\n''Ingen katastrof om kvinnor stannar hemma.'' Den\r\nmoderata ledamoten hade enligt tidningen sagt:\r\n''Visst gör förvärvsarbetande kvinnor en bra insats.\r\nMen de skulle göra ännu större insats om de vore\r\nhemma.''</pre><pre>Man kan ju vända på detta och säga: Visst gör\r\nförvärvsarbetande män en bra insats. Men skulle de\r\ninte göra större insatser om de vore hemma?</pre><pre>Det påstås många gånger att män är mer tekniskt\r\nkunniga. Därför skulle de kunna utföra en viss del\r\nav reparationsarbete t.ex. på en villa om de\r\nstannade hemma. På det sättet skulle de kunna göra\r\nett visst hantverksarbete. Nu vet jag inte om det är\r\nsant att män är mer tekniskt kunniga. Men detta\r\nhävdas i debatten.</pre><pre>Utifrån sådana synpunkter kan man säga att den\r\nförtjänst man skulle göra socialt och kanske rent av\r\nekonomiskt om man införde sex timmars arbetsdag\r\nskulle innebära att man försökte komma till skott\r\nmed denna fråga. Denna fråga har debatterats, och\r\njag vet att det är många politiska\r\nkvinnoorganisationer som vill att man äntligen\r\ngenomför sextimmarsdagen.</pre><pre>Fru talman! Med det anförda vill jag yrka bifall till\r\nvänsterpartiets meningsyttring i betänkande 1\r\nunder mom. 5, och vänsterpartiets meningsyttring i\r\nbetänkande 2 under mom. 1.</pre><pre></pre><pre>Anf. 27 SONJA REMBO (m):</pre><pre>Herr talman! Det råder numera politisk enighet om\r\natt det behövs en övergripande översyn av den\r\narbetsrättsliga lagstiftningen. Mona Sahlin har\r\nredovisat sina argument, dvs. socialdemokraternas\r\nsyn på hur den här översynen skall se ut. Det\r\nframgår av de direktiv som hon i egenskap av\r\narbetsmarknadsminister utfärdade så sent som i\r\naugusti i år.</pre><pre>Mycket har förändrats i arbetslivet på de två\r\ndecennier under vilka lagarna har gällt. Ny teknik,\r\nnya organisationsformer, nya verksamhetsformer,\r\nnya produktionsformer utvecklas i nära samarbete\r\nmellan arbetsgivare, arbetstagare och fackliga\r\nrepresentanter på arbetsplatserna.</pre><pre>Arbetsorganisationen genomgår i dag mycket stora\r\nförändringar. Den beslutsstruktur i hierarkisk form\r\nsom vi har vant oss vid ersätts alltmer av ett\r\ndecentraliserat beslutsfattande inom företag och\r\nförvaltningar. Den s.k. platta organisationen ger de\r\nanställda på ett helt annat sätt än tidigare ett ökat\r\ninflytande och ansvar i det dagliga arbetet. Detta\r\nmotsvarar de anställdas växande krav på personlig\r\nutveckling.</pre><pre>Den tidigare taylorismen som präglade arbetslivet,\r\ndvs. styrning och kontroll av osjälvständiga\r\narbetare och tjänstemän, håller i ökande takt på att\r\nomvandlas till flexibla arbetsorganisationer som\r\nbygger på självständiga individers kunskaper,\r\nförmåga och ansvar.</pre><pre>Givetvis förändras härigenom också de fackliga\r\norganisationernas roll. Organisationsgränser känns\r\ni vissa fall konstlade och hämmande. Nya former av\r\navtal, s.k. medarbetaravtal, har introducerats.\r\nTyngdpunkten förskjuts allt mer från central till\r\nlokal nivå. Jag tror att det är riktigt att säga att i\r\nallmänhet sker utvecklingen i samarbete med de\r\nfackliga organisationerna. De inte bara medverkar\r\nutan är ofta t.o.m. pådrivande.</pre><pre>Så här långt tror jag att vi är ganska eniga.</pre><pre>Givetvis innebär denna utveckling att också de\r\nlagar som reglerar arbetsmarknaden behöver ses\r\növer och moderniseras.</pre><pre>Hänsyn måste tas till att förhållandena varierar\r\nmellan olika arbetsplatser. Lagarna är i dag\r\nutformade i stor utsträckning för att tillämpas inom\r\nstora organisationer där tillgång finns till juridiskt\r\nkunnigt och förfaret folk. Den juridiska kunskapen\r\nmotsvaras ofta av att det finns fackliga\r\nrepresentanter på samma nivå.</pre><pre>I de mindre företagen är situationen en helt annan.\r\nDe har begränsade möjligheter att hantera de\r\nkomplexa system av lagar och avtal som de ändå\r\nmåste rätta sig efter. Jag instämmer i Mona Sahlins\r\nsynpunkter att lagarna måste bli enklare. De måste\r\nvara så överskådliga att de utan större svårighet kan\r\ntillämpas också på arbetsplatser utan tillgång till\r\njuridiskt skolad personal.</pre><pre>En översyn av den arbetsrättsliga lagstiftningen\r\nmåste också beakta relationerna med EG och den\r\nfria europeiska arbetsmarknaden, som vi är på väg\r\natt träda in i, liksom annan internationell rätt.</pre><pre>En annan anledning till översynen är att vi\r\negentligen vet rätt litet om lagarnas effekter på de\r\nenskilda arbetsplatserna och på Sveriges\r\nkonkurrenskraft. Det finns anledning att i\r\növersynen ta fasta på vad\r\nproduktivitetsutredningen säger i sitt nyligen\r\navlämnade betänkande, nämligen att det är helt\r\nnödvändigt att en utvärdering av arbetsrätten\r\nbeaktar de effekter lagstiftningen har på\r\nproduktiviteten i enskilda företag och\r\nsamhällsekonomin i stort. En hel del indikationer\r\ntyder nämligen på att delar av\r\narbetsrättslagstiftningen kan ha haft negativa\r\neffekter på produktivitetsutvecklingen -- allt enligt\r\nutredningen.</pre><pre>Detta är en avgörande aspekt på den här debatten.\r\nTill de faktorer som leder till hög produktivitet och\r\nkonkurrenskraft hör bra arbetsorganisationer med\r\nett väl fungerande samarbete mellan arbetsledning\r\noch arbetstagare, där de anställda får använda sin\r\nkompetens och där de ges möjligheter till\r\nutveckling. Det är på sådana arbetsplatser som de\r\nanställda kan känna en verklig\r\nanställningstrygghet. Dagens situation på\r\narbetsmarknaden ger ständiga bevis på att\r\nekonomisk tillbakagång och stagnation ger allt\r\nannat än trygghet.</pre><pre>Mona Sahlin talade om angelägenheten om balans\r\nmellan parterna. Jag håller med om det. Vi har från\r\nmoderat håll talat om balans mellan parterna ur den\r\naspekten att man skall kunna bemöta stridsåtgärder\r\npå ett likvärdigt sätt. Annars är det svårt att tala om\r\nbalans mellan parter eftersom vi talar om så\r\nolikartade förhållanden och förhållanden som\r\nberör individer.</pre><pre>Jag tycker att Mona Sahlin bortser från att det\r\nockså kan uppstå konflikter mellan fackliga\r\norganisationer och enskilda arbetstagare. Jag kan\r\nge ett exempel på en kvinna från Norrlandskusten\r\nsom ringde till mig tidigare. Hon hade utnyttjat sina\r\nmöjligheter att vara deltidsledig för vård av barn.\r\nNu hade barnet fyllt åtta år, och hon skulle gå\r\ntillbaka till heltid. Men hon ville inte det, utan hon\r\nville fortsätta med sin deltid. Men vikarien som\r\nhade arbetat under deltidsledigheten ville gärna ha\r\nheltidstjänsten. Men det sade facket nej till. Enligt\r\nfacket skulle den ordinarie personen på den\r\nordinarie tjänsten ha heltiden och vikarien skulle\r\nha deltiden.</pre><pre>Det är inte alltid fackliga organisationers önskemål\r\növerensstämmer med individernas önskemål.\r\nDärför är det viktigt att stärka de enskilda\r\nindividernas möjligheter att bestämma över de\r\nförhållanden som rör dem själva på den egna\r\narbetsplatsen. Det skapar flexibilitet inte minst i\r\nfråga om arbetstiden. Vi har diskuterat detta i\r\nmånga sammanhang här, och det finns en utredning\r\nsom sitter och försöker kodifiera\r\narbetstidskommitténs tankar i ny lagstiftning. Vi ser\r\nfram emot de förslag som så småningom skall\r\nkomma.</pre><pre>Vi skall vara medvetna om att trygghet består ofta\r\ni att följa med i förändringarna, att vara flexibel och\r\natt ta vara på möjligheter.</pre><pre>I de moderata parti- och kommittémotioner som\r\nbehandlas i arbetsmarknadsutskottets tre\r\nbetänkanden utvecklas vår syn på förhållandena på\r\narbetsmarknaden och den arbetsrättsliga\r\nlagstiftningen. De förändringar i lagstiftningen som\r\nvi föreslår har till syfte:</pre><pre>--  att stärka den enskildes rätt,</pre><pre>--  att öka den enskildes inflytande på den egna\r\narbetsplatsen,</pre><pre>--  att undanröja hinder för en väl fungerande\r\narbetsmarknad samt</pre><pre>--  att underlätta arbetsmarknadens funktion och ge\r\nutrymme för nyskapande.</pre><pre>Det handlar om att utveckla ett regelsystem som tar\r\nvara på de enskilda människornas vilja och förmåga\r\natt i samarbete producera de varor och tjänster som\r\nvi behöver för att samhället skall fungera och för att\r\nvi skall kunna åtnjuta fortsatt välstånd och välfärd,\r\ndvs. förutsättningarna för verklig trygghet. Ett\r\nsådant regelsystem måste bygga på ömsesidigt\r\nförtroende mellan arbetstagare och arbetsledning\r\noch respekt för de krav produktionen ställer. Det är\r\ninte de anställda eller arbetsgivarnas perspektiv\r\nsom skall gälla utan helheten.</pre><pre>Herr talman! Jag yrkar bifall till hemställan i\r\narbetsmarknadsutskottets betänkanden 1, 2 och 3.</pre><pre>Anf. 28 MONA SAHLIN (s) replik:</pre><pre>Herr talman! Jag vill inledningsvis konstatera att\r\ndet råder en bred enighet om att det behövs en\r\növersyn av arbetsrätten och att mycket har\r\nförändrats i arbetslivet under de årtionden som\r\narbetsrätten har funnits och som motiverar en\r\növersyn. Vi är överens om många av\r\nutgångspunkterna. Däremot skiljer det sig i synen\r\npå förhållandet mellan arbetsgivaren och\r\nlöntagarna och de fackliga organisationerna.</pre><pre>Jag vill ta upp några funderingar som jag hade när\r\njag lyssnade på Sonja Rembo. För det första gäller\r\nde stora frågorna om maktförhållanden i arbetslivet\r\ninte förhållandet mellan två löntagare eller mellan\r\nen enskild löntagare och en facklig organisation,\r\näven om det självfallet finns sådana exempel. Den\r\nstora frågan är förhållandet mellan en arbetsgivare\r\noch den enskilde löntagaren, som man måste ha\r\nsom en utgångspunkt. Det var det jag menade när\r\njag talade om balans, inte bara när det gäller detta\r\nmed stridsåtgärder och konflikter, utan även när vi\r\ndiskuterar arbetstiden.</pre><pre>Alla uttrycker vi önskemål om att få en mer flexibel\r\narbetstid. Alla uttrycker vi önskemål om att den\r\nenskilde måste få ett större inflytande över sin\r\narbetstidsförläggning. Men det handlar också om\r\nen balans mellan produktionens krav och den\r\nenskilde löntagarens möjligheter och även\r\nönskemål. Det är den typen av balansperspektiv\r\nsom socialdemokratin tycker är så viktiga.</pre><pre>Produktivitet och tillväxt är självfallet det mest\r\ngrundläggande för en trygg arbetsmarknad och för\r\nföretag med trygga jobb. Sonja Rembo säger att\r\nman måste undanröja hinder. Men varför är då\r\ninflytandet ett hinder? Varför behöver man större\r\nmöjligheter till provanställningar och\r\nvisstidsanställningar? På vilket sätt bidrar det till att\r\nöka tillväxten och produktiviteten? Kan Sonja\r\nRembo något uttrycka om hon också ser risker i om\r\nman gör alltför stor åtskillnad mellan små och stora\r\nföretag när det gäller synen på arbetsrätten?</pre><pre>Den stora frågan är: Varför ser man alltid\r\ninflytande och rättigheter som hinder? Jag är\r\növertygad om att produktivitet och tillväxt uppstår\r\nnär löntagare har jobb som de har inflytande i, kan\r\nutöva inflytande över och där man är klok nog att\r\nanvända sina resurser på bästa möjliga sätt. Det är\r\nför detta man behöver inflytande och också starka\r\nfackliga organisationer.</pre><pre>Anf. 29 SONJA REMBO (m) replik:</pre><pre>Herr talman! Inflytande är självfallet inte ett\r\nhinder. Det har Mona Sahlin missuppfattat\r\nfullständigt. Däremot är det ett hinder om man inte\r\ngör det möjligt att provanställa människor och ger\r\nt.ex. ungdomar och nykomlingar på\r\narbetsmarknaden möjligheter till provanställning.\r\nDet är ett hinder som skall avskaffas, enligt vår\r\nuppfattning.</pre><pre>När det gäller den innebörd som Mona Sahlin nu\r\nlägger i begreppet balans mellan parterna och\r\nrelaterar till arbetstidsförhållandena, är vi eniga.\r\nDet gäller framför allt balans mellan produktionens\r\nkrav och den enskildes önskemål. Där skall finnas\r\nen balans. Jag håller helt med Mona Sahlin om det.\r\nUtredningen skall också studera hur man\r\nåstadkommer den balansen.</pre><pre>Mona Sahlin talar om skillnader mellan små och\r\nstora företag. Det är min uppfattning att denna typ\r\nav lagstiftning skall vara så generell som möjligt.\r\nMan skall ha så få undantagsregler som möjligt.\r\nDet blir också utredningens uppgift att se hur man\r\nskall kunna åstadkomma detta. Det är inte sagt att\r\ndet som är bra för små företag är dåligt för stora\r\nföretag. Däremot har det visat sig att det som är bra\r\nför stora företag, det som kan hanteras av stora\r\nföretag, inte alltid är bra för små företag.\r\nUtredningen får ägna ganska mycket omsorg åt att\r\nreda ut den problematiken.</pre><pre>När det gäller synen på relationerna mellan fackliga\r\norganisationer, de enskilda arbetstagarna och\r\narbetsgivararna tror jag att vi skiljer oss åt ganska\r\nordentligt. Socialdemokratin har av tradition\r\nförordat och arbetat för ett korporativt system, där\r\nde fackliga organisationerna blir halvoffentliga\r\norgan som bygger mycket av sin legitimitet på\r\nlagstiftning och sambete med det regerande partiet.\r\nVi moderater menar att fackliga organisationer\r\nskall bygga på medlemmarnas förtroende. Vi skall\r\nha starka fackliga organisationer som kan ta till\r\nvara sina medlemmars intressen. Men bygger de\r\ninte på medlemmarnas förtroende, kan de inte\r\nspela den rollen.</pre><pre>Anf. 30 MONA SAHLIN (s) replik:</pre><pre>Herr talman! Jag vill återigen betona att jag\r\ndefinitivt håller med Sonja Rembo om att vi har\r\nolika syn på de fackliga organisationernas ställning,\r\nderas betydelse och vilket inflytande de de facto har\r\npå den arbetsmarknad vi har och kommer att ha på\r\n90-talet. För oss är det en självklarhet att en facklig\r\norganisation är en fri och självständig organisation,\r\nsom inte skall växa ihop med vare sig staten eller\r\nnågon annan. Men för mig som socialdemokrat är\r\ndet också en självklarhet att vi har och kommer att\r\nfortsätta att ha ett mycket nära samarbete med den\r\nfackliga rörelsen.</pre><pre>Jag tror att Sonja Rembo och hennes parti på\r\nsamma sätt har ett mycket nära samarbete med\r\narbetsgivarorganisationerna, därför att man i så\r\nmycket har samma utgångspunkter. Detta är inget\r\natt skämmas för. Det skall man dra största möjliga\r\nnytta av i sitt arbete. Den nytta jag ser i att slåss för\r\nfackliga organisationers möjlighet till inflytande är\r\növertygelsen om att en fri, flexibel och trygg\r\narbetsmarknad förutsätter starka, fria och\r\nsjälvständiga fackliga organisationer. Men den\r\nutveckling vi ser på 90-talet förutsätter också att\r\ndetta arbete i större utsträckning sker lokalt, mer\r\ndecentraliserat och flexibelt än tidigare.</pre><pre>Sonja Rembo säger att vi måste undanröja hinder.\r\nJag vill fortfarande fråga: Vilket hinder utgör de\r\nfackliga organisationerna för att skapa en flexibel\r\narbetsmarknad? Är det ett hinder att man kan ha\r\nprovanställningar? Så är det ju redan i dag. De\r\nmöjligheterna skall bli annorlunda, om Sonja\r\nRembo får bestämma. Likadant är det med\r\ninflytandet. Det skall begränsas på många\r\nområden. Det gäller här också synen på tillväxten,\r\natt den endast uppstår om förmögenhet, kapital och\r\nägande får andra villkor. Men är det inte så att\r\ntillväxt uppstår där de anställda utövar inflytande\r\npå sitt arbete? Det är där arbetsrätten och de\r\nfackliga principerna måste ha sin utgångspunkt. Jag\r\nvill fortsätta att fråga vari dessa hinder består.</pre><pre>Anf. 31 SONJA REMBO (m) replik:</pre><pre>Herr talman! Mona Sahlin säger att\r\nsocialdemokraterna kommer att fortsätta att ha ett\r\nnära samarbete med de fackliga organisationerna\r\noch att hon ser dem som fria och självständiga\r\norganisationer. Jag hoppas att även borgerliga\r\npartier och borgerliga regeringar kan ha nära och\r\nomfattande samarbete med fackliga organisationer.</pre><pre>Fackliga organisationer skall, enligt vår\r\nuppfattning, arbeta för sina medlemmar oavsett\r\nvilka partier som styr Sverige. Annars kan inte de\r\nfackliga organisationerna fylla sin funktion som\r\nrepresentanter och talesmän för sina medlemmar.\r\nVi har där sett, det rent korporativa samarbetet\r\nmellan framför allt LO och socialdemokratiska\r\npartiet många gånger som ett hinder för att de\r\nfackliga organisationerna skall kunna samarbeta\r\nmed andra regeringar än den socialdemokratiska.\r\nJag ser det som en fara för de fackliga\r\norganisationernas legitimitet gentemot sina\r\nmedlemmar. Jag tror att man även från fackligt håll\r\ni dag börjar bli medveten om detta. Det tyder bl.a.\r\navvecklandet av kollektivanslutningen på, även om\r\nman inte har avvecklat stödet till de\r\nsocialdemokratiska partiet.</pre><pre>Vi har icke något sådant korporativt samarbete\r\nmed några organisationer från moderat sida. Vi\r\nlyssnar på alla. Jag tror att Mona Sahlin inte riktigt\r\nförstår skillnaden i sättet att arbeta. Det är\r\nskillnaden mellan de planhushållningsfilosofier och\r\ntankar på ett socialistiskt samhälle, som har styrt\r\nsocialdemokraterna, och de tankar på ett samhälle\r\nbyggt på marknadsekonomi och demokrati, som vi\r\nmoderater har förordat och fortfarande förordar.</pre><pre>Det finns en lång rad hinder, Mona Sahlin. Jag har\r\nredovisat några här. De finns angivna i våra\r\nmotioner. Vi har diskuterat dem under årens lopp\r\nhär i kammaren. Dit hör t.ex. rätten att blockera\r\nföretag därför att de saknar kollektivavtal. Dit hör\r\nvetorätten, som många gånger utnyttjas på ett sätt\r\nsom närmast liknar näringsförbud och svartlistning\r\nav företag. Jag läste nyligen en artikel om ett helt\r\nseriöst företag som ströks från kommunens\r\nupphandlingslista därför att man inte hade\r\nkollektivavtal. Det är hinder som jag menar måste\r\nundanröjas i ett fritt demokratiskt samhälle.\r\nNäringsfriheten måste hållas mycket högt.</pre><pre>Förste vice talmannen anmälde att Mona Sahlin\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 32 KARL-ERIK PERSSON (v) replik:</pre><pre>Herr talman! Sonja Rembo sade i sitt anförande att\r\nman skall visa ömsesidig respekt. Det håller jag\r\nmed om. Jag tycker att grunden för allt arbete över\r\nhuvud taget är att man har respekt för varandra.</pre><pre>Men hur skall den enskilde arbetaren kunna hävda\r\nsig mot företagsledningen? Det är omöjligt -- och\r\nhar under all tid varit omöjligt. Anledningen till att\r\narbetarna organiserade sig fackligt var att man inte\r\nannars hade möjlighet att hävda sin rätt gentemot\r\nföretagsledningen.</pre><pre>Sedan är det så mycket tal om förenklingar av\r\nlagstiftningen. Mig veterligt kan man inte förenkla\r\nvare sig arbetsrättslig lagstiftning eller civilrättslig\r\nlagstiftning, och se vad den innebär, förrän det har\r\nprövats i domstol vad som är civilrättslig eller\r\narbetsrättslig lagstiftning.</pre><pre>Jag tror inte att man med ett penndrag eller ett\r\nklubbslag här i riksdagen kan förenkla en\r\nlagstiftning på arbetsmarknadens område som är så\r\nlätttolkad att den kan tolkas precis på samma sätt\r\nav ett stort företag som av ett litet företag. Jag kan\r\ngivetvis ha fel, men jag tror faktiskt inte det, med\r\nden erfarenhet jag har när det gäller framför allt\r\nfackligt arbete.</pre><pre>Det sägs att kollektivavtal och de arbetsrättsliga\r\navtalen har varit hinder för en\r\nproduktivitetsutveckling. Det kanske finns\r\nextremfall som man kan hänvisa till, men om det\r\nskulle ha varit så i det stora hela, om detta skulle\r\nha varit det stora hindret, så tror jag inte att svensk\r\narbetsmarknad och svensk företagsamhet hade sett\r\nut som de gjort och gör i dag. Jag tror att varken\r\nfackliga organisationer eller\r\narbetsgivareorganisationer med rätt kan hävda att\r\ndet är på det sättet -- att det skulle ha varit ett\r\nsådant hinder. Jag tror i stället att man slåss för\r\nrättigheter och förenklingar parterna emellan.\r\nBlandar vi oss i för mycket och försämrar den\r\nlagstiftning som redan finns i dag, så tror jag att\r\nman så att säga kommer att bita sig i tummen. Vi\r\nkan då öka konfliktrisken ute på arbetsmarknaden,\r\noch då kommer vi att få en helt annan effekt än vad\r\nsom egentligen var tänkt. Jag tror alltså att man\r\nskall vara försiktig när det gäller den här biten.</pre><pre>Anf. 33 SONJA REMBO (m) replik:</pre><pre>Herr talman! Karl-Erik Persson frågar hur den\r\nenskilde arbetstagaren skall kunna hävda sig. Vi\r\nhar starka fackliga organisationer, och de kommer\r\nsjälvfallet att fortsätta att föra sina medlemmars\r\ntalan.</pre><pre>Men jag tror inte att de fackliga organisationerna\r\ntjänar på att få en lagstiftning som lägger alla\r\nrättigheter hos de centrala fackliga\r\norganisationerna. Vi måste få ned systemet på den\r\nlokala nivån så att man kan lösa problemen där de\r\nuppstår, på de enskilda arbetsplatserna. Det tror\r\njag är mycket viktigt. I dag är det de centrala\r\norganisationerna, de kollektivavtalsslutande\r\nparterna, som har rättigheterna till information,\r\ninflytande etc. De fackliga organisationernas första\r\nuppgift är naturligtvis att hävda sina medlemmars\r\nintressen. Därvid lag tror jag inte att det råder\r\nnågra motsättningar.</pre><pre>Det är klart att det går att förenkla, att samordna\r\nlagar, att se till att lagarna bygger på samma logiska\r\ngrunder. Det finns mycket som man kan göra för att\r\nförenkla och samordna hela\r\nlagstiftningskomplexet.</pre><pre>Sedan varnade Karl-Erik Persson för att gå in på\r\ndetta med kollektivavtalen. Här finns alltså ett\r\nkonfliktförhållande mellan de fackliga\r\norganisationernas krav på kollektivavtal och de\r\nkrav som vi som lagstiftare måste ha på mänskliga\r\nfri- och rättigheter, på näringsfriheten, rätten att\r\ntillhöra eller inte tillhöra en organisation. Det är\r\nlagstiftarens uppgift att lösa sådana konflikter, och\r\ndet är viktigt att utredningen tar tag i detta.</pre><pre></pre><pre>Anf. 34 ELVER JONSSON (fp):</pre><pre>Herr talman! När nu ärenden från\r\narbetsmarknadsutskottet behandlas i kammaren\r\nför första gången under det här riksmötet och tre\r\nbetänkanden föreligger, så fullföljer vi en tradition\r\nsom vi har haft de senaste åren, nämligen att\r\ndiskutera arbetsrättsliga frågor m.m. Vi har alltså\r\n60 motioner att ta ställning till i den här debatten.</pre><pre>Ändå kan man säga att det är annorlunda. Vi\r\ndebatterar hela det här sjoket i ett sammanhang,\r\noch medan det varit vanligt med sex betänkanden\r\nhar vi nu krympt antalet till tre.</pre><pre>En liten parentes, herr talman: Om man vill ha en\r\nsamlad och lättläst, för att inte säga begriplig,\r\növersikt av svensk arbetsrättslig lagstiftning under\r\n25 år, då kan arbetsmarknadsutskottets\r\nbetänkanden rekommenderas för kammarens\r\nläsning.</pre><pre>Sedan är det också på ett sätt ett historiskt tillfälle.\r\nVisserligen har vi några motivreservationer, men\r\ndet är första gången som arbetsmarknadsutskottet\r\nhar ärenden om arbetstider, anställningsskydd,\r\nmedbestämmande m.m., och vi behandlar detta\r\nutan att ha någon reservation i hemställansdelen.</pre><pre>Herr talman! Under senare år har folkpartiet\r\nefterlyst en översyn av 1970-talets arbetsrättsliga\r\nlagstiftning. För vår del har vi gjort det utifrån en\r\npositiv inställning till denna lagstiftning, som vi i\r\nbetydande utsträckning har medverkat till. Tanken\r\npå en sådan översyn mötte länge ett kompakt\r\nmotstånd från socialdemokraterna. Men förra\r\nhösten gav de upp sitt motstånd, och på\r\nsensommaren i år utfärdade den\r\nsocialdemokratiska regeringen direktiv för ett\r\növersynsarbete.</pre><pre>Det finns alltså i dag ett samförstånd över\r\npartigränserna om att det arbetsrättsliga\r\nregelverket bör ses över. Jag tycker också att man\r\nbör slå fast att det inte är meningen att översynen\r\nskall leda till djupgående ingrepp i lagstiftningen.\r\nDenna har haft och skall även i fortsättningen ha sin\r\nstora betydelse för arbetstagarna och deras\r\norganisationer, liksom för den svenska\r\narbetsmarknaden i dess helhet och dess sätt att\r\nfungera. Erfarenheterna från vår omvärld med ofta\r\nsvaga och splittrade fackliga organisationer visar på\r\nvärdet av att vi i Sverige har ett fack som är starkt\r\noch kan företräda löntagarna med auktoritet och\r\nsaklig tyngd.</pre><pre>Det råder alltså enighet om behovet av en översyn\r\nav den arbetsrättsliga lagstiftningen. Det finns\r\nvidare en för ändamålet tillsatt utredning. För\r\nutskottet blir det då en naturlig slutsats att de\r\nmotioner som väcktes vid årets början med\r\növersynskrav inte behöver leda till någon\r\nriksdagens åtgärd. Vi är också i utskottet eniga om\r\nden slutsatsen, även om vi när det gäller\r\nmotiveringarna har olika syn.</pre><pre>Socialdemokraterna anser i sin motivreservation att\r\nmerparten av de frågor som tas upp i de borgerliga\r\nmotionerna innefattas i de nyssnämnda direktiven.\r\nDet må vara riktigt att direktiven är brett upplagda.\r\nJag ger gärna den förra arbetsmarknadsministern,\r\nsom signerat direktiven, en blomma för att det\r\näntligen kommer ett socialdemokratiskt\r\nerkännande av att det för den offentliga sektorns\r\ndel av hänsyn till den politiska demokratin kan\r\nbehövas speciella överväganden och lösningar. Det\r\nhar vi från vårt håll krävt i flera år.</pre><pre>Kärnan i den socialdemokratiska\r\nmotivreservationen är dock att våra motioner sägs\r\nha helt andra utgångspunkter än\r\növersynsdirektiven. Ibland förtigs helt enkelt de\r\nproblem som tagits upp, t.ex. att\r\nanställningsskyddslagens bestämmelser om\r\nprovanställning inte skall hindras av äldre avtal.</pre><pre>Rätt ofta tar de socialdemokratiska direktiven upp\r\nomvända frågeställningar. Vi har t.ex. kritiserat\r\nskadeståndsreglerna, som ofta drabbat hantverkare\r\noch andra småföretagare i överkant hårt. Läser\r\nman direktiven får man intrycket att skadestånden\r\nförmenas vara alltför låga!</pre><pre>Vår värderade utskottsordförande sade i sitt\r\nhuvudanförande att socialdemokraterna har andra\r\nutgångspunkter än övriga partier, att man\r\nföreträder löntagarna och att regeringspartierna\r\nt.ex. skulle företräda arbetsgivarnas\r\nutgångspunkter. Jag menar, herr talman, att vi som\r\npolitiker måste avvisa denna partsroll. Som\r\nparlamentariker har vi den politiska rollen att\r\navväga och nå den balanspunkt som också Mona\r\nSahlin sade sig eftersträva.</pre><pre>Ett annat exempel gäller föreningsrätten. I\r\ndirektiven sägs att regeländringar skall övervägas\r\nsom hindrar negativa följder på grund av\r\nmedlemskap i facket. Visst förekommer sådana\r\nproblem, men det är inte dem vi har avsett när vi\r\nfrån liberalt håll har drivit kravet på en lagskyddad\r\nnegativ föreningsrätt, dvs. skydd mot trakasserier\r\nför arbetstagare som av någon anledning har valt att\r\nstå utanför facket.</pre><pre>Mot denna bakgrund konstaterar jag att det i den\r\nnyligen avgivna småföretagarpropositionen\r\naviseras att flera av de frågor som vi från de\r\nnuvarande regeringspartierna har ansett vara\r\nväsentliga skall utredas med förtur. Det gäller bl.a.\r\nprovanställningar, som jag nyss nämnde, blockader\r\nav företag för att tvinga dem att sluta kollektivavtal\r\ntrots att det gäller enmansföretag utan anställda,\r\nfacklig vetorätt vid entreprenader och de\r\narbetsrättsliga skadestånden.</pre><pre>Jag nämnde i inledningen att det inte råder några\r\ndelade meningar om att tiden är inne för att se över\r\nden arbetsrättsliga lagstiftningen. Jag erinrar om\r\natt den inleddes för ganska precis 20 år sedan, med\r\nlagar om anställningsskydd för äldre arbetstagare,\r\noch att den under 1970-talet byggdes ut i snabb\r\ntakt, så att den kom att reglera hela det svenska\r\narbetslivet, låt vara med vida ramar för avtalsenliga\r\nlösningar.</pre><pre>Som jag har pekat på finns det motstridiga intressen\r\nbeträffande översynens uppläggning. Jag hoppas\r\nlikväl att det skall bli möjligt att driva översynen i\r\nen avspänd atmosfär utan att vara hårt uppbunden\r\ni förväg.</pre><pre>Som jag ser det har översynen att se till värdet av\r\natt starka och representativa fackliga\r\norganisationer har goda möjligheter att ta till vara\r\nlöntagarnas intressen men också till de enskilda\r\narbetstagarnas berättigade intresse av eget\r\ninflytande över sitt arbete och av personlig\r\nintegritet.</pre><pre>Det är min förhoppning att det skall gå att vinna en\r\nbred uppslutning kring de slutsatser översynen av\r\nden arbetsrättliga lagstiftningen leder fram till. Det\r\när, som jag har sagt, inte fråga om att i grunden\r\nändra denna lagstiftning utan om att anpassa den\r\ntill ett arbetsliv i förändring. Kring huvudtankarna\r\ni denna lagstiftning har det med åren vuxit fram en\r\nbred uppslutning, liksom en övertygelse om att\r\nlagstiftningen och anslutande\r\navtalsöverenskommelser har varit till gagn för såväl\r\narbetstagarna som näringslivet och samhället i dess\r\nhelhet.</pre><pre>Jag skulle också i denna del vilja tillägga att det\r\nkänns angeläget att lagstiftningen anpassas till en\r\nny och modern arbetsmarknad. Den skall också\r\nsärskilt ta fasta på behovet av att de minsta\r\nföretagen erfar att lagstiftaren sökt finna\r\nbalanspunkter som är rättvisa och objektiva.</pre><pre>Herr talman! Så några ord om betänkande AU2,\r\ndär ett antal motioner tas upp som gäller\r\narbetstider, semester och ledighet. Vi har den\r\nnyordningen i betänkandet att vi börjar med att\r\nbehandla arbetstiderna för att därefter gå in på\r\nsemester- och ledighetsfrågor. Det får gärna tolkas\r\nsom en liten markering av vad vi tycker är viktigt.</pre><pre>När det gäller arbetstidsfrågorna har utskottet varit\r\nenigt. Det pågår ett rejält utredningsarbete för att\r\nförsöka åstadkomma mer flexibla arbetstider. Bl.a.\r\nskall utredaren pröva och se om det går att införa\r\nbestämmelser om en årsarbetstid -- något som kan\r\nkomma att innebära en integrerad lagstiftning om\r\narbetstid och semester. Jag kan här redovisa att\r\nutskottet har haft kontakt med utredningen som\r\nfortskrider enligt planerna. Det finns alltså skäl för\r\natt i betänkandet säga att utskottet ser positivt på\r\nden process som nu har inletts.</pre><pre>Vad det gäller är ju att gå i en riktning där den\r\nenskilde arbetstagaren får större inflytande över sin\r\narbetstid. Därmed får t.ex. föräldrarna större\r\nmöjligheter att förena arbetsliv och föräldraskap,\r\ndet blir lättare att bedriva studier vid sidan av\r\narbetet osv. Vi skall heller inte bortse ifrån att det\r\näven från arbetsgivarhåll kan finnas önskemål om\r\nflexibilitet. Med hänsyn till att alla olika önskemål\r\ni fråga om arbetstider är individuella för just den\r\narbetstagaren och kanske även för arbetsgivaren,\r\när det logiskt att den pågående utredningen arbetar\r\nefter förutsättningen att överenskommelserna i\r\narbetstidsfrågor bör ske så lokalt som möjligt. När\r\nparterna är så pass överens om målen som är fallet,\r\ntycker jag att det är en uppgift för oss politiker att\r\nockså finna instrumenten. Men jag skall inte sticka\r\nunder stol med att det även i ett flexibelt system\r\nfinns hakar, t.ex. att en enskild kan komma i\r\nkonflikt med sitt arbetslag.</pre><pre>Vi har också uttalat att en ökad flexibilitet kan\r\ninnebära att kravet på generell\r\narbetstidsförkortning blir mindre aktuellt.</pre><pre>På semesterområdet har utskottet behandlat frågor\r\nom semesterns längd samt två för utskottet\r\nvälkända frågor om semesterlönefond samt\r\nsemesterlönegrundande frånvaro.</pre><pre>Semesterlönegrundande frånvaro är en fråga som\r\nutskottet och riksdagen har haft anledning att\r\ndiskutera praktiskt taget varje år. Dels finns det\r\nönskemål att ytterligare orsaker till frånvaro från\r\narbetet skall bli semesterlönegrundande, dels finns\r\nden motsatta ståndpunkten att särskilt\r\nsmåföretagen kan ha problem med betungande\r\nsemesterlöneutbetalning vid graviditetsledigheter\r\neller omfattande sjukfrånvaro. Utskottet har\r\ntidigare uttalat att såväl av jämställdhetsskäl som\r\nrättviseskäl bör semesterlagens regler om\r\nsemesterlönegrundande frånvaro ses över i syfte att\r\nundanröja de betydande negativa konsekvenserna\r\nför små företag med få anställda. Utskottet har\r\ndärför uttalat att regeringen bör återkomma till\r\nriksdagen med förändring av reglerna. Nu pågår\r\ndet arbete också i denna del inom utredningen om\r\nflexibla arbetstider, och det är väl bara att ge sig till\r\ntåls ytterligare någon tid, så får vi ett förslag på\r\nriksdagens bord.</pre><pre>Jag hade en förhoppning om en bred uppslutning\r\nkring de arbetsrättsliga frågorna. Det är också min\r\növertygelse att det i fråga om arbetstider, ledigheter\r\noch semester skall gå att nå en bred uppslutning\r\nkring förslagen, som också alla skall kunna\r\nacceptera, och en samsyn med arbetsmarknadens\r\nparter.</pre><pre>Anf. 35 MARIANNE ANDERSSON (c):</pre><pre>Herr talman! Dessa tre betänkanden kan närmast\r\nbetraktas som ett slags uppsamlingsheat. Till allra\r\nstörsta delen behandlas motioner från de partier\r\nsom nu är i regeringsställning. I motionerna tas upp\r\nfrågor som har drivits under flera år och som nu\r\nkommer att ses över. Översynen av arbetsrätten\r\noch medbestämmandet på arbetsmarknaden är en\r\nsådan fråga, där en utredning med nya direktiv\r\nkommer att tillsättas i stället för den som tillsattes\r\nav den förra regeringen.</pre><pre>Att dessa lagar behöver ses över och anpassas till\r\ndagens arbetsliv är vi överens om mellan partierna,\r\nsom vi har hört tidigare. Däremot är vi inte helt\r\növerens om inriktningen. Vi kommer att få\r\nanledning att diskutera dessa frågor många gånger\r\nframöver. Jag tänker inte gå in på några detaljer här\r\nnu. Det mesta har berörts.</pre><pre>Arbetsrätten, inflytandefrågorna, arbetstiden och\r\nsemestern -- det är områden som berör alla\r\nmänniskor på arbetsmarknaden. Målet för oss i\r\ncentern är ett arbetsliv där var och en vet att just\r\nhon eller han är viktig och behövs, att hennes eller\r\nhans kunskaper, åsikter och erfarenheter ses som\r\nen resurs och tas till vara, där alla har möjlighet att\r\nutvecklas på jobbet och att arbetslivet på bästa\r\nmöjliga sätt går att kombinera med vardagslivet.\r\nFör kvinnor är det senaste särskilt påtagligt.\r\nEftersom de i störst utsträckning har ansvaret för\r\natt familjen skall fungera, är möjlighet till\r\ninflytande över arbetstiderna viktigt, liksom\r\nmöjligheten för småbarnsföräldrar att minska sin\r\narbetstid.</pre><pre>Vi har förhoppningar om att den pågående\r\nutredningen om arbetstider och semester skall\r\nöppna nya möjligheter. Jag tror också att vi har\r\nstora möjligheter att komma överens där. Det finns\r\ninte så stora skillnader.</pre><pre>För oss är det också viktigt att vi får ett arbetsliv\r\nsom ger de enskilda människorna större inflytande\r\növer sin situation -- över sina arbetstider och\r\narbetsorganisationen. All erfarenhet visar att detta\r\nockså ger större arbetstillfredsställelse, bättre\r\nresultat, lägre frånvaro och mindre\r\npersonalomsättning, vilket också leder till ökad\r\nproduktivitet. Det är alltså ett gemensamt intresse\r\nför arbetsgivare och arbetstagare. Arbetsgivarna\r\nbörjar ju mer och mer att inse detta nu. Därför sker\r\ndet också en hel del förändringar ute på företagen.\r\nDet är angeläget att vi har en lagstiftning som inte\r\nsätter onödiga hinder i vägen för flexibla lösningar\r\nsom är så enkla och lättbegripliga som möjligt utan\r\natt för den skull åsidosätta den anställdes rätt.</pre><pre>Den lagstiftning som vi har i dag är mer anpassad\r\ntill stora företag. Den översyn som nu är aviserad\r\nkommer därför att mer ta hänsyn till de\r\nförhållanden som finns i de små företagen. Jag tror\r\ninte, som Mona Sahlin, att småföretagen kommer\r\natt få svårare att rekrytera personal när det finns\r\nvissa särregler för dem. Jag tror att den farhågan är\r\nbetydligt överdriven. Det råder ju stor enighet om\r\nvikten av att satsa på de små företagen. Därför är\r\ndet särskilt angeläget att vi nu får den här\r\növersynen. Då känner småföretagen och de som\r\narbetar där att lagar och regler inte är onödigt\r\nkrångliga.</pre><pre>Det är litet beklämmande att höra företrädare för\r\nfackliga organisationer, det gäller kanske särskilt\r\nLO, hävda att den översyn av anställningsskyddet\r\noch andra utredningar som nu skall ske skulle vara\r\nnågot slags grundskott mot det fackliga inflytandet.\r\nDet är inte alls på det sättet. Det är ganska\r\nangeläget att vi vänder på argumentationen. Det är\r\nde anställda som är det viktiga, och facket är ju till\r\nför dem. Facket skall arbeta för att ta till vara de\r\nanställdas intressen. De fackliga organisationerna\r\nskall självfallet ha möjlighet att göra det även i\r\nfortsättningen. Men det är mycket angeläget för oss\r\natt underlätta för småföretagen att anställa fler\r\nmänniskor. Därför vill vi vidga möjligheten till\r\nprovanställning. Det gör vi helt enkelt därför att vi\r\nvill öka möjligheterna att ge fler, särskilt ungdomar,\r\nmöjlighet att komma in på arbetsmarknaden. Det\r\när faktiskt det största problemet som vi har i dag,\r\natt många unga människor står utan arbete.</pre><pre>Herr talman! Jag yrkar bifall till dessa tre\r\nbetänkanden ur sin helhet och avslag på\r\nreservationerna.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande näringsutskottets\r\nbetänkanden 1991/92:NU4, NU1, NU2 och NU3\r\nsamt arbetsmarknadsutskottets betänkanden\r\n1991/92:AU1, AU2 och AU3.</pre><pre>Näringsutskottets betänkande NU4</pre><pre>Mom. 1 (teckning av aktier i Nordbanken, m.m.)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Mom. 2 (försäljning av statens aktier i\r\nNordbanken)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i\r\nmotsvarande -- bifölls med acklamation.</pre><pre>Mom. 3 (utredning av förhållandena i Nordbanken\r\nm.m.)</pre><pre>Utskottets hemställan -- som ställdes mot\r\nreservation 1 av Bengt Dalström -- bifölls med\r\nacklamation.</pre><pre>Mom. 4 (granskning av bankinspektionens resp.\r\nfinansinspektionens tillsynsverksamhet)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Mom. 5 (ökade befogenheter för\r\nfinansinspektionen)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Mom. 6 (kontroll av bankernas kreditgivning\r\nm.m.)</pre><pre>Utskottets hemställan -- som ställdes mot\r\nreservation 2 av Bengt Dalström -- bifölls med\r\nacklamation.</pre><pre>Mom. 7</pre><pre>Utskottets hemställan bifölls.</pre><pre>Näringsutskottets betänkande NU1</pre><pre>Mom. 2 (handelspolitiska åtgärder för skydd av\r\nmiljön)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Mom. 4 (export av kärnteknisk utrustning)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU2</pre><pre>Mom. 2 (utvinning av olja i Östersjön, m.m.)</pre><pre>Utskottets hemställan -- som ställdes mot ett\r\nunder överläggningen framställt yrkande i enlighet\r\nmed meningsyttring av Rolf L Nilson i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU3</pre><pre>Utskottets hemställan bifölls.</pre><pre>Arbetsmarknadsutskottets betänkande 1</pre><pre>Mom. 1 (översyn av den arbetsrättsliga\r\nlagstiftningen)</pre><pre>Utskottets hemställan med godkännande av\r\nutskottets motivering bifölls med 177 röster mot\r\n134 för utskottets hemställan med godkännande av\r\nden i reservation 1 av Mona Sahlin m.fl. anförda\r\nmotiveringen.</pre><pre>Mom. 5 (arbetsbrist som saklig grund för\r\nuppsägning m.m.)</pre><pre>Utskottets hemställan bifölls med 288 röster mot\r\n21 för ett under överläggningen framställt yrkande\r\ni enlighet med meningsyttring av Karl-Erik\r\nPersson. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Arbetsmarknadsutskottets betänkande 2</pre><pre>Mom. 1 (generella arbetstidsreformer)</pre><pre>Utskottets hemställan bifölls med 292 röster mot\r\n17 för ett under överläggningen framställt yrkande\r\ni enlighet med meningsyttring av Karl-Erik Persson\r\ni motsvarande del. 3 ledamöter avstod från att\r\nrösta.</pre><pre>Mom. 3 (återgång till 25 dagars semester)</pre><pre>Utskottets hemställan med godkännande av\r\nutskottets motivering bifölls med 173 röster mot\r\n137 för utskottets hemställan med godkännande av\r\nden i reservation 1 av Mona Sahlin m.fl. anförda\r\nmotiveringen. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Meddelande om samlad votering</pre><pre>Förste vice talmannen meddelade att de på\r\nföredragningslistan återstående ärendena,\r\nskatteutskottets betänkanden SkU1 och SkU3,\r\nfinansutskottets betänkanden FiU1, FiU2, FiU3\r\noch FiU4, lagutskottets betänkanden LU1, LU2,\r\nLU3 och LU4, försvarsutskottets betänkanden\r\nFöU1, FöU2, FöU3 och FöU4,\r\nsocialförsäkringsutskottets betänkanden SfU1 och\r\nSfU2, socialutskottets betänkanden SoU1 och\r\nSoU2, trafikutskottets betänkande TU1,\r\njordbruksutskottets betänkande</pre><pre>JoU3 samt bostadsutskottets betänkanden BoU1,\r\nBoU2, BoU3, BoU4 och BoU5, skulle avgöras i ett\r\nsammanhang efter avslutad debatt.</pre><pre>13 § Lotteriskatt m.m.</pre><pre>Föredrogs</pre><pre>skatteutskottets betänkande</pre><pre>1991/92:SkU1 Lotteriskatt m.m. (prop. 1991/92:1).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>Arbetsmarknadsutskottets betänkande AU3</pre><pre>Utskottets hemställan bifölls.</pre><pre>14 § Upphävande av lagen om skatt på\r\nomsättning av vissa värdepapper</pre><pre>Föredrogs skatteutskottets betänkande\r\n1991/92:SkU3 Upphävande av lagen om skatt på\r\nomsättning av vissa värdepapper (prop.\r\n1991/92:34).</pre><pre>Anf. 36 YVONNE SANDBERG-FRIES (s):</pre><pre>Herr talman! Det första skatteförslag som den nya\r\nborgerliga regeringen lade fram för riksdagen är det\r\nvi nu behandlar, nämligen förslaget om att avskaffa\r\nomsättningsskatten på aktiehandeln. Dokumentet\r\noch dess innehåll liksom dess brist på innehåll ger\r\nanledning till stor oro.</pre><pre>I propositionen sägs att ett avskaffande av\r\nomsättningsskatten på aktiehandeln kommer att\r\nleda till att staten förlorar inkomster på brutto 3,3\r\nmiljarder per år. Samtidigt hävdar regeringen att\r\nnettobortfallet är väsentligt mindre, men någon\r\nnärmare analys eller kalkyl som bygger under detta\r\npåstående redovisas inte. I stället konstateras bara\r\nhelt sonika att ''de slutliga effekterna är svåra att\r\nuppskatta''. Några förslag eller ens idéer om var de\r\nbesparingar som blir den nödvändiga följden skall\r\ngöras finns inte ens antydda. Detta är vår första och\r\nallvarligaste invändning.</pre><pre>Som vi har visat i vår motion kommer statskassan\r\nunder 1992 som en följd av förslaget att dräneras på\r\ninkomster på 3--4 miljarder kronor. Det långsiktiga\r\ninkomstbortfallet kommer att uppgå till närmare 3\r\nmiljarder per år.</pre><pre>Den nye skatteministern Bo Lundgrens förstfödde\r\nvisar sig dess värre dessutom vara symptomatisk för\r\nden nya regeringens slapphet med statsfinanserna.\r\nI proposition efter proposition har regeringen\r\nunder hösten lagt fram förslag om betydande\r\nskattelättnader, förslag som dessutom i mycket hög\r\ngrad är inriktade på att kraftigt gynna\r\nhöginkomsttagare med stort sparande och\r\nbetydande förmögenheter. I de flesta av dessa\r\npropositioner finns inte någon redovisning av hur\r\nförslagen skall finasieras. Konsekvenserna av\r\ndenna skattesänkaryra blir också mycket allvarliga.</pre><pre>Vi kommer för vår del senare i dag att presentera\r\nvår ekonomisk-politiska motion. I samband med\r\natt vi gör det kan vi också visa på hur den borgerliga\r\nskattesänkarregeringens förslag kommer att\r\nförsvaga statsfinanserna med hela 15 miljarder\r\nredan under innevarande budgetår. Detta sker\r\nsamtidigt som samma regering uttalar sin stora oro\r\nför det växande budgetunderskottet och gör allt för\r\natt lägga ansvaret på den förra regeringen. Man kan\r\ninte låta bli att undra om det helt enkelt är en\r\nmedveten strategi från den nya regeringens sida.</pre><pre>Vår andra invändning gäller regeringens hänvisning\r\ntill EG. Förslaget, liksom alla andra där denna\r\nhänvisning görs, saknar enligt vår uppfattning en\r\nnödvändig analys av den ökande\r\ninternationaliseringens effekter för den svenska\r\nekonomin och skattepolitiken. Frågor som måste\r\nställas och besvaras är bl.a. följande:</pre><pre>Hur internationaliserad och integrerad i andra\r\nländers ekonomier är den svenska ekonomin?</pre><pre>Vilka skillnader i effektiva skattesatser på olika\r\ninkomster, sparformer, investeringar, etc. finns\r\nmellan Sverige och andra utvecklade industriländer\r\ninom OECD?</pre><pre>Hur känslig är rörligheten i fråga om olika\r\nproduktionsfaktorer för sådana skatteskillnader?</pre><pre>Jag konstaterar att transaktionsskatter av olika slag\r\nfinns i flera länder. Inom EG förs förvisso en\r\ndiskussion om regler för denna typ av beskattning,\r\nmen några beslut har ännu inte fattats. Några\r\nbindande beslut finns alltså ännu inte ens för de\r\nnuvarande medlemsnationerna -- och således ännu\r\nmindre för oss.</pre><pre>Vår tredje invändning gäller förslagets\r\nfördelningspolitiska konsekvenser. Det är som vi\r\nser det både nödvändigt och önskvärt att den\r\nfinansiella sektorn, som fortfarande står utanför\r\nden generella mervärdeskatten, ger sitt bidrag till\r\nde gemensamma samhällskostnaderna. Ett\r\navskaffande av omsättningsskatten på aktiehandeln\r\nbör därför leda till att denna sektor beskattas i\r\nandra former. Hur detta skall ske kommer vi att\r\nåterkomma till.</pre><pre>Herr talman! Jag yrkar bifall till reservationen och\r\ndärmed avslag på regeringens proposition.</pre><pre>Anf. 37 LARS BÄCKSTRÖM (v):</pre><pre>Herr talman! Jag har haft förmånen -- eller\r\ntvånget -- att många gånger här i kammaren möta\r\nföreträdare för en socialdemokratisk regering. I de\r\ndebatterna har jag många gånger önskat mig en mer\r\nideologisk regering som utgick från klassiska\r\nvärderingar inom arbetarrörelsen.</pre><pre>I min önskan om en mer ideologisk regering har jag\r\nnu blivit över hövan bönhörd. Jag hade inte önskat\r\natt bli så bönhörd. Vad vi har just nu är en regering\r\nsom utgår från ren ideologi, den ideologi som ute i\r\nvärlden brukar kallas nyliberal ideologi. Man\r\nkunde kalla den något annat, men det är ett\r\nvedertaget begrepp. Jag hade en släkting som en\r\ngång sade till mig att för mycket och för litet\r\nskämmer allt. Man skall visst ha en ideologi som\r\nstyr en, men den får inte bli så dominant att man\r\ninte anpassar ideologin till verkligheten. Det är\r\ndetta problem vi har med den nuvarande\r\nregeringen.</pre><pre>Vad regeringen har lagt fram är en rad förslag till\r\nskattesänkningar, och det här är det första vi har att\r\nbehandla. Man har ett slags aprioritänkande, att\r\nskattesänkningar ger tillväxt. Men hur ger en\r\nsänkning av omsättningsskatten på aktier mer\r\ndynamik i den svenska industrin? Den svenska\r\nindustrin har just nu problem med dålig\r\nproduktivitetstillväxt och fallande lönsamhet, men\r\nproduktiviteten ökar icke av att omsättningsskatten\r\npå aktier avskaffas. Lönsamheten i industrin ökar\r\ninte av att omsättningsskatten på aktier avskaffas.</pre><pre>Det här är alltså en ren symbolmarkering i\r\nekonomin. Det kan naturligtvis vara till viss nytta,\r\nmen svenskt näringsliv består dock av en reell\r\nverklighet, och det är den som styr investeringsvilja\r\noch produktion. Det är efterfrågan som styr vad\r\nsom produceras, inte ideologiska markeringar.</pre><pre>Vad regeringen gör är att dränera statskassan på\r\nväsentliga inkomster. Växande och stora\r\nbudgetunderskott är tillväxthämmande -- det är\r\nman överens om inom all ekonomisk forskning.\r\nDet var tidigare ett paradnummer från den\r\nborgerliga sidan att kritisera budgetunderskotten,\r\noch sedan skapade de borgerliga själva stora\r\nunderskott när de förra gången satt i\r\nregeringsställning. Det är samma filosofi nu:\r\nskattesänkningar införs som gör det nödvändigt att\r\ndra ner på åtaganden i andra sektorer, att skära ned\r\ni byggsektorn och kommunsektorn. Det är kallt i\r\nekonomin, och då öppnar man fönstren för att\r\nskapa tillväxt, men det blir bara ännu mer kyligt i\r\nekonomin. Detta är den avgörande kritiska\r\npunkten mot detta förslag.</pre><pre>Herr talman! I propositionen redovisas olika\r\nargument, men vi från vänsterpartiet menar att\r\nregeringen där inte -- det framgår inte heller av\r\nbetänkandet -- kunnat visat på nödvändigheten\r\neller några påtagliga fördelar av att omedelbart\r\navskaffa omsättningsskatten på aktier. Vi skall\r\nbetänka att omsättningsskatten nyligen har\r\nhalverats, och att den s.k. valpskatten har slopats.\r\nDet är nog så att en alltför hög omsättningsskatt på\r\naktier kan medföra störande inslag i ekonomin --\r\nför mycket och för litet skämmer allt, som jag sade\r\ntidigare. Men på den nuvarande nivån kan vi inte\r\npeka på några störande inslag i ekonomin av denna\r\nskatt. Börsen i Stockholm fungerar som en\r\nriskkapitalmarknad, och den har gått upp under\r\nden senaste tolvmånadersperioden -- det visar alla\r\nindex. Visst finns det problem på börsen, men de\r\nhänger snarare samman med händelser på de\r\ninternationella börserna än med den\r\nomsättningsskatt på aktier som finns i Sverige.</pre><pre>Regeringen hävdar att det skulle leda till ett\r\nmarginellt bortfall av inkomster att slopa\r\nomsättningsskatten på aktier, men man har inte\r\nkunnat redovisa några beräkningar som stöder den\r\ntesen. Socialdemokraterna talar om 3--4 miljarder.\r\nJag vill ändå ge regeringen en poäng, och det är att\r\nbruttobortfallet inte är detsamma som\r\nnettobortfallet. Vi har räknat på detta, och vi\r\nuppskattar att bortfallet är drygt 2 miljarder. Rätt\r\nskall vara rätt. Vi ser att finansutskottets\r\nmajoritet -- märk väl att det är en borgerlig\r\nmajoritet -- har gjort ungefär samma beräkning och\r\nkommit fram till att bortfallet torde röra sig om 1,5\r\nmiljarder. Då kan vi anta att man har baissat sina\r\nberäkningar en smula, för vi vet ju vart man vill\r\nhän. Men inte ens med den målsättningen, dvs. att\r\nman vill räkna ned, har man klarat att komma ned\r\ntill mindre -- eller mer, hur man nu ser det -- än 1,5\r\nmiljarder. Vänsterpartiets beräkning på drygt 2\r\nmiljarder torde alltså vara en ganska hyfsad\r\nsanning.</pre><pre>Att godkänna ofinansierade skattesänkningar när\r\nbudgetunderskottet växer är inte försvarligt. Detta\r\ndriver återigen upp budgetunderskottet, pressar\r\nupp räntorna, hämmar investeringsviljan och\r\nbromsar den ekonomiska tillväxt som så väl behövs\r\nför att bekämpa arbetslösheten. Det insåg Bengt\r\nWesterberg när han en gång talade om faran med\r\nbudgetunderskott. Det har utgått upprepade\r\nvarningar om detta från såväl chefen som vice\r\nchefen för riksbanken.</pre><pre>Men regeringen traskar på med en ideologisk\r\nkompass, och sedan får terrängen se ut hur som\r\nhelst. Om regeringen skulle orientera, skulle den\r\nha uppenbart svårt att skilja på bäck och mindre\r\nväg. Även om man går i bäcken säger man glatt att\r\ndet är en mindre väg -- det visar liberalismens\r\nkompass.</pre><pre>Regeringen har inte gjort några\r\nfördelningspolitiska analyser av sitt förslag. I\r\nskatteutskottet var den tidigare oppositionen, såväl\r\nvänsterpartiet som de borgerliga partierna, överens\r\nom att alla regeringens propositioner måste förses\r\nmed en noggrann konsekvensanalys. Det påtalade\r\nvi gång på gång för den socialdemokratiska\r\nregeringen. I denna proposition finns inga\r\nkonsekvensanalyser. Här lyser fördelningspolitiska\r\nanalyser med sin frånvaro.</pre><pre>Regeringen kommer med argumentet att EG\r\nkräver att Sverige slopar omsättningsskatten på\r\naktier. Det är ett fantastiskt argument. Det finns ett\r\nslags syndrom i Sverige, ett nationaldrag, som\r\ninnebär att vi svenskar vill vara duktiga. Det kanske\r\när ett lutheranskt, arbetsetiskt arv, och det är ett\r\nbra arv. Men man kan inte driva saker till övermått.\r\nVi behöver inte anpassa oss till EG-regler som ännu\r\ninte finns. Det är väl att gå händelserna något i\r\nförväg. Det blir en lätt absurd stämning när man\r\nsäger att vi skall anpassa oss till ej befintliga regler,\r\nmen som kanske kommer att antas, när vi inte ens\r\nhar beslutat att gå med i EG. Vi skulle i så fall\r\nkunna ändra många regler i Sverige, om vi letade\r\nupp alla förslag till direktiv som finns inom EG. Det\r\nfanns ett förslag om EG-direktiv för\r\nföretagsbeskattning som skulle höja\r\nföretagsskatten i Sverige högst väsentligt. Det\r\nfanns ett förslag på kapitalsidan som skulle höja\r\nkapitalbeskattningen på vissa områden i Sverige.\r\nMen dem har vi inte anpassat oss till! EG har\r\nnämligen inte antagit några sådana regler. Det är\r\nett rimligt ställningstagande vad gäller EG-\r\nanpassningen. Det här är däremot absurda\r\nresonemang.</pre><pre>Detta förslag bör därför avvisas.</pre><pre>Jag var ung på 60-talet och stötte då på vissa\r\nextrema yttringar inom studentvänstern. Någon i\r\nen maoistgrupp sade: Bort med alla skatter! Det\r\ntycks nästan som om en del av företrädarna för\r\nregeringen växte upp under samma period och tog\r\nintryck, fast de nu har konverterat till höger. De\r\nmenar att alla skatter är skadliga, och bara de\r\nförsvinner får vi ett perpetuum mobile, som löser\r\nalla problem.</pre><pre>Så här skulle inte en socialkonservativ företrädare\r\nha resonerat -- det är jag helt säker på -- för det\r\nfanns ett större mått av balans i den politiska\r\nideologin.</pre><pre>Om man beslutar att vidta denna åtgärd är det\r\nockså nödvändigt att vidta åtgärder för att skaffa de\r\nskattemedel som försvinner, för att få råd att göra\r\nskattesänkningar som påverkar ekonomin. Över\r\ntiden finns det nog behov av att göra vissa\r\nskattesänkningar på kapitalbeskattningens\r\nområde, som verkligen påverkar ekonomin, och då\r\nfår man ha ett utrymme för det och göra verkliga,\r\neffektiva skattesänkningar.</pre><pre>Vi i vänsterpartiet är konstruktiva, och vi vill inte\r\nsöka strid i onödan. Vi tar inte strid om\r\nmervärdeskatt på finansiella tjänster, utan vi säger:\r\nTa ett alternativ! Det finns ett fixt och färdigt\r\nförslag från en statlig utredning, nämligen SOU\r\n1990:46, om en särskild skatt på finansiella företag.\r\nDen skatten skulle ge en påtaglig intäkt. Den skulle\r\nnaturligtvis till viss del drabba hushållen och till viss\r\ndel drabba företagen, men en skatt av den typ som\r\nredovisas i denna utredning finns i flera andra\r\neuropeiska länder. Den vore därför inte\r\nartfrämmande ens i en strategi för anpassning till\r\nEG, för den part som nu vill ha en sådan.</pre><pre>Herr talman! Jag yrkar bifall till vänsterpartiets\r\nhemställan vad gäller mom. 1 och 2 som redovisas i\r\nmeningsyttringen av suppleant.</pre><pre>Anf. 38 KNUT WACHTMEISTER (m):</pre><pre>Herr talman! Innan omsättningsskatten på\r\naktiehandeln infördes den 1 januari 1984 varnade vi\r\ni den dåvarande oppositionen för de\r\nskadeverkningar den kunde förväntas medföra.\r\nAktiehandeln skulle i stor utsträckning flytta\r\nutomlands och därmed beröva Sverige inte bara\r\nskatteintäkter och riskkapital utan också\r\nerfarenheter, kontakter och kunnande.</pre><pre>Våra farhågor blev ganska snabbt besannade, och\r\nutvecklingen kan illustreras med följande siffror:\r\n1986 var omsättningen av svenska aktier på\r\nStockholms fondbörs 141 miljarder och på\r\nutländska börser 20 miljarder kronor. 1989 hade\r\nomsättningen på Stockholms fondbörs minskat till\r\n108 miljarder och utomlands ökat till 75 miljarder\r\nkronor.</pre><pre>Den 1 juli 1986 fördubblades som bekant\r\nomsättningsskatten. Året innan hade inflödet till\r\nSverige varit 4 miljarder, och året efter förekom ett\r\nlika stort utflöde. Denna omsvängning av utländska\r\nplacerares handel med svenska aktier på inte\r\nmindre än 8 miljarder var så kraftig att dåvarande\r\nfinansminister Kjell-Olof Feldt i en hearing med\r\nskatteutskottet våren 1988 hade svårt att förneka\r\nsambandet mellan den fördubblade skattesatsen\r\noch utflödet. Smärtgränsen hade tydligen inte bara\r\nuppnåtts utan också överskridits.</pre><pre>Den olycksaliga s.k. valpskatten, dvs. den\r\nutvidgning av omsättningsskatten på värdepapper\r\ntill att även omfatta penning- och\r\nobligationsmarknaden, som infördes den 1 januari\r\n1989, fick så stora negativa verkningar att den\r\nsocialdemokratiska regeringen fann sig tvungen att\r\navskaffa den efter en drygt årslång parentes.</pre><pre>De negativa verkningarna av omsättningsskatten\r\npå aktier uppmärksammades tydligen också av den\r\ndåvarande regeringen, som även där tvingades till\r\nen reträtt. Man vidtog dock inte den enda riktiga\r\nåtgärden, nämligen att helt avskaffa skatten, utan\r\nnöjde sig med en halvmesyr. Man halverade således\r\nskatten fr.o.m. innevarande års början.</pre><pre>Detta var emellertid inte tillräckligt för att vända\r\ntrenden, vilket bl.a. kan illustreras av att\r\nStockholms fondbörs räknar med att omsättningen\r\nav svenska värdepapper innevarande år till mer än\r\nhälften sker hos utländska placerare. En del av\r\ndenna handel sker i Stockholm, men på utländska\r\nbörser mäklas ca 47 % av alla börsnoterade svenska\r\naktier. Motsvarande siffror var 40 % för 1989 och\r\n43 % för 1990.</pre><pre>För att denna negativa utveckling skall kunna\r\nstoppas och Stockholm som finanscentrum inte\r\nskall avlövas är det utomordentligt viktigt att så\r\nsnart som möjligt helt slopa skatten. Detta är\r\nbakgrunden till att regeringen i den nu behandlade\r\npropositionen föreslår att skatten avskaffas den 1\r\ndecember i år.</pre><pre>Nu försöker socialdemokraterna med omfattande\r\nresonemang och hypoteser i motion, i reservation\r\noch nu också här i kammaren leda i bevis att ett\r\nslopande av omsättningsskatten på aktier skulle\r\nvara förödande för vår ekonomi genom att\r\nstatskassan kommer att gå miste om 3--4 miljarder\r\nkronor 1992. Detta är knappast trovärdigt även om\r\npartivännerna i finansutskottet har samma\r\nuppfattning. Finansutskottets majoritet uppskattar\r\nbeloppet till 1,5 miljarder, men säger också att\r\ndetta skall ses i ett större ekonomisk-politiskt\r\nsammanhang när ställning tas till de\r\nbesparingsförslag som förordas dels i proposition\r\n1991/92:38, dels i nästa års budgetproposition.\r\nHänsyn till budgeten har alltså tagits i motsats till\r\nvad Yvonne Sandberg-Fries och Lars Bäckström\r\nsagt.</pre><pre>Det kan noteras att Aktiefrämjandet tror på en\r\nmerinkomst för statskassan på samma belopp, dvs.\r\n1,5 miljarder på grund av väsentligt ökad\r\nbörsomsättning.</pre><pre>Jag skulle vilja vända på resonemanget och lägga\r\nfast vad som händer om skatten inte avskaffas och\r\ntransaktionskostnaderna fortfarande kommer att\r\nvara tre gånger så höga i Stockholm som i London.\r\nFöljande utveckling är redan konstaterad:</pre><pre>1.  Svårigheten att bryta stagnationen på\r\nmarknaden ökar.</pre><pre>2.  Företagens möjligheter att kapitalisera sig på\r\naktiemarknaden minskar.</pre><pre>3.  Aktiemarknaden låses in, och\r\nomsättningshastigheten minskar, varigenom också\r\nreavinstskatten uppskjuts och en för staten negativ\r\nskattekredit uppstår.</pre><pre>4.  Handeln med svenska aktier flyttar fortlöpande\r\nutomlands.</pre><pre>5.  Svenska banker och fondkommissionsbolag\r\netablerar sig i ökad utsträckning utanför Sverige,\r\noch vårt land går miste om skatteintäkter och\r\nkunnande.</pre><pre>6.  Anpassningen till EG försvåras.</pre><pre>Det är förvånande och beklagligt att\r\nsocialdemokraterna inte vill medverka till ett\r\nbrytande av stagnationen och bana väg för en bättre\r\ntillväxt och därigenom också en ökad\r\nsysselsättning.</pre><pre>Vänsterpartiet har en lång utförlig motion, och som\r\nuppsats betraktad kan den möjligen ha sitt intresse\r\nför den som inte är så väl insatt i internationella\r\nfrågor i detta ämne. I övrigt är motionen bara\r\nytterligare ett exempel på vänsterpartiets\r\nhållningslöshet och tuvhoppande i frågan om\r\naktiemomsen. Nu vill man byta en dålig modell mot\r\nen annan, och tanken för en, utan jämförelser i\r\növrigt, tillbaka till vad Olof Palme i ett annat\r\nsammanhang diskuterade, nämligen vilket som var\r\nvärst -- pest eller kolera.</pre><pre>Med det sagda, herr talman, yrkar jag bifall till\r\npropositionen och avslag på motionerna.</pre><pre>Anf. 39 LARS BÄCKSTRÖM (v):</pre><pre>Herr talman! Knut Wachtmeister argumenterade\r\nemot och yrkade naturligtvis avslag på de\r\nmeningsyttringar som vi har avgivit från\r\nvänsterpartiets sida. Jag hade inte väntat mig något\r\nannat. Jag vill dock göra en kommentar.</pre><pre>Aktiefrämjandet tror på merinkomster, sade Knut\r\nWachtmeister. Det tror jag alldeles säkert. Framför\r\nallt tror Aktiefrämjandet på merinkomster för sina\r\nmedlemmar. Det är den enda reella effekt som det\r\nhär förslaget har på ekonomin på hushållssidan.\r\nSedan har det negativa konsekvenser för\r\nstatsfinanserna, och det är nog så allvarligt.</pre><pre>Knut Wachtmeister och jag kan stå i kammarens\r\ntalarstol och redogöra för siffror, och vi kan välja\r\nsiffrorna litet hur vi vill och visa mycket med dem.\r\nVi kan ta siffror från mitten av 1980-talet, börsyrans\r\nvärsta år, och peka på att vi då minsann hade hög\r\nomsättning. Jo visst, det ledde till överhettning,\r\ninlåsningseffekter i ekonomin, dålig\r\nproduktivitetstillväxt, etc, etc. Hausse på börsen\r\nbehöver inte alls vara detsamma som tillväxt i den\r\nverkliga ekonomin. Transaktionsekonomins\r\ntillväxt har skadat den svenska industrin.\r\nSpekulationerna i fastigheter på börsen har\r\navsevärt och i grunden skadat den svenska\r\nindustriella tillväxten. Det bör man inte stimulera\r\noch se som ett föredöme -- tvärtom, tvärtom!</pre><pre>Faktum är att vi i dag har det läget att börsen våren\r\n1991 har stigit; utlandets intresse för svenska aktier\r\nhar ökat märkbart. Se konjunkturinstitutets\r\nhöstrapport och läs vad som sägs på s. 132, för att\r\nvara exakt! Den visar att vi de sju första månaderna\r\nhade ett underskott i aktiehandeln som var högst\r\nmarginellt. Man skriver i Dagens Industri av den 26\r\noktober: ''Aktiehandeln med utlandet i balans''.\r\nTidningen konstaterar att de stora institutionernas\r\nnettoförsäljningar i hög grad kompenserats av\r\nutlänningarnas nettoköp av svenska aktier. Det var\r\nen viss utförsäljning från de svenska storbolagen --\r\ninte hushållen! -- men det kompenserades genom\r\natt utlänningar köpte svenska aktier.</pre><pre>Totalindex för Stockholmsbörsen visar på en\r\nuppgång med 14,5 % sedan december 1990, alltså\r\npå detta helår. Det är väl inte så dåligt -- 14,5 %!\r\nDet tycker jag är en bra värdetillväxt på mina\r\nsparmedel. Och det finns faktiskt -- det kan jag\r\nåterkomma till i en senare replik -- också många\r\ntecken i den internationella debatt som Knut\r\nWachtmeister talade om som pekar på att en\r\nomsättningsskatt kan bidra till att stabilisera börsen\r\noch skapa en ökad grad av långsiktighet för att\r\nundvika korta, spekulativa affärer, som bara\r\nförsvårar och innebär en dysfunktion på\r\naktiemarknaden.</pre><pre>Anf. 40 YVONNE SANDBERG-FRIES (s):</pre><pre>Herr talman! Knut Wachtmeister tycker att det är\r\nförvånande att socialdemokratin inte vill vara med\r\noch bryta den stagnation som finns i svensk\r\nekonomi. Låt mig då säga till Knut Wachtmeister\r\natt vi socialdemokrater vet att möjligheterna att\r\nföra en framgångsrik ekonomisk politik, som ger\r\ntillväxt, som ger arbete, som ger rättvisa och välfärd\r\nför människorna, i hög grad är beroende av att det\r\nförs en stram finanspolitik i landet. En sådan politik\r\nför inte den här regeringen. Som jag sade har man\r\ninte ens i sin stora ekonomisk-politiska motion\r\norkat räkna igenom budgeteffekterna av sina egna\r\nförslag. Det har vi fått göra åt den nya borgerliga\r\nregeringen. Det visar ett mycket oroande resultat.\r\nRedan innevarande budgetår undergräver den\r\nborgerliga regeringen statsfinanserna med 15\r\nmiljarder kronor. Skall ni även skylla detta på den\r\ngamla regeringen? Jag tycker att det är dags att\r\nbörja tala klarspråk. Jag tror att man kommer\r\ndragande med allehanda skattesänkningar för dem\r\nsom egentligen är i minst behov av det. Sedan\r\nfinansierar man dem inte och när\r\nbudgetunderskottet rusar iväg skyller man på den\r\ngamla regeringen. Detta är förödande för den\r\nsvenska ekonomin.</pre><pre>Låt mig också säga att moderaterna tidigare\r\ntillsammans med de flesta andra borgerliga partier\r\nhar varit mycket noga med att tala om vilka krav\r\nman måste ställa på regeringens propositioner. Så\r\nsent som i våras sade moderaterna tillsammans med\r\nbl.a. centern i en reservation till ett yttrande till\r\nkonstitutionsutskottet att det måste ställas mycket\r\nhögre krav på de underlag som redovisas i\r\nregeringspropositionerna. Man räknade upp alla\r\nmöjliga saker som skall redovisas. Det gäller utfall\r\nför skattebetalarna, miljökonsekvenser, utfall för\r\nolika regioner, följder för rättssäkerheten, osv. Inte\r\nminst mot den bakgrunden vore det på sin plats att\r\nmoderaterna när de nu är i regeringsställning står\r\nfast vid vad de sade så sent som i våras. Det minsta\r\nvi i riksdagen kan begära av en ny regering är väl\r\natt det finns innehåll och analys i propositionerna.</pre><pre>Anf. 41 KNUT WACHTMEISTER (m):</pre><pre>Herr talman! Lars Bäckström sade att vi kunde\r\nvälja siffror. Jag skall då hjälpa Lars Bäckström att\r\nvälja siffror. År 1983 när skatten föreslogs och\r\nsedan genomfördes var vänsterpartiets förslagen\r\n10-procentig skatt. År 1985 hade man ändrat sig\r\noch nöjde sig med 2 %. År 1988 ändrade man sig\r\nigen och ville ha 6 %. Märkligt nog stod man fast\r\nvid 6 % år 1989. År 1990 hade man ändrat sig igen\r\noch talade då om 2 % eller åtminstone så stora\r\nbelopp att de inbringade 3 miljarder.</pre><pre>Lars Bäckström sade inledningsvis att en alltför hög\r\nomsättningsskatt kan vara störande. Var det inte\r\nstörande, Lars Bäckström, när vänsterpartiet\r\nkommunisterna år 1983 föreslog 10 %? Jag skulle\r\nvilja ha svar på den frågan. Lars Bäckström\r\ntillhörde visserligen inte riksdagen vid den\r\ntidpunkten, men jag förmodar att om han hade\r\nvarit med skulle han ha godkänt den partimotion\r\nsom då lades fram. Vänsterpartiet är inte\r\ntrovärdigt, och därför är det inte särskilt intressant\r\natt föra en debatt med vänsterpartiet i denna fråga.</pre><pre>Yvonne Sandberg-Fries demonstrerade ett\r\nsocialdemokratiskt motstånd mot ett avskaffande\r\nav omsättningsskatten på aktier. Det är märkligt\r\nmot bakgrund av vad samma sossar sade förra\r\nvåren när den dåvarande regeringen föreslog en\r\nhalvering av skatten. Var fanns då kravet på analys?\r\nVar fanns då gnället om ett skattebortfall? Man\r\nsade: ''En halvering av skatten finner utskottet vara\r\nen väl avvägd sänkning, och utskottet tillstyrker\r\ndärför propositionen.''</pre><pre>Jag misstänker, herr talman, att regeringen hade\r\nmera bekymmer att få ett godkännande av LO, som\r\nju var den organisation som drev fram skatten i\r\nfråga. Yvonne Sandberg-Fries ville att vi skulle tala\r\nklarspråk. Kan Yvonne Sandberg-Fries tala så\r\nmycket klarspråk att hon erkänner att det är LO\r\nsom var pappa till omsättningsskatten?</pre><pre></pre><pre>Anf. 42 LARS BÄCKSTRÖM (v):</pre><pre>Herr talman! Knut Wachtmeister ställde en rak\r\nfråga. Raka frågor förtjänar svar. Efter den här\r\nredogörelsen kan jag konstatera att vänsterpartiet\r\nblir klokare och klokare. Det är bl.a. en del i den\r\nprocessen som har gjort att vi har tagit namnet\r\nvänsterpartiet efter att tidigare ha hetat\r\nvänsterpartiet kommunisterna. Jag skulle vara glad\r\nom jag kunde säga samma sak om moderata\r\nsamlingspartiet -- att det blir klokare och klokare.\r\nModerata samlingspartiet blir mer och mer\r\nnyliberalt fundamentalistiskt. Om gamla\r\nkommunister tillämpade Marx som katekes, tycks\r\ndagens nyliberaler läsa Hayek eller Lepagés ''I\r\nmorgon kapitalism'' som sin katekes. Det är inte\r\nbra. Katekesen hör hemma i ett annat\r\nsammanhang, icke i politiken. Katekesen kan\r\nmöjligen vara något slags moralisk bas men inte vid\r\ndet handfasta utformandet av förslag, eftersom\r\nman då kommer helt snett.</pre><pre>Om man anser att det skulle vara så oerhört\r\nskadligt för en ekonomi att ha en omsättnings- och\r\ntransaktionsskatt på aktier, får man betänka att\r\nJapan har en transaktionsskatt på aktier. Tillväxten\r\ni Japan är hyfsad. Man har emellertid också haft en\r\nannan politik än den inlåsnings- och\r\ndevalveringspolitik som har rått i Sverige under 80-\r\ntalet.</pre><pre>Vårt förslag är att om man beslutar sig för att\r\navskaffa omsättningsskatten skall man införa en\r\nskatt på finansiella företag. Det finns en liknande\r\nskatt i Danmark. Danmark har mig veterligen icke\r\nen uttalad vänsterpräglad regering, och där har\r\nman en sådan skatt som vi förespråkar. Danmark är\r\nmed i EG och har en hyfsad tillväxt såvitt jag vet.\r\nVad som är vänsterpopulism i Sverige är verklighet\r\ni ett moderat Danmark. Så olika är kan det vara om\r\nman bara reser över ett vattendrag. Man får då vara\r\nmera vidsynt och inte bara ideologi.</pre><pre>Om man inte bara är ideolog utan även reser till det\r\nstora landet i väster kan man inhämta andra\r\nupplysningar. Jag har i min hand en uppsats från\r\nHarvard, där Lawrence H. Summers argumenterar\r\ni den ekonomiska debatten i USA för införande av\r\nen transaktionsskatt på aktier för att minska\r\nineffektiviteter på aktiemarknaden. Han menar att\r\nmed en transaktionsskatt skulle man få en\r\neffektivare och mer stabil och långsiktig\r\naktiemarknad. Så lyder den amerikanska\r\nekonomiska debatten. Den svenska kallar\r\nnaturligtvis ekonomiska artiklar från Harvard för\r\npopulism. Men detta skulle skapa långsiktighet. Vi\r\nskulle då kanske slippa snabba affärer i aktier. En\r\nriskkapitalmarknad skall bygga på långsiktighet,\r\noch inte på att man går in och ut med sitt kapital.\r\nDet skapar ingen långsiktig ekonomisk tillväxt. Det\r\när det vi behöver i det här landet i stället för mer av\r\nde snabba klippens politik. Må de vila för alltid.</pre><pre>Anf. 43 YVONNE SANDBERG-FRIES (s):</pre><pre>Herr talman! Knut Wachtmeister frågar sig varför\r\nvi inte gjorde motstånd när regeringen för ett år\r\nsedan föreslog att skatten skulle halveras. Det finns\r\nen mycket enkel förklaring till det. Vi hade då en\r\nregering som kunde räkna och som kunde se till att\r\nom det skulle lättas på några skatter så skulle det\r\ngöras inom de samhällsekonomiska ramarna. Läget\r\nförra året var inte heller sådant att det då fanns\r\nnågon rimlig möjlighet med hänsynstagande till\r\nfinanspolitiken att gå vidare på det sätt som\r\nmoderaterna redan då föreslog genom att ta bort\r\nresterande delen av den här beskattningen.</pre><pre>Jag har varit ledamot av denna kammare sedan år\r\n1982, Knut Wachtmeister. År 1982 var ett intressant\r\når att komma in i riksdagen på. Då efterträdde vi\r\nnämligen den förra borgerliga regeringen. Vi fick\r\nsedan ägna praktiskt taget hela 80-talet åt att\r\nkomma till rätta med de enorma budgetunderskott\r\nsom den gamla regeringen hade dragit på oss. Jag\r\nkan försäkra Knut Wachtmeister att det inte har\r\nvarit särskilt enkelt och inte heller så oerhört roligt\r\nalla gånger, men det har varit nödvändigt för\r\nSverige. Just därför säger jag och vårt parti att vi\r\nnu icke stillatigande kan åse hur den nya borgerliga\r\nregeringen på nytt tillåter sig att försämra våra\r\nfinanser på det sätt som nu pågår. Det är fråga om\r\n15 miljarder redan under innevarande budgetår och\r\n10 miljarder under de kommande åren. Det är\r\ningen god ekonomisk politik, Knut Wachtmeister.\r\nDet tror jag att Knut Wachtmeister också förstår\r\nom han tänker efter.</pre><pre>Det vore intressant om Knut Wachtmeister i sin\r\nsista replik kunde svara på om min hypotes\r\nstämmer. Är det så att man nu skyndar sig att lägga\r\nfram alla i sina grupper populära\r\nskattesänkningsförslag för att kunna skylla på att\r\nbudgetunderskottet är resultatet av den gamla\r\nregeringens politik?</pre><pre>Anf. 44 KNUT WACHTMEISTER (m):</pre><pre>Herr talman! Den här gången börjar jag med vad\r\nYvonne Sandberg-Fries sade. Som Yvonne\r\nSandberg-Fries säkert känner till finns en mycket\r\nstor orsak till budgetunderskottet i den gamla\r\nregeringens politik. Allan Larsson tippade ett\r\nbudgetunderskott på 4 miljarder kronor, medan det\r\ni själva verket blev 39 eller kanske 40 miljarder\r\nkronor. Den hypotes han lade fram blir då inte\r\nsärskilt trovärdig.</pre><pre>Yvonne Sandberg-Fries sade att hon kom in i\r\nriksdagen år 1982 och att man då fick överta en\r\nborgerlig regeringspolitik som hade drivits i sex år.\r\nVad har vi fått överta nu? Det visar den\r\nekonomiska situationen i landet. Det behövs\r\nviktiga och kraftfulla åtgärder, inte för att\r\nåstadkomma ett stort underskott som vi kan skylla\r\npå socialdemokraterna utan för att försöka vända\r\nden negativa utvecklingen.</pre><pre>I sitt inledningsanförande sade Yvonne Sandberg-\r\nFries att det är fördelningspolitiskt riktigt att lägga\r\nfram en sådan här skatt. Men om man lägger en för\r\nstor börda på folket i form av höga skatter finns det\r\ningenting att fördela. Då hjälper det inte att ha en\r\nfördelningspolitik.</pre><pre>Slutligen kan jag konstatera att jag inte fick något\r\nsvar på om det är Yvonne Sandberg-Fries\r\nuppfattningen att det var LO som drev fram den här\r\nskatten. Uttrycket ''valpskatten'' har myntats av\r\nStig Malm.</pre><pre>Jag är glad över att Lars Bäckström tog avstånd\r\nfrån vad hans parti ställde till med 1983 då det\r\nförordade 10 % i skatt. Han erkände att han blev\r\nklokare och klokare. Men han beklagar att\r\nmoderata samlingspartiet inte blir det. Lars\r\nBäckström, vi har hela tiden sedan år 1983 när det\r\nfattades beslut om den här skatten bekämpat den\r\nmed alla till buds stående demokratiska medel. Vi\r\nhar hela tiden sagt att den är skadlig. Vi har varit\r\nkonsekventa, och vi kan inte bli klokare.</pre><pre>Lars Bäckström talade om Danmark och den\r\ntransaktionsskatt som finns där. I det\r\nsammanhanget passar det bra att jämföra med ett\r\nEG-land. I sitt inledningsanförande tog Lars\r\nBäckström emellertid helt avstånd från de regler\r\nsom gäller i EG. Vi skulle inte lägga oss i dessa\r\nregler eftersom vi inte är medlem. Varför skall vi då\r\nbry oss om EG-länderna?</pre><pre>Anf. 45 LARS BÄCKSTRÖM (v):</pre><pre>Herr talman! Jag sade inte att vi skulle strunta i\r\nEG. Jag sade däremot att vi inte behöver anpassa\r\noss till regler som inte finns i EG. I Danmark har\r\nman i och för sig ingen transaktionsskatt utan en\r\nskatt på finansiella företag. Vi har anvisat detta som\r\nett alternativ, om man driver igenom ett\r\navskaffande av omsättningsskatten på aktier. Vi\r\nvisar att vad som är möjligt i Danmark är möjligt\r\näven i Sverige i de allra flesta fall, såvida man inte\r\nhar en mycket hård nyliberal regering i Sverige.</pre><pre>Anf. 46 YVONNE SANDBERG-FRIES (s):</pre><pre>Herr talman! Jag har inte begärt ordet utan hade\r\nbara tänkt meddela att jag inte äger rätt till\r\nytterligare replik.</pre><pre>Anf. 47 FÖRSTE VICE TALMANNEN:</pre><pre>Det är tillåtet att hålla ett anförande nu.</pre><pre>Anf. 48 KNUT WACHTMEISTER (m):</pre><pre>Herr talman! Jag konstaterar då att Yvonne\r\nSandberg-Fries trots att hon enligt\r\nriksdagsordningen hade möjlighet att svara mig\r\nicke ville diskutera LOs roll när det gäller den\r\nomsättningsskatt på aktier som vi har haft sedan år\r\n1984.</pre><pre>Anf. 49 YVONNE SANDBERG-FRIES (s):</pre><pre>Herr talman! Jag tycker att det tyder på en stor\r\nbrist på argument när Knut Wacthmeister\r\nuppehåller sig vid vem som eventuellt har haft en\r\nviss åsikt om en viss skatt. Jag trodde faktiskt att vi\r\nhär i kammaren prövade förslagen på sakliga\r\ngrunder. Åtminstone anstränger vi oss i vårt parti\r\natt göra det för att därefter komma fram till våra\r\nbeslut. Om så inte är fallet i Knut Wachtmeisters\r\nparti, beklagar jag det.</pre><pre>Vi skulle kunna fortsätta denna debatt länge och\r\ndiskutera tillväxt och ekonomisk utveckling i\r\nlågskatteländer. I USA t.ex. är problemen inte helt\r\nobetydliga. Men en sådan debatt skulle kanske föra\r\nför långt, och vi har ju en del andra ärenden som\r\nockså skall behandlas i dag.</pre><pre>Anf. 50 KNUT WACHTMEISTER (m):</pre><pre>Herr talman! Jag har förståelse för att Yvonne\r\nSandberg-Fries inte vill diskutera LOs roll i detta\r\nfall. Socialdemokraterna vill inte erkänna att de har\r\ngått i LOs ledband. Jag kan då citera vad en tidigare\r\nsocialdemokratisk statssekretare sade i denna fråga\r\ni en tidningsintervju för någon tid sedan: ''Det är\r\ninte svårt att räkna ut effekterna av den skatten,\r\nmen det var priset för att vidmakthålla LOs stöd för\r\nen viss politik.''</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>15 § Försäljning av kronoholmarna</pre><pre>Föredrogs</pre><pre>finansutskottets betänkande</pre><pre>1991/92:FiU1 Försäljning av kronoholmarna</pre><pre>Anf. 51 ARNE KJÖRNSBERG (s):</pre><pre>Herr talman! Som framgår av finansutskottets\r\nkorta betänkande i denna fråga har de som tidigare\r\nhaft hus på de s.k. kronoholmarna haft problem,\r\nom de behövt låna pengar t.ex. för att reparera eller\r\nrenovera sina hus. Skälet härtill är att husen har\r\nstått på ofri grund, varför man inte kunnat få\r\ninteckningslån.</pre><pre>Så var det tidigare, och det är detta som är\r\nanledning till den motion som väckts i ärendet. På\r\nsenare år har emellertid byggnadsstyrelsen, som\r\nförvaltar kronoholmarna, låtit husägarna antingen\r\nfå tomträtt eller i vissa, på senare tid inte så\r\novanliga, fall få köpa marken, om inte något\r\nspeciellt riksintresse hindrat en försäljning. På det\r\nsättet har frågan om inteckningslån kunnat lösas.</pre><pre>I princip var alltså de problem som motionen tar\r\nupp redan lösta när motionen väcktes. Det var vi\r\nockså överens om i finansutskottet när vi gjorde\r\nvårt preliminära ställningstagande. Men vid\r\nslutjusteringen lade moderaterna fram ett förslag\r\nsom i stort sett innebär att det skall vara fritt fram.\r\nDå orkade de övriga borgerliga partierna inte stå\r\nemot. Tidigare var vi överens om att det som kan\r\ngöras redan är gjort, men inför detta\r\nmoderatförslag vek sig alltså de övriga borgerliga\r\npartierna. Därigenom kom den moderata\r\nuppfattningen att bli majoritetens förslag.</pre><pre>Detta är naturligtvis inte världens största fråga,\r\nmen den är på något sätt symbolisk.</pre><pre>''Sälj ut fosterlandet'', är den nya devisen. Nu tycks\r\nman vilja sälja ut fosterlandet till snart sagt vilket\r\npris som helst. Det tycker vi socialdemokrater är\r\nfel, och därför har vi reserverat oss.</pre><pre>Herr talman! Jag yrkar bifall till reservationen.</pre><pre>Anf. 52 TOM HEYMAN (m):</pre><pre>Herr talman! Innehavet av de s.k. kronoholmarna\r\nhar varit föremål för riksdagens behandling vid\r\nflera tidigare tillfällen. Markägarfrågan har\r\nemellertid aldrig fått någon tillfredsställande\r\nlösning, och det demonstreras av de här i\r\nkammaren återkommande motionskraven, som har\r\nsin grund i svårigheterna för husägare på öarna att\r\nbelåna eller sälja sina hus.</pre><pre>Detta gäller framför allt på Kärringön och\r\nGullholmen, som är de enda kronoholmar som har\r\nnågon mer omfattande bebyggelse. Där har ingen\r\nförsäljning skett, som Arne Kjörnsberg hävdar i sitt\r\nanförande. Mig veterligt gäller den enda försäljning\r\nsom ägt rum Ängholmen, som ligger strax utanför\r\nGöteborg. Problemen på framför allt Kärringön är\r\nlika olösta som någonsin tidigare.</pre><pre>Den utredning som genomfördes 1983 har på ett\r\nbra sätt redovisat var och en av de 198 bebyggda öar\r\nsom är aktuella. De flesta är mycket små och utan\r\nvärde för staten. Resultatet av den utredningen\r\nblev tyvärr inte en avveckling av det statliga\r\nmarkinnehavet, något som hade varit det naturliga.\r\nI stället överfördes marken till domänverket -- inte\r\ntill byggnadsstyrelsen. Verket bygger nu upp lokala\r\norganisationer för att förvalta dessa 198 öar, som\r\nligger spridda utmed den svenska kusten från\r\nStrömstad i väster till Haparanda i öster.</pre><pre>Nyttan av denna statliga\r\nfastighetsförvaltningsorganisation kan ifrågasättas.\r\nI samband med den bolagisering av domänverket\r\nsom nu har påbörjats måste en ändring av\r\nägarförhållandet under alla omständigheter\r\nkomma till stånd.</pre><pre>De motiv som tidigare anfördes för fortsatt statligt\r\nägande, nämligen intresset av bevarande av natur\r\noch bebyggelse, saknar i dag giltighet. Sedan\r\nutredningen genomfördes har plan- och bygglagen\r\ntillkommit, varigenom kommunerna har fått\r\nvidsträckta befogenheter i detta avseende.</pre><pre>Utskottets majoritet har tagit fasta på detta och\r\nanser alltså att huvudalternativet nu bör vara att det\r\nstatliga markinnehavet avvecklas, om inte klara\r\nskäl finns för ett fortsatt statligt ägande. I första\r\nhand bör alltså öarna säljas av staten. Fortsatt\r\nstatligt markinnehav måste kunna motiveras för att\r\nen försäljning inte skall kunna ske.</pre><pre>Herr talman! Med detta yrkar jag bifall till\r\nutskottets hemställan och avslag på reservationen.</pre><pre>Anf. 53 ARNE KJÖRNSBERG (s):</pre><pre>Herr talman! En moderat ledamot av denna\r\nkammare sade vid ett tillfälle: ''Det är kanske\r\nsymptomatiskt att i motioner med moderata\r\nundertecknare är det alltid Kärringön som tas som\r\nexempel.'' Jag förstod aldrig varför, men det kanske\r\nfinns någon annan klok ledamot av denna kammare\r\nsom kan räkna ut varför det alltid är Kärringön som\r\ntas som exempel i moderata motioner.</pre><pre>Anf. 54 TOM HEYMAN (m):</pre><pre>Herr talman! Det finns naturligtvis många goda\r\nskäl till att Kärringön nämns i dessa sammanhang.\r\nEtt kan faktiskt vara att av de kronoholmar som har\r\nbebyggelse är Kärringön den mest omfattande.\r\nKärringön och Gullholmen är de enda två\r\nkronoholmar som har någon större samling hus. På\r\nKärringön har domänverket också organiserat en\r\nlokal förvaltning. Det har skett på ett så klumpigt\r\noch tafatt sätt att man har dragit in staten i en\r\njätteprocess om utvecklingen med 100 markägare.\r\nPå Gullholmen har detta ännu inte skett, men\r\nproblemen kan bli aktuella även där.</pre><pre>Anf. 55 ARNE KJÖRNSBERG (s):</pre><pre>Herr talman! Den rättsprocess som Tom Heyman\r\nnu nämnde var ett av skälen till att vi\r\nsocialdemokrater ville avvakta med ett beslut i\r\ndetta ärende. Denna process är ännu inte avgjord.\r\nEn annan ledamot av denna kammare företräder i\r\nsin profession en del markägare just på Kärringön.</pre><pre>Den moderata ledamot som påpekade att\r\nKärringön tas som exempel i de moderata\r\nmotionerna hade ett leende på läpparna. Jag\r\npåminner om att Kärringön ofta är platsen för\r\nsemesterreportage om framträdande moderater.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>16 § Organisationsformer för statens\r\nrevision</pre><pre>Föredrogs</pre><pre>finansutskottets betänkande</pre><pre>1991/92:FiU2 Organisationsformer för statens\r\nrevision.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>Anf. 56 BENGT WITTBOM (m):</pre><pre>Herr talman! Ett enhälligt utskottsbetänkande\r\nbrukar normalt förbigås med tystnad och beslutas\r\nav riksdagen. Det tycker jag dock inte bör vara\r\nfallet med finansutskottets betänkande nr 2. Det\r\nenkla skälet härtill är att det beslut som riksdagen\r\nnu kommer att fatta innebär en klar förstärkning av\r\nriksdagens möjligheter att arbeta och av riksdagens\r\nmöjligheter att följa upp fattade beslut, som berör\r\nstatliga organ och myndigheter. Beslutet innebär\r\nockså en klar förbättring av riksdagens möjligheter\r\natt skapa underlag för sina beslut och hävda dessa\r\ngentemot exempelvis regeringen.</pre><pre>Ett enigt utskott föreslår att riksdagen skall ge\r\nregeringen till känna vad utskottet anfört om att\r\nregeringen bör lägga fram förslag för riksdagen om\r\nen kraftig förstärkning av revisionsresurserna för\r\nden statliga revisionen och riksdagens revisorer.\r\nSkälen härför är två. Det ena är att det i de västliga\r\ndemokratierna är naturligt att parlamenten har en\r\ntillräckligt stor revisionsresurs och att den\r\nrevisionsresursen är oberoende, något som är en\r\nhörnsten i all revisionsverksamhet.</pre><pre>Det andra skälet är inte mindre viktigt, nämligen\r\natt den förändring av den statliga budgetprocessen\r\nsom håller på att genomföras ställer större krav på\r\nuppföljning och kontroll från riksdagens sida.\r\nAvsikten är att riksdagen skall få bättre möjligheter\r\natt fatta riktiga beslut och även kunna kontrollera\r\noch följa upp att de beslut som fattas verkligen\r\ngenomförs.</pre><pre>Herr talman! Jag tror att det är en styrka för\r\nframtiden för Sveriges riksdag att det här beslutet\r\nfattas. Förväntningarna är att regeringen i de\r\növerväganden som nu pågår angående organisation\r\nav den statliga revisionen och även den s.k.\r\nriksdagsutredningen tar fasta på dagens\r\nriksdagsbeslut och återkommer till riksdagen med\r\nförslag om förändringar i den statliga revisionens\r\norganisation med bl.a. en förstärkning av\r\nriksdagens revisorers resurser.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>17 § Vissa ändringar i lagen om Sveriges\r\nriksbank</pre><pre>Föredrogs</pre><pre>finansutskottets betänkande</pre><pre>1991/92:FiU3 Vissa ändringar i lagen om Sveriges\r\nriksbank (förs. 1991/92:10).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>18 § Forskning om den offentliga sektorn</pre><pre>Föredrogs</pre><pre>finansutskottets betänkande</pre><pre>1991/92:FiU4 Forskning om den offentliga sektorn.</pre><pre>Anf. 57 OLLE SCHMIDT (fp):</pre><pre>Herr talman! Sverige har en mycket omfattande\r\noffentlig sektor. Ungefär en tredjedel av alla\r\nförvärvsarbetande är sysselsatta inom offentlig\r\nverksamhet. Det innebär nästan en och en halv\r\nmiljon människor, och skattetrycket är som bekant\r\nhögt.</pre><pre>Kraven på en förnyelse av de offentliga\r\nverksamheterna har ökat, beroende dels på att\r\nstatens och kommunernas resurser har blivit\r\nknappare, dels på att medborgarna börjat ställa\r\nkrav på en högre och bättre effektivitet. Man vill\r\nhelt enkelt ha mer valuta för skattepengarna. Men\r\nmedborgarna vill också ha ökad valfrihet. Det\r\nhandlar också om att hitta nya modeller för\r\nverksamheterna, att finna nya lösningar inte minst\r\nför den politiska styrningen.</pre><pre>Numera måste man vara fantasifull och våga pröva\r\nnya vägar, bearbeta oplöjd mark. Detta gäller för\r\nalla dem som jobbar inom de offentliga\r\nverksamheterna men också för de förtroendevalda\r\npolitikerna.</pre><pre>Det nya som nu sker på det statliga området, i\r\nkommuner och landsting är i mångt och mycket\r\nomvälvande. Visst har man en hel del med sig i\r\nbagaget i form av tidigare erfarenheter, men till\r\nallra största delen handlar det om en helt ny\r\nkunskap. Här kommer det viktiga behovet av\r\nfördjupad forskning och kunskap in. Det är detta\r\nsom det här ärendet handlar om.</pre><pre>Hittills har forskningen om den offentliga sektorn\r\nvarit spridd över många områden och med många\r\nolika projekt. Det har resulterat i en god\r\ngrundforskning, men måhända har denna blivit\r\nnågot svåröverskådlig. Därför finns det nu\r\nanledning att gå vidare när nu kompetensen finns\r\ntill fördjupning och koncentration i s.k.\r\nspjutspetsforskning. I propositionen föreslås därför\r\ntvå centrumbildningar för forskning inom den\r\noffentliga sektorn, ett förlagt till universitetet i\r\nStockholm i samverkan med Handelshögskolan, ett\r\ntill universitetet i Göteborg. Genom dessa\r\ncentrumbildningar skapas förutsättningar för en\r\ngod forskningsmiljö, där man också kan knyta\r\nsamman den forskning som bedrivs på många håll\r\ninom detta område, så att forskningsresultaten blir\r\nväl kända.</pre><pre>Herr talman! Förutom skapandet av dessa två\r\ncentrumbildningar förstärks forskningsresurerna\r\nvia Humanistisk-samhällsvetenskapliga\r\nforskningsrådet för forskare inom hela högskolan.\r\nDessutom sker en forskning på kollegiet för\r\nsamhällsforskning i Uppsala, avsett för\r\ngästforskarprogram.</pre><pre>Utskottet delar propositionens slutsatser om vikten\r\nav att satsa på den här typen av forskning. Dock\r\nfinns vissa randanmärkningar, bl.a. vad gäller en\r\nev. omprövning av organisationsformerna och när\r\ndetta kan ske.</pre><pre>Utskottet delar motionären Daniel Tarschys\r\nuppfattning att universiteten själva måste ha\r\nmöjlighet att ompröva organisationsformerna om\r\nde inte är ändamålsenliga. Universitetens frihet att\r\nsjälva organisera sin verksamhet framhålls ju också\r\ni propositionen. Någon tidsperiod för\r\nomprövningen anger inte utskottet.</pre><pre>Herr talamn! Låt mig något ytterligare stanna vid\r\nDaniel Tarschys motion och också i det här\r\nsammanhanget nämna Rune Rydéns motion, där\r\nman diskuterar inriktningen av\r\nforskningsprogrammen, bl.a. att forskningen om\r\noffentlig sektor inte bara skall beröra den egna\r\nverksamheten, den s.k. inre förnyelsen, utan också\r\nta upp gränszonen mellan det privata och det\r\noffentliga. Självfallet är detta ytterst angeläget med\r\ntanke på den privatisering av offentliga\r\nverksamheter som nu förekommer i hela vårt\r\nland -- alldeles oavsett vilken politisk majoritet som\r\nstyr.</pre><pre>Jag tycker att motionärerna har helt rätt i sina\r\npropåer, men, herr talman, jag delar också\r\nutskottets bedömning att vi i den här församlingen\r\nrimligen inte skall lägga oss i detaljer och härifrån\r\nstyra vilka projekt och vilka områden som\r\nforskningen skall inrikta sig på.</pre><pre>Avslutningsvis: Om välfärden skall kunna utvecklas\r\ni vårt land behövs det nytänkande och kreativitet.\r\nAtt tänka i gamla banor håller inte längre. Alla de\r\nsom använder den offentliga servicen har blivit mer\r\nkritiska, och det med rätta. Man vill få så god\r\nservice som möjligt med största möjliga valfrihet till\r\nlägsta kostnad. Det är en stor utmaning för stat,\r\nkommuner och landsting, men redan nu kan vi\r\nkonstatera att mycket har skett. Det finns en vilja\r\ntill förnyelse och förändring som aldrig förr.</pre><pre>Det är därför bra att det här viktiga\r\nförnyelsearbetet nu får ytterligare resurser för\r\nfördjupad forskning och kunskaps- och\r\nkompetensutveckling.</pre><pre>I det här sammanhanget förtjänar det att nämnas\r\natt internationella kontakter och erfarenhetsutbyte\r\när av stor vikt. Sverige och den svenska offentliga\r\nsektorn skulle må väl av att pröva mer av\r\ninternationella modeller. Detta blir ju nu ännu mer\r\npåtagligt när vi närmar oss EG.</pre><pre>Herr talman! Med detta yrkar jag bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>19 § Ekonomiska föreningar m.m.</pre><pre>Föredrogs</pre><pre>lagutskottets betänkande</pre><pre>1991/92:LU1 Ekonomiska föreningar m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>20 § Försäkringsvillkor för barn</pre><pre>Föredrogs</pre><pre>lagutskottets betänkande</pre><pre>1991/92:LU2 Försäkringsvillkor för barn.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>21 § Internationell järnvägstrafik</pre><pre>Föredrogs</pre><pre>lagutskottets betänkande</pre><pre>1991/92:LU3 Internationell järnvägstrafik (vilande\r\nlagförslag; prop. 1990/91:43, bet. 1990/91:LU14).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>22 § Internationella oljeskadefonden</pre><pre>Föredrogs</pre><pre>lagutskottets betänkande</pre><pre>1991/92:LU4 Internationella oljeskadefonden\r\n(prop. 1990/91:196).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>23 § Internationella överenskommelser rörande\r\nräddningstjänst</pre><pre>Föredrogs</pre><pre>försvarsutskottets betänkande</pre><pre>1990/91:FöU1 Internationella överenskommelser\r\nrörande räddningstjänst (prop. 1990/91:180).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>24 § Vissa försvarsfrågor</pre><pre>Föredrogs</pre><pre>försvarsutskottets betänkande</pre><pre>1991/92:FöU2 Vissa försvarsfrågor.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>25 § Transporter av farligt gods</pre><pre>Föredrogs</pre><pre>försvarsutskottets betänkande</pre><pre>1991/92:FöU3 Transporter av farligt gods.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>26 § Handläggning av vissa ersättningar</pre><pre>Föredrogs</pre><pre>försvarsutskottets betänkande</pre><pre>1991/92:FöU4 Handläggning av vissa ersättningar\r\n(prop. 1991/92:22).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>27 § Socialavgifter</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU1 Socialavgifter.</pre><pre>Anf. 58 NILS-OLOF GUSTAFSSON (s):</pre><pre>Herr talman! När socialförsäkringsutskottet\r\nberedde detta betänkande nr 1 gällde det ett antal\r\nmotioner från allmänna motionstiden, förra\r\nriksmötet. Utskottet avstyrker motionerna\r\nenhälligt. Den borgerliga majoriteten hänvisar till\r\natt frågorna bereds i regeringskansliet. Det gör\r\nockså vi socialdemokrater delvis, men en del\r\nmotioner innehåller sådant som vi helt enkelt inte\r\nställer upp på.</pre><pre>Jag förutsätter att vi kommer att få en hel del\r\ndiskussioner här i kammaren om\r\nsocialförsäkringsfrågorna när de konkreta\r\nförslagen föreligger. Jag återkommer till det.</pre><pre>På en punkt anser vi emellertid att vi redan på det\r\nhär stadiet skall redovisa var vi står. Det gäller\r\nsambandet mellan avgifter och förmåner. Under ett\r\nflertal år har vi haft borgerliga motioner och\r\nreservationer, som krävt bättre överensstämmelse\r\nmellan avgifter och förmåner i\r\nsocialförsäkringssystemet.</pre><pre>Riksdagsmajoriteten har avslagit förslagen, därför\r\natt den har ansett det vara ett avsteg från den\r\nobligatoriska och solidariska tanken bakom vår\r\nsocialförsäkring. Med den förslagstext som fanns i\r\nbetänkandet hade vi kunnat avstå från reservation,\r\nmen med den skärpta formulering som blev\r\nmajoritetsskrivningen blev det nödvändigt för oss\r\natt med en reservation markera vår inställning.</pre><pre>Majoriteten säger nämligen: ''Utskottet anser det\r\nviktigt att frågor om överensstämmelse mellan\r\nförmåner och avgifter inom\r\nsocialförsäkringssystemet beaktas.'' Det är väl så\r\nnära en riksdagsbeställning man kan komma.</pre><pre>Vi socialdemokrater vidhåller att det är en viktig\r\noch för oss avgörande princip att vår\r\nsocialförsäkring även fortsättningsvis bygger på ett\r\nobligatoriskt och solidariskt system.</pre><pre>Herr talman! Jag yrkar bifall till reservationen.</pre><pre>Anf. 59 KARIN ISRAELSSON (c):</pre><pre>Herr talman! Socialförsäkringsutskottets\r\nbetänkande nr 1 innehåller en del motionskrav som\r\ntidigare behandlats i riksdagen, precis som Nils-\r\nOlof Gustafsson säger. I de flesta fall har de lett till\r\nreservationer från de borgerliga ledamöterna.</pre><pre>Vi har ansett att den socialdemokratiska regeringen\r\ninte ägnat exempelvis företagarna och\r\negenföretagarna det intresse som de är värda.\r\nDeras situation har alltid betraktats med viss\r\nmisstänksamhet av den socialdemokratiska\r\nregeringen. Nu har vi fått en ny regering med höga\r\nambitioner att förändra detta förhållande. Det\r\nkrävs för att få fart på svensk ekonomi och\r\nföretagsamhet.</pre><pre>Just ett rättvisst förhållande mellan avgifter och\r\nförmåner måste eftersträvas, men det innebär\r\nockså att nuvarande system måste förändras.\r\nRegeringen tar för närvarande upp dessa\r\nförhållanden i sina överväganden och vi kan inom\r\ntreårsperioden förvänta oss förslag, som kommer\r\natt medföra förbättrade förhållanden för i dag\r\nmissgynnade grupper.</pre><pre>I stort sett håller socialdemokraterna i opposition\r\nmed om detta. I sin reservation tar man avstånd\r\nfrån majoritetens förslag att låta\r\nsocialavgiftsuttaget finnas med i överväganden som\r\ngäller den ekonomiska politiken liksom\r\nvälfärdspolitiken. Oppositionen tycker att det\r\nräcker med pensionsberedningens förslag och\r\nriksförsäkringsverkets förslag till\r\nsjukpenningssystem.</pre><pre>Jag utgår från att vi är överens om att även de här\r\nbitarna kommer att finnas med i de överväganden\r\nsom kommer att ske. Det är därefter de slutliga\r\nbesluten skall tas. Vi har att ta ställning till hur det\r\nframtida pensionssystemet skall utformas, hur\r\navgiften kommer att bestämmas, hur sjuk- och\r\narbetsskadeförsäkringen kommer att utformas och\r\nhur stora avgifterna kommer att bli.</pre><pre>Jag tror nog att vi kan vara överens om att en\r\ngrundtrygghet för alla måste eftersträvas. Vi anser\r\nockså inom regeringspartierna att ett ökat\r\negenansvar bör byggas in i vårt försäkringssystem.</pre><pre>När nu ekonomin är i ett sådant bedrövligt skick\r\nsom den har visat sig vara, måste besparingar ske\r\näven i de generella transfereringssystemen. Denna\r\ntanke är inte heller främmande för\r\nsocialdemokraterna. Vi var överens om\r\nförändringen i sjukersättningen, om sjuklönen och\r\nom att avgiftssättningen skall vara kostnadsneutral\r\nnär det gäller insatser på detta område.</pre><pre>Jag håller med Nils-Olof Gustafsson om att vi har\r\nanledning att återkomma i dessa frågor längre\r\nfram. Det är också vår ambition att göra det så snart\r\nförslagen ligger på riksdagsbänken. Vår ambition\r\när också att detta skall ske så snart det göras kan,\r\ndärför att det finns stora behov, dels av\r\nförändringar, dels av besparingar.</pre><pre>Herr talman! Jag yrkar bifall till utskottets\r\nhemställan och avslag på reservationen.</pre><pre>Anf. 60 NILS-OLOF GUSTAFSSON (s):</pre><pre>Herr talman! Jag tycker också att detta betänkande\r\nom våra socialförsäkringar inte är värt någon större\r\ndebatt. Vi skall avvakta de förslag som kommer och\r\nde beredningar som nu sker. Det är självfallet på\r\ndet sättet.</pre><pre>Vi har dock redan nu velat säga ifrån att vi aldrig\r\nkommer att ställa upp på förändringar i\r\nsocialförsäkringssystemet som skulle innebära ett\r\navsteg från den solidariska obligatoriska tanken.\r\nDet är lika bra att säga det nu.</pre><pre>Jag vill också påminna om att när vi beslutade om\r\nde här förenklade reglerna för avgiftsuttag 1981 --\r\ndet var Karin Söder såsom socialminister som lade\r\nfram förslaget -- var vi alla på det klara med och\r\növerens om att det skulle innebära ett avsteg från\r\növerensstämmelsen mellan förmåner och avgifter.\r\nVi tyckte då att det var så stora administrativa\r\nfördelar med det här systemet att de övervägde\r\nnackdelarna. Den uppfattningen har vi\r\nsocialdemokrater fortfarande.</pre><pre>Anf. 61 KARIN ISRAELSSON (c):</pre><pre>Herr talman! Vi var överens, precis som Nils-Olof\r\nGustafsson säger. Det visade sig dock senare att det\r\nför vissa grupper i samhället, speciellt\r\negenföretagare och småföretagare, gav en något\r\nogynnsam utdelning på de inbetalda avgifterna.\r\nDet kanske blev ett bekymmer för dem att orka\r\nmed att vara goda småföretagare och att arbeta\r\nvidare såsom egenföretagare och kanske också\r\nutvidga sin verksamhet, eftersom just\r\narbetsgivaravgiftssidan med dessa sociala avgifter\r\nhar varit en tung börda. Genom en differentiering\r\nbåde av avgifter och av förmåner kan man kanske\r\nhitta en lämpligare utformning.</pre><pre>Vår ambition är också att vi skall ha en solidarisk\r\nvälfärdspolitik, som verkligen tar hand om de sämst\r\nställda som behöver samhällets skydd. Vi i centern\r\nhar som ett exempel fört fram\r\ngrundpensionstanken, som finns också hos de\r\nandra partierna mer eller mindre väl utvecklad. Det\r\när ambitioner som finns med i det fortsatta\r\nberedningsarbetet.</pre><pre></pre><pre>28 § Tandvårdsförsäkringen</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU2 Tandvårdsförsäkringen.</pre><pre>Anf. 62 BÖRJE NILSSON (s):</pre><pre>Herr talman! I de borgerliga motionerna signaleras\r\ngenomgripande förändringar också på tandvårdens\r\nområde. Tydligen skall etableringsbegränsningen\r\nslopas. Landstingen skall inte längre ha ansvaret för\r\nbarn- och ungdomstandvården. Som vi ser det är\r\ndet inte längre patienten och vården som är det\r\nviktiga och som skall sättas främst, utan det är det\r\nomtalade systemskiftet på alla områden.</pre><pre>Jag tycker, Sigge Godin, att en mycket viktig\r\nprincip inom välfärdspolitiken är vård på lika\r\nvillkor var man än bor. Som vi ser det rubbar man\r\nallvarligt på denna princip, och det är olyckligt.\r\nKonsekvenserna för tandvården står helt klara.\r\nÄnnu fler tandläkare kommer att etablera sig i de\r\nredan tandläkartäta storstäderna. Det blir problem\r\npå landsbygden. Man talar om valfrihet, men för\r\nvem? Inte blir det för människorna på de mindre\r\norterna. Det är dem man sviker med sådana här\r\nförslag.</pre><pre>När etableringsbegränsningen infördes var motivet\r\nfaktiskt att i viss mån anpassa tandvårdsresurserna\r\ntill behov och samhällsekonomiskt utrymme. Men\r\ndet var också, vilket måhända var det viktigaste, att\r\nuppnå just en utjämning av tillgången på\r\ntandläkare mellan och inom regionerna. Tack vare\r\nden styrning som finns inom\r\netableringsbegränsningen har vi också en god\r\ntandvård i hela landet. Det vågar jag påstå. Vi\r\nmenar att skälen för etableringskontrollen för\r\nprivattandläkare är precis lika viktiga i dag, och det\r\nmarkerar vi i vår reservation.</pre><pre>En bra tandvård är naturligtvis särskilt viktig för\r\nden unga generationen. Därför ser vi det som\r\nväsentligt att folktandvården har ett samlat ansvar\r\nför barn- och ungdomstandvården. Den har också\r\nnått mycket goda resultat. Tandhälsan för de allra\r\nyngsta har förbättrats avsevärt. En viktig\r\nförutsättning för detta goda resultat har just varit\r\natt vården har omfattat alla barn och att den har\r\nvarit kostnadsfri. Det är oerhört väsentligt.</pre><pre>Organisationen av barn och ungdomstandvården\r\nmed ett enhetligt ersättningsbelopp per barn har\r\nockså stimulerat till ett långsiktigt tänkande,\r\ninriktat på att uppnå en så god tandhälsa som\r\nmöjligt för barnen till en låg kostnad. Vi vet att\r\ninslaget av förebyggande åtgärder har varit mycket\r\nstort, vilket självfallet också är fördelaktigt ur\r\nekonomiska aspekter. Vi tycker att det är en\r\nmycket klok uppläggning som den borgerliga\r\nmajoriteten nu vill bryta upp för systemskiftets\r\nskull. Det märker vi på alla områden. Vi tror att det\r\när direkt farligt att de unga hamnar i den öppna\r\nvården med dess prestationsinriktade system. Vi\r\nmärker det mycket tydligt, framför allt i\r\nstorstäderna, och det är inte bra.</pre><pre>Den socialdemokratiska regeringen tog i våras\r\ninitiativ till en försöksverksamhet på\r\ntandvårdsområdet i några landstingskommuner.\r\nSyftet var att uppnå en ännu jämnare\r\nresursfördelning inom landet och en bättre\r\nhushållning med resurserna. I denna\r\nförsöksverksamhet skulle också ingå en\r\ndecentralisering av ansvaret från central nivå till\r\nlokal nivå samt möjlighet till avreglering. Vi tycker\r\natt det är viktigt att denna försöksverksamhet\r\nverkligen får fortsätta. Den skulle ge svar på viktiga\r\nfrågor. Speciellt viktigt är det att den får slutföras\r\ninnan man fingrar på taxesystemet. Framför allt\r\nskulle den ta upp en än jämnare resursfördelning.\r\nVi märker nu att det finns en överförbrukning av\r\ntandläkarbesök och tandvård i storstadsregionerna.\r\nDet är en snedfördelning, och det är viktigt att man\r\nkan rätta till den. Det kan man, som vi ser det, göra\r\ngenom vissa styrmedel.</pre><pre>Det som förs fram nu är signaler, eftersom man\r\nsäger att de här frågorna bereds av regeringen. Det\r\nblir en debatt på vårkanten. Men redan nu vill vi\r\nmarkera var vi står i de här frågorna. Vi tycker att\r\ntandvården är en oerhört viktig hälsofråga. Man\r\nhar gjort stora framsteg, och vi tycker att det är\r\nklåfingrighet att ge sig in på detta.</pre><pre>Jag yrkar bifall till de båda socialdemokratiska\r\nreservationerna.</pre><pre>Anf. 63 SIGGE GODIN (fp):</pre><pre>Herr talman! I detta betänkande behandlas de\r\nkvarvarande motionerna från allmänna\r\nmotionstiden. De upptar frågor som främst rör\r\netableringsbegränsningar för privattandläkarna,\r\ntandvårdstaxan och barn- och ungdomstandvården.</pre><pre>Låt mig inledningsvis säga att det är glädjande att\r\ntandhälsan hos svenska folket har förbättrats\r\navsevärt de senaste åren. Inte minst barnens goda\r\ntandhälsa bör vi notera med tillfredsställelse.\r\nMajoriteten i utskottet bibehåller sin uppfattning\r\natt tvistefrågorna som rör\r\netableringsbegränsningarna och tandvårdstaxan\r\nsnarast måste få sin lösning. Vi kan därför med\r\nglädje notera, som framgår av utskottets\r\nbetänkande, att regeringen på flera sätt arbetar\r\nmed förnyelsen av välfärdssystemen. Inte minst\r\nviktig är då valfriheten för den enskilde,\r\nmöjligheten att välja sin egen tandläkare och även\r\nvalfriheten för familjen att för barnen få välja den\r\ntandläkare som familjen finner bäst.</pre><pre>Det är också av avgörande betydelse att skilja ut\r\nden offentliga finansieringen och kontrollen från\r\nproduktionen, oavsett om produktionen är privat,\r\nkooperativ eller offentlig.</pre><pre>I betänkandet tas också tandvårdstaxan upp. Det är\r\nnödvändigt, kanske främst av kostnadsskäl, att\r\nkonkurrens och effektivitet uppnås. Genom\r\nkonkurrens ökar man effektiviteten inom\r\ntandvården. Främst med tanke på att kostnaderna\r\nskenar i väg är det viktigt att öppna nya vägar för\r\natt komma till rätta med problemen.</pre><pre>Herr talman! Till betänkandet har\r\nsocialdemokraterna fogat två reservationer, dels\r\nom etableringsbegränsningen, dels om\r\ntandvårdstaxan.</pre><pre>De framhärdar fortfarande med att motiven för\r\nfortsatt etableringsbegränsning kvarstår. De vill\r\nfortfarande genom etableringskontrollen styra\r\ntandläkare från storstäderna till orter med\r\nunderskott eller glesare tillgång på tandläkare. Att\r\nsystemet inte har fungerat visas av, som Börje\r\nNilsson säger, att det finns betydligt fler tandläkare\r\ni storstäderna, främst i Stockholm, trots att vi har\r\nhaft de här regleringarna i många år. Det blir inte\r\nbättre vård, Börje Nilsson, och inte vård på lika\r\nvillkor oavsett var man bor, som ni säger, om man\r\nhar de här begränsningarna. Systemet har visat att\r\ndet inte fungerar. Det är därför vi måste hitta andra\r\nvägar. Vi ser inte någon annan möjlighet än att\r\navskaffa regleringarna och öppna för fri etablering.\r\nVi tror att det är den väg man kan gå för att komma\r\ntill rätta med detta.</pre><pre>Herr talman! Inledningsvis anförde jag att barn-\r\noch ungdomstandvården har lyckats mycket bra.\r\nMen det får inte vara ett argument för att\r\nföräldrarna inte skall ha möjlighet att välja, låt oss\r\nkalla det en egen hustandläkare, till vilken hela\r\nfamiljen kan gå.</pre><pre>Det förvånar mig att socialdemokraterna vidhåller\r\natt man enbart i glesbygder kan tillåta en\r\nuppluckring av monopolet. Om barnens tandhälsa\r\nenbart beror på folktandvården, blir frågan varför\r\nglesbygdsbarnen skall diskrimineras. Självklart är\r\ndet inte på det sättet.</pre><pre>I den översyn som regeringen avser att göra när det\r\ngäller etableringsfriheten, valfriheten för den\r\nenskilde, förutsätter majoriteten att frågorna löses\r\nså snabbt som möjligt.</pre><pre>Herr talman! I reservation 2 anser\r\nsocialdemokraterna att resultatet av\r\nförsöksverksamheterna bör avvaktas innan några\r\nstörre förändringar görs i tandvårdstaxan. Det är\r\nviktigt att tandvårdstaxan får ett inslag av\r\nförebyggande verksamhet, så att stora\r\nkostnadskrävande insatser så långt möjligt\r\nminimeras. Det är bara att beklaga att\r\nsocialdemokraterna trummade igenom en stympad\r\nförsöksverksamhet, som inte ger svar på alla frågor.\r\nMajoriteten förutsätter att förändringar i\r\ntandvårdstaxan utformas så att ökad konkurrens\r\noch mångfald kommer just konsumenterna till\r\ngodo. Om redan beslutad försöksverksamhet ger\r\nett sådant resultat återstår att se. Det får vi\r\nutvärdera när den dagen kommer.</pre><pre>Med detta, herr talman, ber jag att få yrka bifall till\r\nutskottets hemställan i dess helhet samt avslag på\r\nreservationerna 1 och 2.</pre><pre>Anf. 64 BÖRJE NILSSON (s):</pre><pre>Herr talman! Man rider på begreppet valfrihet.\r\nMen, Sigge Godin, för vem blir det valfrihet? För\r\ntandläkarna kan hända, som kan etablera sig var\r\nsom helst, men inte för de enskilda människorna.\r\nDet är väl helt klart att många i Västernorrland, i\r\nSigge Godins egna hemtrakter, kommer i kläm om\r\nman plockar bort etableringsbegränsningen. Den\r\nhar haft oerhörda fördelar. Vi har fått tandvård i\r\nhela landet, var man än bor, vågar jag påstå.\r\nTandhälsan har också förbättrats avsevärt.</pre><pre>Jag tycker att man skall analysera litet djupare vad\r\nde här borgerliga förslagen innebär. Det är helt\r\nklart att de kommer att gå ut över tandvården på de\r\nmindre orterna. Den blir också väsentligt mycket\r\ndyrare. I dag omfattar barn- och\r\nungdomstandvården alla barn och är kostnadsfri.\r\nVad händer med denna i fortsättningen? Vad jag\r\nförstår kommer förslagen att innebära att det blir\r\nen fördyring för de enskilda familjerna. Man\r\nminskar naturligtvis också effektiviteten.</pre><pre>Det viktiga när det gäller socialförsäkringen och\r\nvård är att det är lika villkor i hela landet, inte att\r\nrida på några borgerliga privatiseringsdoktriner.\r\nDet är hela tiden människan som måste sättas\r\nfrämst. Men man sviker, framför allt i Sigge Godins\r\nhemtrakter, barnen, de enskilda människorna, med\r\nsådana här förslag.</pre><pre>Anf. 65 SIGGE GODIN (fp):</pre><pre>Herr talman! Jag skall kommentera några av Börje\r\nNilssons påståenden. Han sade tidigare att vi\r\nändrar system för systemskiftets skull. Jag försökte\r\ni min inledning säga att det faktiskt handlar om att\r\nse till att det finns tillgång på tandläkare i hela\r\nlandet för konsumenters skull, så att\r\nkonsumenterna kan få den valfrihet som de önskar.\r\nBörje Nilsson aktade sig självfallet väldigt noga för\r\natt ta upp en diskussion om huruvida\r\netableringsregleringarna nu har lett till att vi har\r\ntandläkare att tillgå i hela landet och i samma\r\nomfattning, för Börje Nilsson vet att det inte är så.\r\nDet finns tandläkare som vill etablera sig, men de\r\nfår inte göra det, utan konsumenterna är hänvisade\r\nenbart till folktandvården. Nu finns det många som\r\ntycker att det är väldigt bra, medan andra tycker att\r\nvalfriheten faktiskt är det viktigaste.</pre><pre>Börje Nilsson tog tidigare upp frågan om de höga\r\nkostnaderna. Vi har en skenande ekonomi även\r\nhär. Kostnaderna rakar i höjden, och den\r\nsocialdemokratiska regeringen insåg på sin tid\r\nockså att någonting måste göras. Därför skulle jag\r\nvilja säga till Börje Nilsson att visst var litet\r\nbeklämmande att vi inte kunde enas om en mycket\r\nvid och omfattande försöksverksamhet där vi vägde\r\nin alla aspekter. Hade vi gjort det, hade vi så\r\nsmåningom fått mycket bra svar på alla de frågor\r\nsom vi nu ställer om hur vi skall bemästra\r\nkostnaderna, hur tillgången på tandläkare skall\r\nkunna bli lika oavsett var man bor i landet och hur\r\nman kanske locka ut en del av tandläkarna från\r\nStockholmsregionen.</pre><pre>Det är inte så, Börje Nilsson, att mitt hemlän har\r\nhaft någon lysande tillvaro på tandläkarfronten,\r\neftersom ni har reglerat systemet så stenhårt. Det\r\när raka motsatsen, det har inte fungerat. Men nu\r\nfinns det litet tid fram till våren, så ni kanske hinner\r\nkomma på bättre tankar och börjar inse att vi måste\r\nöppna alla vägar för att få nyetableringar och för att\r\nkunna ge valfrihet till konsumenterna till en rimlig\r\nkostnad.</pre><pre>Anf. 66 BÖRJE NILSSON (s):</pre><pre>Herr talman! Det är, Sigge Godin, på det sättet att\r\ntack vare etableringsbegränsningen och andra\r\ninstrument kan vi nu erbjuda en bra tandvård i hela\r\nlandet. I dag finns naturligtvis fortfarande\r\nsnedfördelning. Jag har statistik som visar att det\r\ngår åt två tandläkartimmar per varje invånare i\r\nMalmö, 1,8 i Göteborg, 1,6 i Stockholm men endast\r\n0,85 i Västernorrland, varifrån Sigge Godin\r\nkommer. Och det här kommer att förstärkas om\r\nman tar bort etableringsbegränsningen. Man måste\r\ngå vidare. Därför är försöksverksamheten oerhört\r\nviktig. Den kommer att ge svar på vissa frågor om\r\nhur vi skall kunna få en ännu jämnare fördelning.\r\nDet är inte så att folk har sämre tänder i\r\nstorstadsregionerna, men där är det en oerhörd\r\növeretablering. Det måste bli en jämnare\r\nresursfördelning.</pre><pre>Det handlar också om miljarder i\r\nsocialförsäkringskostnader som måste användas på\r\nett riktigt sätt och där man verkligen måste sätta\r\nrättvisan främst för alla människor oavsett var de\r\nbor.</pre><pre>Jag uppfattade det som så att Sigge Godin är litet\r\ngrand på reträtt. Han sade att vi måste locka ut\r\ntandläkare till landsbygden. Fundera på det ett litet\r\nslag till, så kommer ni rätt. Jag tror att det är ytterst\r\nfarligt att avskaffa den styrning som nu finns. Den\r\nmåste finnas.</pre><pre>Anf. 67 SIGGE GODIN (fp):</pre><pre>Herr talman! Jag vill bara än en gång tala om för\r\nBörje Nilsson att etableringsbegränsningarna --\r\nockså med tanke på exakt de siffror som Börje\r\nNilsson redovisade här -- har visat att det alltså är\r\nsämre tillgång på tandläkare i exempelvis\r\nskogslänen. Det vill vi komma ifrån. Exakt det jag\r\nhar bekrivit nu här har jag tagit upp i debatt efter\r\ndebatt tidigare. Folkpartiet och de andra borgerliga\r\npartierna är inte på reträtt. Vi har samma\r\nuppfattning i dag som vi har haft tidigare. Vi har\r\nförsökt påverka er gång efter annan och påpekat\r\nolika siffror som visar att systemet inte fungerar,\r\nvarför vi måste göra någonting åt det. Men ni har\r\ninte velat lyssna, ni har över huvud taget inte velat\r\nge exempelvis privattandläkare möjlighet till ett\r\nantal varierande försök. Försöken skulle i stället\r\nligga enbart hos folktandvården. Men då får man\r\nde svar som man vill ha. Det är en brist som jag\r\npåpekat tidigare.</pre><pre>Trots detta ämnar vi låta denna försöksverksamhet\r\nfortgå. Sedan får vi utvärdera vad den kan ge. Men\r\nslutresultatet kommer sannolikt att bli att\r\netableringsbegränsningen måste bort. Vi skall\r\nöppna för alla varianter, så att tandläkare kan\r\netablera sig och välja lokalisering. Sedan kan\r\nkunden välja vilken tandläkare han vill besöka. Det\r\nskall också finnas möjlighet för barnen att gå hos\r\nsamma tandläkare som föräldrarna, om föräldrarna\r\nså tycker. Det är konsumenten som skall välja, inte\r\nvi politiker.</pre><pre>Anf. 68 BÖRJE NILSSON (s):</pre><pre>Herr talman! Jag har en känsla av att vi pratar förbi\r\nvarandra, och det är synd i en sådan här debatt. Det\r\när ändå så, Sigge Godin, att införandet av fri\r\netablering innebär att ännu fler tandläkare\r\netablerar sig i storstadsregionerna. Det måste\r\nfinnas en styrning, för annars förvärras problemen\r\nännu mer -- det är helt klart. Därför är\r\nförsöksverksamheten oerhört viktig. Jag hoppas att\r\nden borgerliga regeringen ändå fortsätter den, för\r\nden skall ge svar på frågan om möjligheten att gå\r\nännu längre i styrning för att vi inte skall få en\r\növeretablering och överkonsumtion av tandvård i\r\nstorstadsregionerna. Man måste öppna\r\nmöjligheterna ännu bättre för tandvård på de\r\nmindre orterna, t.ex. hemma hos Sigge Godin.</pre><pre>Anf. 69 SIGGE GODIN (fp):</pre><pre>Herr talman! Får jag bara kort säga, när nu Börje\r\nNilsson hänvisar till mitt hemlän, att jag vet att\r\netableringsbegränsningen har gjort att det inte\r\nfinns tillgång till så många tandläkare som vi\r\nbehöver. Det är en brist som vi inte kan komma\r\nifrån utan som vi måste avhjälpa. Den nya\r\nregeringen kommer att se till att frågan löses.</pre><pre>Börje Nilsson talar om att man måste gå ännu\r\nlängre i fråga om styrning. Får jag då som\r\navslutning säga att i arbetet med att styra\r\ntandvården ytterligare kommer\r\nsocialdemokraterna inte att få något stöd från de\r\nborgerliga partierna, det kan jag försäkra.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>29 § Barn och ungdom</pre><pre>Föredrogs</pre><pre>socialutskottets betänkande</pre><pre>1991/92:SoU1 Barn och ungdom.</pre><pre>Anf. 70 LENA ÖHRSVIK (s):</pre><pre>Herr talman! Jag hade tänkt begagna det här\r\ntillfället där min motion behandlas till att ställa en\r\ndel frågor till utskottets talesmän. Jag kan inte se så\r\nhemskt många från socialutskottet här, så jag vet\r\ninte om det är någon idé med det. Men jag vill ändå\r\nsäga att jag tycker att det är anmärkningsvärt. Man\r\nhänvisar nämligen när det gäller min motion till en\r\nriksdagsbeställning som gränsar till det som jag har\r\ntagit upp i min motion. Det är alltså inte samma\r\nsak, och man har ingen åsikt i frågan över huvud\r\ntaget.</pre><pre>Jag har alltså i min motion tagit upp frågan om\r\nbarnens talerätt i sociala mål. Det handlar alltså om\r\nLVU och socialtjänstlagen. Frågan har varit\r\nföremål för kontinuerlig utredning sedan 1977. Jag\r\nväckte min första motion i ärendet 1979. Man\r\nhänvisar hela tiden till fortsatt beredning av frågan.\r\nNaturligtvis skulle frågan ha lösts när vi gjorde\r\nförändringar i LVU förra hösten, men så skedde\r\ninte. Utskottet tyckte då att man fortfarande skulle\r\navvakta regeringens bedömning av förslagen från\r\nutredningen om barnens rätt.</pre><pre>Jag väckte sedan ytterligare en motion under den\r\nallmänna motionstiden i år. Utskottet avfärdade\r\nmotionen med att man inte bör föregripa\r\nregeringens kommande åtgärder i denna fråga.\r\nUtskottet hänvisade till det uppdrag som\r\nregeringen har fått med anledning av ett förslag\r\nfrån lagutskottet, som gäller mål om vårdnad och\r\numgänge.</pre><pre>Jag hade tänkt att fråga om inte utskottet hade\r\nnågon åsikt i denna fråga. Det hade varit bra om\r\nman i betänkandet hade beskrivit vad som har hänt\r\npå det här området. Detta ärende har alltså varit\r\nföremål för kontinuerlig beredning sedan 1977.\r\nÄven om regeringen har ett uppdrag i en\r\nangränsande fråga, tycker jag inte att det fritar vare\r\nsig socialutskottet eller riksdagen från ansvar. Jag\r\nmåste uttrycka min besvikelse över denna\r\nhantering.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>30 § Socialtjänst</pre><pre>Föredrogs</pre><pre>socialutskottets betänkande</pre><pre>1991/92:SoU2 Socialtjänst.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>31 § Vissa frågor om bilismen m.m.</pre><pre>Föredrogs</pre><pre>trafikutskottets betänkande</pre><pre>1991/92:TU1 Vissa frågor om bilismen m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>32 § Miljöfarligt avfall</pre><pre>Föredrogs</pre><pre>jordbruksutskottets betänkande</pre><pre>1991/92:JoU3 miljöfarligt avfall (prop.\r\n1990/91:188).</pre><pre>Anf. 71 ANNIKA ÅHNBERG (v):</pre><pre>Herr talman! Riksdagen har i flera olika\r\nsammanhang haft anledning att diskutera och\r\nbesluta om olika frågor som rör avfallshanteringen.</pre><pre>Vi i vårt land producerar årligen 55 miljoner ton\r\navfall -- med avfall avses då restprodukter som det\r\ninte finns något intresse av att återanvända, utan\r\nsom på något sätt måste sluthanteras, deponeras\r\neller förbrännas. Av dessa 55 miljoner ton avfall är\r\nden största delen, 46 miljoner ton, s.k.\r\nbranschspecifikt avfall från t.ex. byggbranschen.\r\nHushållsavfallet utgör 3 miljoner ton och 1,5\r\nmiljoner ton består av slam från reningsverk. Den\r\nminsta definierade delen är det miljöfarliga avfallet\r\nsom utgör 500 000 ton och som den här debatten,\r\nom det nu blir någon, -- jag tycks vara tämligen\r\nensam deltagare än så länge -- och det här\r\nbetänkandet handlar om.</pre><pre>Dessa siffror måste tas med stor reservation,\r\neftersom de är mer än tio år gamla. Det verkligt\r\nbeklagliga och en av anledningarna till att vi från\r\nvänsterpartiet har yrkat avslag på förslagen i den\r\nhär propositionen är att kontrollen över\r\navfallsströmmarna i vårt land är så dålig. Det gäller\r\navfallet som helhet och i synnerhet det miljöfarliga\r\navfallet.</pre><pre>Det finns alltså beräkningar som visar att av 500 000\r\nton miljöfarligt avfall kan det vara så mycket som\r\n100 000 ton som på något sätt försvinner i\r\nhanteringen och som man inte vet vart det tar\r\nvägen.</pre><pre>\r\nNär man ser på de behandlingsanläggningar som\r\nfinns -- varav SAKAB är en -- visar det sig att\r\nmängderna miljöfarligt avfall som kommer in för\r\nhantering under senare tid har minskat. Man kan\r\nnaturligtvis tycka att det är glädjande, vilket det\r\nockså är om det betyder att det miljöfarliga avfallet\r\nminskar i verkligheten. Så länge kontrollen över\r\navfallsströmmarna är dålig, finns det alltid en risk\r\nför att denna minskning i själva verket betyder att\r\ndet miljöfarliga avfallet försvinner någon\r\nannanstans. Det behöver inte alltid försvinna på ett\r\nsämre sätt, men den risken finns.</pre><pre>Vi i vänsterpartiet menar att när man nu i\r\npropositionen föreslår ett utökat samarbete mellan\r\nSverige och Norge med syfte att bygga ytterligare\r\nen behandlingsanläggning i Norge för miljöfarligt\r\navfall, borde man -- innan man kommit så långt som\r\ntill ett avtal mellan två parter -- ha haft en betydligt\r\nklarare bild över hur det framtida behovet när det\r\ngäller miljöfarligt avfall faktiskt kommer att se ut.\r\nDet borde ha funnits en analys av hur avfallsflödena\r\ni dag ser ut. Det borde också ha förts en diskussion\r\nom hur man skall hantera\r\nprissättningsproblematiken. Det är naturligtvis\r\nmycket dyrt att hantera miljöfarligt avfall, och det\r\nskall ju vara dyrt. Det är en princip som vi över alla\r\npartigränser är överens om, nämligen att\r\nförorenaren skall betala, ''polluter pays-principle''.\r\nDet betyder att man skall betala för att det\r\nmiljöfarliga avfallet hanteras. Å andra sidan finns\r\nden uppenbara risken att man, om kostnaderna för\r\nomhändertagandet blir för höga, inte kan vara\r\nriktigt säker på att allt miljöfarligt avfall tas om\r\nhand, utan det kan ta andra vägar som betingar\r\nlägre kostnader för den som vill bli av med avfallet.</pre><pre>Vi anser att det inte är bra att sluta ett avtal i det\r\nuppenbara syftet att bygga en ny\r\nbehandlingsanläggning för miljöfarligt avfall när\r\nkunskapen om det framtida behovet är så\r\nbristfällig. Visserligen sägs det i den\r\nsocialdemokratiska regeringens proposition, vilket\r\nockså utskottet understryker i sitt betänkande, att\r\nden gemensamma inställningen naturligtvis är att\r\navfallsflödena skall minimeras. Det är en bra\r\nprincip som vi alla ställer oss bakom, men man\r\nmåste också fundera litet grand över om de\r\nhandlingar som man i praktiken utför ligger väl i\r\nlinje med den principen.</pre><pre>Vi från vänsterpartiet menar att det inte är alldeles\r\nsäkert att byggandet av en ny anläggning verkligen\r\nleder till att man med all kraft kommer att arbeta\r\nför att minimera underlaget för\r\nförbränningsanläggningarna.</pre><pre>Vi inser också att om man skall ha anläggningar,\r\nkan det vara mycket bra att de så att säga\r\nsinsemellan kan byta avfall, dvs. att SAKAB\r\nhanterar det som man är bra på att hantera och att\r\nen eventuell ny anläggning hanterar andra typer av\r\navfall. Man kan dock inte bortse ifrån att det\r\nmiljöfarliga avfallet måste transporteras långa\r\nsträckor, och det kan utgöra ett mycket stort\r\nproblem. Detta kan ge lika negativa miljöeffekter\r\nsom hanteringen i sig medför.</pre><pre>Det finns naturligtvis en risk för att ju mer man\r\nbygger ett system som förutsätter transport av\r\nmiljöfarligt avfall långa sträckor, desto större är\r\nrisken att någonting kan hända under transporten.\r\nDessutom använder man vid SAKAB framför allt\r\nförbränning, för det är den metod man har --\r\nförbränning och så effektiv rening av rökgaserna\r\nsom kan åstadkommas -- för att ta hand om avfallet.\r\nSamtidigt utvecklas inom nya branscher olika\r\nmetoder för att separera det miljöfarliga avfallet för\r\natt man skall få fraktioner, dvs. delar, av avfallet\r\nsom kan återanvändas. Sett i ett ekologiskt\r\nperspektiv måste det naturligtvis vara bättre om\r\nman kan gå fram den vägen och hitta nya\r\nbehandlingsmetoder när det gäller det miljöfarliga\r\navfallet som möjliggör en större grad av återvinning\r\noch en mindre grad av förbränning -- helst bör vi ju\r\nhelt komma bort ifrån förbränning av det\r\nmiljöfarliga avfallet.</pre><pre>Att nu bygga fast sig i en struktur där man använder\r\nen teknik som redan är föråldrad kommer inte\r\nheller att gynna den nya och mer miljövänliga\r\nutvecklingen. Det är också ett av skälen till att vi i\r\nvänsterpartiet har sagt nej till förslaget om att\r\netablera ett fast samarbete mellan Sverige och\r\nNorge när det gäller att behandla miljöfarligt avfall.</pre><pre>En annan princip som vi alla är överens om är att\r\nman inte skall exportera miljöfarligt avfall till\r\nländer som av ekonomiska skäl tvingas att ta emot\r\nandra länders avfall för att tjäna pengar på\r\navfallshantering, samtidigt som dessa länder inte\r\nkan garantera att avfallet tas om hand på ett\r\ntillfredsställande sätt. Vi har i Sverige dåliga\r\nerfarenheter av hur tidigare export av miljöfarligt\r\navfall har fungerat. Vi har inte haft tillräcklig\r\nkontroll över hur de mottagande ländernas\r\nhanteringsanläggningar har sett ut. Någon risk av\r\nden karaktären föreligger naturligtvis inte vid\r\nsamarbetet med Norge, men den principiella\r\ninställningen att miljöfarligt avfall i första hand\r\nskall hanteras i det land där det uppkommer är\r\nviktig att markera och hålla fast vid.</pre><pre>Också vid SAKAB, där samhället ännu så länge är\r\nden dominerande ägaren, har man varit kritisk till\r\natt i det här osäkra läget gå vidare och fullfölja detta\r\navtal med Norge. Man har velat att Sverige skall\r\nvänta med att sluta ett avtal. En utredning är\r\nnämligen tillsatt som skall se över just strömmarna\r\nav miljöfarligt avfall och som skall lämna förslag till\r\nhur avfallet i framtiden skall hanteras.</pre><pre>Vi i vänsterpartiet tycker att det är väldigt märkligt\r\natt man, när man har tillsatt en utredning som vid\r\nårsskiftet 1991/92 skall avge sitt förslag, oavsett\r\nutredningens resultat går från ord till handling och\r\nfattar ett beslut av den här typen. Man kunde\r\nmycket väl ha väntat under dessa månader på\r\nutredningens resultat.</pre><pre>Herr talman! För vänsterpartiets räkning vill jag\r\ndärför yrka avslag på hemställan i\r\njordbruksutskottets betänkande nr 3 och bifall till\r\nden särskilda meningsyttring som är fogad till detta\r\nbetänkande och som vänsterpartiet står bakom.</pre><pre>Anf. 72 INGVAR ERIKSSON (m):</pre><pre>Herr talman! I jordbruksutskottets betänkande\r\nnr 3 behandlas en proposition som avgavs av den\r\nförra regeringen, prop. 1990/91:188. Propositionen\r\nbehandlar miljöfarligt avfall.</pre><pre>I propositionen lämnas förslag om ett samarbete\r\nmellan Sverige och Norge för att omhänderta\r\nmiljöfarligt avfall. I tidigare motioner avseende\r\navfallsområdet har vi hävdat behovet av att kraftigt\r\nminska det miljöfarliga avfallet genom att med\r\nekonomiska styrmedel utöka ansvaret hos\r\ntillverkare.</pre><pre>Utskottets majoritet är överens om att ett\r\ngemensamt bolag med svenska och norska ägare\r\nbör bildas. Bolagets verksamhet bör syfta bl.a. till\r\natt analysera möjligheterna till att gemensamt\r\nuppföra anläggningar för miljöriktig hantering av\r\ndet miljöfarliga avfallet.</pre><pre>Ett samarbete mellan de nordiska länderna på detta\r\nområde är enligt vår mening fullt i linje med\r\nutångspunkten att varje land har ansvar för det\r\nmiljöfarliga avfallet.</pre><pre>De nordiska länderna har en hög och likartad\r\nambition på miljöområdet. Därmed kan en\r\nspecialisering på behandlingsområdet ske utan att\r\ngrundläggande miljökrav äventyras.</pre><pre>Tendensen tycks dock vara att det miljöfarliga\r\navfallet minskar, vilket är mycket bra. Det står\r\nockså klart att behandlingsanläggningar i såväl\r\nDanmark som Finland har överkapacitet. Det finns\r\nalltså skäl att gå vidare i det nordiska samarbetet.</pre><pre>Genom samarbete med ett land, som nu när det\r\ngäller Norgeavtalet, är det meningen att man skall\r\nkunna ställa ansvarsfulla krav. Det bidrar vi i\r\nSverige till genom att miljöfarligt avfall tas om hand\r\npå ett miljöriktigt sätt. Samma inriktning har man\r\ngivetvis i Norge. Utskottet konstaterar också, i\r\nlikhet med föredragande statsrådet, att hanteringen\r\nav miljöfarligt avfall är ett område som lämpar sig\r\nväl för nordiskt samarbete. Genom ett sådant\r\nsamarbete kan en miljömässig kompetens och en\r\neffektiv specialisering när det gäller behandlingen\r\nav det miljöfarliga avfallet uppnås.</pre><pre>Även om målet är att minimera uppkomsten av\r\nmiljöfarligt avfall måste betydande kapacitet för\r\nomhändertagande under överskådlig tid finnas\r\ntillgänglig. Därför bör också, som framhålls i\r\npropositionen, en utbyggnad av kapaciteten ske för\r\natt tillgodose kraven på kompetens och\r\nkostnadseffektivitet. Det medför en viss grad av\r\nspecialisering, i många fall ganska långtgående,\r\nvilket också är mycket bra. Samarbetet torde även\r\ninnebära stora ekonomiska och hanteringsmässiga\r\nfördelar.</pre><pre>I likhet med vad som också framhålls i\r\npropositionen anser utskottet att en stegvis\r\nuppbyggnad av samarbetet är att föredra. Ett\r\nsådant förfarande skapar den nödvändiga\r\nflexibiliteten vid beslutsfattandet. Det skapar goda\r\nförutsättningar för kontroll över utvecklingen samt\r\nmöjligheter att styra den i en riktning som är positiv\r\nfrån såväl miljömässiga som företagsekonomiska\r\nsynpunkter.</pre><pre>När det nu aktuella gemensamma bolaget har\r\nklarlagt förutsättningarna är det möjligt att gå\r\nvidare i samarbetet.</pre><pre>Vi har i olika sammanhang tagit upp ägarfrågan. Vi\r\nanser att det är viktigt att man på sikt skapar ett\r\nförhållande där användarna av dessa anläggningar\r\när delägare. Det skapar bredare möjligheter för ett\r\nökat intresse. Och det ökade intresset kan utan\r\ntvivel leda till att vi får fram nya och förbättrade\r\nmetoder när det gäller att lösa dessa mycket viktiga\r\nproblem. På sikt ser vi det alltså som nödvändigt att\r\nman försöker bredda ägaransvaret, att staten inte\r\nhelt och hållet äger dessa anläggningar. Det ligger i\r\ntiden, och det skapar ett gemensamt ansvar för\r\nframtiden.</pre><pre>Annika Åhnbergs farhågor i fråga om transporter\r\noch annat kommer givetvis även i fortsättningen\r\nmycket noga att uppmärksammas. Det är\r\nuppenbart att regeringen kommer att följa den\r\nfortsatta utvecklingen på detta område och vid\r\nbehov vidta de åtgärder som kan anses erforderliga.\r\nMen vi tycker ändå att det är viktigt att vi redan i\r\ndag tar ställning för att bilda detta bolag som\r\ninnebär ett breddat samarbete. Det finns ingen\r\nanledning att vänta. Av det skälet har vi från den\r\nborgerliga sidan i dessa delar också gett denna\r\nproposition vårt stöd.</pre><pre>Jag yrkar bifall till hemställan i betänkandet om\r\nmiljöfarligt avfall.</pre><pre>Anf. 73 ANNIKA ÅHNBERG (v):</pre><pre>Herr talman! Ingvar Eriksson argumenterar ju på\r\nett utmärkt sätt, inte för sin och\r\nutskottsmajoritetens ståndpunkt, däremot för min,\r\ntycker jag.</pre><pre>När propositionen lades fram i våras byggde den på\r\nantagandet att mängderna miljöfarligt avfall ökade\r\noch att det därför behövdes nya\r\nbehandlingsanläggningar. Men redan i våras när\r\nriksdagen behandlade miljöpolitiken för de\r\nnärmaste åren, visste vi att det inte var så utan att\r\nmängderna i stället minskade. Men det är osäkert\r\nvarför. Ingvar Eriksson hade då egna partikamrater\r\nsom väckte motioner just i denna fråga och som\r\nifrågasatte behovet av nya anläggningar när\r\nmängderna miljöfarligt avfall minskade i stället för\r\natt öka. Propositionen bygger alltså på gamla fakta,\r\noch den är inte aktuell. Bara det tycker jag borde\r\nha varit ett skäl för den nya regeringen att återkalla\r\nden. Det gjorde regeringen inte.</pre><pre>Sedan säger Ingvar Eriksson att de, som han påstår,\r\nökande mängderna miljöfarligt avfall leder till att\r\nman behöver nya anläggningar. Samtidigt redovisar\r\nhan det som mycket riktigt är ett faktum, nämligen\r\natt det finns ledig behandlingskapacitet i såväl\r\nDanmark som Finland. Det är alltså mycket\r\nosäkert om man behöver bygga en ny anläggning.\r\nHan talar om behovet av att ta fram nya metoder.\r\nJa visst, det är ytterligare ett bra argument för att\r\ninte bygga en anläggning som bygger på gammal\r\nteknik, som redan nu redan håller på att bli\r\nföråldrad.</pre><pre>Jag har mycket svårt att föreställa mig, Ingvar\r\nEriksson, att några aktörer på någon marknad kan\r\ntänka sig att bygga en dyr och kostsam anläggning\r\noch sedan se den läggas i malpåse och aldrig komma\r\ntill användning. Därför är det mycket svårt att\r\nförena byggandet av en anläggning med gammal\r\nteknik med framtagandet av nya metoder och med\r\nminimerandet av mängderna miljöfarligt avfall. Jag\r\nkan därför inte förstå annat än att det är ett helt\r\nologiskt och orimligt beslut som jordbruksutskottet\r\nföreslår att riksdagen skall fatta. Och jag kan inte\r\nförstå annat än att det från utskottsmajoritetens\r\noch eventuellt riksdagsmajoritetens sida tyder på\r\nett bristande intresse och en bristande insikt i denna\r\noerhört viktiga miljöpolitiska fråga.</pre><pre>Anf. 74 INGVAR ERIKSSON (m):</pre><pre>Herr talman! Annika Åhnberg framhåller att jag\r\nhar sagt att mängderna minskar. Vi är överens om\r\natt mängderna av vissa avfallsslag minskar. Men det\r\nfinns också andra avfallsslag som kan öka. Och vi\r\nfår vara klara över att detta inte är någon statisk\r\nsituation, utan avfallet kommer hela tiden\r\nframöver att öka på vissa områden och minska på\r\nandra. Men den sammantagna strävan är\r\nnaturligtvis att vi totalt sett måste minska dessa\r\nmängder miljöfarligt avfall. Det är givetvis också\r\nett av skälen till att man nu menar att en viss\r\nutbyggnad behövs. Det handlar om specialisering\r\noch nya metoder. Det är väl självklart, Annika\r\nÅhnberg, att inga nya anläggningar byggs med\r\nanvändning av gammal teknik. Det trodde jag ändå\r\natt vi var överens om. Vi finner då trots allt att det\r\ninte finns någon anledning att återkalla den här\r\npropositionen. Däremot har jag redan sagt att\r\nregeringen följer utvecklingen och gör det med det\r\nansvar som man kan begära av en regering.</pre><pre>Anf. 75 DAN ERICSSON i Kolmården\r\n(kds):</pre><pre>Herr talman! Jag hade inte tänkt lägga mig i denna\r\ndebatt. Men Annika Åhnberg insinuerade i sitt\r\nsenaste inlägg att utskottet som sådant inte skulle\r\nverka för en miljövänlighet och att detta förslag på\r\nnågot sätt skulle vara negativt för miljön. Det var\r\nungefär vad hon sade. Då reagerade jag.</pre><pre>Vad Annika Åhnberg har sagt i denna debatt är att\r\nman skall förhala frågan om hur vi skall hantera det\r\nmiljöfarliga avfallet på ett bra sätt. Vi skall vänta på\r\nytterligare utredningar. Som jag ser det är detta en\r\nny inställning från vänsterpartiet.</pre><pre>I propositionen har ju de grundläggande synsätten\r\ntagits upp i fråga om att minimiera mängden avfall.\r\nI propositionen tar man upp hur vi skall klara en\r\nmiljöriktig hantering av det miljöfarliga avfallet.</pre><pre>Jag tror egentligen att vi är överens. Men av någon\r\nanledning måste vänsterpartiet ändå foga en\r\nmeningsyttring till betänkandet. Då är frågan\r\nvarför man gör det. Jo, det är för att till varje pris\r\nfå profilera en egen hållning i miljöfrågorna. Men\r\njag tror, Annika Åhnberg, att vi nog har passerat\r\ndet stadiet i miljödebatten i Sverige då man från de\r\nolika partierna till varje pris måste hitta en sorts\r\negen profileringsmöjlighet när vi egentligen är\r\növerens om färdriktningen. Jag skulle faktiskt vilja\r\nuppmana Annika Åhnberg att försöka att inte i\r\nvarje fråga framöver hitta egna vägar bara för att\r\nmäla ut partiet utan att i stället ta fasta på det som\r\nvi är överens om, vilket är det mesta i fråga om en\r\nmiljöriktig väg.</pre><pre>Med det anförda vill jag yrka bifall till utskottets\r\nhemställan.</pre><pre>Anf. 76 ANNIKA ÅHNBERG (v):</pre><pre>Herr talman! Jag tillåter mig faktiskt att tycka att\r\ndet är både förmätet och oförskämt av Dan\r\nEricsson i Kolmården att påstå att vi från\r\nvänsterpartiets sida skulle vilja använda denna\r\noerhört viktiga miljöfråga för att profilera oss. Men\r\ndet är väl så, Dan Ericsson, att efter sig själv dömer\r\nman andra.</pre><pre>Våra argument för att i denna situation vilja avslå\r\npropositionen är mycket enkla och mycket\r\nhållbara. Propositionen bygger på grundläggande\r\nantaganden som inte längre är giltiga. Den bygger\r\npå en situation som vi för bara några år sedan hade,\r\nnämligen att mängderna miljöfarligt avfall stadigt\r\nväxte. Jag tror att vi alla minns med vilken\r\ndesperation man runt om i vårt land letade efter en\r\nkommun, som var villig att åta sig att bygga ett s.k.\r\nSAKAB nr 2, utan att hitta en sådan kommun. En\r\nsådan anläggning är i sig inte utan problem, som\r\nkanske Dan Eriksson i Kolmården tror. Den ger i\r\nsig upphov till utsläpp som är skadliga för miljön\r\noch som skapar stor oro och ångest hos de\r\nmänniskor som kommer att leva i närheten av\r\nanläggningen. Det bör därför vara ansvarsfulla\r\npolitikers grundläggande inställning att man bara i\r\nyttersta nödfall skall bygga en sådan anläggning.</pre><pre>När själva grunden för förslaget om samarbete har\r\nryckts undan, när det visar sig att mängderna\r\nmiljöfarligt avfall inte längre ökar, varför skall man\r\ndå gå vidare med ett projekt som har tappat sin\r\naktualitet? Varför kan man då inte vänta litet och\r\nse efter vad det beror på att mängderna minskar?</pre><pre>Vi i vänsterpartiet vill inte tillsätta en ny utredning.\r\nDet finns en redan. Den skall vara färdig till\r\nårsskiftet, om en månad. Det är väl inte så märkligt\r\natt man vill invänta resultatet av den utredningen?\r\nDet är märkligare att tillsätta en utredning som\r\nlägger ned arbete och möda och sedan fatta beslut\r\nutan att bry sig om vad utredningen har kommit\r\nfram till.</pre><pre>Herr talman! Jag tycker att vänsterpartiet har\r\nsakliga och bra argument för vår hållning i frågan.\r\nDet tycker jag däremot inte att utskottsmajoriteten\r\nhar. Jag vidhåller min uppfattning att det är slöhet\r\noch brist på engagemang i denna viktiga fråga som\r\ngör att den nya regeringen inte har återkallat\r\npropositionen eller tagit sig tiden och\r\nansträngningen att tänka efter först innan man går\r\nvidare med förslaget.</pre><pre>Om det visar sig, när man har sett över frågan och\r\nfattat politiska beslut, att det behövs ett bolag och\r\nett fortsatt samarbete, har vi i vänsterpartiet inget\r\nemot detta. Vi tycker att sådana beslut skall vara\r\nväl underbyggda och grundas på fakta, inte på\r\nuppenbarligen förlegade fakta eller brist på\r\nkunskaper.</pre><pre>Anf. 77 DAN ERIKSSON i Kolmården\r\n(kds):</pre><pre>Herr talman! Annika Åhnberg hävdar att jag var\r\noförskämd och förmäten. Det var inte min mening.\r\nJag ville peka på att vänsterpartiet egentligen inte\r\nhar någon annan uppfattning än det som framgått\r\nav propositionen och utskottsbetänkandet. Det\r\nhandlar här inte bara om en utskottsmajoritet, utan\r\ndet är hela utskottet som står bakom betänkandet.</pre><pre>Givetvis är det som Åhnberg säger, att frågan är\r\ninte utan problem på något sätt. Det vet vi sedan\r\ntidigare. Men det handlar om att hantera en\r\nverklighet där vi har detta miljöfarliga avfall. Då\r\nkan vi inte sitta och vänta på att avfallet samlas på\r\nhög på diverse ställen. Vi har att hantera denna\r\nverklighet hur besvärlig den än är. Då gäller det att\r\nha en långsiktighet och planering för att klara\r\nproblemen. Detta är ändå ett steg i rätt riktning.</pre><pre>Något beslut har inte fattats om att något skall\r\nbyggas. Förutsättningarna skall analyseras om hur\r\nvi fortsättningsvis skall hantera detta miljöfarliga\r\navfall.</pre><pre>Anf. 78 INGVAR ERIKSSON (m):</pre><pre>Herr talman! Annika Åhnberg talar om och påstår\r\natt orsaken till att den nuvarande regeringen inte\r\ndragit tillbaka propositionen skulle vara slöhet och\r\noengagemang när det gäller miljöfrågor. Det är ett\r\nhäpnandsväckande påstående!</pre><pre>Det är alldeles uppenbart att resultatet av den\r\nutredning som nu arbetar med stor sannolikhet inte\r\nkommer att förändra synen med hänsyn till det\r\nbeslut vi i dag fattar. Vi tycker att det är beklagligt\r\natt Annika Åhnberg inte vill vara med på detta\r\nenhälliga betänkande. Vi menar att avfallet skall\r\ntas omhand på ett så bra sätt som möjligt, och det\r\när viktigt med uppslutning kring bolaget såväl från\r\nägarens sida som från den som bolaget betjänar. Vi\r\nser framför oss en situation där både kommunerna\r\noch industrin bör samverka och ha del i ägandet av\r\nbolaget. Hanteringen av miljöfarligt avfall skall\r\nfungera på ett för alla berörda parter godtagbart\r\nsätt. Vi skall därmed också stimulera ny teknik, nya\r\nlösningar och bredda intresset och ansvaret för\r\ndessa viktiga frågor. Det tyder faktiskt inte på brist\r\npå miljöengagemang. Tvärtom, tar vi detta på\r\nmycket stort allvar.</pre><pre>Anf. 79 ANNIKA ÅHNBERG (v):</pre><pre>Herr talman! Jag förstår att Ingvar Eriksson gärna\r\nhade sett att ett enhälligt utskott hade stått bakom\r\nbetänkandet. Det är naturligtvis obekvämt att ha\r\nföreträdare för partier i utskottet som inte så enkelt\r\nsluter upp kring denna linje utan hävdar egna och\r\nandra uppfattningar. Jag tror att den nya\r\nregeringen får lov att vänja sig vid att miljö . . .,\r\nvänsterpartiet gör så. Vi ser det som en viktig\r\nuppgift för oss att värna miljöintresset i riksdagen.</pre><pre>Det är bra att vi alla är överens om den\r\ngrundläggande principen att mängden miljöfarligt\r\navfall skall minimeras. Men vi tar oss friheten att\r\nifrågasätta om det rätta sättet att åstadkomma detta\r\när att planera för nya anläggningar. Vi tycker\r\nåtminstone att ett beslut i frågan borde ha\r\nunderbyggts bättre.</pre><pre>Jag tycker inte att Dan Eriksson i Kolmården skall\r\nlägga ned så mycket möda på att för kammaren\r\ntolka vad jag egentligen tycker och vad han och jag\r\när överens om. Jag kan förklara för kammaren\r\nmina och vänsterpartiets ståndpunkter, och Dan\r\nEriksson borde lämpligen ägna sig åt att förklara\r\nsina och kds ståndpunkter.</pre><pre></pre><pre>Anf. 80 INGVAR ERIKSSON (m):</pre><pre>Herr talman! Jag beklagar att vi inte har kunnat bli\r\nenhälliga. Vi är givetvis beredda på att det kan bli\r\nopposition i kammaren. Men jag beklagar mest\r\nangreppet på den nya regeringen och dess\r\nmiljöpolitik. Jag vill än en gång fastslå att samtliga\r\nfyra partier i regeringskonstellationen har ett\r\nengagemang när det gäller miljöfrågor. Regeringen\r\nkommer, som det står i betänkandet, att följa\r\nutvecklingen och vidta de åtgärder som är befogade\r\nmed hänsyn till den utveckling som kommer.</pre><pre>Anf. 81 DAN ERIKSSON i Kolmården\r\n(kds):</pre><pre>Herr talman! Jag kan lugna Annika Åhnberg med\r\natt jag givetvis i första hand kommer att plädera för\r\nkristdemokraternas ståndpunkter i de\r\nmiljöpolitiska ställningstagandena. Men jag måste\r\nändå få ha friheten att uttrycka att när\r\nvänsterpartiet och utskottet i det här fallet har\r\nungefär samma uppfattning och vänsterpartiet ändå\r\ntill varje pris måste mäla sig ur, så tycker jag inte att\r\ndetta är rimligt, och det skapar inte förtroende för\r\nmiljöpolitiken.</pre><pre>Det kanske var en freudiansk felsägning från\r\nAnnika Åhnbergs sida, men hon verkar också vilja\r\ntala å miljöpartiets vägnar i den här frågan. Annika\r\nÅhnberg skall kanske själv hålla reda på vilket parti\r\nhon företräder.</pre><pre>Anf. 82 ANNIKA ÅHNBERG (v):</pre><pre>Herr talman! Det är självklart att jag också vill\r\nföreträda miljöintressen. Jag kan inte se att det är\r\ndet minsta märkligt med det. Jag beklagar att\r\nmiljöpartiet inte längre finns i denna församling.</pre><pre>Ja, vi är överens om den grundläggande principen --\r\nåtminstone verkar det så i ord -- att mängderna\r\nmiljöfarligt avfall skall minskas. När jag ser de\r\nkonkreta förslag som utskottsmajoriteten kommer\r\nmed, ifrågasätter jag om vi i praktisk handling är\r\növerens.</pre><pre>Vi bedömer inte den nya regeringens miljöpolitik,\r\nIngvar Eriksson, utifrån några förutfattade\r\nmeningar eller utifrån något ställningstagande\r\nredan på förhand att den kommer att vara dålig för\r\nmiljön.</pre><pre>Vi kommer, som i detta fall, att bedöma varje\r\nförslag utifrån vad det sakligt innehåller, och på\r\ngrundval av det kommer vi att fatta våra beslut. Det\r\när precis vad vi har gjort med denna proposition. Vi\r\nhar kommit till slutsatsen att det i det här skedet\r\nvore bättre att vänta med att ingå detta avtal och i\r\nstället se över förutsättningarna än en gång.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>33 § Direktverkande el för uppvärmning i\r\nbyggnader m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU1 Direktverkande el för uppvärmning\r\ni byggnader m.m.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>34 § Plan- och bygglagen</pre><pre>Föredrogs</pre><pre>bostadsutskottets betänkande</pre><pre>1991/92:BoU2 Plan- och bygglagen.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 37 §.)</pre><pre>35 § Egenskapskrav på byggnader m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU3 Egenskapskrav på byggnader m.m.</pre><pre>Andre vice talmannen konstaterade att ingen talare\r\nvar</pre><pre>anmäld.</pre><pre>(Beslut fattades efter 37 §.)</pre><pre>36 § Rikets administrativa indelning m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU4 Rikets administrativa indelning\r\nm.m.</pre><pre>Anf. 83 OLLE SCHMIDT (fp):</pre><pre>Herr talman! Jag vet att jag begår ett etikettsbrott,\r\noch konvenansen kräver att jag skall sitta tyst. Men\r\njag tänkte ändå göra ett försök att bryta mönstret.</pre><pre>Betänkandet från bostadsutskottet tar upp viktiga\r\nfrågor om Sveriges regionala indelning. Utskottet\r\nväljer att avstyrka alla motioner och hänvisa till\r\npågående utredningar. Det är kanske så man skall\r\ngöra.</pre><pre>Jag tror att frågorna om Sveriges framtida regionala\r\norganisation kommer att bli en av 1990-talets\r\nabsolut viktigaste frågor -- både med tanke på\r\nbehoven av ökad demokrati, större effektivitet i\r\nbeslutsfattandet och regionernas betydelse i det nya\r\nEuropa. De utredningar som nu pågår i frågorna är\r\nenligt min mening inte tillräckligt långtgående. Mer\r\nradikala grepp måste tas. Sverige kan rimligen inte\r\nlängre bestå av 24 olika regioner. Vi behöver större\r\noch slagkraftigare regioner med direkt valda\r\nregionparlament i någon form.</pre><pre>I Skåne är vi på gång med ett gemensamt Skåne, ett\r\nmer sammanhållet och samlat landskap. Vi får se\r\nhur långt vi kan komma och hur fort det kan gå.\r\nLiknande tankegångar finns på andra håll i vårt\r\nland. Det behandlas också i några av dessa\r\nmotioner.</pre><pre>Herr talman! Min förhoppning är att riksdagen och\r\nregeringen nu är beredda att visa större framsynhet\r\noch djärvhet när det gäller förnyelse av det\r\nregionala självstyret i vårt land än den gamla\r\nregeringen. Vi får inte återigen hamna i ett tröstlöst\r\nutredande år efter år.</pre><pre>Avslutningsvis kan konstateras, vilket också görs i\r\nbetänkandet, att Sverige har haft en praktiskt taget\r\noförändrad länsindelning i 200 år. Det är på tiden\r\natt vi i denna församling nu intresserar oss mer för\r\ndessa frågor och vågar ta i dem. Dessutom måste\r\ndebatten föras ut i landet. Nu är tid att handla, herr\r\ntalman. Undervisad om hur man agerar i en sådan\r\nhär situation, har jag inget annat yrkande än bifall\r\ntill utskottets hemställan.</pre><pre>Överläggningen var härmed avslutad.</pre><pre>(Beslut fattades efter 37 §.)</pre><pre>37 § Godkännande av Esbokonventionen</pre><pre>Föredrogs</pre><pre>bostadsutskottets betänkande</pre><pre>1991/92:BoU5 Godkännande av\r\nEsbokonventionen om\r\nmiljökonsekvensbeskrivningar i ett\r\ngränsöverskridande sammanhang (prop.\r\n1991/92:5).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>Företogs till avgörande skatteutskottets\r\nbetänkanden 1991/92:SkU1 och SkU3,\r\nfinansutskottets betänkanden 1991/92:FiU1, FiU2,\r\nFiU3 och FiU4, lagutskottets betänkanden\r\n1991/92:LU1, LU2, LU3 och LU4,\r\nförsvarsutskottets betänkanden 1991/92:FöU1,\r\nFöU2, FöU3 och FöU4, socialförsäkringsutskottets\r\nbetänkanden 1991/92:SfU1 och SfU2,\r\nsocialutskottets betänkanden 1991/92:SoU1 och\r\nSoU2, trafikutskottets betänkande 1991/92:TU1,\r\njordbruksutskottets betänkande 1991/92:JoU3\r\nsamt bostadsutskottets betänkanden\r\n1991/92:BoU1, BoU2, BoU3, BoU4 och BoU5.</pre><pre>Skatteutskottets betänkande SkU1</pre><pre>Utskottets hemställan bifölls.</pre><pre>Skatteutskottets betänkande SkU3</pre><pre>Hemställan</pre><pre>Utskottets hemställan bifölls med 168 röster mot\r\n133 för hemställan i reservationen av Lars Hedfors\r\nm.fl. och meningsyttringen av Lars Bäckström i\r\nmotsvarande del.</pre><pre>Motivering</pre><pre>Utskottets motivering godkändes med 272 röster\r\nmot 15 för ett under överläggningen framställt\r\nyrkande i enlighet med meningsyttring av Lars\r\nBäckström i motsvarande del. 2 ledamöter avstod\r\nfrån att rösta.</pre><pre>Finansutskottets betänkande FiU1</pre><pre>Utskottets hemställan -- som ställdes mot\r\nreservationen av Hans Gustafsson m.fl. -- bifölls\r\nmed acklamation.</pre><pre>Finansutskottets betänkande FiU2</pre><pre>Utskottets hemställan bifölls.</pre><pre>Finansutskottets betänkande FiU3</pre><pre>Utskottets hemställan bifölls.</pre><pre>Finansutskottets betänkande FiU4</pre><pre>Utskottets hemställan bifölls.</pre><pre>Lagutskottets betänkande LU1</pre><pre>Utskottets hemställan bifölls.</pre><pre>Lagutskottets betänkande LU2</pre><pre>Utskottets hemställan bifölls.</pre><pre>Lagutskottets betänkande LU3</pre><pre>Utskottets hemställan bifölls.</pre><pre>Lagutskottets betänkande LU4</pre><pre>Utskottets hemställan bifölls.</pre><pre>Försvarsutskottets betänkande FöU1</pre><pre>Utskottets hemställan bifölls.</pre><pre>Försvarsutskottets betänkande FöU2</pre><pre>Utskottets hemställan bifölls.</pre><pre>Försvarsutskottets betänkande FöU3</pre><pre>Utskottets hemställan bifölls.</pre><pre>Försvarsutskottets betänkande FöU4</pre><pre>Utskottets hemställan bifölls.</pre><pre>Socialförsäkringsutskottets SfU1</pre><pre>Mom. 1 (överensstämmelse mellan förmåner och\r\navgifter)</pre><pre>Utskottets hemställan med godkännande av\r\nutskottets motivering bifölls med 168 röster mot\r\n131 för utskottets hemställan med godkännande av\r\nden i reservationen av Doris Håvik m.fl. anförda\r\nmotiveringen. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU2</pre><pre>Mom. 1 (etableringsbegränsningen m.m.)</pre><pre>Utskottets hemställan med godkännande av\r\nutskottets motivering bifölls med 172 röster mot\r\n126 för utskottets hemställan med godkännande av\r\nden i reservation 1 av Doris Håvik m.fl. anförda\r\nmotiveringen.</pre><pre>Mom. 2 (tandvårdstaxan)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av den i reservation 2\r\nav Doris Håvik m.fl. anförda motiveringen -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU1</pre><pre>Utskottets hemställan bifölls.</pre><pre>Socialutskottets betänkande SoU2</pre><pre>Utskottets hemställan bifölls.</pre><pre>Trafikutskottets betänkande TU1</pre><pre>Utskottets hemställan bifölls.</pre><pre>Jordbruksutskottets betänkande JoU3</pre><pre>Mom. 1 (riktlinjer för det fortsatta samarbetet)</pre><pre>Utskottets hemställan bifölls med 284 röster mot\r\n15 för ett under överläggningen framställt yrkande\r\ni enlighet med meningsyttring av Annika Åhnberg.</pre><pre>Mom. 2</pre><pre>Utskottets hemställan bifölls.</pre><pre>Bostadsutskottets betänkande BoU1</pre><pre>Utskottets hemställan bifölls.</pre><pre>Bostadsutskottets betänkande BoU2</pre><pre>Utskottets hemställan bifölls.</pre><pre>Bostadsutskottets betänkande BoU3</pre><pre>Utskottets hemställan bifölls.</pre><pre>Bostadsutskottets betänkande BoU4</pre><pre>Utskottets hemställan bifölls.</pre><pre>Bostadsutskottets betänkande BoU5</pre><pre>Utskottets hemställan bifölls.</pre><pre>38 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:40 Vissa\r\nsocialförsäkringsfrågor, m.m.</pre><pre>1991/92:Sf10 av Gullan Lindblad m.fl. (m,fp,c,kds)</pre><pre>1991/92:Sf11 av Fredrik Reinfeldt (m)</pre><pre>1991/92:Sf12 av Doris Håvik m.fl. (s)</pre><pre>1991/92:Sf13 av Doris Håvik m.fl. (s)</pre><pre>1991/92:Sf14 av Berith Eriksson m.fl. (v)</pre><pre>1991/92:Sf15 av Margitta Edgren (fp)</pre><pre>med anledning av skriv. 1991/92:42 Redogörelse för\r\nsvenska företags verksamhet i Sydafrika</pre><pre>1991/92:U7 av Lars Moquist m.fl. (nyd)</pre><pre>med anledning av prop. 1991/92:47 Ändrad\r\ninstansordning enligt bilavgaslagen (1986:1386)</pre><pre>1991/92:Jo16 av Jan Sandberg m.fl. (m,fp,c,kds)</pre><pre>1991/92:Jo17 av Max Montalvo (nyd)</pre><pre>med anledning av prop. 1991/92:52 Regional\r\nledningsorganisation inom polisen</pre><pre>1991/92:Ju6 av Karl-Göran Biörsmark m.fl.\r\n(fp,m,kds)</pre><pre>1991/92:Ju7 av Lars Stjernkvist m.fl. (s)</pre><pre>med anledning av prop. 1991/92:56\r\nBostadsbyggandets finansiering år 1992, m.m.</pre><pre>1991/92:Bo2 av Ingvar Carlsson m.fl. (s)</pre><pre>1991/92:Bo3 av Lars Werner m.fl. (v)</pre><pre>med anledning av prop. 1991/92:57 Ändring i lagen\r\n(1991:742) om byggnadsgaranti, m.m.</pre><pre>1991/92:Bo4 av Oskar Lindkvist m.fl. (s)</pre><pre>med anledning av prop. 1991/92:65 Valfrihet i\r\nbarnomsorgen</pre><pre>1991/92:So7 av Ingvar Carlsson m.fl. (s)</pre><pre>1991/92:So8 av Gustaf von Essen (m)</pre><pre>1991/92:So9 av Johan Brohult (nyd)</pre><pre>1991/92:So10 av Inga-Britt Johansson m.fl. (s)</pre><pre>1991/92:So11 av Lennart Hedquist m.fl. (m)</pre><pre>1991/92:So12 av Lars Werner m.fl. (v)</pre><pre>1991/92:So13 av Roland Larsson (c)</pre><pre>1991/92:So14 av Hary Staaf (kds)</pre><pre>39 § Anmälan om interpellation</pre><pre>Anmäldes att följande interpellation framställts</pre><pre>den 18 november</pre><pre>1991/92:48 av Stig Rindborg (m) till\r\nkommunikationsministern om finansieringen av\r\nArlandabanan m.m.:</pre><pre>Till statsrådet Mats Odell angående den privata\r\nsektorns medverkan i Arlandabanan och andra\r\ninfrastrukturinvesteringar.</pre><pre>Sverige står inför stora utmaningar när det gäller att\r\nsnabbt upprusta, modernisera och bygga ut\r\ninfrastrukturen. Tillgången till bra vägar, en\r\nkonkurrenskraftig järnväg och ett väl utbyggt\r\nflygnät är en förutsättning för att vi skall kunna\r\nkompensera vårt geografiska läge i förhållande till\r\nvåra viktigaste konkurrensländer.</pre><pre>Såväl i den förra regerings tillväxtproposition som\r\ni regeringsförklaringen av den 4 oktober framhålls\r\nbetydelsen av en sådan utbyggnad av\r\ninfrastrukturen för den övergripande tillväxten.</pre><pre>För att åstadkomma denna kraftsamling, vars\r\nomfattning uppskattats till ca 100 miljarder under\r\n1990-talet, krävs att både statliga och privata\r\nresurser mobiliseras. Regeringen har redan anvisat\r\natt, förutom ordinarie anslag, använda de medel\r\nsom staten erhåller vid privatisering av statliga\r\nföretag för infrastruktursatsningar.</pre><pre>Men även den privata sektorn måste om möjligt\r\ngöras delaktig i infrastrukturuppbyggnaden. Detta\r\nhar flera fördelar. Om den privata sektorn kan\r\ninvolveras i sådana projekt, som både är\r\nsamhällsekonomiskt och företagsekonomiskt\r\nmotiverade, kan det rent statliga kapitalet\r\nanvändas till sådana projekt som inte är\r\nföretagsekonomiskt lönsamma, eller har en mycket\r\nlång pay-off-tid.</pre><pre>För det andra är det en nationell uppgift att skapa\r\ninvesteringsmöjligheter inom landet. Under ett\r\nflertal år har svenskt investeringskapital lämnat\r\nSverige och utländska företag har endast i\r\nbegränsad utsträckning investerat i Sverige.</pre><pre>Arlandabanan, som ställts som villkor för\r\nuppförandet av en tredje landningsbana på\r\nArlanda, är troligen det projekt som har de bästa\r\nföretagsekonomiska förutsättningarna.</pre><pre>Flera privata intressenter har visat intresse av att\r\nerbjuda en helhetslösning, inkl. huvudsaklig\r\nfinansiering, avseende Arlandabanan. Vidare finns\r\nett intresse att tillsammans med regeringen och\r\nbanverket diskutera hur ett sådant privat förslag\r\nkan anknytas till övergripande ambitioner om\r\navreglering och konkurrens, och hur en privat\r\nmonopolsituation undviks. Det senare uppges inte\r\nutgöra något problem.</pre><pre>Någon reell förhandling med utgångspunkt från de\r\nprivata konsortiernas förslag genomfördes icke av\r\nden tidigare regeringen, som i stället förordade en\r\nhelt statlig lösning; finansierad av anslag, upplåning\r\ni Riksgälden alternativt upplåning med\r\nstatsgaranti. Genom ett regeringsbeslut om\r\nbildandet av ett gemensamägt bolag mellan\r\nbanverket och luftfartsverket, som dock ännu icke\r\növerlämnats till riksdagen, ville den förra\r\nregeringen besegla sitt beslut.</pre><pre>Ett regeringsbeslut innebärande att 200 milj.kr.\r\nanvisas för inledande arbete med det s.k. fyrspåret\r\nhar möjliggjort för banverket att starta sådana\r\narbeten, men detta innebär inte att en senare privat\r\nlösning omöjliggjorts.</pre><pre>Med hänsyn till den syn på den privata sektorn och\r\ndess medverkan i infrastrukturinvesteringar som\r\nredovisats av regeringen, torde en omprövning av\r\nden förra regeringens förslag avseende\r\nArlandabanan vara naturlig.</pre><pre>Med anledning av ovanstående skulle jag vilja rikta\r\nföljande frågor till statsrådet Mats Odell:</pre><pre>1.  På vilket sätt avser statsrådet verka för att den\r\nprivata sektorn kan delta och dela affärsrisken vid\r\nde infrastrukturprojekt där sådant intresse visats?</pre><pre>2.  Avser statsrådet initiera förhandlingar med de\r\nprivata konsortierna avseende Arlandabanan?</pre><pre>40 § Anmälan om frågor</pre><pre>Anmäldes att följande frågor framställts</pre><pre>den 19 november</pre><pre>1991/92:162 av Catarina Rönnung (s) till\r\njustitieministern om förbud mot deltagande i\r\nrasistiska organisationer:</pre><pre>Invandrarminister Birgit Friggebo har i en\r\ninterpellationsdebatt den 13 november uttalat att\r\n''det vore en elegant lösning att inte förbjuda\r\nrasistiska organisationer som sådana utan just\r\npersonerna som deltar i verksamheten''.</pre><pre>Är det justitieministerns uppfattning och\r\nregeringens samlade bedömning att en framkomlig\r\nväg för att bekämpa en tilltagande\r\nfrämlingsfientlighet skulle vara att föreslå\r\nriksdagen anta en lag som förbjuder deltagande i\r\noch stöd till rasistiska organisationer?</pre><pre>1991/92:163 av Eva Zetterberg (v) till\r\nsocialministern om s.k. surrogatmödraskap:</pre><pre>Har regeringen för avsikt att ändra lagstiftningen så\r\natt s.k. surrogatmödrarskap blir juridiskt\r\naccepterat?</pre><pre>1991/92:164 av Sten Östlund (s) till\r\narbetsmarknadsministern om sysselsättningen\r\ninom byggsektorn:</pre><pre>I frågestunden den 14 november förklarade\r\nregeringens främsta företrädare att alla åtgärder på\r\ndet ekonomiska området som regeringen föreslagit\r\nriksdagen för beslut är ägnade att gynna\r\nfördelningspolitiken genom att öka tillväxten och\r\ndärmed sysselsättningen.</pre><pre>Inom byggbranschen har såväl\r\nbranschorganisationer som avtalsparterna förklarat\r\natt den osäkerhet som uppstått om lånevillkoren för\r\nframtiden, den fördyring som därav kan beräknas\r\noch därtill det sänkta investeringsbidraget för\r\nbostadsbyggandet från 9,3 % till 3,1 % som\r\nregeringen föreslagit kommer att innebära stopp\r\nför igångsättandet av nya byggprojekt med\r\nåtföljande utslagning av såväl företag som anställda\r\nfrån byggbranschen.</pre><pre>Delar arbetsmarknadsministern sina\r\nregeringskollegors uppfattning att åtgärderna som\r\nregeringen föreslår vad avser byggandet kommer\r\natt öka tillväxten och sysselsättningen?</pre><pre>41 § Kammaren åtskildes kl. 14.28.</pre><pre>Förhandlingarna leddes</pre><pre>av talmannen från sammanträdets början t.o.m. 12\r\n§ anf. 27 (delvis),</pre><pre>av förste vice talmannen därefter t.o.m. 18 § anf. 57\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}