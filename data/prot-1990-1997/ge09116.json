{"dokumentstatus":{"dokument":{"hangar_id":"2439002","dok_id":"GE09116","rm":"1990/91","beteckning":"116","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"116","slutnummer":"0","datum":"1991-05-22 00:00:00","systemdatum":"2010-02-17 00:00:00","publicerad":"1991-05-22 00:00:00","titel":"Riksdagens snabbprotokoll 1990/91:116 Onsdagen den 22 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{84D03B4C-447A-4D0B-A16B-2EB66A68ACBC}","dokument_url_text":"http://data.riksdagen.se/dokument/GE09116/text","dokument_url_html":"http://data.riksdagen.se/dokument/GE09116","dokumentstatus_url_xml":"http://data.riksdagen.se/dokumentstatus/GE09116","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:116</div>\r\n<div class=\"sidhuvud_datum\">Onsdagen den 22 maj</div>\r\n<div class=\"sidhuvud_klockslag\">Kl. 9.00--17.56</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 15 maj.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:N127--N137 till näringsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1990/91:JuU28--\r\nJuU30, JuU33 och JuU38</pre><pre>Utrikesutskottets betänkande 1990/91:UU18</pre><pre>Kulturutskottets betänkanden 1990/91:KrU19,\r\nKrU30 och KrU31</pre><pre>Utbildningsutskottets betänkanden\r\n1990/91:UbU13--UbU15</pre><pre>Bostadsutskottets betänkande 1990/91:BoU17</pre><pre>Meddelande om samlad votering</pre><pre>Talmannen meddelade att trafikutskottets\r\nbetänkanden TU24 och TU27 skulle avgöras i ett\r\nsammanhang efter avslutad debatt.</pre><pre>4 § Trafikens infrastruktur</pre><pre>Föredrogs</pre><pre>trafikutskottets betänkande</pre><pre>1990/91:TU24 Trafikens infrastruktur (prop.\r\n1990/91:87 delvis).</pre><pre>Anf. 1 GÖREL BOHLIN (m):</pre><pre>Herr talman! Goda transportmöjligheter är en av\r\nde viktigaste förutsättningarna för det svenska\r\nvälfärdssamhället. Utan ett väl fungerande\r\ntransportnät hade vi i Sverige inte haft möjlighet att\r\nbygga upp den starka industri som ligger bakom det\r\nsvenska välståndet, och inte heller hade vi haft så\r\nstor personlig rörelsefrihet eller så stora\r\nmöjligheter att välja var vi skall arbeta och bo.</pre><pre>Järnvägsutbyggnaden vid sekelskiftet bidrog till att\r\nSverige blev världsledande inom stål- och\r\nskogsindustrin, och utbyggnaden av vägarna under\r\nefterkrigstiden underlättade för utvecklingen av\r\nden verkstadsindustri som länge har varit en\r\ndominerande faktor i svenskt näringsliv.</pre><pre>Det täta inrikesflyget och det tekniskt\r\nvälutvecklade telenätet har inneburit att företag\r\nhar kunnat etableras och upprätthållas spritt i\r\nlandet och att de aktivt kunnat bidra till förbättrade\r\nförutsättningar för alla delar av Sverige.</pre><pre>Näringslivet är således grunden för vår välfärd, för\r\nvår individuella och ekonomiska frihet.\r\nNäringslivet är också grunden för att vård och\r\nomsorg skall kunna ges dem som behöver det och\r\nför att kultur och utbildningsväsende skall få\r\ntillräckliga resurser. Vi tar allt detta för\r\nsjälvklarheter, men i en tid av nedgång och\r\nkostnadskris för företagen blir medvetandet om\r\nvarifrån grunden för välfärden kommer större,\r\ndock ännu inte tillräckligt stort. Näringslivets\r\nkostnadsproblem är allas våra problem. När vårt\r\nnäringsliv inte kan konkurrera, inte sälja sina\r\nprodukter därför att konkurrenterna har lägre\r\npriser och lika bra produkter, när våra företag\r\nflyttar till andra länder med lägre kostnader och vi\r\ndärigenom får ökad arbetslöshet, då ökar\r\nmedvetandet om varifrån välfärden egentligen\r\nkommer.</pre><pre>Transportkostnaderna är en viktig del av företagens\r\nkostnader, och företagen strävar efter att sänka\r\ndenna och andra kostnadsdelar. Men\r\ntransportkostnaderna har under senare år\r\nutvecklats väsentligt mer ogynnsamt i Sverige än i\r\nviktiga konkurrentländer. Den utvecklingen har\r\ndessutom förstärkts de senaste åren. Från 1987 till\r\n1990 steg kostnaderna för vägtransporter i Sverige\r\nmed inte mindre än 30 %, och den ogynnsamma\r\nutvecklingen orsakades främst av ökade\r\nlönekostnader och kraftigt höjda vägskatter. Staten\r\nhar ett särskilt ansvar för infrastrukturen, som ju i\r\nstor utsträckning ägs av staten, drivs och byggs av\r\nstatliga verk eller myndigheter. Staten utformar\r\nockså reglerna för privata aktörer. Staten kan\r\nmedverka till att sänka kostnaderna för\r\nkommunikationerna genom snabbare och renare\r\ntransporter, genom att effektivisera och förbättra\r\nsamtransportsystemens förutsättningar och genom\r\natt bygga bort flaskhalsar och omvägar.</pre><pre>Infrastrukturen har avgörande betydelse för vilka\r\nförutsättningar och villkor som gäller för\r\nmänniskor och deras verksamheter. Det är ett\r\nväsentligt krav att infrastrukturen får ett utseende\r\noch en uppbyggnad som överensstämmer med\r\nmänniskors önskemål och behov och inte anpassas\r\ntill någon centralt skapad byråkratisk vision om hur\r\nsamhället bör se ut.</pre><pre>I den mån det går att finna marknadsanpassade\r\nmekanismer för att styra och finansiera\r\ninfrastrukturen, bör dessa mekanismer utnyttjas. I\r\nmånga fall går det, i andra fall inte, att bygga upp\r\nsådana marknadsanpassade system. Då måste tills\r\nvidare den politiska styrningen och finansieringen\r\nfinnas kvar.</pre><pre>Förhållandena är mycket olika i skilda delar av vårt\r\nland vad gäller både den infrastruktur som är\r\nlämplig och den som faktiskt finns. Biltrafiken kan\r\norsaka betydande skador på miljön, vilket måste\r\nmotverkas bl.a. genom att den tekniska\r\nutvecklingen ytterligare stimuleras. Biltrafiken har\r\nockså blivit ett problem i flera större städer,\r\nStockholm, Göteborg och Malmö, framför allt till\r\nföljd av trängsel och köer. I övriga landet är bilen\r\nkanske mer än i storstaden en förutsättning för det\r\ndagliga livet, samtidigt som den där orsakar\r\nväsentligt mindre miljöproblem.</pre><pre>Trots att vi ofta talar om kommunikationernas\r\nbetydelse, trots att vi vet hur oändligt\r\nbetydelsefulla kommunikationssystemen är för ett\r\nlands välstånd och trots att bristerna och deras\r\nföljder tränger sig på oss och märks -- inte minst i\r\nde underutvecklade länderna -- har vi i Sverige\r\nunder en följd av år försummat både\r\nnyinvesteringar och underhåll av transportnätet. På\r\njärnvägarna satsades praktiskt taget inte en krona\r\nunder flera decennier, och före omstruktureringen\r\nav järnvägstrafiken och uppdelningen i banverk\r\noch SJ hade Sverige i detta hänseende halkat efter\r\növriga Europa säkert 30 år.</pre><pre>Under nästan hela 70- och 80-talen försummades\r\nsåväl underhållet som förnyelsen av det svenska\r\nväg- och järnvägsnätet alltmer. Detta har lett till en\r\naccelererande kapitalförstöring, som står i kontrast\r\nmot de växande behoven inför den ekonomiska och\r\npolitiska integrationen med den europeiska\r\nkontinenten.</pre><pre>Vägarna är av särskild betydelse i ett så vidsträckt\r\nland som Sverige. Det gäller såväl\r\nNorrlandsvägar -- t.ex. för skogstransporter eller\r\nenskilda vägar -- som de stora stråken för snabba\r\ntransporter, Europavägarna.</pre><pre>De avkastningsberäkningar som görs av vägverket\r\noch som ligger till grund för prioriteringsordningen\r\nnär det gäller investeringar och underhåll visar att\r\nlönsamheten i investeringarna och underhållet är\r\nstörst när det gäller de intensivast trafikerade\r\nvägavsnitten. Detta sammanhänger med behovet\r\nav snabba varutransporter, behovet av försäljning\r\noch distribution till olika delar av Sverige och inte\r\nminst till Europa.</pre><pre>Näringslivet har utvecklat ett system för snabba\r\ntransporter, just-in-time, för att kunna öka\r\nsnabbheten i distributionen och för att kunna sänka\r\nkostnaderna för lagerhållning och transporter och\r\ndärmed också för varor. Det är livsnödvändigt för\r\noss i konkurrensen med framför allt övriga Europa\r\natt alla möjligheter tas till vara att sänka\r\nkostnaderna i och för näringslivet.</pre><pre>Från moderat sida har vi i många pekat på att mer\r\npengar behöver satsas i vägnätet, och vi har också\r\nföreslagit ytterligare satsningar. Även i år har vi i\r\nvårt budgetförslag anslagit två miljarder utöver\r\nregeringens förslag. Men det är då viktigt att\r\nförbättringarna sker där de gör mest nytta, ger\r\nstörst avkastning. Det betyder inte att delar av\r\nlandet skall försummas, men i den situation vi nu\r\nbefinner oss i skall satsningarna först göras där de\r\nfår störst effekt.</pre><pre>Inrikesflyget i Sverige är förhållandevis väl\r\nförgrenat. Mycket beror detta på de satsningar som\r\nde enskilda kommunerna har gjort för att hålla\r\negna flygplatser samt på det luftfartssystem som\r\nvuxit fram med Arlanda som nav och som gjort\r\nmånga och täta förbindelser samt snabba resor över\r\ndagen möjliga.</pre><pre>Regeringens s.k. tillväxtproposition visar på\r\ninsikt om transportsystemens avgörande betydelse\r\nför vårt land och på behoven av att stora satsningar\r\nnu görs. Regeringen föreslår i propositionen att en\r\nfond skall bildas och att särskilda satsningar skall\r\ngöras på järnvägar, vägar och kollektivtrafik -- 5\r\nmiljarder 1990/91, 5 miljarder 1992/92, 10 miljarder\r\nunder 1990-talet och en planeringsram på 20\r\nmiljarder. Satsningarna skall enligt propositionen\r\ngå till större sammanhållna projekt av nationell\r\nbetydelse. En särskild storstadssatsning på 5,5\r\nmiljarder ur fonden skall göras på de tre\r\nstorstadsregionerna, under förutsättning av\r\nmedfinansiering från resp. region. I övrigt\r\nförutsätts att samplanering och samfinansiering\r\nskall ske i många fall och att avgifter också skall\r\nkunna tas ut för att bekosta vissa projekt.</pre><pre>Utskottet avstyrker regeringens förslag om en\r\nsärskild inrättad fond och en delegation för att\r\nbesluta om investeringsanslag ur fonden. Utskottet\r\nanslår dock samma belopp som regeringen men\r\nanser att riksdagen bör ha större inflytande över\r\nplaneringsprocessen och anslagets fördelning och\r\nföredrar därför särskilda årliga anslag samt\r\nplaneringsredovisning till riksdagen.</pre><pre>Även i andra frågor har utskottet en annan mening\r\nän regeringen, t.ex. när det gäller satsningen på\r\nvissa projekt av nationell betydelse. Vissa regioner\r\ni landet skulle kunna gå miste om medel ur fonden.\r\nUtskottet anser därför att en rad uppräknade\r\nregioner också skall få del av anslaget.</pre><pre>Därmed menar vi från moderat sida att en del av\r\npoängen med den särskilda inriktningen går\r\nförlorad, nämligen att medlen skall gå till projekt\r\nav nationell betydelse och med stor nytta. Här delar\r\nvi från moderat sida regeringens bedömning. Det är\r\nnödvändigt att i första hand göra de investeringar\r\nsom ger en god effektivitet och avkastning.\r\nStorstadssatsningen är exempel på detta.\r\nKringfartsleder och tvärleder löser knutar i\r\ntrafiken. Kollektiv- och spårtrafik lyfter bort en del\r\nav biltrafiken från gatunätet.</pre><pre>Inte på över 25 år har någon utbyggnad av\r\navlastande leder skett t.ex. i Stockholmsområdet,\r\nvilket när regionen vuxit befolknings- och\r\nnäringsmässigt samt när biltrafiken ökat så mycket\r\nlett till en igenkorkad stad, onödigt stora\r\nluftföroreningar, tidsförluster och irritation i hela\r\nregionen.</pre><pre>Från moderat sida föreslås att ett nytt\r\nfinansieringssystem övervägs, nämligen att en\r\nandel av bensinskattemedlen går direkt till att\r\nfinansiera vägunderhåll, med andra ord ''raka rör''\r\nfrån brukare till investeringsobjekt, vilket leder till\r\nmer effektivt använda medel och större förståelse\r\nfrån bilisternas sida.</pre><pre>Vi menar också -- och detta redovisar vi i\r\nreservation 6 tillsammans med folkpartiet -- att\r\nförsäljning av hela eller delar av affärsverken bör\r\nske, varvid intäkterna kan investeras i\r\ninfrastruktur, som ju alltid är samhällsekonomiskt\r\nlönsamma investeringar.</pre><pre>Även avgifter bör kunna utgöra tillskott vid\r\nfinansiering. Men avgifterna skall enligt moderat\r\nuppfattning inte kunna tas ut på befintliga vägar --\r\ndessa vägar är ju redan betalda via skatter -- utan\r\navgifter skall kunna tas ut endast vid nybyggande,\r\nsärskilda projekt. Samfinansiering är också möjligt\r\nefter särskilda avtal med tänkbara medfinansiärer.</pre><pre>Herr talman! Med det anförda yrkar jag bifall till\r\nreservation 1, men jag står givetvis bakom även\r\növriga reservationer med moderata namn. I övrigt\r\nyrkar jag bifall till hemställan i\r\nutskottsbetänkandet.</pre><pre>Anf. 2 KENTH SKÅRVIK (fp):</pre><pre>Herr talman! Det känns bra och glädjande att vi\r\näntligen i utskottet har kunnat enas om en större\r\nsatsning totalt på vår infrastruktur inför 1990-talet.</pre><pre>Det är angeläget att säga att detta kan innebära att\r\ndet kan bli en större sammanhållen investering av\r\nnationell betydelse för järnvägen, kollektivtrafiken\r\noch vägområdena.</pre><pre>Nu gäller det att vi verkligen står för våra\r\nåtaganden och löften om pengar till att förverkliga\r\nde föreslagna utbyggnaderna och upprustningen av\r\nen förfallen infrastruktur i vårt land. Frågan är väl\r\negentligen: Har vi råd att låta bli att satsa på en\r\nåteruppbyggnad av vårt järnvägsnät eller en\r\noundviklig satsning på våra vägar?</pre><pre>Från folkpartiet liberalernas sida är vi också nöjda\r\nmed att utskottets initiativ angående den föreslagna\r\ninfrastrukturfonden innebar att den inte blev\r\nförverkligad utan att riksdagen som sig bör även i\r\nfortsättningen har fullt inflytande över de pengar\r\nsom skall användas till infrastrukturen.</pre><pre>Vissa delar av den svenska infrastrukturen har\r\nförsummats och förfallit under ett antal år såsom\r\njärnvägen och våra vägar. Andra delar, t.ex. flyget\r\noch telekommunikationerna, har haft en\r\ngynnsammare utveckling.</pre><pre>Folkpartiet liberalerna förordar en kraftig satsning\r\npå järnvägen och vägarna under 1990-talet.</pre><pre>Ingen kan säga exakt vilka resurser som kommer att\r\nkunna avsättas för att förnya dessa försummade\r\nområden. Vad som blir möjligt är i hög grad\r\nberoende av den ekonomiska utvecklingen. Men\r\näven det omvända gäller -- investeringar i\r\ninfrastruktur kan bli en hävstång för den\r\nekonomiska tillväxten. Därför är det angeläget att\r\nvi politiker nu och under kommande år är beredda\r\natt göra sådana prioriteringar att utrymme skapas\r\nför omfattande strukturinvesteringar.</pre><pre>Vi har också i motioner och i utskottsarbetet hävdat\r\natt vår bedömning är att det för drift, underhåll och\r\ninvesteringar i jänrvägar och vägar bör avsättas\r\nresurser i storleksordningen 140 miljarder kronor\r\nunder 1990-talet. Av dessa pengar är det troligt att\r\n40 miljarder behövs inom järnvägsområdet och 100\r\nmiljarder inom vägområdet.</pre><pre>Vi har också i våra motioner anvisat hur dessa\r\nmedel skall kunna skapas eller tas fram för att göra\r\ndessa nödvändiga åtaganden möjliga att genomföra\r\nunder en tioårsperiod.</pre><pre>Välståndets historia är tätt sammanflätad med\r\ntransportsystemens. Utvecklingen inom andra\r\nsamhällsområden har påverkat transporterna, och\r\nibland har påverkan gått i andra riktningen -- nya\r\nfartygstyper fick nya hamnstäder och kulturer att\r\nblomstra, järnvägarnas utbyggnad skapade helt nya\r\nstäder och samhällen, vägarna skapade möjligheter\r\ntill kontakter och bättre arbetstillfällen.</pre><pre>Allt tyder på att investeringar i infrastruktur är\r\nmycket lönsamma. Ett lands produktivitet\r\npåverkas positivt av en god infrastruktur.</pre><pre>En god utveckling i Sverige förutsätter således goda\r\nförbindelser för både utrikes och inrikes trafik.\r\nSåvitt vi kan förstå sker en kraftig satsning på\r\nmarktransporternas infrastruktur i hela Europa.</pre><pre>Goda kommunikationer med utlandet är en\r\nförutsättning för vårt deltagande i\r\nEuropasamarbetet och möjligheterna att handla på\r\nen allt friare marknad. Goda kommunikationer i\r\nSverige är en förutsättning för fortsatt utveckling av\r\nnäringsliv och utkomstmöjligheter i alla delar av\r\nlandet. Därför var det en skandal att inlandsbanan\r\ninte fick leva vidare med tanke på bl.a.\r\nturistverksamheten. Men det är en stor fördel att\r\nbl.a. stambanan, Mälarbanan, västkustbanan, E6-\r\nan och Öresundsbron färdigställs och byggs. Detta\r\nger goda kontakter och bra kommunikationer.</pre><pre>Det allmänna har ett stort ansvar för att\r\nkommunikationerna fungerar. Att kunna resa på\r\nvåra vägar eller med kollektiva transportmedel är\r\nså grundläggande att det kan sägas ingå i den\r\ngenerella välfärdspolitiken. Det allmännas ansvar\r\nhindrar dock inte att avgiftsfinansiering är tankbar\r\npå vissa nybyggda broar och vägar.</pre><pre>Glesbygdens trafikanter kan inte heller bära hela\r\nansvaret för sina kommunikationer. Det skulle i\r\nlängden bli alltför betungande och kostsamt för\r\ndem. Detta motiverar en regional utjämning och ett\r\nengagemang och ansvar från det allmännas sida när\r\ndet gäller glesbygdens infrastruktur.</pre><pre>Vi måste ha bra vägar och järnvägar i Sverige. De\r\nstörsta städerna måste förbindas med motorvägar\r\noch snabbtåg. De glesare befolkade delarna måste\r\nha goda väg-, tåg-, flyg- och teleförbindelser med\r\nresten av Sverige för att ett vitalt näringsliv skall\r\nkunna existera och utvecklas. Detta kräver också\r\nupprustning av många länsvägar.</pre><pre>Vi måste självfallet ge försteg för miljöanpassade\r\nlösningar. Inte minst av det skälet förordar vi en\r\nkraftfull satsning på tåg. Snabbtågen har under året\r\nblivit en ny attraktion för den svenska järnvägen.\r\nSJ kan här erbjuda resenären ett både bekvämt,\r\nsnabbt och miljövänligt alternativ till flyg och bil.</pre><pre>Vi måste hela tiden se till att samspelet mellan\r\nregionerna fungerar och vara beredda till särskilda\r\ninsatser i glest befolkade regioner. Samtidigt måste\r\nvi vara beredda att skapa attraktiva storstäder, med\r\nbättre kollektivtrafik och renare miljö.</pre><pre>Satsningen på infrastrukturen enligt vår\r\npartimotion har inte en nostalgisk bakgrund utan är\r\nen offensiv satsning och ett inslag i en strategi för att\r\nbryta pessimismen och stagnationen i Sverige. Det\r\ningår i ett program för tillväxt, välstånd och bättre\r\nmiljö.</pre><pre>Tre av regeringen utsedda utredningsmän har lagt\r\nfram förslag om hur våra tre storstadsregioner bör\r\norganisera sina vägar, kringfartsleder, pendeltrafik\r\noch kollektivtrafik för framtiden. Det är ordentliga\r\nkrafttag som måste tas för att vi skall få en\r\nfungerande infrastruktur i dessa regioner. Men\r\nsåvitt vi kan se är det nödvändigt att något sker, och\r\ndet snart. I annat fall kommer trafiken kring dessa\r\nkommuner att bli ett kaos, och en besvärlig\r\nsituation kommer att uppstå när det gäller miljön.</pre><pre>Det är alltså oerhört viktigt att statsmakterna,\r\nlandstingen och de kommunalt ansvariga verkligen\r\ntar sitt ansvar och förverkligar intentionerna i de\r\nolika utredningarna, allt för att rädda sig ur en\r\nbesvärande situation för både trafik- och\r\nmiljösidan. Men det gäller också att ge den som\r\nbehöver använda sig av kollektiva transporter ett\r\ntransportklimat som präglas av värdighet och\r\nsnabbhet. Då skall vi inte heller glömma de\r\nhandikappade, som är beroende av riks- eller\r\nlänsfärdtjänst i full utsträckning. De har väntat\r\nlänge nog nu.</pre><pre>Godstransporterna är viktiga för att vårt samhälle\r\nskall fungera. En stor del av dessa transporter går i\r\ndag på våra vägar. Många av dessa transporter\r\nskulle med en utbyggd och mer funktionell järnväg\r\nkunna föras över på järnvägen. Vi skall inte heller\r\ni detta sammanhang glömma sjötransporterna som\r\ni detta fall har stora möjligheter att ta över en del\r\nav de godsmängder som transporteras bilvägen\r\ninom och utom Sveriges gränser.</pre><pre>Redan i dag är det över 50 % av det gods som\r\nexporteras från Sverige som levereras med båt från\r\nsvenska hamnar. Inräknas färjegodset och\r\nmalmexporten via Narvik stiger siffran till över\r\n90 %.</pre><pre>Sjöfarten är också av stor betydelse för de inrikes\r\ntransporterna. 45 % av transportarbetet -- 30\r\nmiljarder tonkilometer -- sker med båt efter kusten\r\neller på de inre vattenvägarna.</pre><pre>I dag krävs det snabba transporter på ett helt annat\r\nsätt än förut, och det får vi acceptera, men det finns\r\nockså transporter av gods som med god planering\r\noch med möjligheter att transportera på ett annat\r\nsätt än per bil och järnväg kan föras över till sjön.\r\nVi måste också ge handelsflottan och kustsjöfarten\r\nsin chans att svara för sin del av infrastrukturen.</pre><pre>Driften av hamnar och terminaler är en viktig fråga\r\ni sjöfartspolitiken. Vi vill också på den punkten\r\npeka på möjligheten av privatiseringar. I dag drivs\r\nde flesta hamnar i kommunal regi, medan\r\nstuveribolagen ibland är privatägda. Vi är\r\növertygade om att både kommunerna och sjöfarten\r\nskulle vinna på om flera hamnar såldes till privata\r\nintressenter.</pre><pre>Även om medvetenheten om flygets miljöpåverkan\r\nväxt de senaste åren, måste det slås fast att\r\ninrikesflyget har en avgörande regionalpolitisk\r\nbetydelse för många orter och regioner i Sverige.\r\nMed tanke på Sveriges geografi är det sannolikt att\r\nflyget kommer att spela en viktig och växande roll\r\ni infrastrukturen. Vi tycker att det är angeläget att\r\nflyget i princip bär sina egna kostnader.</pre><pre>Staten bör medverka i en övergripande planering\r\nav flygets förutsättningar, vilka enligt vår mening\r\nbör inkludera skärpta miljökrav på flygplanen och\r\nskärpta koncessionskrav beträffande flygplatserna.\r\nMen i övrigt bör staten begränsa sitt engagemang i\r\nbranschens utveckling.</pre><pre>Herr talman! Tiderna förändras och väl är väl det.\r\nInför 1990-talet har partierna bjudit över varandra\r\nnär det gällt satsningar i infrastrukturen. På 80-talet\r\nsatsade Sverige 60 miljarder kronor på\r\ninfrastruktur, och på 90-talet anser regeringen att vi\r\nbör satsa 100 miljarder kronor, medan Tony\r\nHagström talar om 160 miljarder kronor.</pre><pre>Vi kan då fråga oss hur mycket som är realistiskt att\r\ninvestera på tio år.</pre><pre>Som redan nämnts är den stora begränsande\r\nfaktorn det investeringsutrymme som finns\r\ntillgängligt. Dessa stora satsningar skall ske i ett\r\nläge när svensk ekonomi befinner sig i mycket stora\r\nsvårigheter.</pre><pre>Folkpartiet liberalernas uppfattning är att vi just nu\r\nstår inför ett avgörande. Frågan är hur vi skall ha\r\ndet med vår infrastruktur i framtiden. Kan vi lita på\r\nregeringen när det gäller de förslag som har utlovats\r\nom verkställighet? Avtal och löften är ju inte alltid\r\ndetsamma som trovärdighet när vår regering\r\narbetar.</pre><pre>Det är nödvändigt med en ordentlig satsning.\r\nInfrastrukturen betyder mycket för Sveriges välfärd\r\nframöver. Vi får inte återigen försumma den\r\nmöjlighet vi har att satsa på järnvägarna, vägarna,\r\nflyget och sjöfarten för en god och framgångsrik\r\ninfrastruktur i vårt land, en infrastruktur som\r\ninnebär att vi får riktiga och ändamålsenliga\r\npersontransporter och snabba och riktiga\r\ngodstransporter som gynnar och utvecklar ett\r\nframgångsrikt näringsliv.</pre><pre>Med detta, herr talman, vill jag yrka bifall till\r\nreservation 1.</pre><pre>För övrigt ställer vi från folkpartiet liberalerna oss\r\ngivetvis bakom de övriga reservationer som vi\r\nundertecknat, men yrkar inte i detta läge bifall till\r\ndem.</pre><pre></pre><pre>Anf. 3 ELVING ANDERSSON (c):</pre><pre>Herr talman! Goda kommunikationer är en\r\nförutsättning för att hela Sverige skall leva. En\r\nutbyggnad av kollektivtrafiken och ett väl utbyggt\r\nväg- och järnvägsnät ökar möjligheterna för ett\r\ndecentraliserat samhälle med boende och\r\narbetstillfällen spridda över landet. Investeringar\r\ninom området person- och godstransporter är en\r\navgörande förutsättning för att skapa\r\ntillväxtmöjligheter i alla delar av landet. Inte minst\r\nför de företag som har långa avstånd till sina\r\nmarknader är behovet av goda kommunikationer\r\nstort för att man skall kunna hävda sig både\r\nnationellt och internationellt.</pre><pre>Man kan säga att ett lands utveckling och välstånd\r\nstår i direkt proportion till dess utbyggnad av\r\ninfrastrukturen.</pre><pre>Under hela den socialdemokratiska\r\nregeringsperioden från 1982 och framåt har\r\ninvesteringarna i infrastrukturen, främst då i vägar\r\noch järnvägar, varit klart otillräckliga. På\r\njärnvägssidan har behoven varit mångfaldigt större\r\nän anslagen, och vägarnas investeringsandel av\r\nvåra gemensamma resurser har stadigt minskat.</pre><pre>Det var mot den här bakgrunden som vi för ett antal\r\nveckor sedan med stor spänning mottog\r\nregeringens s.k. tillväxtproposition. Nu äntligen\r\nskulle satsningarna komma. Av\r\nförhandsinformationen så hade allmänheten och\r\näven vi inom oppositionspartierna bibringats den\r\nuppfattningen att minst hundra nya friska miljarder\r\nskulle satsas på den viktiga infrastrukturen.</pre><pre>Men tyvärr, som så många gånger förr så blev\r\nregeringens proposition i stora delar en besvikelse.\r\nAv de hundra miljarderna var det nästan bara en\r\nsummering av redan utgående anslag. Dessutom\r\nfanns det en s.k. infrastrukturfond som totalt skulle\r\nkomma att uppgå till 20 miljarder kronor, varav en\r\nmycket stor del skall gå till storstäderna. Till detta\r\nkom regeringens mycket optimistiska antaganden\r\nom avgiftsfinansiering och medverkan från\r\nnäringsliv och andra intressenter.</pre><pre>Från olika slag av vägavgifter förväntar sig\r\nregeringen intäkter på i storleksordningen 30\r\nmiljarder kronor och i s.k.\r\nsamfinansieringslösningar räknar man med intäkter\r\npå 10--15 miljarder kronor.</pre><pre>Från centerns sida avvisar vi inte vare sig avgifter\r\neller olika slag av extern finansiering. Vi är dock\r\növertygade om att regeringens beräkningar av hur\r\nmycket pengar som kan komma in på detta sätt är\r\nalltför optimistiska.</pre><pre>Det orealistiska i tanken på att få in 30 miljarder\r\npå någon form av vägtullar kan illustreras med ett\r\nräkneexempel som visar, att större delen av\r\nSveriges vägnät skulle behöva avgiftsbeläggas eller\r\natt ca 750 000 fordon per dag och år betalar 15 kr. i\r\nvägavgift.</pre><pre>Från näringslivet har mycket klart dokumenterats\r\natt något större intresse för att finansiera\r\ninvesteringar i infrastrukturen inte föreligger.</pre><pre>När det gäller medfinansiering från kommuner och\r\nlän vill jag understryka att staten inte får lov att\r\nagera utpressare, som man t.ex. gjorde i samband\r\nmed utbyggnaden av västkustbanan. Det måste slås\r\nfast att ansvaret för att vi har ett väl utbyggt nät av\r\nvägar och järnvägar åvilar staten. Det är ett ansvar\r\nsom vi från centerns sida aldrig kan medverka till\r\natt luckra upp.</pre><pre>Centerns utgångspunkt för investeringar i\r\ntrafikanläggningar är att investeringarna skall göras\r\nsamhällsekonomiskt och miljömässigt optimala.\r\nDetta måste ske utifrån varje regions specifika\r\nförutsättningar och behov. Det innebär att i\r\nregioner och områden där vägtrafiken är det enda\r\nrealistiska alternativet -- där skall vägarna\r\nprioriteras. I tätbefolkade områden däremot, där\r\ndet finns underlag för en effektiv kollektivtrafik --\r\ndär skall kollektivtrafiken prioriteras. För långväga\r\nperson- och godstransporter skall i första hand\r\njärnväg och sjöfart samt i vissa fall flyget\r\nprioriteras. Det handlar enligt centerns mening inte\r\nom antingen eller, utan om att investeringarna\r\nsammantaget skall leda till en utveckling av hela\r\nlandet och till en förbättrad miljö.</pre><pre>Herr talman! I 1988 års trafikpolitiska beslut lade\r\nriksdagen fast ett antal delmål för trafikpolitiken.\r\nDet är framför allt två av dessa delmål som jag\r\nmenar att regeringen och riksdagsmajoriteten har\r\nsvikit. Det gäller dels det s.k. miljömålet, dels\r\nmålet om att trafikpolitiken skall medverka till en\r\nbättre regional balans. När det gäller att göra\r\ntrafiksektorns negativa miljöpåverkan mindre är\r\ndet framför allt de uteblivna kraftfulla satsningarna\r\npå en utbyggnad av järnvägsnätet och\r\nkollektivtrafiken som är grunden till att jag påstår\r\natt miljömålet har svikits.</pre><pre>Järnvägstransporter är ur miljösynpunkt\r\növerlägsna transporter på landsväg. Om järnvägen\r\nskall kunna ta över en stor del av person- och\r\ngodstransporterna krävs ett mycket omfattande\r\ninvesteringsprogram. Centern har under ett antal\r\når krävt att minst 40 miljarder kronor skall avsättas\r\nför detta ändamål fram till sekelskiftet. Vi har\r\ntyvärr inte heller i år vunnit gehör för våra\r\nståndpunkter.</pre><pre>Beträffande de regionalpolitiska målen, kan en\r\nmycket stor del av vårt lands befolkning och\r\nnäringsliv konstatera att läget är under all kritik.\r\nFramför allt är det grusvägarna och det s.k.\r\nlågtrafikerade länsvägnätet som har eftersatts.</pre><pre>En betydande andel av det statliga vägnätet består\r\nav grusvägar. En mycket stor del av länsvägnätet\r\nhar svag bärighet och saknar dessutom beläggning.\r\nPengarna för drift och underhåll är så snålt tilltagna\r\natt man nu i flera län håller på att riva upp\r\nbeläggningen och göra grusvägar av tidigare\r\nbelagda vägar. För ett par veckor sedan var drygt\r\n15 000 kilometer, eller 15 %, av det totala vägnätet\r\navstängt för tyngre trafik. I Norrbotten och i\r\nJämtland var andelen så stor som 40 % av den\r\ntotala väglängden.</pre><pre>I tillväxtpropositionen pekas E 3, E 4 och E 6 ut\r\nsom vägar där särskilda satsningar skall ske. Det är\r\ni och för sig behjärtansvärt, men det löser tyvärr\r\ninte problemen i resten av landet.</pre><pre>Ett par av vårens stora ''stridsfrågor'' i\r\ntrafikutskottet belyser som i ett nötskal regeringens\r\nregionalpolitiska ambitioner på trafikområdet.\r\nMan är beredd att satsa mångmiljardbelopp på en\r\nÖresundsbro, men anser sig inte ha råd att satsa\r\nnågra i sammanhanget futtiga miljoner för att\r\nupprätthålla persontrafiken på inlandsbanan. Från\r\ncenterns sida säger vi ja till persontrafik på\r\ninlandsbanan och nej till en Öresundsbro. Vi i\r\ncentern har i vår motion särskilt tagit upp behoven\r\nav regionalpolitiska satsningar på\r\nväginvesteringarna. Glädjande nog har våra\r\nsynpunkter, i alla fall till viss del, tillgodosetts i\r\ntrafikutskottets betänkande, då man på s. 26\r\nskriver:</pre><pre>''Det nya anslaget för investeringar i trafikens\r\ninfrastruktur skall således främst användas för\r\nstörre sammanhållna projekt av nationell betydelse\r\nsom gagnar tillväxten och miljön. Det betyder att\r\nvissa regioner i landet, med de av regeringen\r\nexemplifierade projekten, inte direkt får del av\r\ndessa medel. Det gäller Norrlands inland, Dalarna,\r\nVärmland, norra Dalsland och sydöstra Sverige.\r\nUtskottet anser det därför angeläget att en större\r\ndel av ordinarie anslag tillförs dessa regioner.''</pre><pre>Detta tycker jag är ett steg i rätt riktning, men det\r\när tyvärr inte tillräckligt. Centern har krävt ett\r\ntioårsprogram för upprustning och beläggning av\r\nlandets grusvägar och vi har även satsat en miljard\r\nkronor för detta ändamål i vårt budgetalternativ för\r\ndet kommande budgetåret.</pre><pre>Centern har också i sin motion med anledning av\r\nden s.k. tilläggspropositionen satsat totalt 8,5\r\nmiljarder kronor mer än regeringen på trafikens\r\ninfrastruktur för kommande budgetår. 2,5\r\nmiljarder satsas på järnvägar och 6,5 miljarder på\r\nbättre vägar, främst för att rösta upp länsvägnätet.\r\nI den konjunkturpolitiska situation som vi just nu\r\nbefinner oss i är det viktigt att satsa på angelägna\r\nframtidsinvesteringar i infrastrukturen. Dels\r\nskapar det på kort sikt sysselsättning inom den\r\nviktiga bygg- och anläggningsbranschen, dels står\r\nSverige, genom dessa åtgärder, bättre rustat att\r\nkunna ta till vara den högkonjunktur som vi vet\r\nkommer.</pre><pre>Från centerns sida anvisar vi också finansiering fullt\r\nut för dessa projekt. Genom att t.ex. sälja ut\r\nstatliga företag och investera dessa pengar i vägar\r\noch järnvägar omfördelar vi den statliga\r\nförmögenheten från passivt ägande till offensiva\r\nframtidsinvesteringar. Järnvägsobligationer och\r\nmiljöavgifter är andra finansieringskällor.</pre><pre>Herr talman! Det är inte bara glesbygdsområdena\r\nsom har problem. Trafiksituationen i våra\r\nstorstadsområden dras också med stora bekymmer,\r\ndock av en helt annan art.</pre><pre>Utskottet föreslår att sammanlagt 5,5 miljarder\r\nkronor skall gå till de tre storstadsregionerna. För\r\nmin del vill jag understryka att det i första hand är\r\nviktigt att utvecklingen av kollektivtrafiksystemen i\r\ndessa regioner prioriteras. De s.k.\r\nstorstadsöverenskommelserna, som ligger till\r\ngrund för den här satsningen, bygger på utbyggda\r\nkollektiva trafiksystem och på omfattande\r\nmotorvägssystem i Stockholm, Göteborg och\r\nMalmö. Vi i centern accepterar inte någon koppling\r\nmellan satsningarna på å ena sidan utbyggd\r\nkollektivtrafik och å andra sidan utbyggda\r\nmotorvägar. Ur miljösynpunkt är det viktigt att det\r\när kollektivtrafiksatsningarna som kommer till\r\nstånd först, innan eventuella vägutbyggnader\r\ngenomförs. Enligt vår uppfattning skall det alltså\r\ninte finnas något krav på att de här\r\nstorstadspaketen skall genomföras i alla delar för\r\natt statens andel, de 5,5 miljarder kronorna, skall\r\nkunna utgå.</pre><pre>På den här punkten tycker jag att\r\nutskottsmajoritetens skrivningar är ganska oklara.\r\nDet vore bra med ett klarläggande under debattens\r\ngång av hur detta skall tolkas.</pre><pre>I Stockholmsuppgörelsen är satsningarna på\r\nkollektivtrafik positiva, men otillräckliga.\r\nUppgörelsen borde enligt vår mening ha utformats\r\nså att motorvägarna lämnats utanför, en\r\nstorsatsning gjorts på spårburen kollektivtrafik och\r\nmiljöavgifter lagts på innerstadstrafiken. De\r\nintäkter som på så sätt erhållits borde man ha\r\nanvänt till ytterligare utbyggnad av\r\nkollektivtrafiken och till infartsparkeringen. De\r\nmotorvägssatsningar som ingår i\r\növerenskommelsen, bl.a. Österleden och\r\nVästerleden, innebär svåra konsekvenser för\r\nStockholmsmiljön. Det blir mer biltrafik i stan och\r\nvärdefulla grönområden offras.</pre><pre>I Göteborgsregionen är det i första hand\r\npendeltågstrafiken som behöver utvecklas för att\r\nman skall kunna komma till rätta med de svåra\r\nmiljöproblem som biltrafiken för med sig. Den\r\nföreslagna nya sträckningen av E6-an öster om\r\nGöteborg har mycket tveksamma trafikpolitiska\r\neffekter och måste därför ytterligare noggrant\r\nstuderas innan man definitivt tar ställning till det\r\nprojektet.</pre><pre>Sedan gäller det satsningarna i Malmöregionen.\r\nDessa är i stor utsträckning baserade på den tänkta\r\nÖresundsbron. Centern säger nej till en\r\nÖresundsbro av både miljömässiga och\r\nekonomiska skäl. Följaktligen har vi en annan syn\r\npå hur Malmöregionens trafik skall byggas ut.\r\nDäremot välkomnar vi de satsningar som görs i\r\nMalmööverenskommelsen för att åstadkomma en\r\nbättre inomregional trafik. Vi menar att det behövs\r\nen väsentligt kraftfullare satsning på en utbyggd\r\npendeltågstrafik i regionen.</pre><pre>Herr talman! På ett flertal väsentliga punkter har\r\ntrafikutskottet vid sin behandling av\r\ntillväxtpropositionen som sagt gett regeringen\r\nbakläxa.</pre><pre>Det gäller då framför allt det faktum att riksdagen\r\ninte är beredd att inrätta en särskild fond för\r\ninfrastruktursatsningar. I stället blir det fråga om\r\nett anslag. Dessutom stärks det parlamentariska\r\ninflytandet, via riksdagen, över hur pengarna skall\r\nanvändas.</pre><pre>Det gäller också de ökade regionalpolitiska\r\nsatsningar som jag tidigare har redogjort för.\r\nDessutom har utskottet på ett bra sätt klarlagt vad\r\nsom menas med samfinansiering av pengar ur\r\nanslaget för infrastrukturinvesteringar. Detta\r\nklarläggande innebär i praktiken att kravet på\r\nsamfinansiering har undanröjts.</pre><pre>Herr talman! Avslutningsvis yrkar jag bifall till\r\nreservationerna 2 och 13.</pre><pre>Anf. 4 VIOLA CLAESSON (v):</pre><pre>Herr talman! Allra först vill jag tala om att jag är\r\nmycket glad över vändningen i frågan om\r\ninlandsbanan. Tack vare arbetsmarknadsutskottets\r\nenhälliga uttalande kan trafiken på denna bana,\r\nförhoppningsvis, rulla även den här sommaren.\r\nDetta är möjligt genom centerns initiativ i detta\r\navseende, och för detta tackar jag er i centern. Men\r\nsamtidigt är det så, att utan den otroligt starka\r\nfolkopinion som har funnits i hela landet -- och\r\nkanske framför allt i de fyra berörda länen -- skulle\r\ndet inte heller för arbetsmarknadsutskottet ha varit\r\nmöjligt att få till stånd ett vettigt beslut.</pre><pre>I den här debatten skall jag inte presentera min\r\ntrafikpolitiska vision om Hela folkets järnväg. Jag\r\ntänkte att jag på det sättet kanske skulle hejda\r\nkommunikationsministerns mest arroganta\r\nkommentarer. Georg Andersson blev av någon\r\nanledning mycket illa berörd över den här visionen\r\nförra gången det begav sig. För den som vill ta del\r\nav den miljöinriktade framtidsbild som jag då\r\npresenterade kan jag tala om att både den bilden\r\noch statsrådets kommentarer återfinns i\r\nriksdagsprotokollet från den 28 april 1989.</pre><pre>Det trafikpolitiska beslut från 1988 som regeringen\r\nhänvisar till i alla sammanhang är enligt min\r\nuppfattning förödande. Men det menar bara de\r\nsom anser att det behövs en helt ny infrastruktur för\r\ntrafiken, där miljöhänsynen måste vara avgörande.\r\nTyvärr har de misstankar som vi i vänsterpartiet\r\nhade -- det var få som ville lyssna på oss -- 1987/88\r\nbekräftats av verkligheten.</pre><pre>Många hävdar att järnvägstrafiken, jämfört med\r\nden ökande bilismen och flygtrafiken, nu är ännu\r\nmer i strykklass än den var 1988. SJ har medvetet\r\nminskat sin personalstyrka med ungefär 4 500\r\npersoner genom att inte nyanställa. Nu har SJ, för\r\nförsta gången sedan 30-talet börjat säga upp\r\npersonal. Nära 1 000 personer har varslats. T.o.m.\r\nnyutbildade lokförare får sparken! En del av SJs\r\nverkstäder har sålts ut. Andra håller på att läggas\r\nned -- t.ex. i Östersund, Luleå, Gävle och\r\nNorrköping -- eller också inskränks verksamheten\r\npå olika sätt.</pre><pre>Herr talman! Det här är ett enormt slöseri med\r\nmänskliga och materiella resurser. Det är en\r\nskandal också med tanke på att en utveckling av\r\njärnvägen skulle kunna rädda inte bara viktiga jobb\r\nutan också vår miljö. Finns det någon som tror att\r\ndet med dagens högervridna trafikpolitik går att\r\ninbilla dem som finns kvar på SJ att järnvägen har\r\nframtiden för sig?</pre><pre>Det nyliberala fjäsk med EG-kommissionen som\r\nlåg bakom sprängningen av Hela folkets järnväg\r\nleder steg för steg till en upplösning av SJ och en\r\nprivatisering av de företagsekonomiskt lönsamma\r\nbitarna. SJ är av allt att döma på väg in i en akut\r\nekonomisk kris på grund av regeringens,\r\nriksdagsmajoritetens och SJ-styrelsens politik. När\r\nden annars så hurtfriske Stig Larsson nyligen\r\nbesökte trafikutskottet varnade han för regeringens\r\nsenaste förslag på området. Om exempelvis den\r\ns.k. skadlighetsprövningen slopas, dvs. om det blir\r\nfritt fram för bussbolagen att starta trafik var de vill\r\ni konkurrens med järnvägstrafiken samt om\r\ntrafiken på stomnätet öppnas för konkurrens från\r\nprivata bolag, ligger SJ verkligt illa till. Att döma\r\nav debatten i går med Georg Andersson om\r\njärnvägstrafiken och framtiden tycker han inte att\r\ndet här är helt okomplicerat. Det enda som Stig\r\nLarsson kunde garantera när han besökte\r\ntrafikutskottet var att snabbtågstrafiken mellan\r\nStockholm och Göteborg på sikt skall vara kvar i\r\nSJs regi.</pre><pre>Vi i vänsterpartiet, tidigare vpk, har i många år\r\nmotionerat om kraftigt höjda anslag till järnvägen\r\nför underhåll, upprustning och nyinvesteringar.\r\nBehovet av nyinvesteringar uppskattar vi i dag till\r\n65 miljarder under en tioårsperiod. Den siffran\r\nbaseras på material som banverket tidigare har\r\npresenterat. Enligt oss i vänsterpartiet måste det\r\nhär behovet styra riksdagens beslut om anslag på\r\nområdet över huvud taget. Följdriktigt kräver vi\r\nockså att de nya infrastrukturpengarna om 10 + 10\r\nmiljarder enbart skall användas till järnvägar och\r\növrig miljövänlig kollektivtrafik. Vi i vänsterpartiet\r\nanser dessutom att hela summan om 20 miljarder\r\nskall anslås och användas fr.o.m. nu och t.o.m.\r\nbudgetåret 1992/93 i stället för att detta skjuts på en\r\nosäker framtid.</pre><pre>Men regeringen agerar konsekvent i Scan Link-\r\nkonsortiets och vägbyggarmaffians anda. Det\r\nförekommer vissa miljövänliga valårsfraser. Men\r\nsamtidigt planerar regeringen för ännu mer\r\nvägtrafik i förhoppning om att det skall ge Sverige\r\nekonomisk tillväxt. Sedan den mäktiga\r\nindustriledareklubben European Round Table med\r\nPehr Gyllenhammar i spetsen för några år sedan\r\nlanserade sina byggprojekt har den\r\nsocialdemokratiska regeringen agerat helt förryckt.</pre><pre>Fler motorvägs- och bilbroprojekt kommer att\r\nförverkligas, precis som lobbyisterna har krävt --\r\nmen i strid med allt sunt politiskt förnuft. Det\r\nspelar ingen roll vad projekten ursprungligen\r\ndöptes till av de här ekonomiskt mäktiga.\r\nRegeringen har under alla år försökt att låtsas t.ex.\r\natt den inte har med Scan Link att göra. Men\r\nfaktum är att det i praktiken är Nicolin,\r\nGyllenhammar, Scan Link-konsortiet,\r\nArbetsgruppen för motorvägstriangeln och\r\nvägverkets ''visionärer'' som får som de vill. Precis\r\nsom Nicolin förutspått i en radiointervju sker det i\r\nen steg-för-steg-strategi.</pre><pre>När tidningen Arbetet avslöjade förspelet och\r\nhemlighetsmakeriet i januari 1984 beträffande\r\nplanera på det här jätteprojektet, som skulle\r\n''vända upp och ner på Sverige'', fick vi veta att\r\nytterst få -- förutom allra högsta Volvoledningen --\r\nhade känt till planerna. Tidningen skrev: ''Två av\r\nregeringens statssekreterare har blivit invigda\r\nunder tysthetslöfte.'' Men inte ens Volvos styrelse\r\nhade fått information i det läget. Eftersom det för\r\nmin del inte återstår särskilt många debatter här i\r\nkammaren på det trafikpolitiska området skulle det\r\nvara intressant att av någon av dem som i dag är\r\ninvigda i det här få veta vilka två statssekreterare\r\ndet är som mot tysthetslöfte har fått information.</pre><pre>I regeringens tillväxtproposition och propositionen\r\nom Öresundsbron finns alla förslag som jag tidigare\r\nfunnit i nämnda Arbetets artiklar från 1984, senare\r\ni Scan Links ''huvudrapport'' och hos lobbygruppen\r\nför Motorvägstriangeln. Gruppens uppvaktning\r\n1985, för att få med Sven Hulterström, Georg\r\nAnderssons företrädare, på Motorvägstriangeln,\r\nförevigades med text och bild. Där finns bl.a. den\r\ndåvarande tekniske direktören för det statliga\r\nvägverket, Jan Brandborn, i fint sällskap med\r\nrepresentanter från Industriförbundet och\r\nbyggnadsentreprenörerna.</pre><pre>Vad var det då för krav herrar lobbyister\r\nframförde? Jo, att E 3, E 4 och E 6 skulle byggas ut\r\ntill ett sammanhängande motorvägssystem,\r\nkompletterat med utbyggnader av E 18 och riksväg\r\n40. Det är bl.a. på den senare vägen Prometheus-\r\noch Driveprojekten skall börja utprovas i\r\nvägverkets regi med statligt stöd redan i år.</pre><pre>Och de nämnda Europavägarna? Är det inte en\r\nlustig ''tillfällighet'', Georg Andersson och Birger\r\nRosqvist, att regeringen i tillväxtpropositionen\r\nsäger att just E 3, E 4 och E 6 ''är särskilt\r\nbetydelsefulla vägstråk''. Detta är alltså det\r\nprioriterade och nationella vägnät som regeringen\r\noch utskottsmajoriteten vill bygga ut för\r\nmångmiljardbelopp. 1985 beräknades\r\nMotorvägstriangeln kosta 13 miljarder. Finns det\r\nnågon här i kammaren som kan tala om hur mycket\r\nprojektet i dag kostar enligt majoritetens förslag?</pre><pre>I tillväxtpropositionen föreslår regeringen att den\r\npå egen hand skall få avgöra hur mycket av de 20\r\nmiljarderna som under 90-talet skall gå till vägar\r\nresp. järnvägar. Med tanke på de mycket\r\nblygsamma krav som nuvarande banverkschefen\r\nJan Brandborn och styrelsen har på staten lär det\r\ninte bli mycket till järnvägen, befarar jag. Och de\r\n''lobbygrupper'' som ärligt kämpar för att utveckla\r\njärnvägen vet att de inte har särskilt mycket att\r\nhämta hos Georg Andersson.\r\nInlandsbaneuppvaktningarna är ett färskt exempel.</pre><pre>Förslaget om fullmakt för regeringen att\r\negenhändigt besluta om infrastrukturpengarna var\r\nför magstarkt t.o.m. för Georg Anderssons\r\npartikamrater i trafikutskottet. Samtliga partier har\r\nförkastat regeringens förslag, därför att det\r\ndrastiskt skulle minska riksdagens inflytande över\r\ninfrastrukturpolitiken. I majoritetens text heter\r\ndet: ''Det är enligt utskottets mening inte\r\ntillräckligt att riksdagen i efterhand får kännedom\r\nom de projekt som regeringen beslutar om.''</pre><pre>En självklar fråga infinner sig: Hur vill då\r\nutskottsmajoriteten använda detta sitt inflytande\r\növer anslaget till trafikens infrastrukturprojekt?</pre><pre>Jo, i detta stycke gör utskottets socialdemokratisk-\r\nborgerliga majoritet en fantastisk politisk\r\nsaltomortal. Efter att ha knäppt regeringen på\r\nnäsan, klarar majoriteten inte ens av att ge\r\nkonkreta besked i huvudfrågan. Inget av dessa\r\npartier kan tala om hur mycket av anslaget som de\r\nanser skall användas till järnvägar resp. vägar\r\nunder 90-talet. I texten anger de inte ens hur\r\nanslaget på 5 miljarder för det innevarande\r\nbudgetåret skall fördelas. Detta är pengar som\r\nborde börja rulla omgående, särskilt med tanke på\r\njärnvägsbehoven. Men om utskottsmajoriteten får\r\ngehör i riksdagen betyder det alltså att regeringen,\r\ntrots alla invändningar, kan fördela anslaget helt\r\nefter sina egna triangel- och Link-ambitioner.</pre><pre>Om jag har totalt missuppfattat detta, rätta mig\r\ngärna. Jag är inte mer prestigebunden än att jag kan\r\nändra mig. Ge mig dock en förklaring. Jag har\r\nförsökt att granska vad dessa partier egentligen\r\nmenar med sina yttranden i trafikutskottets\r\nbetänkande jämfört med vad de har sagt och med\r\nden upprördhet som de har känt när det gäller\r\nregeringens tuffa attityd. Jag måste fråga\r\ntrafikutskottets socialdemokrater, centerpartister\r\noch folkpartister: Menar ni att detta passiva\r\nförhållningssätt skall leda till att ''riksdagen får\r\nmöjlighet att utöva inflytande över användningen\r\nav anslaget''? Framför allt: Kan ni tala om hur\r\nmycket av de 20 miljarderna ni vill satsa på\r\njärnvägen och övrig miljövänlig kollektivtrafik?\r\nKonkretisera hur ni vill fördela de 5 miljarderna\r\nsom skall börja satsas redan i år! Vad vill ni ge\r\njärnvägen utöver era ordinarie anslag?</pre><pre>Vänsterpartiet har i flera reservationer till\r\nbetänkandet beskrivit, skulle jag vilja säga,\r\nsammantaget det mesta av den trafikpolitiska\r\nhelhetssyn som vi står för. Den innebär också, som\r\njag har sagt tidigare, att vi menar att\r\ntransportstrukturen i det här landet måste\r\nförändras i grunden. Det fanns ett skede för inte så\r\nlänge sedan då miljöminister Birgitta Dahl helt\r\ninstämde i en sådan uppfattning. I dag är det tyvärr\r\nganska lugnt på den fronten.</pre><pre>I reservation 3 från vänsterpartiet med rubriken\r\n''Trafikpolitikens mål och inriktning'' visar vi hur vi\r\nvill se framtiden och vilka satsningar vi vill göra.\r\nFramför allt har vi angett att vi menar att alla de\r\n20 miljarder som skall satsas framöver bör satsas på\r\nmiljövänlig trafik, mest järnvägstrafik. Jag stödjer\r\nalltså de reservationer som vänsterpartiet står\r\nbakom. Jag skall inte yrka bifall till alla, men jag\r\nvill särskilt nämna den reservation som faktiskt\r\ninnehållsmässigt nästan är likalydande med det\r\nunderlagsmaterial som jag skickade till Birger\r\nRosqvist när jag under några dagar i april hoppades\r\natt det skulle kunna gå att uppnå en uppgörelse\r\nmellan vänsterpartiet och socialdemokraterna om\r\nhur vi skall satsa dessa infrastrukturpengar. I\r\nreservationen visar vi precis hur vi skulle vilja\r\nanvända de första 5 miljarderna för innevarande\r\nbudgetår, eftersom jag anser att vi måste ange det\r\nhär i riksdagen, annars gör regeringen precis som\r\nden vill.</pre><pre>Jag har redan yrkat bifall till reservation 3. Jag vill,\r\nherr talman, avsluta med att även yrka bifall till\r\nreservation 17, enligt vilken vänsterpartiet vill\r\nstoppa bilprojekten Prometheus och Drive med\r\nförsöksområde Västsverige.</pre><pre></pre><pre>Anf. 5 ROY OTTOSSON (mp):</pre><pre>Herr talman! För drygt ett år sedan föreslog\r\nregeringen att det skulle inrättas en\r\nkollektivtrafikfond på 5 miljarder kronor. Förslaget\r\nvar rimligt ur flera synpunkter. Investeringarna i\r\nkollektivtrafik, och i synnerhet i järnvägsnätet, är\r\nsedan lång tid tillbaka mycket eftersatta. Det finns\r\nett nästan överväldigande eftersläpande\r\ninvesteringsbehov i järnvägar i hela landet!</pre><pre>Denna eftersatthet kan beskrivas som en gigantisk\r\nsubvention till väg- och flygtrafik. Staten har i 40\r\nårs tid investerat mycket kraftigt i fler, bättre och\r\nstörre vägar men samtidigt satt järnvägssystemet på\r\nen dödlig svältkur. Det innebär att vägtrafiken har\r\nfått mycket stora fördelar i konkurrensen med\r\njärnvägstrafiken. Effekten har också blivit att\r\njärnvägstrafiken har tappat marknadsandelar och\r\natt många järnvägsförbindelser har lagts ner. Att\r\njärnvägstrafiken i absoluta tal kunnat hålla\r\nställningarna vittnar endast om de stora fördelar\r\nsom denna i sig har.</pre><pre>1988 års trafikpolitiska beslut om en uppdelning av\r\nSJ i ett banverk och ett trafikföretag öppnade\r\nmöjligheter att på ett rättvisare sätt fördela\r\ninvesteringarna på ett samhällsekonomiskt mer\r\neffektivt sätt. En samordnad samhällsekonomiskt\r\ngrundad investeringsplanering verkar i samma\r\nriktning. Följden har också blivit ökade\r\ninvesteringar i järnvägsnätet på senare år. En\r\nåteruppbyggnad av järnvägsnätet har påbörjats i\r\ndelar av vårt land. Men denna\r\ninvesteringsplanering grundar sig på det aktuella\r\nförhållandet där ingen hänsyn tas till alla negativa\r\neffekter som eftersatta investeringar i järnvägsnätet\r\nunder tiotals år har gett. Det är därför rimligt att\r\ngöra en särskild satsning på järnvägsutbyggnaden.</pre><pre>En kollektivtrafikfond diskuterades också i bl.a.\r\nmiljöavgiftsutredningen och\r\nstorstadstrafikutredningen. Tanken var att låta\r\nmiljöskatter och miljöavgifter på trafiken samlas i\r\nen fond. Pengarna skulle användas i samma syfte\r\nsom avgifterna och skatterna, dvs. till att\r\nmiljöanpassa trafiken. Behoven av en utbygd\r\nmiljöanpassad kollektivtrafik i större städer är\r\nmycket stora. Skall vi kunna klara naturens krav,\r\ndvs. så högt ställda miljömål att trafikens bidrag till\r\nförsurning, skogsskador, övergödning av haven,\r\nklimatförändringar m.m. minimeras, måste\r\nutsläppen från vägtrafiken minskas radikalt.\r\nUtredningarna visade bl.a. att det inte är möjligt\r\nmed enbart avgasrening, utan att det också krävs\r\natt biltrafiken minskas till förmån för\r\nmiljöanpassad kollektivtrafik. Detta är naturligtvis\r\nlättast att uppnå i tättbefolkade områden.</pre><pre>Riksdagen godkände, med miljöpartiets benägna\r\nstöd, förslaget att satsa fem extra miljarder på\r\nkollektivtrafikinvesteringar. Men regeringen har\r\nunderlåtit att fullfölja riksdagsbeslutet. I stället\r\nåterkom regeringen nu i januari med ett nytt förslag\r\nom en fond för investeringar i trafikens\r\ninfrastrukturer, alltså investeringar i såväl väg-,\r\njärnvägs- som kollektivtrafikutbyggnader. I\r\npraktiken handlar det i hög grad om\r\nvägutbyggnader. I regeringsförslaget har man\r\nt.o.m. kopplat ihop nödvändiga\r\nkollektivtrafikutbyggnader i storstäderna med\r\ngigantiska vägutbyggnader -- detta trots att\r\nvägutbyggnaderna inte alls behövs för\r\nkollektivtrafiksatsningarna. På det sättet försöker\r\nregeringen tvinga fram vägutbyggnader.</pre><pre>Förslaget om en infrastrukturfond är helt\r\noacceptabelt. Det innebär ju att obalansen mellan\r\nväg- och järnvägsutbyggnader bibehålls. Det\r\ninnebär också att de positiva miljöeffekter som\r\njärnvägs- och kollektivtrafikutbyggnaderna skulle\r\nkunna få fördärvas av ytterligare vägutbyggnader\r\noch därmed ökad vägtrafik.</pre><pre>Miljöpartiet de gröna säger därför nej till förslaget\r\nom en infrastrukturfond. I stället föreslår vi kraftigt\r\nökade anslag till banverket för utbyggnader av\r\njärnvägsnätet. Vi anser att totalt 65 miljarder ur\r\nstatskassan skall anslås till detta under 1990-talet.\r\nMed en del samfinansierade projekt torde de totala\r\nnyinvesteringarna i järnvägsnätet kunna uppgå till\r\nminst 75 miljarder under 1990-talet.</pre><pre>Vi föreslår också att ett nytt anslag för\r\ninvesteringsbidrag till miljöanpassad\r\nkollektivtrafik i och mellan städer inrättas.\r\nInvesteringsbidrag bör gå till utbyggnader av\r\npendeltåg, spårvägar, trådbussar, tunnelbanor,\r\nbiobränsledrivna bussar osv. 3 miljarder bör redan\r\nnu avsättas för sådana investeringsbidrag under de\r\nnärmaste tre åren. Totalt för hela 1990-talet bör 15\r\nmiljarder satsas för detta ändamål.</pre><pre>Herr talman! När riksdagen förra året behandlade\r\nförslaget om en kollektivtrafikfond avslogs -- med\r\nmiljöpartiets stöd -- själva fondkonstruktionen. Vi\r\nansåg att det är olämpligt att inrätta en fond med\r\negen styrelse och beslutsbefogenheter. I stället\r\nbeslutade riksdagen att pengarna skall avsättas som\r\nett engångsanslag. Trafikutskottet föreslår också nu\r\natt fondkonstruktionen för investeringar i trafikens\r\ninfrastrukturer skall avslås. I stället föreslås ännu\r\nen gång ett engångsanslag. Det förbättrar\r\nriksdagens inflytande över hur pengarna skall\r\nanvändas i framtiden, och så långt är det ju bra.</pre><pre>Men trots den förbättringen finns det avsevärda\r\nrisker med ett nytt engångsanslag för investeringar\r\ni trafikens infrastrukturer. Engångsanslaget, liksom\r\ni ännu högre grad fondförslaget, gör det möjligt för\r\nregeringen att kringgå principen om en\r\nsamhällsekonomiskt styrd samordnad\r\ninvesteringsplanering på trafikområdet.\r\nRegeringen kan helt enkelt strunta i\r\nmiljökostnaderna och släppa fram miljöfientliga\r\nvägutbyggnader som annars inte skulle komma till\r\nstånd. Att detta är regeringens, och tyvärr också\r\nutskottsmajoritetens, avsikt framgår av två nyheter\r\ni förslaget.</pre><pre>Man talar först och främst om att s.k. strategiska\r\nnationella projekt skall prioriteras. Med detta\r\nmenas i huvudsak massiva utbyggnader av\r\nEuropavägar till i första hand sammanhängande\r\nmotorvägssystem. Vägarna betraktas i detta fall\r\nnärmast som järnvägar -- långväga\r\nkommunikationsleder för mycket omfattande och\r\ntunga transporter. Sådana vägutbyggnader är\r\nsällan, eller kanske aldrig, förenliga med en god\r\nsamhällsekonomi, i synnerhet inte om man fullt ut\r\nbeaktar miljö- och säkerhetseffekterna.</pre><pre>Vi i miljöpartiet de gröna anser att bra vägar\r\nbehövs i hela landet. Men vägpolitiken bör\r\nutformas så att vägnätets naturgivna fördelar\r\nkommer till sin rätt. Vägnätet är synnerligen\r\nfinfördelat och omfattande, och biltrafiken styrs i\r\nhög grad av individuella beslut. Vägnätet är därför\r\nbäst lämpat för individuella eller mindre\r\ntransporter ut till varje brevlåda. När det gäller\r\nmasstransporter och långväga transporter finns\r\ndäremot andra oftast betydligt bättre alternativ --\r\nfrämst i form av järnvägar, sjöfart och\r\nkollektivtrafik i övrigt. Vi arbetar därför för en\r\ntrafikpolitisk strategi med denna inriktning.</pre><pre>Man kan naturligtvis fråga sig om regeringen har\r\nnågon trafikpolitisk strategi. Mycket talar för att\r\nden helt enkelt saknas. Vad regeringen föreslår är\r\nju närmast en laissez-faire-politik på trafikområdet.\r\nDet leder ofrånkomligen till en fördjupad\r\ntrafikinfarkt orsakad av en överdriven vägtrafik.\r\nDet leder också till en ökad miljöförstöring som blir\r\nallt omöjligare att bemästra. Självklart leder det\r\nockså till att miljöanpassade transportalternativ får\r\nallt svårare att utvecklas.</pre><pre>I praktiken innebär också frånvaron av en\r\nansvarsfull och miljömedveten strategi för\r\ntrafikpolitiken att andra makthavare i samhället\r\nstyr. Dessa makthavare är de stora biltillverkarna,\r\nde transportintensiva industrierna och inte minst de\r\nvälorganiserade vägintressena. Dessa makthavare\r\ngör för övrigt gemensam sak såväl i Sverige som i\r\nEG. I går lade en organisation under namnet\r\nEuropean Round Table of Industrialists, förkortat\r\nERT, fram en rapport om Missing Networks i\r\nBryssel. I denna organisation ingår framträdande\r\nindustriledare från främst bilindustrin, däribland\r\nsvenska Volvos P G Gyllenhammar. Jag har ännu\r\ninte hunnit ta del av deras senaste rapport, men\r\nförra gången de lade fram sin rapport om Missing\r\nLinks hade det mycket starka återverkningar på\r\nsåväl EGs som Sveriges trafikpolitik. En s.k.\r\nmissing link är som bekant Scan Link, som\r\ninkluderar en Öresundsbro och en utbyggnad av\r\nE 6 till motorväg. Regeringsförslaget om nationella\r\nstrategiska projekt går helt i linje med ERTs\r\nmycket tydliga trafikpolitiska strategi. ERTs\r\nstrategi är just att bygga ut långväga och massiv\r\nvägtrafik i hela Europa. Någon påtaglig hänsyn till\r\nmiljöeffekter, resursförbrukning,\r\nenergiförbrukning eller trafiksäkerhet finns\r\nknappast.</pre><pre>Regeringens brist på en ansvarsfull trafikpolitisk\r\nstrategi medför i praktiken att dessa särintressen\r\navgör hur trafiken utvecklas. Dessa särintressen\r\nstår i strid med politiskt beslutade miljömål och\r\nkrav på samhällsekonomisk effektivitet. Om\r\nriksdagen godtar förslaget om ett engångsanslag till\r\ninvesteringar i trafikens infrastrukturer, saboterar\r\nman de miljömål som riksdagen tidigare slagit fast.\r\nRiksdagen skulle då också tillåta regeringen att\r\nkringgå riksdagsbesluten om en\r\nsamhällsekonomiskt grundad\r\ninvesteringsplanering.</pre><pre>Den andra nyhet som visar att regeringen avser att\r\nkringgå en miljömässig och samhällsekonomisk\r\ngrundsyn är de s.k. storstadspaketen. Regeringens\r\nförhandlingsmän har förhandlat fram\r\ninvesteringspaket med de tre storstadsregionerna\r\nStockholm, Göteborg och Malmö. Dessa paket\r\ninnehåller dels välbehövliga\r\nkollektivtrafiksatsningar, dels massiva\r\nvägutbyggnader. Genom att bunta ihop det till\r\nsammanhållna paket som måste antas eller\r\nförkastas i sin helhet, försöker man få oss att\r\nacceptera omfattande miljöförstörande och\r\nresursslukande vägutbyggnader. I Göteborgsfallet\r\när det så att en av de berörda kommunerna faktiskt\r\nsäger nej till utbyggnaden av E 6, vilket kan få till\r\nföljd att det inte heller blir någon\r\nkollektivtrafikutbyggnad. Detta är självfallet helt\r\noacceptabelt.</pre><pre>Från miljöpartiets sida har vi självklart krävt att\r\nkollektivtrafiksatsningarna skall kopplas loss från\r\nvägutbyggnaderna. Vi är övertygade om att det\r\nfinns en stark majoritet även här i riksdagen för\r\nkollektivtrafiksatsningarna. Det är däremot mer\r\ntveksamt om de omfattande vägutbyggnaderna har\r\nsamma starka stöd.</pre><pre>Herr talman! Därmed går jag över till att\r\nkommentera några av de övriga frågor som\r\nbehandlas i det betänkande vi strax skall fatta\r\nbeslut om. Det gäller frågor om vägavgifter,\r\nsamfinansiering, fordons- och bensinskatter samt\r\nFoU-projekt på RTI-området.</pre><pre>Vi i miljöpartiet anser att möjligheter att ta ut väg-\r\noch områdesavgifter skall införas. Det innebär ju\r\natt nyttjaren av den avgiftsbelagda vägen eller bron\r\ndirekt får betala för att använda den. Rätt\r\nutformade kan avgifterna också bidra till att minska\r\nolägenheter med biltrafiken dels genom att\r\nfinansiera kollektivtrafikutbyggnader, dels genom\r\natt få fler att i stället utnyttja kollektivtrafiken. I\r\nbetänkandet tillstyrker utskottet regeringens\r\nförslag att utarbeta ett förslag till lagstiftning om\r\navgifter för väg- och gatutrafiken. Regeringen\r\nkommer alltså att återkomma till riksdagen med ett\r\nsådant lagförslag.</pre><pre>Jag vill dock redan nu påpeka vikten av att lagen\r\nutformas så att avgifter endast kan tas ut i speciella\r\nfall. Kraven bör vara att avgiftsbeläggningen inte\r\nskall få stimulera ytterligare biltrafik, utan\r\nunderlätta för andra mer miljöanpassade\r\ntrafiklösningar. Avgiftsbeläggning på befintliga\r\nvägar som medför att biltrafiken söker sig ut på\r\nmindre parallellvägar och där ställer till nya\r\nproblem, måste uteslutas. Jag har sett ett konkret\r\nexempel på det här. Det gäller E4-an vid Åstorp i\r\nSkåne. Där har man tydligen tänkt sig en vägtull.\r\nDet skulle innebära att trafiken går över till mindre\r\nvägar och där ställer till problem i en rad samhällen.</pre><pre>En viktig del i att få vettiga system för väg- och\r\nområdesavgifter är att utveckla elektroniska\r\navgiftssystem. Sådana forsknings- och\r\nutvecklingsprojekt finns bl.a. inom EGs FoU-\r\nprojekt DRIVE, där även svenska deltagare är\r\nmed. Vi i miljöpartiet stöder naturligtvis detta\r\nutvecklingsarbete. Vi vill också framhålla att denna\r\nforskning och utveckling av informationsteknologi\r\ni trafiken kan visa sig vara viktig för att undvika\r\nonödiga köbildningar och olyckor, för att bättre\r\nsamordna biltrafik med kollektivtrafik samt även\r\nför att få en smidigare trafikföring med mindre\r\nmiljöstörningar. Det är alltså angeläget att\r\nprojekten byggs ut till att omfatta fler trafikslag,\r\nsamordning m.m. Vi anser också att det är viktigt\r\natt även svenska forskare kan delta i större\r\ninternationella FoU-projekt av denna typ.</pre><pre>En annan diskussion som bedrivs parallellt med den\r\nom vägavgifter gäller beskattningen av vägtrafiken.\r\nEtt förslag som behandlas i betänkandet går ut på\r\natt en bestämd del av drivmedelsskatten skall gå\r\ndirekt till åtgärder på vägområdet. Jag vill bestämt\r\navvisa sådana förslag av främst två skäl. För det\r\nförsta är vägtrafiken samhällsekonomiskt sett\r\nunderbeskattad. Den betalar inte sina miljö- och\r\nolyckskostnader fullt ut i dag. Det betyder också att\r\nvägtrafiken har en betydande konkurrensfördel\r\ngentemot järnvägstrafiken. För det andra skulle\r\nkonstruktionen med en bestämd andel av\r\ndrivmedelsskatten till åtgärder på vägområdet\r\nverka som en positiv återkoppling som ensidigt\r\nstimulerar en ökad vägtrafik. Detta är oförenligt\r\nmed såväl krav på konkurrensneutralitet mellan\r\ntrafikslagen som med de miljö- och\r\ntrafiksäkerhetsmål riksdagen ställt upp.</pre><pre>Samfinansiering är något av ett modeord i\r\nregeringens förslag till infrastrukturfond. Vi är\r\nsjälvfallet också positiva till att andra än staten går\r\nin och på olika sätt bidrar till järnvägs-, väg- och\r\nkollektivtrafikutbyggnader. Detta får dock inte\r\nvara en genväg förbi en samhällsekonomisk\r\ninvesteringsplanering. Det innebär med andra ord\r\natt medfinansiärer inte får diktera hur staten\r\nprioriterar olika satsningar. Prioriteringen måste\r\nske på ett sådant sätt att trafiken miljöanpassas och\r\natt en bra trafikförsörjning tryggas i hela landet.</pre><pre>Jag står naturligtvis bakom alla de reservationer\r\nsom miljöpartiet har fogat till betänkandet, men jag\r\nvill särskilt yrka bifall till reservation 4, som handlar\r\nom trafikpolitikens allmänna inriktning.</pre><pre></pre><pre>Anf. 6 BIRGER ROSQVIST (s):</pre><pre>Herr talman! För inkomstbildning och\r\nlevnadsstandard inom ett samhälle är dess\r\nproduktivitetsutveckling av central betydelse.\r\nUnder senare år har industriländerna fått\r\nvidkännas en stagnerande produktivitetstillväxt\r\noch därmed försämrade förutsättningar för privat\r\noch offentlig konsumtion. En negativ utveckling av\r\nproduktiviteten kan till stor del förklaras av en\r\nreducerad investeringstakt inom den offentliga\r\nsektorn i form av minskade satsningar på\r\ninfrastruktur.</pre><pre>Med infrastruktur kan avses teknologiska och\r\norganisatoriska kunskaper och även sociala\r\nkontaktmönster. Men infrastruktur är också alla\r\nfysiska nätverk för transporter och\r\nkommunikation, såsom vägar, järnvägar,\r\nflygplatser, hamnar och anläggningar för post och\r\ntele.</pre><pre>Betydelsen av infrastrukturens olika delar kan\r\nvariera mellan länder och regioner beroende bl.a.\r\npå geografisk belägenhet, ekonomisk\r\nutvecklingsnivå och näringslivssammansättning.</pre><pre>Under 1980-talet har gods- och\r\npersontransporterna på väg ökat kraftigt i Sverige.\r\nSå har också skett i hela Norden. Av det totala\r\ntransportarbetet inom länderna har\r\nvägtransporterna tagit en allt större andel. I våra\r\nländer har, i likhet med de stora OECD-länderna,\r\nen sjunkande andel av bruttonationalprodukten\r\navsatts till offentliga investeringar. Det har i sin tur\r\ninneburit en uppbromsning av\r\ninfrastrukturuppbyggnaden. Inte minst vägsektorn\r\nhar fått vidkännas kraftiga nedskärningar av\r\ninvesteringarna.</pre><pre>Arbetsproduktiviteten är klart avhängig av\r\ntransportsektorns dimensionering och utformning.\r\nEn förbättrad sådan kapacitet har följaktligen\r\nstarkt positiva effekter på arbetsproduktiviteten\r\ninom industrin.</pre><pre>Investeringar inom kommunikationssektorn får\r\nalltså verkningsfulla, positiva effekter. Det gäller i\r\nhög grad vägsektorn, och det gäller moderniserade\r\noch rationella järnvägssatsningar. Det gäller även\r\nen effektiv sjöfart med tillgång till en rationell\r\nhamnservice och goda väg- eller\r\njärnvägsförbindelser för godsets transport till och\r\nfrån transportköparen, hamnen och fartyget.</pre><pre>En förutsättning för att en nedåtgående trend i\r\nproduktivitetsutvecklingen skall kunna brytas och\r\nvändas till det bättre är följaktligen ökade\r\ninvesteringar inom kommunikationssektorn. Utan\r\ntillräckliga investeringar kommer uppoffringar att\r\nfå göras i den framtida konsumtionen och fritiden\r\noch även när det gäller miljön.</pre><pre>Planering måste ske för att uppnå optimal\r\nsamhällsekonomisk effektivitet. Vid\r\ninvesteringsbeslut måste därför hela\r\ntransportsystemets karaktär av nätverk beaktas för\r\natt vinster av investeringar inom en del av systemet\r\ninte skall ätas upp av kapacitetsbrist inom andra\r\ndelar.</pre><pre>Ökade medel för infrastrukturinvesteringar\r\ninnebär inte att andra investeringar i näringslivet\r\nmissgynnas, tvärtom. Snabbare utbyggnad och\r\nbättre förutsättningar för transportsektorn höjer\r\nproduktiviteten inom tillverkningssektorn och\r\nstimulerar investeringarna där. Sammantaget leder\r\ndetta till en högre investeringsaktivitet inom hela\r\nsamhället och därmed till en högre ekonomisk\r\ntillväxttakt. En väl utbyggd infrastruktur, som\r\nbefrämjar en god produktivitetsutveckling, leder\r\nockså till en förbättrad inkomstutveckling inom\r\nsamhället.</pre><pre>Det kan sägas att den ambitionsnivå beträffande\r\nsatsningar på infrastrukturen som vi beslutar oss för\r\när ett val mellan att transportera varor och tjänster\r\neller att flytta arbetstillfällen till centrala Europas\r\nmarknad. 75 % av Sveriges export avser i dag\r\nEuropa, och den ekonomiska integrationen i\r\nEuropa leder ofrånkomligen till ökande\r\ntransportbehov.</pre><pre>Det utskottsbetänkande vi nu behandlar och\r\nregeringspropositionen ''Näringspolitik för tillväxt''\r\nslår fast betydelsen av att vårt land kraftfullt måste\r\ninvestera i marktransportsystemen under 90-talet,\r\nså att vi blir ännu mer internationellt\r\nkonkurrenskraftiga.</pre><pre>Detta skall ske alltmedan de övergripande målen\r\nför trafikpolitiken ligger fast, dvs. medborgare och\r\nnäringsliv i hela landet skall ha en tillfredsställande,\r\nsäker och miljövänlig trafikförsörjning till lägsta\r\nsamhällsekonomiska kostnader. Olika trafikslag\r\nskall samspela för att tillgodose transportköparens\r\nbehov genom fria val av effektiva lösningar.</pre><pre>De beslut som riksdagen i dag skall ta ställning till\r\ninnebär att mer än 100 miljarder kronor kommer\r\natt investeras i järnvägar, vägar och\r\nkollektivtrafikanläggningar under resten av 1990-\r\ntalet.</pre><pre>Centerns talesman menade här att de åtgärder som\r\nvi nu diskuterar och som grundar sig på regeringens\r\nproposition ''Näringspolitik för tillväxt'' är en stor\r\nbesvikelse. Jag har också lyssnat på de talare som\r\ngick upp i talarstolen före centerns Elving\r\nAndersson. Jag tolkade deras inlägg som att de\r\nhade en positiv grundsyn på regeringsförslaget.\r\nMen centern har bestämt sig för att uppträda här\r\nmed en tyvärr alltför vanlig gnällig tonart. Vi har\r\nlärt oss att centern alltid föreslår mer, mycket mer,\r\nmen att man sällan har hållbara, seriösa, långsiktiga\r\nlösningar på finansieringsfrågorna.</pre><pre>De beslut vi nu skall fatta betyder att\r\ninvesteringarna i det närmaste fördubblas. Nu och\r\ndå fattas historiska beslut. Jag tror att det här är ett\r\nsådant beslut. Vi socialdemokrater ser mycket\r\npositivt på den ambitionshöjning som regringens\r\nprogram innebär. Vi har inte låst oss för högst 100\r\nmiljarder, som somliga andra partiers företrädare\r\nanklagande och beklagande tycks hävda.\r\nObservera att vi säger minst 100 miljarder. Sedan\r\nstår det ju varje riksdag fritt att späda på\r\nytterligare, inte bara efter behovens storlek utan\r\nockså, förhoppningsvis, efter råd och tillgång på\r\nytterligare miljarder.</pre><pre>Moderaterna och folkpartiet har enats i sina åsikter\r\nom finansieringen, och centern är till en del inne på\r\nsamma tankegångar när det gäller finansiering: Sälj\r\nut statliga företag, sälj statliga tillgångar! Vad man\r\navser att sälja sägs inte i reservationerna. Men låt\r\nmig då säga att det socialdemokratiska förslaget för\r\nfinansiering bl.a. innebär högre inleveranser till\r\nstatskassan för bl.a. televerket och dess\r\nverksamhet. Ni andra vill sälja ut väsentlig\r\ninfrastruktur, som exempelvis tTeleverket, medan\r\nvi behåller denna högklassiga infrastrukturgren i\r\nsamhällets ägo och tillgodogör oss avkastning, som\r\när god från ett välskött företag.</pre><pre>I detta sammanhang vill jag igen komma med en\r\nliten fundering kring centern. Regionalt, inte bara\r\ni Kalmar län som jag kommer ifrån, går centern ut\r\noch kräver lokalisering av statliga företag och\r\ntusentals statliga jobb i den regionala rättvisans\r\nnamn. Finns det två centerpartier, ett här i\r\nriksdagen, som vill sälja ut statliga och företag och\r\nprivatisera, och ett annat centerparti på regional-\r\noch lokalplanet, som i stället vill förstatliga och öka\r\nstatens engagemang och även den offentliga\r\nsektorn? Hur får ni detta att gå ihop?</pre><pre>Regeringen har för sin del starkt betonat\r\nnödvändigheten av en miljövänlig\r\ntrafikförsörjning. Det är helt i linje med vad\r\nriksdagen tidigare har beslutat: miljöfrågorna skall\r\nges en mer framskjuten plats än tidigare i det\r\ntrafikpolitiska arbetet. Föroreningar skall\r\nbegränsas, nationellt och internationellt.\r\nLuftkvaliteten skall radikalt förbättras i tätorterna,\r\nbullerstörningar skall begränsas. Här finns redan\r\nfattade beslut om personbilars obligatoriska\r\navgasrening, dvs. katalysatorrening. Det har ställts\r\nkrav på en bättre rening för lätta bussar och\r\nlastbilar från 1992 års modeller, och året efter gäller\r\nsamma krav för tunga lastbilar och bussar. Det har\r\nfattats beslut om regler för blyfri bensin, och\r\nsärskilda skatter i miljöns namn -- som dock\r\nmestadels irriterar och sällan applåderas -- för\r\nbruket av bensin och diesel har införts under\r\nprotester från dem som ibland talar för en bättre\r\nmiljö.</pre><pre>Inom kort kommer riksdagen att fatta ytterligare\r\nbeslut om det förslag från regeringen som har\r\nkallats En god livsmiljö, där regeringen framför fler\r\nförslag som syftar till att förbättra miljösituationen\r\ninom trafikområdet.</pre><pre>Jag menar att vi är på god väg vad gäller att\r\nsuccessivt få ner trafikens skadliga påverkan på vår\r\nmiljö. För den skull får inte forskning och\r\nutveckling mot ännu bättre lösningar avta. Strävan\r\nför en ännu bättre miljö skall fortgå med hög\r\nintensitet.</pre><pre>För finansieringen av investeringar i järnvägar,\r\nvägar och kollektivtrafik hade regeringen föreslagit\r\nbildandet av en fond. 5 miljarder kronor skulle\r\ntillföras fonden innevarande budgetår på\r\ntilläggsbudget och ytterligare 5 miljarder kronor\r\nnärmast kommande år från de avskattningsmedel\r\nsom riksdagen tidigare beslutat skall användas i\r\nsyfte att minska statsskulden. Ytterligare minst 10\r\nmiljarder kronor skulle tillföras bl.a. genom en\r\neffektivare statlig finansförvaltning, främst\r\navseende ökade inleveranser till statskassan från\r\nteleverket.</pre><pre>Riksdagen skulle sålunda ge regeringen en\r\nplaneringsram om 20 miljarder kronor för\r\ndelfinansiering av förhandlingslösningar om\r\naktuella trafikobjekt. Dessa medel skulle placeras\r\npå räntebärande konton i riksgäldskontoret.</pre><pre>En rad projekt har angetts som särskilt angelägna\r\natt få till stånd och kunde delfinansieras med hjälp\r\nav den tänkta fonden. Utskottet har till alla delar\r\ninstämt i dessa förslag.</pre><pre>När det gäller järnvägar är det fråga om\r\nvästkustbanan, norra stambanan, banan\r\nStockholm--Arlanda, södra stambanan,\r\nostkustbanan och utbyggnad av järnvägen i\r\nMälardalen. När det gäller vägar är det fråga om\r\nE3, E4, E6 samt förstärkning av vägar för bärighet.</pre><pre>Utskottet har helt instämt i behovet av de ökade\r\nsatsningarna. Även den planeringsram på 20\r\nmiljarder kronor som regeringen föreslagit\r\ntillstyrker trafikutskottet.</pre><pre>Frågan om medlen skall finnas i och komma från en\r\nfond eller om medlen skall anvisas helt över budget\r\nsom anslag har diskuterats ingående.\r\nFinansutskottet har yttrat sig i denna fråga. Där\r\nframkom synpunkter som trafikutskottet har låtit\r\nväga tungt för sitt ställningstagande.</pre><pre>Finansutskottet ansåg att en central fråga var på\r\nvilket sätt riksdagens reella inflytande över\r\nfondmedlen skulle säkerställas. Grundlagen\r\nmedger visserligen stor flexibilitet på\r\nbudgetregleringens område, men riksdagen har\r\nhittills för större anslag givit regeringen bestämda\r\nramar och relativt detaljerade regler för hur medlen\r\nfår användas. Finansutskottet ansåg att ett\r\nbemyndigande så stort som 20 miljarder kronor\r\nskiljer sig väsentligt från praxis. Normalt gäller att\r\nplaneringsbemyndiganden knyts till utnyttjande av\r\nanslag.</pre><pre>Trafikutskottets förslag innebär att tanken om en\r\nfond släppts, och medel motsvarande dem i den\r\ntänkta fonden får i stället anvisas direkt över\r\nstatsbudgeten. De budgettekniska frågorna\r\növerlåts på finansutskottet. Det torde innebära att\r\ntidigare nämnda avskattningsmedel får gå in i\r\nstatsbudgeten i stället för till riksgäldskontoret. Ett\r\nnytt reservationsanslag -- Investeringar i trafikens\r\ninfrastruktur -- inrättas. I denna del är utskottet\r\nenigt.</pre><pre>Viola Claesson nämnde här att hon som företrädare\r\nför sitt parti kunde ha accepterat inrättandet av en\r\nfond. Men Viola Claessons villkor var att praktiskt\r\ntaget allt, i varje fall i en första omgång, skulle gå\r\nendast till järnvägar. Det villkoret är helt\r\noacceptabelt. Stora delar av vårt land har stort\r\nbehov av bra och väl fungerande vägnät för\r\ntransporter.</pre><pre>Det beslut som trafikutskottet fattade, nämligen att\r\nfonden lämnades därhän och att man i stället går\r\nanslagsvägen, innebär att den kraftiga satsning på\r\ninfrastrukturen som tänkts inom fondens ram blir\r\noförändrad. Med den ändring från fond till\r\nreservationsanslag som nu skett har utskottet, för\r\növrigt enligt ett socialdemokratiskt förslag i\r\nutskottet, ansett det väsentligt att de anvisade\r\nmedlen, dvs. reservationsanslaget, skall behålla sitt\r\nreala värde och knytas till 1991 års prisläge.</pre><pre>Främst bör de nya medel som nu skall anvisas\r\nanvändas för en kraftsamling av större\r\nsammanhållna projekt av nationell betydelse som\r\ngagnar tillväxt och miljö. Det är också viktigt att\r\ninvesteringarna genomförs så att de bidrar till att\r\nriksdagens uttalade mål för stabiliseringspolitiken\r\nkan uppnås.</pre><pre>Utskottet anser att det i kommande\r\nbudgetpropositioner bör redovisas vilka projekt,\r\npågående såväl som avslutade, som regeringen\r\nbeslutat om med stöd av anslaget. Planerings- och\r\nförhandlingsläge bör också redovisas för tänkta\r\nprojekt, allt för att riksdagen dels skall få en\r\nhelhetsbild, dels kunna utöva inflytande.</pre><pre>När det gäller det nya anslaget och dess användning\r\nför större sammanhållna projekt av nationell\r\nbetydelse blir följden att vissa regioner i landet,\r\nenligt de exemplifierade projekten, inte får del av\r\nde medel som det nya anslaget innehållet. Det har\r\nutskottet ansett mindre lämpligt, och det är därför\r\nenligt utskottet angeläget att större del av ordinarie\r\nanslag tillförs dessa regioner. Utskottet föreslår att\r\ndetta förhållande skall beaktas inför kommande\r\nplaneringsomgång. Det finns som bekant\r\ninvesteringsbehov även i dessa delar av landet. Det\r\ngäller Norrlands inland, Dalarna, Värmland-\r\nDalsland och sydöstra Sverige, dit också Gotland\r\nfår räknas.</pre><pre>För att uppnå så stor investeringsvolym som möjligt\r\ntillstyrker utskottet att höga krav på\r\nsamfinansieringslösningar ställs. För vissa projekt\r\nbör kravet kunna ställas lägre. Det gäller objekt där\r\ndet kan tänkas vara svårt att få till stånd\r\nfinansiering från andra håll än genom AMS eller\r\nregionala bidrag.</pre><pre>Herr talman! Sveriges tre storstadsområden spelar\r\nen viktig roll i vår nationella ekonomi. Trafiken har\r\nhär ökat kraftigt. Väg- och spårsystem har blivit\r\nslitna och otillräckliga. Biltrafiken har ökat och\r\nkollektivtrafikresandet har minskat. Det är\r\nproblem med framkomlighet, det blir långa restider\r\noch fördyrade transporter. Trafiken i sin nuvarande\r\ntillämpning är miljöstörande. Människor, natur och\r\nkulturhistoriskt värdefulla miljöer belastas mer än\r\nde tål.</pre><pre>För att få en bättre tingens ordning till stånd utsåg\r\nregeringen förhandlingsmän för staten för att\r\nförhandla med berörda parter, representerande\r\nregionerna Stockholm, Göteborg och Malmö. Man\r\nhar presenterat förslag för samtliga nämnda\r\nregioner.</pre><pre>Det är en lång rad projekt, men jag skall ta det\r\nmycket kortfattat. För Stockholmsregionens del\r\ngäller det åtgärder för att få till stånd en önskvärd\r\nminskning av biltrafiken i innerstaden och styra\r\ntrafiken till kringfartsleder. Det gäller utbyggnaden\r\nav järnvägar, tunnelbanan, snabbspårväg, stomnät\r\nför kollektivtrafik, minskat trafikbuller och\r\ninförande av avgifter på väg- och gatutrafik.</pre><pre>Perioden för dessa åtgärder sträcker sig 15 år\r\nframåt i tiden. För kollektivtrafiken gäller det här\r\nen satsning på 14 miljarder och på trafikleder i stort\r\nsett lika mycket.</pre><pre>För Göteborgsregionen ingår utbyggnaden av\r\nkollektivtrafiksystem, järnvägsbyggnad, E6 väster\r\nom Göteborg, ringleder, regionaltåg, utveckling av\r\nmiljövänlig trafik, osv.</pre><pre>För Malmöregionen gäller det bl.a. järnvägen\r\nMalmö--Ystad, västkustbanan, regionaltåg och\r\nyttre ringväg i Malmö.</pre><pre>För utskottets del har ställningstagandet nu gällt\r\nfrågor angående medel för infrastruktursatsningar,\r\nutarbetande av lagstiftning om avgifter på väg- och\r\ngatutrafik samt utveckling av ny teknologi och\r\nelektroniska betalningssystem. Det är angeläget att\r\ntrafik- och miljösituationen i storstadsområdena\r\nförbättras.</pre><pre>Förslaget om sammanlagt 5,5 miljarder till\r\nstorstadsregionerna tillstyrks av utskottet -- 3,5\r\nmiljarder till Stockholmsregionen, 1,3 miljarder till\r\nGöteborgsregionen och 700 milj. kr. till\r\nMalmöregionen. Utskottet anser att ett villkor för\r\nutbetalning är att syftet med uppgörelsen som\r\nträffats kan uppnås i sina huvuddrag.</pre><pre>Nu angivna medel till storstäderna bör tas i anspråk\r\nfrån det nya anslaget ''Investeringar i trafikens\r\ninfrastruktur''.</pre><pre>Regeringens förslag tillstyrks av en stark majoritet\r\ni trafikutskottet. Förslagen har ju grundats till stor\r\ndel på överenskommelser som träffats på\r\nflerpartibasis mellan regionala företrädare och\r\nregeringens förhandlare. Med stor visshet antar\r\nriksdagen de förslag som här finns i trafikutskottets\r\nbetänkande. Det ger förutsättningar för en god\r\nstart för en bättre trafikmiljö i\r\nStockholmsregionen, i Göteborg och i\r\nMalmöregionen.</pre><pre>Slutligen bara åter en kommentar som gäller\r\ncentern.</pre><pre>Ute i landet, i buskarna så att säga, är centerns\r\nbudskap i dessa frågor: ''Allt går till storstäderna,\r\nderas tunnelbanor och trafikstråk. Där gör man av\r\nmed era pengar.'' Men här i riksdagen är ju centern\r\nmed på besluten. Här tycker man också att 5,5\r\nmiljarder bör gå till storstadsområdena. Satsningar\r\npå kollektivtrafiken som vi har beslutat är\r\nvisserligen positiva, skriver centern i sin\r\nreservation, men de är inte tillräckliga!</pre><pre>Sådana synpunkter har inte framkommit i centern\r\nnärstående nyhetsorgan på avstånd från\r\nhuvudstaden.</pre><pre>Herr talman! Jag yrkar bifall till trafikutskottets\r\nhemställan i betänkande nr 24.</pre><pre></pre><pre>Anf. 7 ELVING ANDERSSON (c) replik:</pre><pre>Herr talman! Det är ju tråkigt om Birger Rosqvist\r\nuppfattar mig som gnällig, populistisk osv., men det\r\nfår jag väl i och för sig leva med. Vi har från\r\ncenterns sida varit vana vid att bli utsatta för den\r\ntypen av påhopp i olika sammanhang. Efter hand\r\nbrukar socialdemokraterna närma sig vår politik,\r\nmen det tar ett tag. Vi fick ju ett exempel på det i\r\ngår, när beskedet lämnades om den\r\nsocialdemokratiska riksdagsgruppens\r\nställningstagande i en annan fråga.</pre><pre>Vi har fått leva med påståendet att vi har fört en\r\nvåldsam överbudspolitik, när vi har föreslagit att\r\ndet skall satsas 40 miljarder på järnvägarna under\r\n90-talet. Nu börjar socialdemokraterna närma sig.\r\nDet är en bit kvar, men de är på väg åt rätt håll i alla\r\nfall.</pre><pre>Så vi lever med att utsättas för sådana här påhopp.\r\nHuvudsaken är att vi får gehör för våra idéer. Tyvärr\r\ntar det ofta litet tid, men det brukar ske förr eller\r\nsenare.</pre><pre>De storstilade satsningar som Birger Rosqvist\r\nredovisar handlar egentligen, i den mån det är fråga\r\nom nya statliga pengar, om 20 miljarder. Det är\r\nstora pengar, och det är positivt att det nu kommer\r\nloss så pass stora resurser på det här området. Vad\r\nvi har ifrågasatt är de intäkter som man förväntar\r\nsig få från vägavgifter av olika slag och extern\r\nfinansiering. Vi har en bestämd känsla av att det är\r\nalldeles för optimistiskt beräknat.</pre><pre>Eller tror Birger Rosqvist att det är realistiskt att\r\nräkna med 30 miljarder i vägavgifter och i\r\nstorleksordningen 15 miljarder från bl.a.\r\nnäringslivet i samfinansieringsprojekten? Vi hyser\r\nfrån centerns sida väldigt stor tveksamhet till detta.\r\nVi tror att det är väsentligt mindre belopp som går\r\natt ta in den vägen. Vi har principiellt inte något\r\nemot att ta in resurser på det sättet, men det gäller\r\natt vara realistisk när man beräknar beloppen.</pre><pre>Birger Rosqvist säger att centerpartister ute i\r\nbuskarna, som han kallar det, för en propaganda\r\nom att det går för mycket resurser på\r\nväginvesteringsområdet till storstäderna, medan vi\r\ni riksdagen för en annan politik. Landsbygden och\r\nglesbygden har varit oerhört missgynnade när det\r\ngällt investeringar. I det här betänkandet har vi nu,\r\nsom svar på en centermotion, fått en positiv\r\nvinkling av de regionalpolitiska satsningarna. Jag\r\npåpekade också i mitt inledningsanförande att det\r\när positivt. Det är ett steg i rätt riktning även på det\r\nhär området.</pre><pre>Naturligtvis har vi finansierat alla våra förslag. Det\r\nhandlar inte om överbudspolitik. Vi menar att\r\nstatligt ägande i företag av olika slag kan omvandlas\r\ntill investeringar i infrastruktur. Det är ett sätt att\r\nbättre utnyttja samhällets samlade förmögenhet.</pre><pre>Anf. 8 ROY OTTOSSON (mp) replik:</pre><pre>Herr talman! Jag kan instämma i mycket av det\r\nBirger Rosqvist sade om behovet av att öka\r\ninvesteringarna i samhället. Men problemet med\r\nsocialdemokraterna och också de flesta andra\r\npartier här i riksdagen är att de inte har någon klar\r\ntrafikpolitisk strategi för vart man vill komma med\r\nalla de här investeringarna. Om man investerar åt\r\nhöger och vänster där någon råkar skrika högt, är\r\nrisken stor för kaos i stället för ett effektivt och bra\r\nsamhälle.</pre><pre>Jag menar att den stora utmaningen nu är att\r\nmiljöanpassa trafiksystemen. De frågor Rosqvist\r\ntog upp om att satsa på miljön i fråga om trafiken\r\när småsaker i förhållande till vad som borde göras\r\nom miljöförstöringen skall kunna stoppas.\r\nSkogarna i Sydsverige går mot sin död om\r\nnuvarande miljöförstöring fortsätter. Marken\r\nhåller på att fördärvas i grunden på grund av att\r\nnäringsämnen tvättas ur och hamnar i havet. Havet\r\nblir också förstört av samma skäl. Orsaken är i\r\nförsta hand trafiken. Det går inte att nonchalera\r\ndetta och säga att det endast är fråga om att göra en\r\nmarginell förändring.</pre><pre>Rosqvist hänvisade till miljöpropositionen. Där\r\nfinns nästan inget förslag som på något effektivt sätt\r\nkan klara dessa problem. Ökade krav på\r\navgasrening har t.o.m. villkorats med att krav skall\r\nställas först i EG -- trots att förslagen även där är\r\notillräckliga.</pre><pre>Rosqvist undviker alltså kärnfrågan i det som jag\r\noch andra har tagit upp, nämligen hur\r\ninvesteringsmedlen skall fördelas på trafikområdet.\r\nDet gäller hur mycket som skall läggas på\r\njärnvägsutbyggnad, kollektivtrafikutbyggnad,\r\nvägutbyggnader osv. Järnvägen har betydligt bättre\r\nmiljöegenskaper än vägtrafiken, även om man\r\nskulle drömma om en väldigt effektiv avgasrening\r\nför bilarna. Då borde väl järnvägens naturliga\r\nförsteg när det gäller att vara effektiv på\r\nmasstransporter och långväga transporter utnyttjas\r\ni mycket högre grad. Nog måste väl Rosqvist hålla\r\nmed om att investeringar i järnvägssystemet är\r\nlångt mer eftersatta än investeringar på vägsidan.\r\nGapet måste hämtas igen för att vi skall få en bra\r\ntrafikstruktur.</pre><pre>Jag vill också peka på den regionala snedfördelning\r\nsom finns inbyggd i förslaget om ett engångsanslag,\r\ndet f.d. fondförslaget. Det mest stötande är\r\nnaturligtvis nedläggningen av persontrafiken på\r\ninlandsbanan och tidigare neddragningar av\r\npersontrafiken på norra Stambanan. Men faktum\r\när att i denna proposition föreslår man egentligen\r\ningenting när det gäller järnvägstrafiken i Norrland\r\nnorr om Sundsvall. Man förväntar sig tydligen att\r\nNorrlands näringsliv och människor skall klara sig\r\nutan bra järnvägstrafik. Det är förödande.</pre><pre>Anf. 9 GÖREL BOHLIN (m) replik:</pre><pre>Herr talman! Birger Rosqvist och jag har\r\nuppenbarligen samma uppfattning när det gäller\r\nsambandet mellan transportsektorns effektivitet\r\noch förutsättningarna för tillväxt och välfärd i\r\nsamhället.</pre><pre>Det är också Birger Rosqvists och min uppfattning\r\natt investeringar i transportsektorn är effektiva och\r\nbra. Det egendomliga är att han gör sig så lustig\r\növer de tre borgerliga partiernas förslag att med\r\nhjälp av utförsäljning av statliga företag och delar\r\nav statliga verk finansiera en del av dehär viktiga\r\ninvesteringarna. Förutom att man då åstadkommer\r\nen lönsam investering, skulle man också\r\nåstadkomma en bättre konkurrenssituation för den\r\nverksamhet som företaget eller delen av det statliga\r\nverket bedriver när man avskiljer den från t.ex.\r\nmyndighetsutövning. Det är principiellt inte bra att\r\nsammanblanda dessa funktioner. I stället bör man\r\nbedriva konkurrens på lika villkor med företag som\r\nhar en liknande verksamhet. Man får alltså en\r\ndubbel effekt. Det är verkligen på tiden att det görs\r\nstorstadssatsningar. Det har inte gjorts satsningar\r\npå Stockholmsområdet på 25 år. Det behövs\r\nkollektivtrafik och vägar. Även bussar använder sig\r\nav vägar. Birger Rosqvist har inte vänt sig mot det,\r\nmen andra har gjort det.</pre><pre>Jag är inte särskilt imponerad över satsningarna.\r\nFr.o.m. 1991 är statens inkomster från\r\nkollektivtrafiken högre än statens utgifter.\r\nStockholms läns landsting kommer att 1991 betala\r\növer 400 milj.kr. per år till staten i skatter och få\r\ntillbaka i länstrafikanslag 95 milj.kr. För hela\r\nlänstrafiksektorn är motsvarande siffror 1,3\r\nmiljarder kr. i inbetalda skatter och 340 milj.kr.\r\nsom man får tillbaka. Det är inte något man kan\r\ntacka staten kolossalt mycket för. Det är inte mer\r\nän rätt att man får tillbaka en del av satsningarna,\r\nsärskilt som vi alla är överens om att de är så\r\nkolossalt värdefulla.</pre><pre>Anf. 10 VIOLA CLAESSON (v) replik:</pre><pre>Herr talman! Jag hade hoppats att det skulle bli en\r\ndebatt mellan alla partier. Jag ställde därför en\r\nfråga till alla de borgerliga partierna och\r\nsocialdemokraterna. Den var klar och kunde\r\nknappast missuppfattas. Hur mycket tänker ni satsa\r\nav infrastrukturmiljarderna på vägar resp.\r\njärnvägar? Det kan vara litet meningslöst att stå här\r\noch diskutera eller gå ut i valrörelsen med\r\nutfästelser. Jag vet att centern är beredd att satsa\r\n40 miljarder kronor totalt på järnvägen, vilket kan\r\njämföras med miljöpartiet och vänsterpartiet, som\r\när beredda att satsa 65 miljarder kronor utöver\r\ninfrastrukturpengarna -- eller kanske var det inkl.\r\ndessa. Hur mycket vill ni ha på resp. trafikgren?\r\nVarför kan ni inte tala om det? Varför svarar ni inte\r\npå hur det är med de 5 miljarder kronor som skall\r\nbörja användas redan innevarande år? Ni säger att\r\nregeringen inte får ta sig så stora befogenheter som\r\nman vill. Passa på att tala om, när Georg Andersson\r\när här, hur mycket av de 5 miljarder kronorna ni\r\nanser skall användas för t.ex. järnvägarna! Där är\r\nbehoven stora. Jag vill gärna veta, även om\r\nregeringen kanske inte bryr sig utan hellre\r\nlaborerar med pengarna på egen hand. Då skall ni\r\ninte komma sedan och påminna om att\r\ntrafikutskottet har sagt att det är riksdagen som\r\nskall ha inflytande över pengarna. Ta nu denna\r\nchans!</pre><pre>Jag tycker också att Birger Rosqvist skall svara på\r\nhur fördelningen av pengarna skall ske. Rosqvist\r\nsade nyss i talarstolen att vägtransporterna tar en\r\nallt större andel av de totala transporterna. Ja, vad\r\ndå? Går det inte att göra något åt det, Birger\r\nRosqvist, mer än att satsa ständigt nya miljarder på\r\natt laga vägar, bygga nya motorvägar, bygga en\r\nmotorvägsbro över Öresund och liknande projekt\r\növer landet? Går det inte på något sätt att ha en\r\nuppfattning av vilka styrmetoder som skall\r\nanvändas för att samhället skall fungera i\r\nmiljövänlig riktning, som vänsterpartiet har\r\nföreslagit? Jag håller med Roy Ottosson om att\r\ndetta verkligen är en laissez-faire-politik, en låt gå-\r\npolitik, eller som om ödet bestämde dessa frågor.</pre><pre>Enligt vad som framkommer i trafikutskottets\r\nbetänkande och regeringens proposition kommer\r\nutöver länstrafikanslagen järnvägen av de ca 100\r\nmiljarder kronorna att få 26 miljarder kronor,\r\nmedan vägarna skall få, hör och häpna, 67\r\nmiljarder kronor. Hur förklarar Birger Rosqvist\r\ndet?</pre><pre>Anf. 11 TALMANNEN:</pre><pre>Innan vi går vidare i replikskiftet vill jag erinra om\r\natt replikskiftet gäller med anledning av Birger\r\nRosqvists anförande.</pre><pre>Anf. 12 KENTH SKÅRVIK (fp) replik:</pre><pre>Herr talman! Jag vill ge en replik i samband med\r\nBirger Rosqvists anförande vad gäller utförsäljning\r\nav statliga företag.</pre><pre>Det är helt riktigt att vi i våra motioner i det här\r\nläget inte har nämnt några statliga företag som är\r\naktuella. Det kan bero på att en utförsäljning av\r\nstatliga företag inte är något som görs över en dag,\r\nen vecka eller en månad, kanske inte heller över ett\r\når. Det är ganska komplicerat. Vi har vid olika\r\ntillfällen nämnt olika företag. Vi har t.ex. nämnt\r\nVattenfall som ett lämpligt företag, och vi har också\r\ntalat om bolagisering av televerket, posten och SJ.\r\nDetta har funnits med i våra motioner. Vi anser att\r\ndet här är en bra del i finansieringen av en\r\ninfrastruktur. Man får alltså ett varaktigt bevarande\r\nav det man placerar pengarna i.</pre><pre>När det gäller storstadsregionerna kan jag helt\r\nställa mig bakom vad Görel Bohlin sade i sin replik.\r\nDet är otroligt viktigt att i dagens läge göra\r\nnågonting åt storstäderna. Därför är jag glad att det\r\nhar gjorts utredningar kring detta. Men jag hoppas\r\nnu också att regeringen tillsammans med\r\nlandstings- och kommunalpolitiker verkligen ser till\r\natt det blir någonting gjort i dessa regioner. Och vi\r\nskall naturligtvis inte glömma Sverige i övrigt.</pre><pre>Anf. 13 BIRGER ROSQVIST (s):</pre><pre>Herr talman! Det är riktigt, Elving Andersson, att\r\nni har höga krav, att ni har många krav och att ni\r\nhar dem ofta. Men betalningen för de krav ni ställer\r\növerlåter ni till andra, och ni går lika ofta energiskt\r\nemot betalningen av notan.</pre><pre>Roy Ottosson! Jag håller med om att järnvägen\r\nskall utnyttjas i stället för vägen till\r\nmasstransporter; det har jag hävdat hela tiden.\r\nMen långtifrån allt kan transporteras med järnväg,\r\noch för järnvägsgods måste man oftast i båda ändar\r\nanvända vägen som komplement. Trafiken måste\r\nläggas upp på ett sådant sätt att samspel sker. Väg\r\noch järnväg måste komplettera varandra.</pre><pre>Görel Bohlin! Behovet av trafiksatsningar är stort i\r\nstorstadsområdena. Men vi måste också inse att\r\nbehoven är stora även utanför dessa regioner, och\r\nvi kan inte lämna de andra områdena därhän. Det\r\nmåste ske satsningar även där.</pre><pre>Viola Claesson! Kollektivtrafik är både\r\njärnvägstrafik och vägtrafik. Det är svårt för oss här\r\natt veta hur man exempelvis i storstadsregionerna\r\ntänker lägga upp sitt kollektivtrafiksystem.\r\nKollektivtrafiksatsningen innebär att man satsar på\r\nbl.a. spår- och järnväg. Men vi gör ju samtidigt, när\r\nvi talar om kollektivtrafik, uppspaltningen i\r\njärnvägs- och vägtrafik. Kollektivtrafik innehåller\r\nbåda komponenterna. Därför är det mycket svårt\r\natt bestämma att så och så många miljarder skall gå\r\nhit och så och så många miljarder skall gå dit. Vi går\r\ninte in på de detaljerna i utskottet.</pre><pre>Visst, Viola Claesson, behöver vi också rejäla\r\ninsatser för vägunderhåll. Men det skall vi inte\r\ndiskutera i det här sammanhanget. Trafikutskottet\r\nkommer att ta upp sådana satsningar om det när vi\r\nbehandlar väginvesteringarna i ett annat\r\nsammanhang.</pre><pre>Anf. 14 ELVING ANDERSSON (c) replik:</pre><pre>Herr talman! Nej, Birger Rosqvist, det är inte så\r\natt vi lägger fram ett antal förslag och sedan\r\növerlåter betalningen till andra. Vi har i våra\r\nmotioner redovisat hur vi på varje post vill använda\r\nstatens pengar på ett annat sätt än regeringen. Men\r\nvi har också redovisat var vi skall ta pengarna.</pre><pre>Våra ekonomiska motioner är granskade av\r\nriksdagens finansutskott, där man har jämfört olika\r\nbudgetalternativ. Det finns olika uppfattningar om\r\nhur man på marginalen, kring småsummor, kan\r\nberäkna vissa bitar. Men när det gäller de stora\r\ndragen kan man inte påstå att vi har räknat fel eller\r\ninte klarat av finansieringen av våra utgifter.</pre><pre>I vissa fall kan det naturligtvis när det inte rör sig\r\nom det kommande budgetåret, som vi nu\r\nbehandlar, röra sig om beräkningar om hur mycket\r\npengar olika aktiviteter kan ge. Det ägnar sig ju\r\nockså regeringen och utskottsmajoriteten åt. Jag\r\nfick inget svar på frågan om Birger Rosqvist\r\nbedömde det som realistiskt att räkna med t.ex.\r\n10--15 miljarder kronor i extern\r\nfinansieringsmedverkan från näringslivet eller 30\r\nmiljarder i vägavgifter. Det finns ju inget som säger\r\natt detta är exakta pengar, utan det är fråga om en\r\nuppskattning som ni har gjort. Vi har för vår del\r\nsagt att vi tror att detta är för optimistiskt beräknat.\r\nFramtiden får väl utvisa vem som har rätt.</pre><pre>Sedan skulle jag vilja be Birger Rosqvist att\r\nytterligare förtydliga detta med\r\nstorstadsuppgörelserna och den skrivning i\r\nutskottet som han citerade -- att de här\r\nuppgörelserna skall uppnås i sina huvuddrag för att\r\nde statliga medlen skall kunna tillföras. Vad menas\r\negentligen med detta?</pre><pre>Ta Göteborg som exempel! Om nu -- som har\r\nskett -- Partille kommun säger nej till den nya\r\ndragningen av en östlig sträckning av E 6 och den\r\ndå inte kan genomföras, innebär det att statens\r\nmedverkan till utbyggnad av\r\nkollektivtrafiksystemen i Göteborg i övrigt faller?\r\nVi har från vår sida i en reservation förtydligat\r\nskrivningen och säger att vi inte vill se denna\r\nkoppling. Jag tycker att utskottsmajoritetens\r\nskrivning är oklar, och jag skulle alltså gärna vilja\r\nha ett förtydligande av utskottets ordförande -- hur\r\nman skall tolka detta.</pre><pre>Anf. 15 ROY OTTOSSON (mp) replik:</pre><pre>Herr talman! Självfallet, Birger Rosqvist, skall det\r\nvara ett bra samspel mellan väg- och järnvägstrafik.\r\nDet är ju precis vad jag har pläderat för här. Men\r\ndet är ändå så att motorvägar är till för\r\nmasstransporter och långa vägtransporter, just det\r\nsom järnvägarna är så bra på.</pre><pre>Den här stora satsningen på infrastrukturen leder\r\nju i stor utsträckning till motorvägsutbyggnader,\r\nutbyggnader av Europavägarna, för just\r\nmasstransporter och långa vägtransporter, när man\r\ni stället kunde bygga ut järnvägar.</pre><pre>Och visst är det stötande att man i en stor del av\r\nlandet -- ja, i halva landet, norr om Sundsvall -- blir\r\nutan bra järnvägstrafik, och nästan helt utan\r\npersontrafik på järnväg. Där görs inga offensiva\r\nsatsningar alls. Det saknas järnväg mellan\r\nkuststäderna i Norrland. Det är totalt ungefär en\r\nhalv miljon människor, en lång rad stora industrier\r\noch företag som där behöver bra transporter.\r\nVarför säger man blankt nej till detta?</pre><pre>Jag vill också påpeka för Birger Rosqvist att inte\r\nens de mycket blygsamma miljömål som riksdagen\r\nredan slagit fast, såsom koldioxidtaket och 30-\r\nprocentig reduktion av kväveoxidutsläpp, klarar vi\r\npå grund av trafikens utveckling, på grund av den\r\nbristande trafikpolitiska strategin här i landet.</pre><pre>Men med medvetna satsningar på en effektiv och\r\nbra järnvägstrafik i hela landet kan vi klara detta\r\noch ändå ha mycket bra transportsystem. Jag har\r\nlitet svårt att förstå varför Birger Rosqvist inte vill\r\ndiskutera den frågan, för det är väl ändå den stora\r\nfrågan i dag, när skogarna och haven börjar dö. Vi\r\nser också att 90 % av de besvär som folk har i städer\r\nnär det gäller allergier, astma m.m., har samband\r\nmed utsläppen från biltrafik osv.</pre><pre>Anf. 16 GÖREL BOHLIN (m) replik:</pre><pre>Herr talman! I sin replik säger Birger Rosqvist att\r\ndet är klart att det måste ske satsningar på landet i\r\növrigt, och jag kan väl dela den uppfattningen. Men\r\ndet som särskilt betonas i den här propositionen,\r\ndvs. att det skall ske satsningar av nationell\r\nbetydelse, har vi instämt i från moderat sida. Birger\r\nRosqvists inlägg nu tyder på att han inte riktigt\r\nförstår vad regeringen avsåg med detta, vilket vi ju\r\nfaktiskt gör.</pre><pre>Skälet till att man gör den här nationellt strategiska\r\nsatsningen är naturligtvis att man för landet skall\r\nuppnå en bättre effekt. Det gynnar näringslivet, det\r\nsänker kostnaderna, det förbättrar välfärden. Det\r\när en självklarhet att man skall göra sådana\r\nsatsningar som ger stor effekt så snabbt som\r\nmöjligt.</pre><pre>Sedan vill jag återkomma till frågan om att sälja ut\r\nstatliga företag och delar av statliga verk. Dessa\r\nföretag bedriver ofta sådan verksamhet som också\r\nbedrivs i privata företag. Det är självklart att man\r\nskall fortsätta bedriva den verksamhet som man är\r\nbra på -- också om man har sålts ut. Den\r\nverksamheten kan t.o.m. utvecklas och bli bättre\r\ndärför att den bedrivs i konkurrens på lika villkor\r\nmed företag som har liknande verksamhet.</pre><pre>Det är mycket tråkigt och inte alls bra för\r\nverksamheten om man har blandat samman\r\nmyndighetsutövning och en kommersiell\r\nverksamhet. Det kan leda till misstanken hos\r\nkonkurrerande företag att det här verket som har\r\nbåde myndighetsutövning och kommersiell\r\nverksamhet särskilt gynnar den kommersiella\r\nverksamheten. För att nå bästa möjliga effekt skall\r\nman alltså konkurrera på lika villkor, och därför\r\nbör statliga företag i stor utsträckning säljas ut. Och\r\nett bra sätt att använda de pengar som man då får\r\nin är att investera dem i infrastruktur.</pre><pre></pre><pre>Anf. 17 VIOLA CLAESSON (v) replik:</pre><pre>Herr talman! Birger Rosqvist sade tidigare att han\r\nansåg att vänsterpartiets krav på att de 5\r\nmiljarderna i år skulle gå enbart till miljövänlig\r\njärnvägstrafik och annan lika bra kollektivtrafik var\r\noacceptabelt och att förslaget inte gick att göra upp\r\nom. När jag å andra sidan frågar ungefär hur\r\nmycket Birger Rosqvist anser skall gå till järnväg\r\nresp. väg -- eller kollektivtrafik och järnväg å ena\r\nsidan och väg å den andra -- kan han inte alls svara\r\npå frågan. Han överlåter i stället åt regeringen att\r\ngöra den avvägningen, och det tycker jag är något\r\nmärkligt -- allra helst som den grovindelning som\r\nkommer till uttryck i utskottsmajoritetens skrivning\r\ni betänkandet innebär att de resurser som i\r\nframtiden satsas på vägar är mycket större än dem\r\nsom går till den miljövänliga järnvägen.</pre><pre>Om man tror att det är ödet som styr\r\ntrafikutvecklingen kan det naturligtvis bli så galet.\r\nMen om man tror att det -- både vid\r\nsamhällsplanering och trafikplanering -- är möjligt\r\natt satsa på ett sätt som gör att miljön vinner på det\r\nhela, då lägger man inte fram sådana förslag som\r\nBirgitta Dahl presenterade i den miljö- och\r\ntrafikpolitiska propositionen. Vem, Birger\r\nRosqvist, var det som höjde den propositionen till\r\nskyarna? De enda som applåderade över de få\r\nkonkreta förslag som fanns i propositionen var\r\nfaktiskt näringslivet inkl. bilindustrin, väglobbyn\r\noch andra liknande organ. Dessa ansåg nämligen\r\natt det var bra att regeringen inväntade EGs beslut\r\nom bl.a. avgasutsläpp.</pre><pre>Det var så det presenterades, och Birgitta Dahl\r\nsade själv att hon tror att det är lättare att genom\r\ndet samarbete som nu har inletts påverka EG\r\ninifrån än att gå i spetsen för miljöarbetet, som alla\r\nmiljöorganisationer och flera partier här i\r\nriksdagen har krävt.</pre><pre>Skulle inte Birger Rosqvist kunna höfta till något så\r\nnär hur mycket han vill satsa å ena sidan på\r\njärnvägstrafik och kollektivtrafik och å andra sidan\r\npå vägar. Jag tror att många vill veta det,\r\nåtminstone när det gäller de 5 miljarderna.</pre><pre>Anf. 18 BIRGER ROSQVIST (s) replik:</pre><pre>Herr talman! Jag tillät mig, Elving Andersson, att\r\ntala litet grand om centerns finansiering, och jag\r\nironiserade faktiskt över att ni säger att\r\nfinansieringen bl.a. skall ske genom utförsäljning\r\nav statliga företag samtidigt som ni ute i landsorten\r\npå många ställen säger att den statliga aktiviteten\r\nskall öka och att ni skall skaffa fram fler statliga\r\narbeten. Hur kan man sälja ut verksamhet och\r\nsamtidigt inrätta sådan? Jag har svårt att få det att\r\ngå ihop, och det är därför jag menar att era förslag\r\när mycket grumliga vad gäller hur finansieringen\r\nskall ske.</pre><pre>Roy Ottosson talade om att det i förslaget inte finns\r\nnågra satsningar på Norrland ovanför Sundsvall.\r\nJag förstår inte vad Roy Ottosson menar. Norra\r\nstambanan nämns särskilt i betänkandet, och den\r\nrör framför allt godstrafik på järnväg norr om\r\nSundsvall.</pre><pre>Vidare vill jag säga att det ligger ofantliga\r\nkostnader i trafiken efter kusten och i byggandet av\r\nnya banor. Jag vill erinra om att det för en stor del\r\nav godset finns en möjlighet att utnyttja de utsökta\r\noch bra hamnar som finns i området. Dessutom\r\ntillhandahåller vi med hjälp av staten en förstklassig\r\nisbrytarservice på vintern. Det finns alltså\r\nmöjlighet till transporter året runt.</pre><pre>Försök inte, Görel Bohlin, att få det att framstå\r\nsom om jag på något sätt missunnar storstäderna de\r\nhär pengarna! Vad jag i all stillsamhet försöker säga\r\när att många av oss representerar andra delar av\r\nlandet, som i detta sammanhang känner sig\r\nförfördelade om det är så att alla medel som kan\r\nskrapas ihop skall gå till storstäderna och till de\r\nnationella projekten. Vi talar om att de ordinarie\r\nanslag som ingår i nästa planeringsram på något sätt\r\nmåste omfördelas och komma sådana regioner till\r\ndel som annars, i förhållande till de delar av landet\r\ndär dessa satsningar görs, kommer att hamna i\r\nmycket svår obalans när det gäller\r\nkommunikationssektorn. Vi vill alltså att en del av\r\nordinarie anslag i de satsningar som skall ske\r\nframöver skall gå ut till landet i övrigt.</pre><pre>Viola Claesson vill ha besked -- åtminstone en\r\nhöftning -- om hur mycket som skall gå till järnväg\r\noch hur mycket som skall gå till vägar. Jag skjuter\r\nsällan från höften, Viola Claesson. Har jag några\r\nbestämda besked att ge, så skall jag ge dem. Viola\r\nClaesson talar här om den miljövänliga järnvägen\r\noch om att vägar inte är miljövänliga. Men\r\nbyggande av vägar, uträtande av kurvor,\r\nborttagande av backkrön och motlut samt\r\nförhindrande av långa trafikköer och stockningar är\r\nockså en miljösatsning. Det är alltså inte bara\r\njärnvägen som utgör en miljösatsning, utan en\r\nmiljösatsning kan också vara att satsa på ett bättre\r\nvägnät, som främjar en bättre framkomlighet.</pre><pre>Andre vice talmannen anmälde att Elving\r\nAndersson, Görel Bohlin och Viola Claesson\r\nanhållit att till protokollet få antecknat att de inte\r\nägde rätt till ytterligare repliker.</pre><pre>Anf. 19 Kommunikationsminister GEORG\r\nANDERSSON (s):</pre><pre>Herr talman! Möten mellan människor och utbyte\r\nav varor och tjänster är förutsättningar för det\r\nsamhälle vi gemensamt utvecklar. Vi vill bekvämt\r\noch snabbt kunna resa till vänner, arbete, skolor,\r\ndagis och service. Vårt vardagsliv påverkas i mycket\r\nhög grad av hur vi organiserar dessa transporter.\r\nTransporter av gods mellan producenter och från\r\ntillverkare till kunder bidrar till en hög effektivitet\r\ni samhällsekonomin. En alltmer sofistikerad\r\nproduktion med internationella inslag kräver en\r\nalltmer komplex transportorganisation.</pre><pre>Regeringens förslag om en kraftfull utbyggnad av\r\njärnvägar, vägar och kollektivtrafikanläggningar\r\nger Sverige goda förutsättningar att komma till\r\nrätta med 90-talets transportbehov och\r\ntransportproblem. Hur ser då transportstrukturen\r\nut vid sekelskiftet? Jag vill i all enkelhet försöka\r\nteckna en framtidsbild.</pre><pre>Biltrafiken kommer enligt min uppfattning alltjämt\r\natt vara dominerande. För en mycket stor del av\r\nsvenska folket är den egna bilen ett nödvändigt\r\nmedel för att vardagslivet skall fungera. Bilen är för\r\nde flesta människor just ett medel för att ta sig till\r\njobbet, skjutsa barnen till ridhuset eller\r\nfotbollsträningen, nå ut till svampmarkerna eller\r\nkunna träffa svärmor. I glesbygd och mindre\r\nsamhällen och städer finns inte resandeunderlag\r\nsom kan bära upp en tillräckligt flexibel\r\nkollektivtrafik. Bilen behövs -- det kan inte vara\r\nfult att erkänna det.</pre><pre>Om 10 år har vi nått ett stort steg på vägen mot en\r\nrenare bil. De mål som inte kan uppnås med dagens\r\nteknik kommer att klaras med morgondagens. Nya\r\nbränslen, förfinad förbränningsteknik och bättre\r\ndesign kommer sammantaget att leda till att\r\nfordonens miljöpåverkan har minskat radikalt.</pre><pre>Vägarna kommer att vara i bättre skick än i dag.\r\nInte minst de åtgärder för underhåll som utskottet\r\nefterlyser kommer att ha gett resultat. Det finns en\r\ninsikt om att underhåll och investeringar i vägarna\r\nger stora positiva effekter -- för ekonomin, för\r\nmiljön och för livskvaliteten i övrigt i samhället.</pre><pre>Det nytänkande som nu börjar sprida sig vad gäller\r\nvägnätets betydelse för samhällsekonomin i stort\r\nhar slagit igenom. Vägarna förbättras i hela stråk.\r\nJag ser framför mig att bl.a. riksväg 45, den s.k.\r\ninlandsvägen mellan Göteborg och Karesuando,\r\nhar blivit en livskraftig pulsåder för inlandet.</pre><pre>Inom tio år kommer snabbtåget att vara ett\r\nsjälvklart alternativ när resenärer från Malmö,\r\nGöteborg, Stockholm, Sundsvall, Linköping,\r\nNorrköping, Gävle eller Borlänge skall besöka\r\nvänner och bekanta eller åka till ett sammanträde.\r\nSnabbtågsnätet ger en majoritet av svenska folket\r\nett modernt, energisnålt och effektivt tågalternativ.\r\nPå de litet längre sträckorna mellan de\r\nbefolkningstäta områden har persontrafiken på\r\njärnväg sin stora potential.</pre><pre>Pendeltrafiken inom de befolkningstäta områdena\r\när den framtida tågtrafikens andra\r\nframtidsmarknad. Exempelvis Mälardalen,\r\nVästsverige och Skåne blir alla områden där arbete\r\npå en ort kan kombineras med boende på en annan.\r\nInvesteringar i nya spår och bekväma och snabba\r\nregionaltåg krävs för att detta skall kunna\r\nförverkligas.</pre><pre>I storstadsområden är både kollektivtrafiken och\r\nringleder utbyggda vid sekelskiftet. Tiotusentals\r\nfamiljer har fått smidigare resor mellan bostad,\r\narbete och dagis. De har, jämfört med dagens\r\nförhållanden, kanske 30 minuter kortare restid per\r\ndag. Låt oss tänka oss detta scenario. I fritid\r\nmotsvarar det nästan tre veckors ytterligare\r\nsemester per år! Det är ganska fascinerande. Det är\r\nockså utmanande att försöka effektivisera resorna\r\noch därmed öka människornas fritid och\r\nlivskvalitet.</pre><pre>För distributionstrafiken i storstadsområdena har\r\nen markant förbättring inträffat. En stor del av\r\nprivatbilismen har försvunnit från stadskärnorna.\r\nDistributionschaufförerna slipper stångas med\r\ndubbelparkerade bilar i trånga lastzoner. Bättre\r\narbetsmiljö, lägre kostnader och därmed\r\nförutsättningar för lägre priser i butikerna har\r\nuppnåtts. Det finns också ett sådant samband\r\nmellan en effektiv trafik och förbättringar av de\r\nekonomiska betingelserna. Lokaliseringen av\r\nlagerlokaler och andra knytpunkter för godset har\r\nförhoppningsvis också anpassats till den nya\r\nstrukturen. Närhet till järnvägsterminaler och\r\nringleder blir avgörande för de framtida\r\nutbyggnaderna.</pre><pre>Inom 10--15 år kommer godstrafiken i Sverige att\r\nradikalt ha förändrat sin karaktär. Det\r\nhittillsvarande låsta tänkandet kring vilket\r\ntransportslag som skall användas har ersatts,\r\nhoppas jag, med en bredare systemsyn.\r\nStandardiserade lastbärare, containers eller\r\nväxelflak, används för att skydda det alltmer\r\nhögvärdiga godset. Dessa lastbärare transporteras\r\nmellan transportknutpunkter med de transportslag\r\nsom är lämpligast i det enskilda fallet.</pre><pre>Jag ser sjöfart, vägtrafik och järnvägstrafik mer\r\nintegrerade än vad som är vanligt i dag. Teknisk\r\nutveckling och standardisering gör att lastbärarna\r\nflexibelt kan flyttas mellan olika konkurrerande\r\ntransportföretag. Lastbärarna kommer att fungera\r\nsom den nuvarande lastpallen, men i större format.\r\nSvensk verkstadsindustri har i min vision blivit\r\nledande inom området terminalhantering mellan\r\nolika transportslag.</pre><pre>Jag ser vägarna och järnvägarna indelade i längre\r\nstråk, vilka getts en genomgående hög\r\ninternationell standard. E 4 från finska gränsen till\r\nHelsingborg löper som en pulsåder genom landet.\r\nFörbifarter finns runt de orter som i dag saknar\r\nsådana. Miljön och trafiksäkerheten har därmed\r\nförbättrats betydligt.</pre><pre>På samma sätt har E 3 och E 6 getts en\r\ngenomgående hög standard. Genom stora\r\ninvesteringar minskas underhållskostnaderna på\r\ndessa vägar radikalt. Resurser kan användas för att\r\nöka underhållet av det övriga vägnätet.</pre><pre>Jag ser detta som mycket positivt och välkommet av\r\nmänniskorna. Inte för ett ögonblick har jag\r\nreflekterat över huruvida det möjligen var så fult\r\nmed detta att det, som Viola Claesson påstod,\r\nemanerar från en hemlig tanke som Pehr\r\nGyllenhammar hade en gång i tiden.</pre><pre>Järnvägar har även på godssidan om tio år betydligt\r\ngynnsammare förutsättningar än i dag.\r\nDubbelspåret längs västkusten är färdigt. Genom\r\nutbyggnad av stambanan genom övre Norrland och\r\nnorra stambanan minskas Norrlandsindustrins\r\ntransportkostnader. Tyngre tågset och högre\r\nhastigheter effektiviserar transporterna till gagn för\r\nnorrländskt näringsliv.</pre><pre>Skåne och Själland har tack vare den fasta\r\nförbindelsen över Öresund vuxit samman till en\r\nregion med växtkraft och framtidstro. Länken\r\nmellan det kontinentala Europa och Skandinavien\r\nutgörs av Malmö-Köpenhamnsregionens\r\ndragningskraft. Tillgången till två välutvecklade\r\nflygplatser, högt kvalificerade högskolor och en\r\nframtidsinriktad företagsamhet gör att Malmö\r\navlastar Stockholm som Sveriges port mot\r\nomvärlden.</pre><pre>Transporter är medel för att uppnå goda livsvillkor.\r\nVårt sätt att organisera boende, arbete, produktion\r\noch social samvaro ställer krav på transporternas\r\nutformning. Själv är jag övertygad om att mängden\r\ntransporter kommer att öka. Lika övertygad är jag\r\nom att deras miljöpåverkan kommer att minska.\r\nDet är delar av min vision för de närmaste tio åren.</pre><pre>Regeringen har för riksdagen presenterat ett\r\nprogram för en fördubbling av investeringarna i\r\njärnvägar, vägar och kollektivtrafikanläggningar\r\nunder återstoden av 1990-talet. Det är ett mycket\r\nambitiöst program utan motsvarighet inom någon\r\nannan sektor. Därför tycker jag detta är en\r\nhögtidsdag. Vi genomför detta program mot\r\nbakgrund av den centrala roll som trafiken och\r\ntransporterna spelar i samhällsbyggandet. Våra\r\nmotiv är i första hand två, nämligen för det första\r\natt stimulera tillväxten i ekonomin och för det\r\nandra att förbättra miljön.</pre><pre>Mot denna bakgrund föreslår vi en satsning på\r\nminst 20 miljarder kronor utöver ordinarie\r\nanslagsnivå under resten av decenniet.\r\nTillsammans med andra ordinarie anslag och\r\nfinansieringsformer investeras därmed minst 100\r\nmiljarder kronor i järnvägar, vägar och\r\nkollektivtrafikanläggningar. Till detta kommer\r\ninvesteringen i den fasta förbindelsen över\r\nÖresund, och det betyder att summan skall ökas\r\nmed ytterligare 10--15 miljarder kronor. Vi\r\nåterkommer till debatten därom om någon vecka.</pre><pre>De stora samhälleliga investeringarna fyller flera\r\nfunktioner. Effekten av att förbättra transporternas\r\ninfrastruktur ligger främst i lägre\r\ntransportkostnader, bättre förutsättningar för\r\nnationella transportflöden och därmed ökad\r\nproduktivitet och tillväxt. Investeringar av den\r\nstorlek som vi här diskuterar ger också ett väsentligt\r\nbidrag till arbetsmarknaden och\r\nstabiliseringspolitiken. I nuvarande\r\nkonjunkturläge bidrar statliga investeringar på ett\r\nvälgörande sätt till att öka antalet jobb, både direkt\r\noch indirekt. Jag noterar därför att trafikutskottet\r\nställer sig bakom principer och beslutsordning som\r\nmedför att regeringen snabbt kan göra dessa\r\ninvesteringar. Under förutsättning att kammaren\r\nbifaller utskottsmajoritetens förslag bör regeringen\r\nredan under sommaren kunna fatta beslut om\r\ndelfinansiering av några av de i propositionen\r\nutpekade projekten. Spadar skall i marken, räls\r\nskall spikas och asfalt skall läggas! Det är både\r\nfascinerande och löftesrikt.</pre><pre>Det förslag som regeringen har presenterat har som\r\nbekant kritiserats för att vara regionalpolitiskt\r\nsnedvridet. Låt mig först konstatera att denna\r\nkritik har kommit från såväl storstadsregionerna,\r\nsom ansett sig ha fått för litet, som från\r\nrepresentanter för glesare befolkade delar i landet,\r\nsom också har ansett sig fått för litet. Somliga anser\r\natt storstadsregionerna har prioriterats i alltför hög\r\ngrad. Med tanke på att man i vissa kretsar i\r\nStockholm anser sig ha förutsättningar att kunna\r\nsänka skatten, är det naturligtvis ganska\r\nutmanande för landet i övrigt att uppleva den\r\nsituationen. I övrigt vill jag markera att dessa\r\nsatsningar är till gagn för hela landet.</pre><pre>Jag kan konstatera att samtliga tre\r\nstorstadsuppgörelser ger en god grund för att lösa\r\nde problem med trafik och miljö som kännetecknar\r\nstorstadsregionerna. Stora investeringar i\r\nkollektivtrafiken, de största enskilda\r\nutbyggnaderna någonsin, planeras. Jag vill också\r\npåpeka att de extra statliga medlen enligt\r\nuppgörelserna skall användas till just\r\nkollektivtrafiken. En del debattörer har försökt\r\nframställa regeringens ställningstagande till\r\nstorstadsuppgörelsena som ett slags subvention av\r\nväginvesteringar. Så är naturligtvis inte fallet.\r\nDessa investeringar skall i hög grad finansieras via\r\ntrafikantavgifter.</pre><pre>Jag är medveten om att alla regioner i landet inte\r\ndirekt berörs av de stråk som bedöms som mest\r\nangelägna att snabbt bygga ut. I en avvägning\r\nmellan tillväxt, miljö och regionala hänsyn har\r\nregeringen valt att peka ut sådana järnvägar, vägar\r\noch regioner där en förbättring av trafikens\r\ninfrastruktur kan bedömas vara av stor betydelse\r\nför hela landet.</pre><pre>Jag vill poängtera att i botten på de\r\ninvesteringsprogram som skall genomföras under\r\n1990-talet finns mer än 50 miljarder kronor i\r\nordinarie medel. De extra medel som regeringen\r\nföreslår och de nya finansieringsformer som\r\nintroduceras kommer att öka förutsättningarna för\r\natt ge de ordinarie medlen en förstärkt\r\nregionalpolitisk profil. Utskottet har ju också\r\nmarkerat att dessa medel i kommande\r\nplaneringsomgångar bör fördelas med hänsyn tagen\r\ntill utfallet av hur de extra investeringsmedlen\r\nfördelas.</pre><pre>Trafiken är en av de stora miljöpåverkande\r\nfaktorerna. Det program som nu läggs fast bidrar\r\nenligt min mening till en dämpning av trafikens\r\nmiljöpåverkan. Investeringar i järnvägar har under\r\nen femårsperiod ökat drastiskt. Sedan 1988 har\r\ninvesteringarna mer än fördubblats. Nu går vi\r\nvidare med ett nytt stort lyft när det gäller\r\njärnvägsinvesteringar.</pre><pre>Regeringen föreslår att järnvägen nu i ett första\r\nskedde byggs ut koncentrerat på några strategiska\r\nsträckor. Anledningen till detta är att\r\njärnvägstrafiken skall ges en rejäl chans att ta upp\r\nkonkurrensen med andra trafikslag.\r\nSnabbtågsutbyggnaden påskyndas, regionala banor\r\ni befolkningstäta regioner prioriteras, och den\r\nlångväga godstrafiken ges förutsättningar att\r\nanvända en effektiv järnväg.</pre><pre>Jag vill här gärna göra en liten utvikning med\r\nanledning av ett ofta förekommande inlägg i\r\ndebatten. I många sammanhang lämnas uppgift om\r\nde stora investeringar som genomförs på\r\nkontinenten och om den stora roll som\r\njärnvägstrafiken där spelar. Det är förvisso korrekt\r\natt stora summor nu satsas eller planeras att satsas\r\npå främst snabbtågstrafiken för persontransporter.\r\nJag vill här tillföra två synpunkter.</pre><pre>För det första: Andelen gods som fraktas på\r\njärnväg är i Sverige större än i flertalet andra\r\neuropeiska länder. Det är faktiskt så.</pre><pre>För det andra: De investeringar i järnvägstrafiken\r\nsom genomförs skall också finansieras. Det skall\r\nske på ett samhällsekonomiskt ansvarsfullt sätt av\r\nden befolkning som finns tillgänglig. Tar vi hänsyn\r\ntill att Sverige har en befolkning på knappt 8,5\r\nmiljoner invånare kan vi konstatera att vi både 1989\r\noch 1990 fanns på prispallen vad gällde\r\njärnvägsinvesteringar i Europa. Endast Schweiz\r\noch Italien investerar, med detta mått, i samma\r\nstorleksordning som Sverige. Länder som\r\nFrankrike och Spanien investerade endast hälften\r\nresp. en fjärdedel så mycket per capita i\r\njärnvägstrafiken.</pre><pre>Jag har velat säga detta för att något nyansera den\r\ndelen av debatten.</pre><pre>Investeringar i vägar har också, som Birger\r\nRosqvist nyss påpekade, positiva miljöeffekter, om\r\nde görs på rätt sätt. Förbifarter exempelvis\r\nmedverkar till att trafiken flyter jämnare och i\r\nmånga fall förkorta ressträckorna, trafiksäkerheten\r\nökar och störningar i form av buller och vibrationer\r\nelimineras för många boende.</pre><pre>Vi får återkomma närmare till debatten om\r\nmiljöaspekterna på trafiken i debatten den 3 juni.</pre><pre>Det program som nu presenterats har möjliggjorts\r\ntrots ett kärvt ekonomiskt läge. Inom ramen för en\r\nansträngd statsbudget har tio miljarder plockats\r\nfram genom omprioriteringar och ett aktivare\r\nstatligt ägande, främst avseende televerket.\r\nRegeringen menar att det är viktigt att klart och\r\ntydligt kunna presentera hur de förslag till utgifter\r\nsom presenteras skall finansieras.</pre><pre>Kritik har framförts mot att regeringen skulle\r\nförlita sig på extern finansiering i alltför hög grad.\r\nJag vill uppmana dem som framfört denna kritik att\r\nnoga fundera över vari problemet skulle ligga. Är\r\ndet fel att försöka förmera de investeringsmedel\r\nsom riksdagen anslår genom att också försöka finna\r\nsamfinansiering från näringsliv, regioner eller\r\nandra? Är det orätt att med hjälp av ett extra\r\ntillskott på 3,5 miljarder kronor till\r\nStockholmsregionen via förhandlingar växla upp\r\ndessa pengar till en total investeringsvolym om\r\ndrygt 25 miljarder kronor?</pre><pre>Jag anser inte att man bör avfärda\r\nfinansieringsfrågan så lättvindigt som jag fick ett\r\nintryck av att Elving Andersson ville göra. Sett från\r\nett glesbygdsperspektiv kan det finnas anledning att\r\nfundera ett ögonblick. Om vi kan genomföra stora\r\nstrategiska projekt i tätbefolkade regioner med ett\r\nstarkt näringsliv med hjälp av samfinansiering från\r\nnäringslivet, avlastar vi ju ordinarie budgetmedel\r\noch kan därmed ge ett starkare bidrag till\r\nutvecklingen i de ekonomiskt mindre starka\r\nregionerna.</pre><pre>Nu vill de borgerliga partierna att staten skall sälja\r\nut sina egendomar, t.ex. televerket, för att man på\r\ndet sättet skall kunna genomföra sina överbud.\r\nDetta kan vi socialdemokrater inte acceptera. Som\r\njag ofta har sagt vore det lika klokt som att sälja\r\nkon för att kunna köpa mjölk. Det är bättre att\r\nmjölka kon medan den ger god avkastning.</pre><pre>För det första vill vi har kvar televerket i gemensam\r\nägo. Det vill vi därför att vi genom solidariska\r\nbeslut skall kunna garantera en hög telestandard i\r\nhela landet. Jag tror inte att de privata ägare som\r\nBildt, Westerberg och Johansson vill se som ägare\r\ntill televerket är så benägna att satsa pengar på\r\nteleservice i Manjärv, Hinneryd eller Saxemara.\r\nDet här är en fråga om regionalpolitisk solidaritet.\r\nJag är övertygad om att den endast kan\r\nupprätthållas inom ramen för ett samhällsägt\r\nteleverk.</pre><pre>För det andra tror vi att televerket även framöver\r\nkommer att ge ett ekonomiskt överskott. Som\r\nägare kan vi då disponera dessa medel till\r\nangelägna samhällsinvesteringar inom olika\r\nsektorer, t.ex. för att bygga järnvägar och vägar.</pre><pre>Utskottet har på ett par punkter förändrat de\r\nförslag som regeringen har presenterat. Jag kan\r\ntrots det konstatera att de kraftfulla åtgärder som\r\nregeringen föreslagit nu kan genomföras. Jag gör\r\ndetta konstaterande med stor glädje. Den\r\nplaneringsram på 20 miljarder som föreslås innebär\r\natt förhandlingar om samfinansieringslösningar för\r\nde olika projekten med kraft kan fullföljas, så att\r\nstörsta möjliga investeringsvolym kan uppnås.\r\nUtskottet har också tydligt markerat att de medel\r\nsom tillförs det nya anslaget skall värdesäkras, och\r\ndet tycker jag är utomordentligt viktigt.</pre><pre>Vad beträffar riksdagens inflytande har jag\r\nnaturligtvis inga invändningar att göra mot den\r\nordning med årliga redovisningar som utskottet\r\nföreslår. Jag utgår emellertid ifrån att detta inte\r\nskall behöva leda till att arbetet med att sätta i gång\r\nde föreslagna investeringarna skall bromsas upp\r\noch friseras.</pre><pre>Herr talman! Sammanfattningsvis kan jag\r\nkonstatera att det i riksdagen nu finns en majoritet\r\nför regeringens förslag om en kraftfull satsning på\r\njärnvägar, vägar och kollektivtrafiken.\r\nRegeringens ambition är att i ett högt tempo se till\r\natt de anvisade medlen så snart som möjligt kan\r\nförvandlas till slipers, räls, grus och asfalt. På det\r\nsättet bygger vi landet, och det ligger väl i linje med\r\nen traditionell god socialdemokratisk politik.</pre><pre>Anf. 20 VIOLA CLAESSON (v):</pre><pre>Herr talman! Jag tog med mycket stort intresse del\r\nav kommunikationsministerns vision -- han\r\nanvände själv inte det ordet -- eller framtidsbild.\r\nHans anförande innehöll många inslag som jag\r\nskulle vilja kommentera vart och ett, när Georg\r\nAndersson nu bjuder på en så god konfekt. När jag\r\ngjorde samma försök år 1989 kallades det för\r\n''eskatologiska'' utflykter -- ett något märkligt ord\r\nför vad det egentligen handlar om.</pre><pre>Om man i en sådan här framtidsbild beskriver\r\nprecis vilken strategi man vill ha för att komma\r\nnågon vart i ett bestämt syfte, blir det ännu mer\r\nspännande. Georg Andersson talade om E 4 som en\r\nstor pulsåder, som om ungefär 10 år skulle flyta\r\ngenom hela landet. Jag kände igen den\r\nbeskrivningen, eftersom jag har fått skriften\r\nGemensamma Vägar från vägverket. Där visas just\r\ndenna pulsåder, men här har man också artärer och\r\nkapillärer som går i massor av vägar över landet.\r\nNu tror jag kanske inte att Georg Andersson ställer\r\nupp på detta. Men om vi skulle få denna stora\r\nmotorväg genom hela landet, undrar jag om Georg\r\nAndersson ställer upp på de prognoser som\r\nvägverket har presenterat och som är minst sagt\r\nförfärliga. Verket utgår från att enligt samtliga, som\r\nman påstår, kända prognosalternativ ökar\r\nbilresandet. Sammanför man alternativen ser man\r\natt de ger ett intervall där bilresandet ökar med 25\r\nà 50 % fram till år 2020. Jag skulle vilja höra om\r\nGeorg Andersson ställer upp på detta.</pre><pre>Så till frågan om miljötekniken. Det finns faktiskt\r\ninga som helst vetenskapliga bevis eller några\r\nmiljö- eller naturskyddsresonemang som ger belägg\r\nför att Georg Anderssons hypotes beträffande den\r\nframtida miljön är riktig.\r\nTransportforskningsberedningen, som jag hoppas\r\natt Georg Andersson litar på, säger att tekniken\r\nklarar transportsektorns utsläpp av kväveoxider,\r\nkolväten och kolmonoxider men går bet på\r\nkoldioxider. Först om ca 25 år kan vi se några\r\nbetydande minskningar av koldioxidutsläppen. Jag\r\nvill höra om Georg Andersson tror att det går att\r\nhoppa över de här stegen i forskningen.</pre><pre></pre><pre>Anf. 21 ROY OTTOSSON (mp) replik:</pre><pre>Herr talman! Jag ställde en fråga till Birger\r\nRosqvist som jag aldrig fick svar på. Jag skall ställa\r\nden till kommunikationsministern i stället. Är det\r\nnu inte dags att ta igen all eftersatthet på\r\njärnvägsinvesteringarnas område? Sedan kriget har\r\nvi i stort sett inte nyinvesterat i järnvägar i det här\r\nlandet, bortsett från de senaste två åren. Det finns\r\noerhört mycket att hämta igen. Det skulle väl ändå\r\nmotivera en särskild satsning för att man skall få ett\r\nbra kommunikationssystem.</pre><pre>Jag var också intresserad av att höra Georg\r\nAnderssons vision om hur transporterna skall\r\nfungera i framtiden. Det var dock kanske inte så\r\nmycket av en vision. Jag upplevde det mera som ett\r\nkortsiktigt tänkande som drogs ut en aning utan\r\nhänsyn till de sidoeffekter som uppstår. Om man\r\nökar vägtrafiken kraftigt saboterar man en lång rad\r\nmiljömål. Det är inget skämt, utan det innebär\r\nfaktiskt att skogarna och havet dör, att jordarna\r\nutarmas och att vi får en mängd skador. Det rör sig i\r\ndag om skador i mångmiljardklassen i södra Sverige\r\noch minskad tillväxt i skogarna på grund av\r\nluftföroreningar. En lång rad statliga utredningar\r\nvisar att vi inte klarar detta om vägtrafiken tillåts\r\nöka ytterligare. Det bara viftas bort, och man ägnar\r\nsig åt önsketänkande.</pre><pre>Om man underlättar vägtransporterna ytterligare\r\nfår man naturligtvis kortare restider. Det får dock\r\nnormalt inte till resultat att folk reser mindre. Man\r\nreser tvärtom längre. Man får en större\r\narbetsmarknad och större möjligheter att förflytta\r\nsig långt bort. Därför ökar resandet. Man reser inte\r\nmer i tid, man reser mer i längd. Om man bygger\r\nen kringfartsled runt en stad ökar man bilresandet,\r\neftersom folk åker längre och oftare, ofta i onödan.\r\nMan undergräver samtidigt möjligheterna att\r\nbedriva trafik med en miljöanpassad\r\nkollektivtrafik.</pre><pre>Det finns hundratals väl genomforskade exempel\r\nrunt om Europa och USA på att det verkligen\r\nfungerar så, men det struntar\r\nkommunikationsministern i. Det anses tydligen\r\nvara så att om man bygger nya kringfartsleder och\r\nmotorvägar så kommer allt att bli bra. I\r\nverkligheten har vi en trafikinfarkt nere i Europa,\r\nsom sprider sig in i Sverige. Det är ett mycket stort\r\nproblem. Om man bara spär på med precis samma\r\nmedel som som har orsakat infarkten, löser man\r\ninte problemen.</pre><pre>Anf. 22 GÖREL BOHLIN (m) replik:</pre><pre>Herr talman! Först en positiv kommentar.\r\nKommunikationsministern sade att i dag är en\r\nhögtidsdag. Nu fick kommunikationsministern\r\nmöjlighet att lägga fram alla sina idéer om hur man\r\nskall förbättra transportnätet. Ja, visst är det en\r\nhögtidsdag. Äntligen får vi från moderata\r\nsamlingspartiet gehör för alla de krav som vi har\r\nställt i många år om satsning på viktiga objekt,\r\nsatsning på objekt som ger hög och god avkastning,\r\nsatsning på stråk genom Sverige när det t.ex. gäller\r\nvägarna, satsning på E 3, E 4 och E 6, satsning på\r\njärnvägar som har försummats i många år,\r\nunderlättande av trafiken underlättande för\r\nluftfarten. Det är viktigt för landet, och det är vi\r\nhelt överens om. Jag känner mig också litet\r\nhögtidlig.</pre><pre>Även storstadsregionernas funktion är viktig för\r\nlandet. Jag är också lycklig över att det satsas på\r\ndetta. Jag tycker dock att\r\nkommunikationsministern skall ha i minnet att\r\nt.ex. Stockholmsområdet har misshandlats i många\r\når. I stället för att få 20--25 % av väganslagen, vilket\r\nvore berättigat med tanke på både\r\ntrafikbelastningen och befolkningsandelen, har\r\nman fått 5--10 %. Storstadsområdena, framför allt\r\nStockholmsområdet, är också straffbeskattade på\r\nflera sätt. Det gäller extraskatter, Robin Hood-\r\nskatt och investeringsskatt,\r\nkommunikationsministern. Dessutom är det\r\nmycket höga kostnader för boendet, och\r\nfastighetsskatten är oerhört stor i\r\nStockholmsområdet. Det är självfallet dyrt att leva.</pre><pre>På tal om de företagsutförsäljningar vi föreslår sade\r\nkommunikationsministern att det vore att sälja\r\nkorna i stället för att mjölka dem. Det är inget\r\nsärskilt lyckat exempel. Det är precis vad som blir\r\nresultatet av regeringens politik. Man säljer således\r\nkorna i stor utsträckning, eftersom det är\r\nlönsammare att satsa på investeringar på annat sätt\r\nän att mjölka dem. Det är sanningen. Investeringar\r\nsom görs genom att man säljer ut statliga företag är\r\nbra investeringar och klokt använda pengar som\r\nskulle ge god effekt genom att företagen befriades\r\nfrån det statliga oket. De skulle med alldeles största\r\nsannolikhet bli ännu effektivare i fri konkurrens\r\nmed liknande verksamheter. De skulle bli ännu\r\nbättre, och därmed ännu bättre för landet.</pre><pre>Anf. 23 ELVING ANDERSSON (c) replik:</pre><pre>Herr talman! Nya och framväxande insikter om\r\ninfrastrukturens betydelse för tillväxt och\r\nsamhällsutveckling har kommunikationsministern\r\ntalat om. Jag kan instämma i att det finns nya och\r\nframväxande sådana insikter som är mycket\r\npositiva. Det är bara synd att det skulle ta så många\r\når innan den här typen av insikter trängde in i\r\nregeringskansliet och\r\nkommunikationsdepartementet. Det har varit ett\r\nantal förlorade år under 80-talet när det har gällt\r\nsatsningarna på den fysiska infrastrukturen.</pre><pre>Kommunikationsministern presenterade också en\r\ndröm eller vision om hur trafiksystemet skulle se ut\r\noch fungera omkring sekelskiftet. Jag kan dela\r\nmånga av visionerna och förhoppningarna, dock\r\nlångt ifrån alla. Jag saknade också vissa delar i\r\nvisionerna. När det t.ex. gäller en pulsåder för att\r\nutveckla inlandet talar kommunikationsministern\r\nom riksväg 45. Det är positivt, men jag hade gärna\r\nsett att också inlandsbanan hade funnits med i en\r\nsådan framtidsdröm.</pre><pre>Jag måste ändå konstatera att denna vision i\r\nutgångsläget måste bygga på att vi får ett\r\nregeringsskifte i höst. De resurser som regeringen\r\noch socialdemokraterna är beredda att satsa på\r\ninfrastrukturen torde nämligen inte räcka till ens\r\nhälften av de visioner Georg Andersson hade.\r\nÄven om vi nu får en rejäl påökning torde det inte\r\nräcka för att leva upp till dessa visioner.</pre><pre>Georg Andersson ställde en fråga till mig och\r\ncenterpartiet om vägavgifter och extern\r\nfinansiering. Jag vill då upprepa vad jag sade\r\ntidigare. Vi har ingenting emot att ta in resurser den\r\nvägen. Tvärtom, vi tycker att det är positivt, men vi\r\ntror att regeringens beräkningar är alldeles för\r\npositiva. Jag har inte stött på några företrädare för\r\nindustri och näringsliv som är villiga att lägga upp\r\nett antal miljarder för att investera i vägar och\r\njärnvägar. De säger att det måste vara ett\r\nsamhälleligt grundansvar. Vi har inget emot\r\nprincipen, den skall vi medverka till, men jag vill\r\nvarna för alltför stor optimism på detta område.</pre><pre>Anf. 24 KENTH SKÅRVIK (fp) replik:</pre><pre>Herr talman! I det betänkande om infrastrukturen\r\nsom vi i dag behandlar har vi en stor majoritet för\r\nden satsning vi vill göra på infrastrukturen inför 90-\r\ntalet. Det är också glädjande att\r\nkommunikationsministern tar upp denna fråga i sitt\r\nanförande. Vi känner att vi kommer att kunna\r\nverkställa de intentioner som vi har haft i utskottet\r\noch som också fanns i propositionen. Jag hoppas\r\nockså att vi under sommaren kommer att få se\r\nspadar sättas i marken för de projekt som är på\r\ngång. Vi har förlitat oss på att regeringen kommer\r\natt se till att de projekt som banverket och\r\nvägverket föreslagit verkställs. Vi tycker det är bra\r\natt dessa satsningar görs. Med vår inställning till\r\nbolagisering och utförsäljning av företag tror vi att\r\nsådana åtgärder är en lämplig investering och att\r\nman kan använda pengarna till något som kan\r\nbevaras för framtiden. Det är nödvändigt inför\r\nframtiden och därmed kan det också bidra till ökad\r\ntillväxt i vårt näringsliv och samhälle i framtiden.\r\nDet är därför vi i detta fall vågar satsa på de statliga\r\nföretagen. Vi vet ju sedan gammalt att den\r\nsocialistiska sidan har litet svårt att acceptera dessa\r\nsaker, men det är många som de borgerliga föreslag\r\nsom den socialistiska sidan efter hand har\r\naccepterat. Det kommer med all säkerhet att bli så\r\näven i detta fall.</pre><pre>Jag vill ta upp en fråga som gällde storstadsregioner\r\nsom Elving Andersson ställde till Birger Rosqvist,\r\nmen som han inte fick svar på. Vad händer med\r\nstorstadsregionerna om, som nu har hänt i\r\nGöteborgsregionen, en kommun sätter sig emot?\r\nJag förstår Partille kommun som har tagit detta\r\nbeslut. Det är naturligtvis väldigt olyckligt att få två\r\nmotorvägar som korsar varandra mitt inne i ett\r\nsamhälle, mitt inne i en kommunbildning. Jag är\r\nväldigt intresserad av vad som kommer att hända.\r\nDetta betyder väldigt mycket för\r\nGöteborgsregionen, men det är helt nödvändigt att\r\nde kollektiva trafikproblemen löses i området och\r\natt vi får kringfartsleder som leder trafiken utanför.\r\nJag vore tacksam för ett svar på denna fråga.</pre><pre>Anf. 25 Kommunikationsminister GEORG\r\nANDERSSON (s) replik:</pre><pre>Herr talman! Låt mig först konstatera att Viola\r\nClaesson och Roy Ottosson som vanligt egentligen\r\ninte vill ha någon tillväxt. Roy Ottosson fällde ett\r\nyttrande som är ganska betecknande. Han sade att\r\ndet blir vedervärdigt i någon form om man\r\nunderlättar vägtransporter. Konsekvensen är\r\nnaturligtvis att Roy Ottosson, och jag tror även\r\nViola Claesson, vill försvåra vägtransporter. Jag ser\r\nockså av reservationerna att miljöpartiet har som\r\nmål att minska personbilstrafiken med 25 % och\r\nden långväga godstrafiken, räknat i tonkilometer,\r\nmed 30 % till år 1995, dvs. inom loppet av 3,5 år.\r\nMed vilka metoder skall detta gå till? Vilka ingrepp\r\ni marknaden vill ni förorda?</pre><pre>Görel Bohlin förde ett underligt resonemang som\r\njag inte förstod om kor och mjölk. Det får nog\r\nGörel Bohlin fundera över ett tag till. Slutsatsen av\r\nresonemanget var att statliga verksamheter skulle\r\nbli mycket mer effektiva om de blev privata.\r\nSamvetsfrågan blir då: Är televerket effektivt? Har\r\nvi ett dåligt televerk?</pre><pre>Jag har vid mina resor runt om i världen kunnat\r\nkonstatera att vi i Sverige har ett bra televerk och\r\nett bra telesystem. Vi ligger långt fram, och nu\r\neffektiviserar vi ännu mer genom den\r\nstrukturförändring som sker inom televerket.\r\nTeleverket kan då bli starkt och hävda sig i\r\nkonkurrensen och också ge en avkastning som vi\r\nkan använda till framtidssatsningar på viktiga\r\nsamhällsområden.</pre><pre>Elving Andersson hoppas på ett regimskifte. Vad\r\nskall Elving Andersson använda det till på\r\ntransportområdet? Det blir ju moderaterna som\r\nblir ledande i den borgerliga regeringen. Vad har\r\nElving Andersson för visioner på trafikområdet i\r\nsamarbete med moderaterna? Är det\r\nÖresundsbron? Hur skall ni göra med den? Är det\r\nstorstadssatsningarna som ni skall genomföra med\r\nmoderaterna? Är det visionen om 25 % av\r\nväganslaget till Stockholmsregionen som Görel\r\nBohlin nyss talade om? Är det därför centerpartiet\r\när så angeläget om att komma in i samma bo som\r\nmoderaterna? Jag tycker att Elving Andersson\r\nskall fundera litet över vad regimskiftet kan betyda\r\nför hans hjärtefrågor. Centerpartiet vill satsa 40\r\nmiljarder på järnvägen, moderaterna nöjer sig, vad\r\njag förstår, med ungefär hälften.</pre><pre>Kenth Skårvik ställde en fråga om vad som händer\r\ni storstadsregionerna om uppgörelserna inte håller.\r\nJag kan inte, och skall inte heller, stå här och uttala\r\nmig om detta. Dessa förhandlingar måste slutföras i\r\ndialog med den delegation som ju skall hålla i dessa\r\ninfrastruktursatsningar. Principen, att i huvudsak\r\nnå målen om förbättrad miljö och framkomlighet,\r\nhar lagts fast av utskottet. Det är detta som vi har\r\nvelat stimulera med denna statliga satsning. Om\r\nman inte når dessa mål kan ju staten inte heller vara\r\nförpliktigad att stå vid utfästelsen om dessaa\r\nmiljarder. Det ligger här ett stort ansvar på de\r\nlokala och regionala representanterna att i\r\nfortsättningen samla sig till kring lösningar som\r\nsamordnat ger de positiva effekter som vi har velat\r\neftersträva. Den utlovade miljarden var ju inte till\r\nför att ge ett allmänt ekonomiskt tillskott till\r\nstorstadsregionerna utan för att lösa ett problem.</pre><pre>Låt mig, herr talman, efter de svar som jag nu har\r\nlämnat på de direkta frågorna och efter att ha läst\r\nreservationerna i betänkandet, själv ställa ett antal\r\nfrågor.</pre><pre>Folkpartiet och moderaterna har en gemensam\r\nportalreservation där man talar om att\r\ntrafikgrenarna bör ges ett ökat kostnadsansvar. Jag\r\nundrar då: Vilka trafikgrenar är det som nu inte bär\r\nsina kostnader och som skall bära större kostnader?\r\nDet vore intressant att få svar på det.</pre><pre>Man talar vidare om att ekonomiska styrmedel\r\nskall användas i större utsträckning. Vilka priser är\r\ndet som skall höjas resp. sänkas när man förfinar de\r\nekonomiska styrmedlen? Jag tror att det vore bra\r\natt få det konkretiserat. Det kan annars upplevas\r\nsom slagord.</pre><pre>Elving Andersson framträdde här som väldigt\r\nprogressiv i allmänna termer. Jag fick ett intryck av\r\natt centern nu var ute för att göra stora satsningar\r\nutöver regeringens förslag. När jag läser\r\nreservationer finner jag inte något av det. Centern\r\ntalar också om mer än 100 miljarder under 1990-\r\ntalet, och det skall finansieras med hjälp av\r\nförsäljning av statliga företag -- jag har redan varit\r\ninne på det.</pre><pre>Järnvägsobligationer återkommer man till. Nu\r\nundrar jag: Om jag nu skulle vilja köpa en\r\njärnvägsobligation, vilken ränta kan jag räkna\r\nmed? Vilka villkor har ni tänkt erbjuda för de här\r\nobligationerna?</pre><pre>Till centern skulle jag också vilja säga: Ni ställer er\r\nvid sidan om förhandlingsuppgörelserna i\r\nstorstadsregionerna och säger att omförhandling\r\nblir nödvändig. Om jag har förstått det rätt har\r\ncentern varit med, i varje fall i Göteborg. Innebär\r\ndet här att ni nu förkastar den uppgörelse som era\r\npartirepresentanter i Göteborg har varit med om\r\natt träffa?</pre><pre>Moderaterna försöker, om jag förstår det rätt, sitta\r\npå två stolar i en annan intressant fråga. Det\r\nhandlar om Stockholmsuppgörelsen. Trafikavgifter\r\nbör endast få användas för att finansiera nya\r\nvägprojekt, säger moderaterna. Detta betyder att\r\ns.k. områdesavgifter inte bör införas på befintliga\r\ngator och vägar.</pre><pre>Man kan kalla avgifterna vad man vill, men frågan\r\när, Görel Bohlin: Hur kan moderaterna tro att man\r\nkan finansiera en österled resp. västerled i\r\nStockholm med avgifter från trafikanterna, om\r\nman samtidigt erbjuder fri passage rakt igenom\r\ncentrala Stockholm? Även om moderaterna nu\r\nhyser en väldig skräck för bilistpartiet vore det\r\nvälgörande, tror jag, om man försökte tala klartext\r\ni den här frågan.</pre><pre>Anf. 26 VIOLA CLAESSON (v) replik:</pre><pre>Herr talman! Jag förstår inte alls varifrån\r\nkommunikationsministern har fått det att jag och\r\nmitt parti inte skulle vilja ha någon tillväxt. I vilket\r\nsammanhang har jag sagt det?</pre><pre>Om Georg Andersson menar att det är bara\r\ntillväxten i form av fler motorvägar och en ständigt\r\nökande privatbilism och tunga transporter på\r\nlandsväg som räknas förstår jag Georg Anderssons\r\nuttalande bättre. Men är det det det handlar om?\r\nDet tycker jag att Georg Andersson faktiskt måste\r\nklargöra. Är inte de 65 miljarder som\r\nvänsterpartiet vill satsa på nyinvesteringar i järnväg\r\nockså något som ökar den eftersträvansvärda\r\ntillväxten?</pre><pre>Man kan också resonera så här: Bör vi inte sträva\r\nefter tillväxt i kvalitet hellre än tillväxt i kvantitet?\r\nDå gör jag inte som vägverket gjorde i den tjusiga\r\nbroschyr som jag nyss visade, nämligen räknar\r\ntillväxten i antalet nya mil motorvägar, utan jag\r\nräknar på ett helt annat sätt.</pre><pre>Jag tycker att vi måste minska bilismen -- både den\r\ntunga och personbilismen -- för miljöns skull. Det\r\nräcker inte med att jag och mitt parti tycker det,\r\nGeorg Andersson, utan såvitt jag vet hävdar\r\nforskare -- som tror att regeringen och riksdagen\r\nmenar allvar med de miljöpolitiska beslut som har\r\nfattats hittills -- bestämt att vi måste göra någonting\r\nåt trafiken. Vi behöver en ny transportstruktur.</pre><pre>Här kan jag citera transportforskningsberedningen\r\nigen. Den säger att transportarbetet på kort sikt\r\nmåste minska eller omfördelas mellan färdmedlen.\r\nAnnars klarar sig inte riksdagens miljöpolitiska\r\nmål. I klartext måste vi köra mindre till dess att vi\r\nhunnit utveckla alternativa bränslen och/eller andra\r\ntyper av motorer.</pre><pre>Georg Andersson vill inte minska bilismen. I stället\r\ntror han att tekniken inom 10--15 år kommer att\r\nvara så ypperlig att vi har lyckats ta bort alla utsläpp\r\nfrån bilarna. Men det finns inga forskare som tror\r\ndet, Georg Andersson.</pre><pre>Transportforskningsberedningen säger att vi först\r\nom 25 år kan se några betydande minskningar av\r\nkoldioxidutsläppen, som är en form av utsläpp som\r\ndiskuteras över hela världen och där Sverige också\r\nmåste ta sitt ansvar.</pre><pre>Till sist vill jag fråga Georg Andersson varför han\r\ninte säger ett ord om den omfattande\r\narbetslösheten inom statens järnvägar, som riskerar\r\natt öka ytterligare och som gör att helt nyutbildade\r\nlokförare får sparken, trots att Georg Andersson\r\ntalar om att vi skall satsa på järnvägen.</pre><pre>Jag vill också ha en kommentar till Prometheus och\r\nDrive. Är det de som skall frälsa Sverige och ge oss\r\nmer bilar och tätare biltrafik?</pre><pre>Anf. 27 ROY OTTOSSON (mp) replik:</pre><pre>Herr talman! Jag noterar att\r\nkommunikationsministern har övergått till att fråga\r\ni stället för att svara på frågor. I min förra replik\r\nställde jag två frågor. Jag frågade om det ändå inte\r\när rimligt att järnvägen får en särskild satsning med\r\nhänsyn till att man underlåtit att nyinvestera i\r\njärnvägar under närmare 40 års tid. Där finns en\r\nstor eftersläpning.</pre><pre>Jag frågade också hur man skall klara alla miljömål\r\nsom vi måste klara om vi inte skall förstöra miljön\r\noch förinta en stor del av fisket, förstöra en del av\r\nskogsbruket, osv. Det fick jag inget svar på.</pre><pre>I stället fick jag några frågor. Jag svarar i och för\r\nsig gärna på frågor, i synnerhet när det handlar om\r\ntrafikpolitik. Jag sade i min förra replik att om man\r\nbygger nya och bättre vägar har det effekter på\r\nsamhället. Det gör att folk kommer fram snabbare,\r\noch det gör att man reser längre. Det har i\r\nundersökning efter undersökning visat sig att vi\r\nmänniskor är beredda att lägga en viss tid på\r\nresande, ganska oberoende av hur vi reser. Går det\r\nlättare att komma fram reser man längre, och då\r\nblir det naturligtvis mer transporter.</pre><pre>Den typen av analyser bör man göra om man skall\r\nha en trafikpolitisk strategi, så att man vet vad de\r\nolika utbyggnaderna leder till. Den massiva\r\nvägutbyggnad som Georg Andersson tänker sig\r\nleder, menar jag, till en kraftigt ökad biltrafik, som\r\norsakar något av en trafikinfarkt -- av samma grad\r\nsom vi redan har nere i Europa. Den typen av\r\nproblem anser inte jag är önskvärd. Det leder till\r\nfler olyckor, det leder till ökad miljöpåverkan, det\r\nleder till ökade utsläpp, osv. Det leder också till en\r\nökad centralisering i samhället, till att redan svaga\r\nregioner får det ännu svårare; segregering och\r\nsociala effekter får man också på köpet. -- Den\r\ntypen av mer ingående analyser måste man göra om\r\nman skall ha en bra trafikpolitisk strategi.</pre><pre>Jag har pläderat för att man när det gäller stora\r\ntransporter, masstransporter, frekventa\r\ntransporter, tunga och långväga transporter, skall\r\nsatsa mycket mer på järnvägar och kollektivtrafik\r\nsom är miljöanpassad.</pre><pre>Då kan man klara transportbehoven bra med både\r\nlåg energiförbrukning och liten miljöpåverkan,\r\nsamtidigt som man får ett väl fungerande samhälle.\r\nMen såvitt jag förstår vill inte\r\nkommunikationsministern ta till sig detta.</pre><pre>När det gäller miljöpartiets målsättningar utgår vi\r\nväldigt konsekvent ifrån naturens krav. Hur mycket\r\nmåste miljöpåverkan minskas för att inte haven\r\nskall dö, för att inte skogarna skall skadas, för att\r\nförsurningen skall stoppas osv.? Om man har den\r\nutgångspunkten, visar det sig att det inte räcker\r\nmed avgasrening, med bara biobränsle eller med\r\nmycket av det som nu diskuteras, utan man måste\r\nockså minska biltrafiken. Det kan framför allt göras\r\ni storstadsregionerna genom en kraftig satsning på\r\nkollektivtrafik och genom att överföra långväga\r\ngodstrafik till järnväg. Detta är de målsättningar\r\nsom Georg Andersson räknade upp och som vi från\r\nmiljöpart utgår ifrån.</pre><pre></pre><pre>Anf. 28 GÖREL BOHLIN (m) replik:</pre><pre>Herr talman! På tal om utförsäljning av statliga\r\nföretag gjorde kommunikationsministern\r\njämförelsen med försäljning av kon. Det var bättre\r\natt mjölka kon än att sälja den, sade\r\nkommunikationsministern, men\r\nkommunikationsministern förstod kanske inte\r\nriktigt själv vad han menade. Jag vill påstå att det\r\nkan vara mycket bättre att sälja kon och investera\r\npengarna. Det kan man i dessa dagar se rätt många\r\nexempel på.</pre><pre>Företag som befrias från det statliga oket kan -- och\r\ndet är jag övertygad om -- med största sannolikhet\r\nbli ännu bättre, eftersom de då utsätts för en fri\r\nkonkurrens samtidigt som de kan konkurrera med\r\nandra företag som bedriver verksamhet inom\r\nliknande områden. Dessa pengar kan därefter\r\ninvesteras i kommunikationssektorn, investeringar\r\nsom alltid är att betrakta som lönsamma.</pre><pre>Vi är överens om att det finns ett samband mellan\r\ntransportsektorns effektivitet, tillväxt och välfärd i\r\nsamhället. Därför är det bra att göra sådana\r\ninvesteringar.</pre><pre>Försök inte att få det till att vi från moderaterna\r\neller att jag skulle vilja ha särskilda fördelar för\r\nstorstäderna! Å andra sidan vill vi inte heller ha\r\nnackdelar för storstäderna. Storstäderna är lika\r\nviktiga som E 3, E 4 och E 6, som i propositionen\r\nbetecknas vara av nationell och särskild betydelse.\r\nDärför skall de inte straffbeskattas eller\r\ndiskrimineras. Man skall göra sitt allra bästa för att\r\nfå storstadsregionerna att fungera på alla sätt, inte\r\nminst trafikmässigt.</pre><pre>Herr kommunikationsminister! Vi moderater är\r\ninte rädda för bilistpartiet. Men jag tror att\r\nsocialdemokraterna är det, vilket de också har\r\nanledning att vara.</pre><pre>Anf. 29 ELVING ANDERSSON (c) replik:</pre><pre>Herr talman! Ibland kan det vara klok politik och\r\nklok ekonomi att också låna pengar till vissa\r\ninvesteringar som snabbt måste genomföras. Vi har\r\nbl.a. föreslagit att man skall finansiera en del av\r\njärnvägsutbyggnaden med järnvägsobligationer.</pre><pre>För att anknyta till den aktuella diskussionen\r\nmellan Görel Bohlin och\r\nkommunikationsministern om huruvida man skall\r\nfortsätta att mjölka kon eller sälja den, torde det\r\nkanske vara klokt att i det läget låna pengar till en\r\nlönsam investering i form av en tjur. Då får man på\r\nsikt rejäla avkastningar på sitt kapital.</pre><pre>Georg Andersson undrade vad jag hoppas att få ut\r\nav ett regimskifte. Det är klart att för centerns del\r\nlöser inte ett regimskifte alla problem. Vi har\r\nannorlunda uppfattningar än folkpartiet och\r\nmoderaterna i ett antal frågor. Men vi inom dessa\r\ntre partier är överens om att det totalt sett måste\r\nfördelas betydligt större resurser till\r\ninfrastrukturen. Det är vad jag hoppas på att få ut\r\nav ett regimskifte.</pre><pre>Moderaterna behöver ju inte ha stöd från centern\r\nför att få bygga en Öresundsbro. Det stödet har\r\nman ju redan från regeringen och\r\nsocialdemokraterna.</pre><pre>I fråga om järnvägssatsningar har vi i centern,\r\nfolkpartiet och moderata samlingspartiet i och för\r\nsig olika uppfattning om hur mycket pengar som\r\nskall satsas. Men samtliga tre partier vill satsa mer\r\ni årets budgetalternativ än vad regeringen gör. Det\r\när ett steg åt rätt håll, även om vi inte kom så långt\r\nsom vi i centern hade önskat.</pre><pre>Beträffande utförsäljning av statlig verksamhet tog\r\nGeorg Andersson upp televerket och gjorde en\r\nkoppling till televerkets sociala och\r\nregionalpolitiska ansvar. Jag delar Georg\r\nAnderssons uppfattning, att det är oerhört viktigt\r\natt televerket har detta ansvar. Vi från centern kan\r\ninte ge upp detta ansvarskrav. Men det förhindrar\r\ninte att televerket kan bolagiseras och\r\nbörsintroduceras. Det viktiga är att staten har kvar\r\nett avgörande inflytande över hur televerket styrs\r\noch över de mål och riktlinjer för telepolitiken som\r\nfastställs av riksdagen.</pre><pre>Herr talman! Jag vill avslutningsvis konstatera att\r\ncenterns utgångspunkt för investeringar i\r\ntrafikanläggningar är att dessa investeringar måste\r\nske på ett samhällsekonomiskt och miljömässigt\r\noptimalt sätt. Med centerns trafikpolitik blir det en\r\nstörre regionalpolitisk rättvisa och en bättre miljö.</pre><pre>Anf. 30 KENTH SKÅRVIK (fp) replik:</pre><pre>Herr talman! Jag förstår att det är svårt för\r\nkommunikationsministern och socialdemokraterna\r\natt förstå vad vi vill med att sälja ut statliga\r\nföretag -- man kanske inte heller vill förstå det.</pre><pre>De tre borgerliga partierna har under den allmänna\r\nmotionstiden avgivit en gemensam motion. Vi vill\r\natt det skall frigöras ett kapital som tillsammans\r\nmed skattemedel och privat finansiering skall räcka\r\ntill för investeringar under den tioårsperiod som vi\r\nhar framför oss och kanske ännu längre. Det\r\nhandlar alltså inte om konsumtion, utan om\r\ninvesteringar. På så sätt kommer dessa pengar\r\nverkligen till rätt användning.</pre><pre>Det skall givetvis inte utförsäljas några företag på\r\nett vårdslöst sätt. Det gäller verkligen att tänka\r\nigenom hur det skall gå till och hur pengarna kan\r\nanvändas på bästa sätt.</pre><pre>I vår motion säger vi också att vi kan tänka oss att\r\nställa upp med finansiering i form av avgifter på\r\nnybyggda broar och vägar. Nu har vi i och för sig\r\ngått ifrån den principen genom att vi ställer oss\r\nbakom Svinesundsbron, dvs. att avgifter skall\r\nunder tiden tas ut på den gamla bron. Där måste\r\nman ta speciella hänsyn till den lokala\r\nbefolkningen. Bedömningarna måste göras från fall\r\ntill fall, men vi har principerna klara för oss.</pre><pre>När det gäller storstadsregioner har jag förståelse\r\nför kommunikationsministerns svar, att det inte\r\nfinns någonting som i det här läget kan göras. Men\r\nom Kommunförbundet och de berörda\r\nkommunerna inte kan hantera den situation som\r\nhar uppstått, behöver denna region trots allt en\r\nfortsättning av E 6an, som då inte skall gå igenom\r\nGöteborgs kommun och de närbelägna\r\nkommunerna, utan alltså utanför på något sätt.\r\nRegeringen och vi i riksdagen har det övergripande\r\nansvaret för att även den regionen utvecklas på ett\r\nbra sätt och för att E 6an får sin lämpliga\r\nsträckning.</pre><pre>Anf. 31 Kommunikationsminister GEORG\r\nANDERSSON (s) replik:</pre><pre>Herr talman! Jag vill upprepa mina frågor till\r\nmoderaterna och Görel Bohlin. Vilka trafikgrenar\r\när det som inte bär sina kostnader? Vilka skall\r\nbelastas med ytterligare kostnader? Ni talar om\r\ndetta i allmänna termer, men ni måste ju precisera\r\ner. Trafikgrenarna bör ges ett ökat kostnadsansvar,\r\nstår det att läsa. Vilka trafikgrenar skall belastas\r\nmed ytterligare kostnader?</pre><pre>Roy Ottosson är fortfarande svaret skyldig på\r\nfrågan om med vilka medel man skall minska\r\nbiltrafiken med 25 % under tre och ett halvt år. Jag\r\nförsäkrar att det inte går genom att använda termer\r\nom att man skall bygga ut kollektivtrafiken och så\r\natt säga föra över som ni talar om. Med vilka\r\nmetoder skall vi göra det? Skall det ske med några\r\nstyrningsmetoder av typen öststatsmodell, eller vad\r\nhandlar det om?</pre><pre>Görel Bohlin och moderaterna värjer sig mot\r\nvägavgifter. Men hur blir det då med\r\nstorstadsuppgörelsen här i Stockholm? Hur klarar\r\nman att bygga en österled, en västerled, osv. om\r\nman samtidigt i all sin generositet erbjuder en fri\r\npassage rakt i genom de centrala delarna av staden?\r\nMan måste gå i närkamp med de konkreta\r\nfrågorna. Det blir ointressant om man bara talar i\r\nallmänna termer.</pre><pre>Viola Claesson talade mycket kryptiskt om tillväxt.\r\nMen jag återkommer till att det handlar om att\r\nförsvåra vägtransporter. Det hjälper inte med 60\r\nmiljarder för att bygga ut järnvägarna. Den helt\r\növervägande delen av transporterna kommer att gå\r\npå vägarna också i framtiden även med Viola\r\nClaessons metoder. Men hon vill försvåra dessa\r\nvägtransporter.</pre><pre>Roy Ottosson talade i samma anda som Viola\r\nClaesson genom att säga att bättre vägar bara leder\r\ntill att folk reser mer. Det innebär alltså att man\r\nskall se till att vägarna är så usla att folk stannar\r\nhemma och inte ger sig ut på vägarna. Men det är ju\r\nen erbarmelig samhällsutveckling som de erbjuder\r\nmänniskorna.</pre><pre>Roy Ottosson, miljöpartiet talar ofta om\r\nkollektivtrafiken. Ingår bussar i begreppet\r\nkollektivtrafik? I så fall är det väl bra med vägar, så\r\natt dessa bussar kan gå någorlunda snabbt och\r\nbekvämt.</pre><pre>Görel Bohlin sade att det är jättebra med fri\r\nkonkurrens. Ja visst, men vi har en mycket öppen\r\nkonkurrens på teleområdet. Vi talar av någon\r\nanledning ganska mycket om televerket och\r\ntelepolitiken. Sverige är ett av de länder som är\r\nkanske mest öppet för konkurrens inom\r\ntelepolitikens område. Men vi vill ha ett starkt\r\nteleverk som kan möta denna konkurrens och inte\r\nge upp genom att sälja ut detta.</pre><pre>Elving Andersson är mycket intresserad av att\r\nbygga mycket järnvägar. Såvitt jag förstår är han\r\nlitet mer tveksam till vägar. Men han framstår i alla\r\nfall som litet mer generös än regeringen utan att\r\nnärmare precisera sig. När det gäller finansieringen\r\nhamnar han på den gamla borgerliga linjerna att\r\nman skall låna. Men lån skall betalas med ränta. Nu\r\nvet jag att borgerligheten har stor erfarenhet av hur\r\ndet är att låna. Men svenska folket har dess värre\r\nerfarenhet av effekterna av den lånepolitik som de\r\nborgerliga bedrev under sex år, och vi dras\r\nfortfarande med följderna av den. Vi har 60\r\nmiljarder i ränteutgifter per år. Jag vet inte om\r\ndetta berodde på att ni glömde att köpa tjuren som\r\nskulle vara så befruktande. Det skulle vara av\r\nintresse att få veta hur han ser ut i detta\r\nsammanhang.</pre><pre>Herr talman! Det är naturligtvis frestande att\r\nraljera litet grand på detta sätt, men nu står vi i\r\nbegrepp att göra mycket stora saker. Vi skall\r\ninvestera i ett kraftfullt trafikssystem, vägar och\r\njärnvägar. Och jag tycker att det är mycket viktigt\r\natt vi försöker se helheten i detta, samordna\r\ninvesteringarna, se detta i ett Europaperspektiv\r\noch se detta som en stor utmaning. Man måste se\r\ndetta ur både miljösynpunkt och tillväxtsynpunkt.\r\nDå har vi en mycket spännande framtid framför\r\noss. Och det krävs nu kraftfulla tag och om möjligt\r\nockså samordnade tag. Det är detta som vi har\r\nförsökt göra i storstadsregionerna. Jag tror att vi i\r\nhög grad behöver det även på det nationella planet.</pre><pre>Herr talman! Avslutningsvis uppfattar jag\r\nutskottets behandling av tillväxtpropositionen i\r\ndenna del som ett uttryck för en vilja att samla en\r\nbred majoritet bakom dessa satsningar. Sedan må\r\ndet vara att vi har litet olika meningar om hur det\r\nena och det andra skall gå till. Det viktiga är nu att\r\nvi är överens om att göra dessa insatser och att göra\r\ndem snabbt.</pre><pre>\r\nAndre vice talmannen anmälde att Roy Ottosson,\r\nGörel Bohlin, Elving Andersson och Viola\r\nClaesson anhållit att till protokollet få antecknat att\r\nde inte ägde rätt till ytterligare repliker.</pre><pre>Anf. 32 KJELL DAHLSTRÖM (mp):</pre><pre>Herr talman! Kommunikationsministern använder\r\ndet inte ovanliga greppet att fråga människor som\r\ninte har någon replikrätt. Då kan jag för\r\nmiljöpartiets del börja mitt inlägg med att\r\nkonstatera hur vi kan minska biltrafiken med 25 %\r\npå passagerarsidan och med 30 % på godssidan,\r\neftersom kommunikationsministern enträget vill\r\nveta vilken god trafikpolitik de gröna står för. Vi vill\r\nalltså satsa 15 miljarder i investeringsbidrag till\r\nkollektivtrafikinvesteringar. Vi vill satsa 75\r\nmiljarder på järnvägsutbyggnader. Vi vill höja\r\nbeskattningen av vägtrafiken och föra en aktiv\r\nsamhällsplanering för att gynna kollektivtrafiken.\r\nObservera att när vi vill spara 25 % på biltrafiken\r\ngäller 20 % städerna. Och vi borde vara ense med\r\nregeringen om att minska biltrafiken i städerna. De\r\n30 % som vi vill minska godstrafiken med gäller den\r\nlångväga godstrafiken. Den trafiken vill vi föra över\r\ngenom att få till stånd en ryggrad av järnväg från\r\nHaparanda till Skåne och över till Danmark och\r\ninte en E 4-ryggrad som Georg Andersson gjorde\r\nsig till tolk för.</pre><pre>Herr talman! Det betänkande som vi nu behandlar\r\ngäller särskilt propositionen om näringspolitik för\r\ntillväxt. I denna proposition föreslås investeringar i\r\ninfrastruktur, särskilt i storstadsområdena, och\r\nman anger miljöskäl för detta. Både i propositionen\r\noch i betänkandet behandlas de tre\r\nstorstadsområdena var för sig. I\r\ntillväxtpropositionen utgår man bl.a. från att\r\nÖresundsbron byggs, trots att beslut ännu inte har\r\nfattats och att en citytunnel för 5 miljarder måste\r\nbyggas genom Malmö för att järnvägen över huvud\r\ntaget skall kunna knytas på ett lämpligt sätt till\r\nbron, således ett fullständigt dåraktigt förslag som\r\nvi förmodligen får på riksdagens bord i juni.</pre><pre>Med anledning av tillväxtpropositionens\r\nobegåvade förslag om en stål- och asfaltsgördel runt\r\noch under hela Malmö, väckte Gösta Lyngå och jag\r\nen motion om just infrastrukturen i Malmö-- Lund-\r\nområdet. Vi redovisar i denna motion, T67, i åtta\r\npunkter ett genomarbetat alternativ till regeringens\r\ngammalmodiga och ''bilsynta'' förslag. Vi talar om\r\nMalmö--Lund-området som en framtidsregion men\r\nmed slutna kretslopp.</pre><pre>En viktig utgångspunkt för regeringens politik är\r\nnämligen att ''skapa förutsättningar för att\r\ntillfredsställa nya behov''. Därför måste enligt\r\nregeringen ytterligare resurser för produktion och\r\nkonsumtion tillskapas. Regeringen är dock inte helt\r\nokunnig om att en sådan politik kan förväntas driva\r\npå miljöförstöringen. Därför har man tillsatt en\r\nutredning som i vår skall redovisa ett nytt sätt att\r\nberäkna nationalräkenskaperna.</pre><pre>Men det är uppenbart att detta med att\r\ntillfredsställa nya behov är överordnat\r\nmiljöhänsynen. Den ökade produktiviteten\r\neftersträvas uppenbarligen för att tillfredsställa\r\nökade behov snarare än att på ett effektivt sätt\r\ntillfredsställa primära behov, exempelvis en kortare\r\nlönearbetstid för att mer kunna delta i\r\nfamiljegemenskap, osv.</pre><pre>Så länge den s.k. miljöhänsynen inte överordnas en\r\nökad behovstillfredsställelse vidmakthåller\r\nregeringen ett farligt samhälle som bara kan gå mot\r\nsin egen undergång. Miljöhänsyn får inte vara som\r\ni regeringens tappning, en korrigeringsmekanism.\r\nDen enda rätta miljöhänsynen är att forma\r\nsamhället för slutna kretslopp där skadliga utsläpp,\r\nsopor och avfallsberg försvinner. Det är den enda\r\nsamhällsform som ger oss och andra levande\r\norganismer möjlighet att fortleva.</pre><pre>I fyra av de åtta hemställanspunkterna i vår motion\r\nföreslår vi satsningar på järnväg, spårbilssystem,\r\nhyrbilssystem och övervägande om en ren borrad\r\njärnvägstunnel i stället för det katastrofala\r\nbroprojektet. Det märkliga har då inträffat att\r\ndenna motion inte behandlas i detta adekvata\r\nbetänkande. Man kan undra om det över huvud\r\ntaget finns någon rimlig möjlighet att framställa\r\nsammanhållna och rediga alternativ till regeringens\r\npropositioner, om motioner som denna strimlas och\r\nslaktas som nu har skett. Yrkandena har splittrats\r\nupp till en rad andra betänkanden. Jag borde\r\negentligen, herr talman, yrka återremiss på hela\r\nbetänkandet, eftersom denna form av\r\nmotionshantering rimligen måste strida mot\r\nmeningen med motionsrätten. Om den politiska\r\ndebatten på detta sätt förfuskas i riksdagen, finner\r\nman ju till slut ingen anledning att försöka föra\r\ndebatten i riksdagen. I stället tvingas man ut i andra\r\nmedia, Dagens Nyheters insändar- och artikelsidor\r\nosv. Inte är väl detta meningen med riksdagen och\r\nen levande folkstyrelse?</pre><pre>Efter kritik i trafikutskottet har vi i miljöpartiets\r\nreservation 15 ändå kunnat ange hur vi ser på\r\ninfrastrukturen i Malmö--Lund-regionen. Med\r\nutgångspunkt i att Öresundsbron inte byggs behövs\r\nnaturligtvis inte heller den obsoleta citytunneln\r\nunder Malmö. Därmed frigörs kapital inte bara för\r\nen eventuell borrad järnvägstunnel utan även för\r\nnya järnvägar i hela Skåne och spårvägar eller\r\nspårbilsspår i hela Malmö--Lund-området.</pre><pre>Herr talman! Med den här kritiken mot\r\nmotionsbehandlingen när de gäller det här\r\nbetänkandet och kritiken mot det traditionellt\r\nbildominerade trafikstrukturtankarna yrkar jag\r\nbifall till reservation 15.</pre><pre>Överläggningen var härmed avslutad.</pre><pre>(Beslut fattades efter 5 §.)</pre><pre></pre><pre>5 § Investeringsplaneringen för luftfart och\r\nsjöfart, m.m.</pre><pre>Föredrogs</pre><pre>från föredragningslistan:</pre><pre>trafikutskottets betänkande</pre><pre>1990/91:TU27 Investeringsplaneringen för luftfart\r\noch sjöfart samt nya riktlinjer för inrikes flygtrafik\r\n(prop. 1990/91:87).</pre><pre>Anf. 33 GÖREL BOHLIN (m):</pre><pre>Herr talman! Ett viktigt näringspolitiskt och\r\nregionalpolitiskt instrument i Sverige är luftfarten.</pre><pre>Förutsättningarna för att t.ex. orter i Norrland och\r\näven andra delar av vårt land skall utvecklas ökar,\r\nom det finns goda flygförbindelser. Det innebär\r\ninte att ett subventionssystem skall vara inbyggt i\r\nden svenska inrikestrafiken. Förutsättningar finns\r\ntvärtom för en marknadsanpassad utbyggnad av\r\nlinjenät, kompletterat med regionalpolitiska bidrag\r\növer statsbudgeten. Självständiga flygplatser\r\ndrivna i bolagsform blir därför viktiga bitar i\r\nluftfartssystemet, inom vilket den kommersiella\r\nverksamheten vid luftfartsverket förutsätts avskild\r\nfrån myndighetsutövningen. Arlandas kapacitet att\r\nta emot och sända trafik till olika delar av landet\r\noch utlandet är också en nödvändig del i systemet.\r\nDetta kräver utbyggnad vilket också betonas såväl\r\ni budgetpropositionen som i trafikutskottets\r\nbetänkande nr 27.</pre><pre>De negativa följderna för miljön orsakade av flyget\r\när små jämförda med t.ex. dem som orsakas av\r\nvägtrafiken. Såväl flygbolagen som luftfartsverket\r\narbetar för att komma tillrätta med de problem som\r\nfinns, t.ex. avisnings-, buller- och\r\nföroreningsproblem. Buller och luftföroreningar\r\nminskar avsevärt om man använder nya motorer i\r\ninrikestrafiken. Glykol och urea tas om hand med\r\nnya metoder. Sverige måste emellertid dessutom i\r\ninternationella sammanhang arbeta intensivt för att\r\nreglerna skall bli så stränga att störningarna totalt\r\nsett minskar.</pre><pre>Den nationella luftfarten är särskilt beroende av\r\nlåga kostnader, vilket enligt vår, moderata\r\nsamlingspartiets, mening bäst åstadkoms genom\r\nökad konkurrens. Av bl.a. detta skäl borde\r\nkoncession på de mest lönsamma inrikeslinjerna\r\ninte vara förbehållet SAS och Linjeflyg utan även\r\nkunna ges till andra konkurrerande bolag.</pre><pre>SAS utvecklas nu till ett multinationellt flygföretag\r\nför att kunna möta konkurrensen i en avreglerad\r\nframtid. I det läget bör statens engagemang\r\navvecklas. Regeringen bör ta upp förhandlingar\r\nmed Danmark och Norges regeringar om en\r\nförsäljning av SAS. Trots att Arlanda trafikmässigt\r\nsett är en mycket stor flygplats, representeras den\r\nriktigt långväga trafiken av en förhållandevis\r\nblygsam trafikvolym. Detta förhållande kan\r\nkomma att förändras påtagligt under de närmaste\r\nåren. Om den påbörjade fredliga utvecklingen\r\ninom Sovjetunionen fortsätter, kommer Arlandas\r\nattraktivitet att öka kraftigt på grund av nya\r\nmöjligheter till flygtrafik via sovjetiskt luftrum till\r\ndestinationer i Asien. Arlanda blir mer av\r\nskandinaviskt ''nav'' i det hänseendet.</pre><pre>Inom luftfarten liksom inom transportsektorn\r\ngäller att kostnaderna bör sänkas maximalt.\r\nEftersom nyttan av flygtrafiken, framför allt\r\ninrikestrafiken, i hög grad kommer näringslivet\r\näven i landets perifera delar till del, och dessutom\r\nleder till ett bättre handels- och kunskapsutbyte\r\nmed världen i övrigt, så är arbetet med att förbättra\r\nluftfarten och sänka kostnaderna livsviktigt för vårt\r\nland och därmed för allas vår välfärd.</pre><pre>Kostnadssänkningarna kan dels genomföras inom\r\nflygbolagen, vilken process är på väg, dels genom\r\nökad konkurrens som pressar kostnader och priser,\r\ndels genom rationaliseringsåtgärder inom\r\nflygplatserna vilkas effektivitet kan och bör ökas.\r\nFörslagen om bolagisering av flygplatserna, som\r\nockså tas upp i propositionen och i betänkandet,\r\nbör därför förverkligas och fördröjning av\r\ngenomförandet undvikas.</pre><pre>Herr talman! Med det anförda yrkar jag bifall till\r\nreservation 11, och jag står givetvis bakom övriga\r\nreservationer med moderata namn och yrkar i\r\növrigt bifall till utskottets hemställan.</pre><pre>Anf. 34 ANDERS CASTBERGER (fp):</pre><pre>Herr talman! När regeringen lade fram sin\r\nproposition om tillväxt gavs intrycket att\r\nsocialdemokratin äntligen kommit till insikt hur\r\nviktigt det är med tillväxt i ekonomin, detta sedan\r\nman sett till att Sverige nu når\r\nnolltillväxtfilosofernas utopiska mål, nämligen\r\nt.o.m. negativ tillväxt. Möjligen anades också att\r\nsocialdemokraterna kommit till insikt om vilka\r\nmetoder som erfordras för att få i gång\r\ntillväxtprocessen. Allteftersom den stolta\r\ntillväxtpropositionen delats upp på flera utskott och\r\nbetänkanden avslöjas påtagligt, hur dåligt skickade\r\nsocialister är att införa och återskapa konkurrens\r\noch fungerande marknadsekonomi, fundamentala\r\nmekanismer för ekonomisk tillväxt.</pre><pre>I dag har detta visat sig såväl i den föregående\r\ndebatten om infrastrukturen som i den nuvarande\r\nom bl.a. nya riktlinjer för flygtrafiken. I själva\r\nverket är det ju så, att den utveckling mot ökad\r\nkonkurrens inom flygsektorn som man frestas tro\r\nskall ske, i stället bromsas av regeringen. Sven-\r\nGösta Signell är skyldig ett svar: Varför blir det på\r\ndet viset?</pre><pre>Det är ju så att ekonomisk tillväxt innebär att\r\nmänniskan på ett allt effektivare sätt utnyttjar till\r\nbuds stående medel. Ekonomisk tillväxt är därför\r\nnyckeln till samhällelig utveckling inom en rad\r\nområden. Utan tillväxt blir följdaktligen många\r\nproblem inom trafikområdet och annorstädes svåra\r\neller t.o.m. omöjliga att lösa.</pre><pre>När folkpartiet liberalerna har värnat om och\r\npåpekat tillväxtens betydelse har det skett utifrån\r\nmöjligheten att därmed skapa välstånd.\r\nMänniskors välfärd skall värnas, en stabil ekonomi\r\nskall uppnås, riktiga jobb skapas, regional\r\nutveckling värnas liksom miljön.</pre><pre>Men regeringens misslyckade tillväxtpolitik\r\nkännetecknas av att socialdemokraterna alldeles\r\nför sent insett betydelsen av konkurrens och\r\nfungerande marknader. Fortfarande återstår\r\nmånga avregleringar att genomföra, t.ex. inom\r\nflyget.</pre><pre>Låt mig peka på två viktiga områden för en liberal\r\npolitik för tillväxt: Satsning på infrastruktur som\r\nKenth Skårvik redovisat i den föregående debatten\r\noch ökad konkurrens som vi nu debatterar.</pre><pre>Effektiv konkurrens i näringslivet förutsätter dels\r\netablerings- och näringsfrihet, dels en effektiv\r\nkonkurrensbefrämjande politik från\r\nstatsmakternas sida.'' Däri ingår självklart friheten\r\natt starta ett företag. Det är en förutsättning för ett\r\nmarknadsekonomiskt system. Det är en\r\nförutsättning för mångfald i näringslivet och för\r\nutvecklingen av nya företag och produkter.\r\nNäringsfriheten är i dag delvis kringskuren av\r\nmonopol, auktorisationskrav och\r\netableringskontroll. Vi menar att propåer om\r\netableringskontroll etc., som inte kan motiveras\r\nmed behovet av skydd för människors hälsa och\r\nsäkerhet, måste avvisas.</pre><pre>Fri konkurrens gagnar effektiviteten och tvingar\r\nfram en ständig översyn av resursutnyttjandet. Det\r\ngäller också flygsektorn. Även om linjer med litet\r\ntrafikunderlag i realiteten bara ger utrymme för ett\r\nföretag vid varje tillfälle, är det viktigt att det hela\r\ntiden föreligger ett hot om konkurrens från\r\nnytillkommande aktörer.</pre><pre>Inom EG intensifieras arbetet med att skapa en\r\ngemensam flygmarknad. Detta utgör ytterligare ett\r\nargument för en snabb avreglering av det svenska\r\ninrikesflyget. Det skulle gagna såväl svenskt\r\nnäringsliv som enskilda konsumenter om svenska\r\nflygföretag fick möjlighet att fritt öppna nya linjer\r\npå Europa, samtidigt som de utländska företagen\r\nsjälvklart tilläts öppna nya linjer i Sverige.</pre><pre>I det som kallas tillväxtpropositionen skriver\r\nvisserligen regeringen:</pre><pre>''Det finns enligt vår mening inga principiella skäl\r\natt undanta flygsektorn från den näringsfrihet som\r\nsedan länge gällt för flertalet andra sektorer.''</pre><pre>Det är därför anmärkningsvärt att propositionen\r\ntrots detta inte innehåller några förslag som leder\r\ntill ökad konkurrens. Att SAS och Linjeflyg tillåts\r\nkonkurrera med varandra får endast marginell\r\nbetydelse för konkurrenssituationen. Det är en\r\nkosmetisk skyddsmask. Förutom att det\r\nfortfarande finns betydande ägarintressen mellan\r\nde båda bolagen, utestänger man andra aktörer på\r\nmarknaden.</pre><pre>Enligt vår uppfattning bör regeringen snarast\r\nredovisa ett förslag som innebär en total\r\navreglering av inrikesflyget. Det innebär fritt\r\ntillträde till marknaden och att behovsprövning och\r\nprisreglering avskaffas på samtliga linjer. De\r\ngrundläggande kraven på flygsäkerhet måste\r\ngivetvis upprätthållas och den kompetensprövning\r\nsom detta innebär självklart bibehållas i minst\r\noförändrad omfattning. De regionalpolitiskt\r\nmotiverade flyglinjer som inte kan drivas med\r\nföretagsekonomisk lönsamhet bör upphandlas i\r\nkonkurrens.</pre><pre>I regeringens förslag anges den begränsade\r\ntillgången på start- och landningstillstånd som ett\r\nskäl mot avreglering. I konkurrenskommittén\r\nföreslog faktiskt socialdemokraterna en mer\r\nlångtgående avreglering av flyget än den som en\r\nannan grupp socialdemokrater, nämligen\r\ntrafikutskottets, kan tänka sig. Vad mera är, i\r\nkonkurrenskommitténs betänkande om\r\ninrikesflyget redovisades också system som ger\r\nmöjlighet till ökad konkurrens redan med\r\nnuvarande bankapacitet.</pre><pre>Visst är det så, Sven-Gösta Signell, att frågan om\r\ntillgången på start- och landningstider som skäl mot\r\navreglering bara är ett svepskäl. Är det inte, Sven-\r\nGösta Signell, egentligen bara en undanflykt,\r\ndärför att ni socialdemokrater i själva verket inte\r\nvill ha etableringsfrihet och konkurrens? Ni känner\r\ner nervöst tvingade att, när det svajar till i ekonomi\r\noch opinionssiffror, ibland vissa upp ett någorlunda\r\nmodernt ansikte, men vill så snart det går krypa\r\ntillbaka i regleringsekonomins svikna löften.\r\nKompetensen saknas hos er socialdemokrater,\r\njavisst, men också viljan.</pre><pre>Herr talman! Socialdemokraternas insikt om\r\nmarknadsekonomi är anmärkningsvärt dålig. Vi\r\nföreslår att statens ägande i flygbolaget SAS skall\r\navecklas och företaget privatiseras. Det gagnar en\r\navreglering av luftfarten och fullföljer principen om\r\nmarknadsekonomi också inom flyget. Vi\r\nunderstryker att privatiseringen förstås måste ske i\r\nsamförstånd med Danmark och Norge. På det\r\nsvarar socialdemokraterna att en privatisering\r\nförutsätter samstämmighet med Danmark och\r\nNorge, men tillägger den egna förutsättningen, att\r\nprivatiseringen skall vara till gagn för SAS och att\r\ningenting skall ske förrän företaget självt visat att\r\nså är fallet. Vad är det för dumheter, Sven-Gösta\r\nSignell? Att socialdemokratin inte sätter\r\nkonsumenten i centrum visste vi redan. Men\r\ningenting skall alltså, enligt socialdemokratin, ske\r\nförrän det skyddade företaget ber om att få bli av\r\nmed sitt skydd och utsatt för den bitande\r\nkonkurrensen. När tror Sven-Gösta Signell att ett\r\nföretag ber om att detta skall ske? Att\r\nkonsumenten ber om det bryr sig inte\r\nsocialdemokraterna om. Att det är en förutsättning\r\nför tillväxt låtsas naturligtvis socialdemokraterna\r\ninte om ens i det som skall föreställa vara ett förslag\r\nrörande ökad tillväxt.</pre><pre>För en kort tid sedan debatterade vi luftfartsverkets\r\norganisation. Vi föreslog då och vi föreslår\r\nfortfarande en uppdelning av luftfartsverket i en\r\nrenodlad myndighetsdel och en renodlad\r\nkommersiell del, som i sin tur bör bolagiseras.\r\nSocialdemokraterna avstyrker halsstarrigt detta.\r\nKonsumenter, företag, operatörer och\r\nkonkurrensvårdande myndigheter beklagar. Vad\r\ngör det för intryck på socialdemokraterna?</pre><pre>Vi står, herr talman, självklart bakom\r\nreservationerna 6, 7, 8, 9, 11, 14 och 15. Men av\r\nhänsyn till kammarens arbetsbelastning yrkar jag\r\nbifall till reservation 7 allenast.</pre><pre>Anf. 35 RUNE THORÉN (c):</pre><pre>Herr talman! Det är viktigt att de investeringar vi\r\ngör i olika slag av kommunikationer är rätt avvägda\r\noch att man satsar på rätt trafikslag i rätt situation.\r\nFöregående ärende här i kammaren handlade just\r\nom detta, vikten av att satsa rätt och att satsa\r\ntillräckligt. Kommunikationsministern sade också i\r\nsitt anförande att det var viktigt att se helheten i\r\nkommunikationerna.</pre><pre>När det gäller satsningen på flyget föreligger det\r\nolika meningar. En del vill satsa mera på flyget,\r\nandra vill hålla igen på dessa satsningar och några\r\nvill även införa hinder för flygets utveckling.</pre><pre>Från centerns sida ser vi positivt på flyget. Flyget är\r\nen del av våra kommunikationer på samma sätt som\r\nsjöfarten, järnvägen, övrig kollektivtrafik och\r\nbiltrafik. Men det gäller att nyttja de olika\r\nkommunikationerna rätt och att ställa miljökrav på\r\ndem.</pre><pre>Flyget är i första hand ett bra\r\nkommunikationsmedel på längre sträckor. Med ett\r\nökat Europasamarbete och även i övrigt ökat\r\ninternationellt utbyte kan vi räkna med att behovet\r\nav utrikes flygresor kommer att öka. Vi anser just\r\ndärför att det är viktigt att snabbt se till att vårt\r\ninrikesresande i första hand kan ske med tåg.\r\nDärför är det viktigt att rejäla järnvägssatsningar\r\ngörs, så att snabbtågsnätet kan byggas ut och\r\ndärmed rejält minska antalet inrikresflygresor.</pre><pre>Några exempel kan åskådliggöra vad vi i centern\r\nmenar. Flera snabbtågsförbindelser mellan\r\nGöteborg och Stockholm samt att tiden ytterligare\r\nkortas kommer att innebära att flyget på denna\r\nsträcka starkt kan reduceras. Snabbtåg mellan\r\nGöteborg och Malmö och en ny västkustbana med\r\ndubbelspår kommer dels att reducera flyget, dels\r\natt reducera biltrafiken. Snabbtåg Göteborg--Oslo\r\nliksom Göteborg--Karlstad, Göteborg--Kalmar\r\noch likaså Göteborg--Stockholm, via\r\nGötalandsbanan, kommer att minska behovet av\r\ninrikesflyg. I gengäld -- jag håller mig i det här fallet\r\ntill Göteborg -- kommer Landvetter att få\r\nmöjligheter att öka dels utrikesresorna till olika håll\r\ni Europa och världen i övrigt, dels borde man åter\r\nfå möjlighet att flyga direkt till Umeå och Luleå\r\nistället för att behöva mellanlanda på Arlanda. På\r\nsamma sätt skulle snabbtåg Stockholm--Gävle--\r\nSundsvall, Stockholm--Östersund, Stockholm--\r\nBorlänge, Stockholm--Karlstad innebära en stark\r\navlastning av Arlandas inrikesflyg.</pre><pre>Men för att detta skall vara möjligt krävs att rejäla\r\nsatsningar kommer till stånd på järnvägssidan.\r\nCentern har föreslagit att minst 40 miljarder skall\r\nsatsas fram till sekelskiftet. Vidare har vi sagt att\r\nsamma takt bör hållas fram till 2010, dvs. 80\r\nmiljarder bör tilldelas banverket. Sådana\r\nsatsningar ger människor möjlighet att välja en\r\nannan kommunikation än flyget. Det blir en s.k.\r\nmorotspolitik och inte en form av förbudspolitik.</pre><pre>Tyvärr har vare sig regeringen -- det berördes\r\nmycket i den tidigare debatten -- eller det näst\r\nstörsta partiet, moderata samlingspartiet, ännu\r\nvelat ta ställning till just de rejäla satsningarna. Jag\r\när medveten om att moderata samlingspartiet i\r\nårets budget hade velat göra en större satsning på\r\njärnvägen. Men det som är viktigt är att man tar\r\nställning till just det som SJ kräver, 40 miljarder\r\nfram till sekelskiftet. Det är viktigt att aktörerna, i\r\ndet här fallet de som svarar för satsningarna på\r\njärnvägen, och även flyget, vet vad de har att röra\r\nsig med fram till år 2000.</pre><pre>Det är med glädje som jag noterar att\r\nkommunikationsministern är närvarande här i\r\nkammaren också vid behandlingen av detta ärende.\r\nVad vi i centern trycker på är just att det är viktigt\r\natt ta ställning till de långsiktiga investeringarna\r\noch att besked ges. Det är betydelsefullt att göra en\r\nsådan avvägning också när det gäller flyget.</pre><pre>Investeringar måste alltså göras beträffande\r\nsnabbtågen, och kommunikationsministern\r\nberörde detta mycket vältaligt i samband med\r\nbehandlingen av föregående ärende. Det är viktigt\r\natt klara av dessa saker. Ju fortare t.ex.\r\nvästkustbanan är färdig, desto bättre kan den\r\ntrafikeras. Likadant förhåller det sig när det gäller\r\nsträckan Göteborg--Stockholm. Ju fler snabbtåg\r\nsom sätts in och ju kortare restiden blir, desto\r\nmindre kommer flygets resurser att tas i anspråk.\r\nDet är denna helhet som vi talar om i vår\r\nreservation nr 1.</pre><pre>Herr talman! Jag skall inte förlänga debatten\r\nytterligare. Men jag hoppas att man inom samtliga\r\npartier så småningom skall komma till insikt om att\r\ndet är viktigt med klara besked beträffande de\r\nlångsiktiga planerna. Då vet aktörerna vad de har\r\natt rätta sig efter.</pre><pre>Jag yrkar bifall till reservation nr 1. I övrigt står vi i\r\ncentern själfallet bakom alla reservationer som vi\r\nhar varit med om att underteckna. Av hänsyn till\r\nkammarens planering nöjer jag mig, som sagt, med\r\natt yrka bifall till reservation nr 1.</pre><pre>Anf. 36 VIOLA CLAESSON (v):</pre><pre>Herr talman! Vid det här laget är det ganska många\r\nmotioner som vi i vänsterpartiet har väckt\r\nbeträffande flygtrafiken. Det gäller då vår\r\nhelhetssyn i fråga om trafikpolitiken och vår\r\nuppfattning om hur trafikpolitiken kan förändras.</pre><pre>Vi tycker inte särskilt bra om flygtrafiken. Flyget är\r\nju en mycket stor miljöförstörare. En del\r\nmiljöpolitiska frågor har redan tagits upp här. Det\r\ntråkiga är bara att det, även nu när debatten om det\r\nbetänkande som handlar om infrastrukturen är\r\navslutad, är lika oklart hur det förhåller sig. Jag har\r\nt.ex. frågat hur pass mycket som skall gå till\r\njärnvägen resp. vägarna. Om majoriteten hade\r\nvarit beredd att satsa väldigt mycket på järnvägen i\r\nSverige, t.ex. på fler snabbtågsförbindelser, skulle\r\nvi kanske få samma utveckling som fransmännen\r\nhar kunnat notera -- en utveckling som\r\nfransmännen medvetet har styrt in sig på utan att\r\nför den skull arbeta utifrån en\r\nplanhushållningspolitik på trafikområdet.</pre><pre>Den enda utrikesresa i trafikutskottet som jag har\r\nvarit med på gick till Frankrike och Italien. Bäst\r\nupplevde jag nog trafikpolitiken i Frankrike --\r\nåtminstone till vissa delar. Jag tror det här var 1986.\r\nRedan då hade fransmännen genom sin satsning på\r\ndet fantastiska TGV-tåget -- ett snabbtåg som\r\nverkligen förtjänar att kallas snabbtåg --\r\nkonkurrerat ut flygtrafiken på sträckan Paris--\r\nLyon. Det här färdsättet är betydligt bekvämare än\r\nandra, och dessutom miljövänligare. Det var vad vi\r\nupplevde på den aktuella resan. Samma utveckling\r\nönskar vi i vänsterpartiet att vi kunde ha här i\r\nSverige. Det är en av anledningarna till att vi säger\r\nbestämt nej till alla former av avreglering av\r\nflygtrafiken. Detta framgår av reservation nr 12,\r\nsom jag härmed yrkar bifall till.</pre><pre>Även av säkerhetsskäl säger vi nej till en\r\navreglering av flygtrafiken. Häromåret väckte jag\r\nen motion i det här sammanhanget. Jag väckte\r\nmotionen efter den fruktansvärda flygolyckan i\r\nOskarshamn. Motionen handlar om\r\ntrafiksäkerheten. Jag tittade i det sammanhanget\r\nlitet grand på vad som hade hänt i USA efter\r\navregleringen av flygtrafiken, något som man\r\ngjorde för de s.k. fria marknadskrafternas skull och\r\nför att möjliggöra en ökad konkurrens osv. Alla\r\nkänner vid det här laget igen den debatten med\r\nutgångspunkt i vad som händer också här i Sverige.</pre><pre>USA brukar vara tidigt ute när det gäller åtgärder\r\nav det här slaget. Men vad hände sedan i USA? Ja,\r\nman kan inte precis påstå att trafiksäkerheten\r\nökade i den fria konkurrensens namn. I stället\r\nminskade trafiksäkerheten. Det har nämligen visat\r\nsig att många små bolag fick det mycket kämpigt.\r\nFörst hoppades man på en marknad på den här\r\narenan. Men det blev alltså mycket kämpigt. För att\r\nkunna överleva lät man bli att satsa på nya samt\r\nmera miljövänliga och trafiksäkra maskiner.\r\nNaturligtvis får sådant konsekvenser. En följd var\r\natt piloterna och övrig flygpersonal inte\r\norganiserade sig fackligt. Flygbolagen föredrog att\r\nanlita människor som inte var fackligt\r\norganiserade. Jag tyckte att det var viktigt att\r\npåminna om dessa saker efter\r\nOskarshamnsolyckan.</pre><pre>Om en mängd bolag efter en avreglering\r\nkonkurrerar ''hej vilt'' i vårt land, blir det inte\r\nbättre för landets trafikanter. Däremot kan vi nog\r\nräkna med att det blir farligare.</pre><pre>Sedan undar jag och många andra som pläderar för\r\nmiljövänligare trafikslag hur man kan tala om en fri\r\noch ökad konkurrens t.ex. när det gäller flyget.\r\nFlyget är ju det trafikslag som under senare år har\r\nökat allra snabbast i omfattning här i Sverige.\r\nVarför har det blivit så? Ja, orsaken är inte att flyget\r\nhar konkurrerat fritt på lika eller jämlika villkor.\r\nJag tror att Georg Andersson håller med mig på\r\nden punkten. Trafikflyget t.ex. slipper betala en\r\nskatt motsvarande den som gäller för drivmedel på\r\nbilismens område. Jag förstår inte varför det skall\r\nbehöva vara på det sättet. Om de olika\r\ntrafikgrenarna skall behandlas jämlikt, borde också\r\nflygbränslet vara belagt med en skatt. Det här är på\r\nnågot sätt en smygsubventionering som vi definitivt\r\ninte vill ha.</pre><pre>Herr talman! Jag skall inte ytterligare beröra våra\r\nmotioner och reservationer. Naturligtvis stödjer jag\r\nsamtliga reservationer som jag har varit med om att\r\nunderteckna. Men jag nöjer mig alltså med att yrka\r\nbifall till reservationerna 12 och 2.</pre><pre></pre><pre>Anf. 37 ROY OTTOSSON (mp):</pre><pre>Herr talman! Flyget behövs på många håll.\r\nNaturligtvis behövs det på de långa\r\nutrikessträckorna. Men flyget behövs också i vårt\r\neget land. Det finns ju en omfattande glesbygd i\r\nnorr. Dessutom finns det en del så att säga\r\nbefolkningsstarka öar, där en bra flygtrafik är\r\nnödvändig. Framför allt tänker jag då på Gotland.\r\nRäknat per passagerarkilometer är flyget, tyvärr,\r\nett av de mest energislösande trafikslagen. Flyget är\r\nockså behäftat med ganska stora utsläpp av\r\nkväveoxider, kolväten och, framför allt, koldioxid.</pre><pre>Den mycket snabba ökning av inrikesflyget som har\r\nkunnat noteras i Sverige under senare år har\r\nförvånat många. En sådan utveckling var det inte\r\nplanerat för. Det har gjort att uppsatta miljömål har\r\nspräckts, och så kommer det att bli i ännu större\r\nutsträckning. Det gäller bl.a. detta med\r\nkoldioxidtaket. Men vi kan också få problem med\r\nandra utsläpp. Bullerproblemen har blivit större än\r\nman beräknat. På många orter i landet är det\r\nframför allt bullret som man har problem med.</pre><pre>Man kan naturligtvis undra om det är rimligt att ha\r\nett så omfattande inrikesflyg som vi har i Sverige i\r\ndag. I januari och februari minskade flygtrafiken i\r\nSverige kraftigt. Det ledde inte till någon katastrof\r\nför t.ex. näringslivet. Människor drog sig ju för att\r\nflyga på grund av terrorhot i samband med Irak--\r\nKuwait-kriget. Det här illustrerar hur uppblåst allt\r\ndetta med flyget är. Många gånger är behovet av\r\nflyget betydligt mindre än vad vi förespeglas.</pre><pre>Det är möjligt att bygga ut ett bra snabbtågsnät i\r\nSverige. Avstånden mellan de flesta orter i landet\r\när inte större än att man på några timmar, upp till\r\ntre timmar, med ett snabbtåg i 220 km/tim kan nå\r\nfram. Då är det klart att flyget inte blir så attraktivt,\r\nför även om flygtiden är kort, skall man först ta sig\r\ntill flygplatsen, sedan skall man checka in, osv. Det\r\när egentligen ett ganska klumpigt system. Vi menar\r\nfrån miljöpartiets sida att, under förutsättning att\r\nman bygger ut snabbtågsnätet ordentligt i Sverige\r\nså att alla större städer har tillgång till snabbtåg, blir\r\ninrikesflyget ganska onödigt.</pre><pre>Vi bedömer det som så att kulmen för inrikesflyget\r\nnu är passerad, under förutsättning att man\r\nbedriver en vettig trafikpolitik. Det betyder också\r\natt den tredje landningsbanan på Arlanda blir\r\nonödig, likaså en lång rad andra planerade\r\nflygplatsutbyggnader runt om i landet. Det är den\r\ntredje landningsbanan på Arlanda som så att säga\r\när nyckeln i navet. Byggs den, drar det med sig\r\nväldigt många andra utbyggnader av flygplatser i\r\nlandet. Det är ofta så att har man gjort en\r\ninvestering så vill man se till att den används. Då\r\nskulle det faktiskt kunna leda till att vi får en\r\nfortsatt subventionering av flyget. Som redan har\r\nnämnts här är flyget på olika sätt ett gynnat\r\ntrafikslag i dag, dels genom regleringen, dels\r\ngenom att det inte är behäftat med bränsleskatt,\r\ndels genom att flygplatsutbyggnader oftast\r\nsubventioneras av kommuner. Det här har gjort att\r\nflyget har blivit större än det skulle ha blivit i en\r\nnaturlig konkurrans med andra trafikslag och andra\r\ntrafiklösningar. Vi från miljöpartiets sida anser att\r\ndessa subventioner bör tas bort och att flyget skall\r\nbeskattas på samma sätt som andra trafikslag.\r\nFlyget skall också betala ''sina''\r\nsamhällsekonomiska kostnader. Vi kan i och för sig\r\ntänka oss att man just när det gäller det\r\nregionalpolitiskt motiverade flyget inom Norrlands\r\ninland och Gotland framför allt kan ha en viss\r\nsubventionspolitik, eftersom där inte finns så\r\nmånga andra alternativ. Det får vara det undantag\r\nsom bekräftar regeln.</pre><pre>Herr talman! Med detta yrkar jag bifall till\r\nreservation 2. Jag står naturligtvis bakom alla\r\nreservationer från miljöpartiet.</pre><pre>Anf. 38 SVEN-GÖSTA SIGNELL (s):</pre><pre>Herr talman! Det utskottsbetänkande som vi nu\r\nbehandlar har rubriken ''Investeringsplaneringen\r\nför luftfart och sjöfart samt nya riktlinjer för inrikes\r\nflygtrafik''. Trots att sjöfarten utgör 85 % av\r\ntransporten av import- och exportvaror finns det\r\ninga motionsförslag om investeringsplanering för\r\nsjöfarten. Det är kanske tecken på att man anser att\r\nsvensk sjöfart för närvarande inte brottas med\r\nnågra större problem. Det gamla ordspråket gäller:\r\nHälsan tiger still. Betänkandet domineras därför\r\nhelt av luftfartsfrågor.</pre><pre>Den 22 maj förra året hade vi här i kammaren en\r\nluftfartsdebatt, alltså på dagen precis ett år sedan.\r\nInledningsvis framhöll jag då att den\r\nluftfartspolitiska debatten under ett flertal år har\r\nkunnat föras mot bakgrunden av en snabb tillväxt i\r\nflygtrafiken. I dag kan vi konstatera att denna för\r\nflyget så positiva utveckling inte har fortsatt under\r\nhösten 1990 och våren 1991.</pre><pre>Hur flygresandet utvecklas beror till mycket stor\r\ndel på den ekonomiska tillväxten internationellt\r\noch i Sverige. Hög aktivitet i ekonomin leder till en\r\ngenerell volymtillväxt i resandet.</pre><pre>Under den högkonjunktur som rått efter 1982 har\r\ninrikesflyget i Sverige byggts ut till ett rikstäckande\r\ntransportsystem med stor turtäthet och god\r\ntillgänglighet. Den genomsnittliga\r\npassagerarökningen i inrikesflyget under 1980-talet\r\nhar varit så stor som drygt 10 % per år. Den\r\nreguljära utrikestrafiken har också ökat starkt\r\nunder 1980-talet, särskilt i slutet av perioden då\r\nökningstalen var 10--15 % per år. Chartertrafiken\r\ntill utlandet nådde under 1988 sin högsta siffra\r\nnågonsin med 2,8 miljoner passagerare.</pre><pre>Den stora efterfrågan på flygtransporter under\r\n1980-talet har ställt stora krav på utbyggnad av\r\nterminalkapaciteten, framför allt för inrikesflygets\r\nbehov. Investeringstakten har varit mycket hög.\r\nNya eller utbyggda terminaler har tagits i bruk på\r\nflertalet flygplatser, vilket i sin tur har skapat\r\nförutsättningar för en fortsatt expasnsion. Den\r\nsenaste i raden är den nya inrikesterminalen på\r\nArlanda, inkl. vägsystem, som invigdes i början av\r\noktober 1990. Den är i pengar mätt den hittills\r\nstörsta enskilda investeringen i luftfartsverkets\r\nhistoria.</pre><pre>Den konjunkturutgång som nu kom under andra\r\nhälften av 1990 innebar ett brott i det invanda 80-\r\ntalsmönstret. Detta förstärktes av flera andra\r\nhändelser som inträffade samtidigt. Krisen i\r\nområdet kring Persiska viken drog upp\r\nbränslepriserna drastiskt och höjde flygföretagens\r\nförsäkringskostnader. Hot om våldshandlingar\r\ngjorde att resenärerna avskräcktes från att flyga.\r\nMånga företag rekommenderade sina anställda att\r\ninte flyga ens med inrikesflyget. En annan\r\nomständighet som också har påverkat\r\ninrikresresandet negativt har varit höjningen av\r\nmiljöskatten den 1 januari 1991, och\r\nkostnadsökningen för privatresandet genom\r\nmervärdeskatten på transporter har också bidragit\r\ntill nedgången.</pre><pre>Sammantaget ledde alla dessa faktorer till en\r\nminskning av flygresandet efter sommaren 1990\r\noch en drastisk nedgång från januari 1991. Jämfört\r\nmed ett år tidigare var det som värst fråga om en\r\nminskning på 20--30 % i resandet beroende på typ\r\nav trafik. Flygföretagen mötte bortfallet med att\r\nglesa ur tidtabellerna och att minska utbudet i\r\nstorleksordningen 10--20 %.</pre><pre>Även om det finns 15 reservationer till detta\r\ntrafikutskottets betänkande, vågar jag påstå att vi\r\ntill stora delar är överens om luftfartspolitiken i vårt\r\nutskott.</pre><pre>Anders Castberger tog dock ordentligt höga toner\r\nhär. Man trodde först att det var ett torgmöte där\r\nhan allmänt skällde ut socialdemokratin. Men det\r\nhöga tonläget beror på, förmodar jag, att\r\nargumenten är mycket svaga. Därför var tonläget\r\nlitet onödigt högt. Här vill Anders Castberger göra\r\ngällande att socialdemokratisk politik skulle ha\r\nvarit ett hinder för flygets utveckling i Sverige. Men\r\ndet har ju ökat med 10--15 %. Är det en dålig\r\ntillväxt? Vad är det som var till nackdel? Anders\r\nCastberger försöker skylla på SAS. Skulle SAS och\r\nLinjeflygets utveckling och deras verksamhet i\r\nSverige ha varit till nackdel för flygets utveckling?\r\nJag är helt övertygad om att utan dessa två\r\nvälskötta bolag hade vi inte haft denna fina\r\nflygutveckling i Sverige.</pre><pre>Jag skulle ändå vilja fråga Anders Castberger, som\r\nställde många frågor -- det bara östes ut frågor:\r\nVilket land är det som Anders Castberger har som\r\nföredöme när det gäller en avreglering i Sverige?</pre><pre>När det gäller samarbetet i Norden och\r\navregleringen här är det ju den svenska regeringen\r\nsom har fört förhandlingar med andra länder.\r\nAnders Castberger har väl litet bättre kontakter\r\nmed den danska regeringen och borgerligheten där.\r\nJag vill därför fråga Anders Castberger om man där\r\nhar drivit frågor när det gällt avregleringen som den\r\nsvenska regeringen förhindrat. Jag tycker att\r\nAnders Castberger bör ha en något lugnare ton när\r\nhan pratar.</pre><pre>Jag sade förut att vi är ganska överens. Jag skall\r\ndärför inte trötta kammaren med att kommentera\r\nreservationerna; de talar ju sitt eget språk. Jag kan\r\ndock bara konstatera att Viola Claesson i sin\r\nreservation nr 5 gjort en helomvändning från\r\ntidigare år då hon ansåg att Värmland inte behöver\r\nnågon flygplats. Vi vet från tidigare reserverationer\r\noch debattinlägg att Viola Claesson ansett att det\r\ninte behövs någon flygplats i Karlstadsregionen.\r\nJag hälsar därför hennes nya inställning med\r\ntillfredsställelse, där Viola Claesson anser att staten\r\nskall betala en ny flygplats för Värmland och anser\r\natt det är något som Värmland behöver.</pre><pre>I övrigt är det gamla kända reservationer och jag\r\nnöjer mig med att yrka bifall till trafikutskottets\r\nbetänkande 1990/91:TU27</pre><pre>Anf. 39 ANDERS CASTBERGER (fp):</pre><pre>Herr talman! Sven-Gösta Signell sade\r\ninledningsvis att det inte finns några reservationer\r\npå sjöfartens område och att hälsan säkert tiger\r\nstill. I den utsträckning hälsan råder är det nog så,\r\nmen Sven-Gösta Signell vill naturligtvis inte läsa att\r\nvi påpekar att det råder ohälsa. Folkpartiet\r\nliberalerna har självklart ett motionsyrkande också\r\npå detta område. Det handlar bl.a. om privatisering\r\nav hamnar. Men allt vad privatisering heter blundar\r\nsocialister för; därför har väl Sven-Gösta Signell\r\ninte sett det på s. 4 i betänkandet.</pre><pre>Sven-Gösta Signell frågade vilket land jag har som\r\nförebild. Vi i folkpartiet liberalerna behöver inte,\r\nsom socialisterna, finna något modelland någon\r\nannanstans. Vårt föredöme är en god liberal\r\nideologi. Den förföriska beskrivning som Sven-\r\nGösta Signell har om att en eventuell avreglering\r\nskall ske på ett ansvarsfullt sätt, kan ju inte skymma\r\ndet faktum att en socialist som talar om de\r\nväsentliga marknadsmekanismerna snabbt\r\nförirrarsig bort. Försiktigtvis bemötte Sven-Gösta\r\nSignell inte några av våra invändningar mot\r\nsocialdemokraternas ståndpunkter i sak. Tvärtom\r\nviftade han bara bort det och sade att det handlade\r\nom någon sorts torgmötesanförande och ville\r\negentligen inte svara på frågorna därför att de var\r\nför många. Men svara då åtminstone på någon av\r\nde frågor jag ställde. T.ex. på frågan: Hur kan det\r\nkomma sig att socialdemokraterna inte vill\r\nprivatisera SAS om Danmark och Norge vill det?\r\nHur kan det komma sig, Sven-Gösta Signell? Det\r\när en av frågorna. Svara på den först så kan vi ta de\r\nandra sedan, om Sven-Gösta Signell så vågar och\r\nönskar.</pre><pre>Jag håller inga torgmöten här i kammaren, men jag\r\nkommer faktiskt till Skövde lördagen den 25 maj\r\noch då skall det hållas torgmöte. Välkommen dit\r\nSven-Gösta Signell!</pre><pre>Anf. 40 VIOLA CLAESSON (v):</pre><pre>Ack ja, fru talman, dessa grabbar! Vad de\r\nanvänder orden vårdslöst, tycker jag. Ordet\r\nsocialist, tycker jag inte att man kan slänga ur sig\r\nhur slarvigt som helst. Men det får väl\r\nsocialdemokraterna bemöta själva och förklara att\r\nde inte längre är några socialister.</pre><pre>Om jag kan få litet uppmärksamhet, Sven-Gösta\r\nSignell, skall jag gärna svara på den fråga som\r\nställdes till mig tidigare. Jag missade den faktiskt.\r\nJag visste långt innan debatten började, att om jag\r\nglömde att säga någonting om flygplatsen i\r\nVärmland skulle Sven-Gösta Signell naturligtvis ta\r\nchansen. Jag hade skrivit upp det men minuterna\r\ngick och jag glömde att nämna det.</pre><pre>Sven-Gösta Signell har naturligtvis läst alla våra\r\nmotioner som handlar om flyget och trafiken, och\r\ndet är så att vi vill minska flygtrafiken. Vi vill t.ex.\r\nöka snabbtågstrafiken på bekostnad av\r\nflygtrafiken. Vi har också krävt att det skall införas\r\nrestiktioner på flyget så att de t.ex. inte tillåts några\r\nsom helst nyetableringar eller tillbyggnader med\r\nhänsyn till flygets expansion. När det gäller\r\nflygplatsen för Värmland som finns med i\r\nreservation 5 handlar det -- enligt de uppgifter jag\r\nhar fått och enligt vad motionären Björn\r\nSamuelsson försäkrar -- inte om att den behövs för\r\natt man skall utöka flygtrafiken. Den behövs därför\r\natt den gamla flygplatsen är så miljöfarlig att den\r\nmåste ersättas. Björn Samuelson säger i sin motion\r\natt om och när man har hittat en bättre plats för\r\nflygfältet vill han att staten skall skjuta till medel så\r\natt det blir möjligt att bygga denna mer\r\nmiljövänliga flygplats.</pre><pre>Om Sven-Gösta Signell inte har uppfattat det på det\r\nsättet får väl han säga ifrån. Men, fru talman, jag är\r\nganska övertygad om att Sven-Gösta Signell kände\r\ntill detta tidigare. Nu har vi tagit ytterligare några\r\nminuter i anspråk. Men det, fru talman, var inte\r\nmitt fel.</pre><pre>Anf. 41 ROY OTTOSSON (mp):</pre><pre>Fru talman! Sven-Gösta Signell ser uppenbarligen\r\ninga större problem med att flyget expanderar\r\nmycket kraftigt. Jag påtalade att det faktiskt är\r\nflyget som spräcker koldioxidtaket. Det är faktiskt\r\nså att flyget har medfört en rad andra miljöproblem\r\nsom inte är lätta att komma åt. Det man kan göra\r\nhar i stort sett redan gjorts. Sven-Gösta Signell gick\r\nförbi detta med total tystnad; liksom också frågan\r\nom flygets mycket höga energiförbrukning. Flyget\r\nförbrukar 5--10 gånger mer energi än andra\r\nkonkurrerande trafikslag. Det är ju inte bra, om\r\nman vill vara effektiv i sitt resursutnyttjande,\r\nminska miljöbelastningen, använda\r\nenergitillgångarna på bästa möjliga sätt. Men det är\r\nkanske det som är det betecknande för\r\nsocialdemokraternas nya hållning i miljö- och\r\nenergifrågor: tystnad eller absurda anklagelser mot\r\nmiljöengagemanget.</pre><pre>Jag vill fråga Sven-Gösta Signell hur han egentligen\r\ntänker sig att klara det mycket viktiga miljömålet\r\nnär det gäller flyget. Skall flyget undantas från\r\nmiljökraven -- att minska utsläppet av koldioxid,\r\nkolväten, kväveoxider osv. -- även i framtiden?\r\nSkall det vara något slags gynnat reservat?</pre><pre>När det gäller frågan om avreglering nämnde jag i\r\nförbigående i mitt anförande att den reglering vi har\r\nnär det gäller flyget ju i huvudsak är till för att\r\ngynna flyget. Jag är därför inte lika övertygad som\r\nen del andra om att en avreglering verkligen skulle\r\nleda till mer flyg. Det är snarare så att man kan\r\nmisstänka att motsatsen blir fallet; åtminstone om\r\nman tar bort de subventioner som flyget har i dag.</pre><pre>Jag vill ha Sven-Gösta Signells svar även på den\r\nfrågan: Vad anser Sven-Gösta Signell egentligen\r\nom att man subventionerar flygplatser,\r\nskattebefriar flygbränsle och inte har någon annan\r\nmotsvarande skatt för flyget? Det får ju faktiskt en\r\nsnedvridande effekt; man får inte rättvisande\r\nkonkurrensförhållanden mellan flyg och andra\r\ntransportslag. Det måste vi väl göra någonting åt,\r\neller hur?</pre><pre>Anf. 42 GÖREL BOHLIN (m):</pre><pre>Fru talman! Sven-Gösta Signell nämnde\r\nnedgången i luftfartstrafiken och orsakerna till den.\r\nDen har gått ned ganska mycket, och det betyder\r\natt de små flygplatserna ofta får problem. Det\r\nbetyder också att vi inte kan, som vi gärna vill, ha\r\nen regionalpolitisk service till alla delar av landet\r\ndärför att man har glesat ut flygtrafiken. Orsakerna\r\när dels en konjunkturnedgång, dels en kostnadsjakt\r\nhos företagen till följd av konjunkturnedgången.\r\nDen är naturligtvis också beroende av Gulfkriget,\r\nsom ledde till att många slutade att flyga.</pre><pre>Men trots nedgången och trots att man skall värna\r\nom de här inhemska, bra och välskötta bolagen, om\r\njag citerar Sven-Gösta Signell rätt, tycker jag att\r\ndet är oerhört viktigt att man avreglerar flyget. Då\r\när det viktigt att man börjar med inrikesflyget.</pre><pre>Dessa skyddade monopolbolag är inflationsledare\r\npå grund av att de har en för låg\r\nkostnadseffektivitet. De gömmer sin brist på\r\neffektivitet i en onaturligt hög prisnivå. Det är\r\nknappast någonting som gynnar konsumenterna.</pre><pre>Det är viktigt att man öppnar den här marknaden\r\nför ytterligare flygbolag, nya flygbolag. Om man\r\ntittar på de nyare flygbolag som står och stampar på\r\ntröskeln till inrikesflyget, vi har t.ex. Transwede,\r\nhar de också nyare flygplanstyper. Därmed\r\nuppfyller de miljökraven på ett helt annat sätt än de\r\näldre bolagen.</pre><pre>Genom att bara ha dessa två stora flygbolag, SAS\r\noch Linjeflyg, gör man den svenska\r\ninrikesflygmarknaden till en oligopolmarknad.\r\nMan släpper alltså inte in konkurrens. De båda\r\nflygbolagen kommer att skydda varandra på olika\r\nsätt, bl.a. i prissättningen. Det är sannerligen inte\r\nnågonting som gynnar konsumenten.</pre><pre>Vi har därför både möjligheter och anledning att\r\nöppna inrikesflygmarknaden och avreglera denna.\r\nDet är viktigt att vi gör det nu när vi också har\r\nträffat ett avtal med EG. Det innebär att vi också\r\nskall förbereda oss inför en Europamarknad.</pre><pre>Anf. 43 SVEN-GÖSTA SIGNELL (s):</pre><pre>Fru talman! Anders Castberger påpekade att det\r\nfanns en motion från folkpartiet om privatiseringen\r\nav hamnar. Jag skulle vilja fråga vem som i dag står\r\ni kö och vill köpa en hamn. Vilken privat ägare vill\r\nskaffa sig en hamn? Jag vet inte om det finns. Det\r\nkanske finns i folkpartiet. Ni har ju inget\r\nföredömsland, utan det är en ideologisk fråga. Men\r\ni er ideologiska krets kanske det står en mängd\r\nmänniskor och ber att få köpa hamnar. Jag tror att\r\nde kommuner som äger hamnar har ganska svårt att\r\nsälja dem. Men Anders Castberger kanske kan ge\r\ndem tips om detta.</pre><pre>Sedan ställer Anders Castberger en rak fråga till\r\nmig: Om danskarna och norrmännen vill sälja SAS,\r\nkommer vi att motsätta oss det? Nej, det tror jag\r\ninte. Om danskarna och norrmännen vill sälja SAS\r\när det helt naturligt att vi kommer överens med\r\ndem och åstadkommer en uppgörelse om detta.</pre><pre>När det gäller avregleringen, som vi har pratat om,\r\nkommer den senare, men vi vill gå litet försiktigt\r\nfram. Vi tror att det skulle skada svenskt flyg om\r\ndet blev en för snabb avreglering.</pre><pre>Jag ser att Viola Claesson nu också har fått\r\nförstärkning av motionären som vill att staten skall\r\nbesluta om en flygplats i Karlstad. För två år sedan\r\nhade ni en reservation, Viola Claesson, där ni klart\r\nsade nej till att flyg behövdes i Karlstad eftersom\r\nsnabbtågen skulle komma. Då frågar jag mig vad\r\nsom har skett under de här två åren som gör att ni\r\nanser att det är så angeläget att man nu skall få en\r\nflygplats i Karlstad. Flyget har ju inte ökat. Vi har\r\nju talat om här att under det senaste halvåret har\r\nflygtrafiken gått ner, men nu anser ni att staten skall\r\nbetala en flygplats. Vad är orsaken till att ni nu vill\r\nflytta Karlstad flygplats? Jo, ni säger att den är\r\nmiljöfarlig därför att den ligger fel. Det har ju\r\nluftfartsverket, Karlstad kommun och Karlstad\r\nlandsting också kommit underfund med. Vi vill alla\r\natt Karlstads nuvarande flygplats skall läggas ned\r\noch att det skall byggas en ny. Där har staten också\r\nengagerat sig. Man har också tagit ut ett bra\r\nområde. Ni kommer att få en flygplats i Karlstad,\r\näven om jag vet att ni inte tycker om det område\r\nsom har tagits ut.</pre><pre>Anf. 44 ANDERS CASTBERGER (fp):</pre><pre>Fru talman! När Sven-Gösta Signell ställer sina\r\nfrågor, kan man fråga sig varför vi skall ha ett\r\nkösamhälle. Vad är det för egenvärde i att man först\r\nskall se till att det står en kö av intresserade företag\r\neller människor som väntar på ett tillstånd som\r\nstaten och regeringen utdelar efter prövning i\r\nsedvanlig byråkratisk, dock ej demokratisk,\r\nordning? Varför är det så socialdemokraterna ser\r\nalla sådana här frågor gång på gång. Det behöver\r\ninte stå en endaste intressent i kö för att vi skall ha\r\nden åsikten att det skall vara möjligt att ta bort\r\nmonopol. Det är dem vi skall ta bort oavsett om\r\nnågon står i kö för att sedan köpa en hamn, sätta i\r\ngång med en flygverksamhet eller någonting annat.\r\nDet är själva ideologin och principen det gäller. Det\r\när den som socialdemokraterna och Sven-Gösta\r\nSignell inte förstår.</pre><pre>Sedan säger Sven-Gösta Signell att det skulle skada\r\nsvenskt flyg med en alltför snabb avreglering. Men\r\ni betänkandet framhålls i stället att det är brist på\r\nlandningsmöjligheter vid Arlanda som är det tunga\r\nargumentet emot en svensk avreglering. Vilket\r\nargument, är det som gäller, Sven-Gösta Signell?\r\nHan förirrar sig i alla dessa motsägelsefulla\r\nargument som i själva verket visar på en helt annan\r\nsak. Det är motstånd mot avregleringar som gäller.\r\nDet är den socialistiska ådran som fortfarande är\r\nalltför stark. Det är inte så att det finns några\r\nsakliga skäl och tunga argument emot en\r\navreglering.</pre><pre>Fru talman! Till slut menade också Sven-Gösta\r\nSignell att om Danmark och Norge säger ja till att\r\nSAS skall privatiseras föreligger inte heller något\r\nskäl emot detta från socialdemokraternas sida. Ja,\r\nmen läs då i betänkandet -- jag förutsätter att Sven-\r\nGösta Signell ändå står bakom det, även om han\r\ninte har skrivit på det. Där står nämligen att\r\ningenting skall ske i den här frågan förrän företaget\r\nsjälvt också har visat att det är till gagn för SAS.\r\nVad är det för argument? Det är ju inte ett\r\nargument till konsumenternas fromma. Det är att\r\ninvänta att SAS ber om att få bli utsatt för den\r\nbitande konkurrensen. Det är ett dåligt argument\r\nsom bara är ett rent socialistiskt argument.</pre><pre></pre><pre>Anf. 45 VIOLA CLAESSON (v):</pre><pre>Fru talman! Jag kan inte riktigt begripa vad Sven-\r\nGösta Signell bråkar om. Varför allt detta\r\nrabalder? Visserligen är Sven-Gösta Signell djupt\r\nengagerad i flygets verksamheter på olika nivåer\r\nhär i samhället och är också företrädare för\r\ntrafikutskottets s-grupp i dessa frågor. Men vad har\r\nSven-Gösta Signell själv gjort för att hjälpa oss med\r\nden snabbtågsatsning som på många ställen skulle\r\nkunna ersätta flyget? Inte ett dugg. Det värsta är att\r\ndet gör inte heller hans partikamrater vare sig här i\r\nriksdagen eller i regeringen.</pre><pre>Hade vi fått pengar till de snabbtågssatsningar som\r\nvi begärt under ett antal år, skulle vi kanske haft ett\r\nsnabbtåg och inte behövt tjata om flyget. Men så är\r\ndet inte. Utgångspunkten är att detta flygfält är så\r\npass miljöskadligt att det inte borde finnas. Det\r\nsäger Sven-Gösta Signell själv. Dessutom landar\r\noch startar stora flygmaskiner på flygfältet, t.o.m.\r\nalldeles bakom kvinnokliniken. Sven-Gösta Signell\r\nborde kanske lägga på ett kol för att lösa dessa\r\nfrågor, precis som vänsterpartiet.</pre><pre>Anf. 46 GÖREL BOHLIN (m):</pre><pre>Fru talman! Det steg mot avreglering som\r\nsocialdemokraterna och regeringen nu har vågat sig\r\npå innebär att man tillåter parallellkoncessioner på\r\nde stora stamlinjerna. Tidigare hade SAS\r\nensamrätt på linjerna Malmö--Stockholm,\r\nGöteborg--Stockholm och Luleå--Stockholm. Det\r\när dessa linjer som är de mest bärkraftiga, och\r\ngenom att de enbart har kunnat flygas av SAS har\r\ndet gynnat SAS alldeles kolossalt mycket.</pre><pre>Det blir inte så värst mycket bättre för att de nu blir\r\ntvå flygbolag som flyger på dessa linjer. De backar\r\nnaturligtvis upp varandra dels när det gäller\r\nprissättning, dels för att hålla andra flygbolag från\r\ndessa guldkalvar.</pre><pre>Om man på ett annat sätt skulle öppna marknaden,\r\nskulle man också få lägre priser till förmån för\r\nkonsumenterna. Det är de små kostnadsanpassade\r\nregionalbolagen som kommer att dra ner priserna\r\noch därmed gynna konsumenterna.</pre><pre>Släpp konkurrensen fri. Det kommer att leda till ett\r\nuppsving för luftfarten, svenskt näringsliv och\r\ntillväxten i landet. Detta är faktiskt mycket viktigt.\r\nEtt led i detta är också att privatisera SAS och att\r\nnu ta initiativ till att göra SAS till ett privat företag.</pre><pre>Anf. 47 ROY OTTOSSON (mp):</pre><pre>Fru talman! Sven-Gösta Signell hade inget svar på\r\nmina frågor om hur socialdemokraterna ställer sig\r\ntill flygets miljöansvar. Skall flyget vara ett reservat\r\ndär man i fortsättningen inte behöver ta något\r\nansvar för miljön? Skall inte flyget som alla andra\r\ntrafikslag åläggas att minska utsläppen? Menar\r\nverkligen Sven-Gösta Signell detta?</pre><pre>Borde inte den utveckling som skett inom flyget det\r\nsenaste halvåret utgöra en varningens flagga som\r\nger signal om att det är dags att stoppa denna\r\nstorskaliga fortsatta flygplatsinvesteringen på\r\nArlanda och andra håll i landet? De pengarna kan\r\ngå direkt i sjön, eller snarare försvinna i tomma\r\nluften.</pre><pre>Är det verkligen vettigt att subventionera flyget på\r\ndet sätt som nu sker? Flyget slipper en hel del\r\nskatter som andra trafikslag måste betala och får\r\nofta subventioner till investeringar i flygplatser,\r\nframför allt kommunalt. Kommunförbundet har\r\ngjort en undersökning som visar att det rör sig om\r\nhundratals miljoner kronor. Detta borde vara något\r\nsom trafikutskottets luftfartsexpert skulle kunna ha\r\nsynpunkter på.</pre><pre>Anf. 48 SVEN-GÖSTA SIGNELL (s):</pre><pre>Fru talman! Jag får be Roy Ottosson om ursäkt för\r\natt jag inte svarat tidigare, men det berodde på att\r\njag fick signal om att min taletid var slut och att jag\r\nvar tvungen att avsluta mitt anförande.</pre><pre>Jag tror att vi kan undanröja ett litet missförstånd\r\nhär. Svenskt flyg får ingenting via statsbudgeten.\r\nDet finns inte i detta betänkande förslag om att ge\r\nmedel till flyget. Från statens synpunkt är flyget det\r\ntrafikslag som betalar sig själv. Att det sedan finns\r\nvissa kommuner som är litet frikostiga, betalar och\r\nbygger kommunala flygplatser, är en annan sak.\r\nInte ens Roy Ottosson vill väl att riksdagen skall\r\nförbjuda kommunerna att satsa på att bygga\r\nflygplatser? Den kommunala självständigheten vill\r\nnog väl även miljöpartiet slå vakt om, hoppas jag.</pre><pre>Vi socialdemokrater har i vårt program ställt oss\r\nbakom att varje trafikmedel själv skall betala sina\r\nkostnader. Det är målsättningen. Men vi vet att\r\nvissa trafikmedel i dag, bl.a. järnvägen, icke har\r\ndessa möjligheter. Men målsättningen är att det\r\nskall vara så även på detta område. Några\r\nsubventioner till flyget via statskassan finns inte.</pre><pre>När det gäller debatten om miljön och flyget är det\r\nnågot överdrivet att säga att flyget är otroligt\r\nmiljöfientligt jämfört med andra trafikslag. Det är\r\ninte det. Man kan kort och gott säga att flyget\r\nsvarar för ett par procent av luftföroreningarna i\r\nSverige. Men av debatten och tonläget att döma\r\nskulle man kunna tro att luftfarten är det helt\r\ndominerande miljöproblemet.</pre><pre>Jag vill i detta sammanhang påpeka att inrikesflyget\r\ni Sverige betalar miljöskatt på utsläpp av kolväte,\r\nkväveoxid och fr.o.m. i år också på utsläpp av\r\nkoloxid. Därmed är flyget den enda trafikgrenen\r\nsom tagit på sig det fulla kostnadsansvaret för de\r\nnegativa effekterna av miljöpåverkan. Däremot\r\ntillgodoräknas inte flyget de samhällsekonomiska\r\nintäkter som uppstår genom tidsvinster vid\r\nresandet. Jag vill alltså framhålla att argumentet att\r\nflyget är så enormt miljöfientligt är överdrivet.</pre><pre>Anders Castberger säger att socialdemokraterna\r\nvill ha en kö av köpare till hamnar. Om jag uttryckt\r\nmig på det sättet, tar jag tillbaks detta, Anders\r\nCastberger. Det räcker om Anders Castberger tar\r\nfram en köpare.</pre><pre>Det har funnits en privat hamn i Sverige. Det var\r\nhamnen i Wallhamn. Hur gick det med den? Jo,\r\nkommunen fick överta hamnen. Det var inga\r\nsocialister som satt på Tjörn och motsatte sig detta.\r\nAnders Castberger, som bor närmare Tjörn än mig,\r\nvet vilken politisk sammansättning som finns i\r\nkommunstyrelsen. Det är inte socialdemokraterna\r\nsom styr.</pre><pre>Anf. 49 ANDERS CASTBERGER (fp):</pre><pre>Fru talman! Det märks att socialdemokraternas\r\noch Sven-Gösta Signells argument blir svagare och\r\nsvagare mot slutet av debatten. Varför skall jag ta\r\nfram några köpare till hamnar därför att vi i\r\nfolkpartiet liberalerna vill att det skall vara tillåtet\r\nmed privata hamnar? Det är inte vår uppgift som\r\npolitiskt parti, eller statens uppgift, vilket kanske\r\nSven-Gösta Signell svävar i villfarelse om, att ta\r\nfram köpare, sortera dem, ställa dem i kö eller\r\nbevilja någonting till dem. Ta i stället bort hindren\r\nför etablering och ta bort monopolen. Då behövs\r\ninga köer, eftersom det inte uppstår några köer.\r\nDärmed kan de köpare som eventuellt finns köpa\r\nvad de behöver och vill. Finns det inga köpare\r\nbehöver man som politiker inte heller bekymra sig\r\növer det.</pre><pre>Detta vore en rejäl politik, Sven-Gösta Signell.\r\nMen en sådan politik står inte socialdemokraterna\r\nför. Det finns ett annat alternativ i svensk politik\r\nsom står för detta.</pre><pre>Anf. 50 SVEN-GÖSTA SIGNELL (s):</pre><pre>Fru talman! Jag blir inte klok på Anders\r\nCastberger i denna debatt. Han talar om att vi\r\nsocialdemokrater skall göra det möjligt att sälja\r\nhamnar. Det finns inget monopol på hamnar.</pre><pre>Sedan säger Anders Castberger att det inte är\r\npolitiska partier eller riksdagen som skall ta fram\r\nköpare. Vem är det då som skall ta fram köpare till\r\ndessa hamnar? Wallhamn på Tjörn är ett av de\r\nstarkaste folkpartifästena i detta land. Jag är inte\r\nriktigt övertygad om det, men jag tror att det\r\nstämmer. Så har det i varje fall varit tidigare. Där\r\nlät man kommunen överta den privata hamnen.\r\nSedan står Castberger här och skäller och pratar om\r\natt socialdemokraterna sätter hinder i vägen för att\r\nprivatisera hamnar!</pre><pre>Ett gott råd till Anders Castberger: Jag tror att vi\r\nskall sluta den här debatten, för ditt eget bästa. Jag\r\ntycker att du är en så pass hygglig pojk att jag vill\r\nrekommendera dig att göra det.</pre><pre>I stället skall jag använda resten av tiden till att\r\nsvara Viola Claesson, som säger att vi inte har gjort\r\nnågonting för snabbtågen. Det är inte mer än en\r\ntimme sedan kammaren avslutade en tidigare\r\ndebatt, där man pratade om att de största\r\ninvesteringar som nu skall göras på något område\r\ninom järnvägstrafiken gäller just snabbtågen.</pre><pre>Det finns stora planer. Såväl regeringen som SJ har\r\nen ambition att bygga ut järnvägstrafiken och då\r\näven snabbtågsförbindelserna. Vi har börjat med\r\nsnabbtåg mellan Göteborg och Stockholm, och det\r\nkommer att bli sådana tåg även på andra sträckor.\r\nVi har inte hindrat snabbtågsutbyggnaden. Om\r\nViola Claesson tror att jag skulle ha utgjort ett\r\nhinder för snabbtågen, är nog det att överskatta\r\nmig.</pre><pre>Anf. 51 ANDERS CASTBERGER (fp):</pre><pre>Fru talman! En får tacke för de fina och vänliga\r\norden från Signell. Dem återgäldar jag naturligtvis\r\ngärna.</pre><pre>Ändå är ju skärningspunkten här att när vi i\r\nfolkpartiet liberalerna vill gå fram med\r\nprivatisering av hamnar och flygplatser, ta bort\r\nmonopolen för flygtrafik och annat som den här\r\ndebatten har handlat om, då frågar dess värre\r\nsocialdemokraterna: Men finns det någon som står\r\noch väntar på att få köpa allt detta?</pre><pre>Den enkla sanningen är den att det spelar ingen roll\r\nom det står en kö av människor eller företag som\r\nvill köpa något av detta. Det är friheten som sådan\r\natt kunna etablera sig som är det viktiga, och det är\r\npolitikernas ansvar att se till att den friheten finns.\r\nDet är vårt ansvar att ta bort de hinder och\r\nmonopol och annat som finns i näringslivet. Det\r\ngäller sjöfarten och det gäller flygfarten och andra\r\ntransportfrågor som vi här har diskuterat. Där\r\nkvarstår dess värre också efter den här debatten\r\nuppenbarligen en skillnad mellan socialdemokratin\r\noch folkpartiet liberalerna.</pre><pre>Anf. 52 VIOLA CLAESSON (v):</pre><pre>Fru talman! Nu var det inte snabbtågen vi skulle\r\ndiskutera, men eftersom Sven-Gösta Signell\r\nnämnde dem blev det på det här sättet. Jag tror inte\r\natt Sven-Gösta Signell var inne i kammaren under\r\nde tre och en halv timme som vi diskuterade\r\ninfrastrukturinvesteringar. Under tre och en halv\r\ntimmes tid försökte jag nämligen att få både Birger\r\nRosqvist och kommunikationsministern eller\r\nnågon annan lämplig person att svara på hur\r\nmycket av infrastrukturpengarna som skulle\r\nanvändas till järnvägarna. Inte en av dem har\r\nkunnat ge mig ett svar. Men kan Sven-Gösta Signell\r\ngöra det nu, är jag mycket tacksam.</pre><pre>Anf. 53 FÖRSTE VICE TALMANNEN:</pre><pre>Debatten gäller trafikutskottets betänkande 27.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande trafikutskottets\r\nbetänkanden 1990/91:TU24 och TU27.</pre><pre>Trafikutskottets betänkande TU24</pre><pre>Mom. 1 (trafikpolitikens mål och inriktning)</pre><pre>Först biträddes reservation 3 av Viola Claesson\r\nmed 20 röster mot 17 för reservation 4 av Hans\r\nLindforss. 246 ledamöter avstod från att rösta.</pre><pre>Härefter biträddes reservation 2 av Elving\r\nAndersson och Rune Thorén med 33 röster mot 17\r\nför reservation 3 av Viola Claesson. 235 ledamöter\r\navstod från att rösta.</pre><pre>Därpå biträddes reservation 1 av Kenth Skårvik\r\nm.fl. med 89 röster mot 38 för reservation 2 av\r\nElving Andersson och Rune Thorén. 156 ledamöter\r\navstod från att rösta.</pre><pre>Slutligen bifölls utskottets hemställan med 130\r\nröster mot 88 för reservation 1 av Kenth Skårvik\r\nm.fl. 67 ledamöter avstod från att rösta.</pre><pre>Mom. 12 (utgångspunkter för finansiering av\r\növerenskommelserna om trafiken och miljön i\r\nstorstadsområdena)</pre><pre>Först biträddes reservation 13 av Elving Andersson\r\noch Rune Thorén med 32 röster mot 17 för\r\nreservation 15 av Hans Lindforss. 236 ledamöter\r\navstod från att rösta.</pre><pre>Härefter bifölls utskottets hemställan med 218\r\nröster mot 47 för reservation 13 av Elving\r\nAndersson och Rune Thorén. 19 ledamöter avstod\r\nfrån att rösta.</pre><pre>Mom. 14 (ny teknologi inom vägtrafikområdet och\r\nett elektroniskt betalsystem)</pre><pre>Utskottets hemställan bifölls med 259 röster mot 22\r\nför reservation 17 av Viola Claesson. 4 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU27</pre><pre>Mom. 1 (den allmänna inriktningen av\r\ninvesteringar för luftfarten)</pre><pre>Först biträddes reservation 1 av Elving\r\nAndersson och Rune Thorén med 37 röster mot 32\r\nför reservation 2 av Viola Claesson och Hans\r\nLindforss. 214 ledamöter avstod från att rösta.</pre><pre>Härefter bifölls utskottets hemställan med 219\r\nröster mot 49 för reservation 1 av Elving Andersson\r\noch Rune Thorén. 18 ledamöter avstod från att\r\nrösta.</pre><pre>Mom. 8 (privatisering av SAS)</pre><pre>Utskottets hemställan bifölls med 195 röster mot\r\n86 för reservation 7 av Kenth Skårvik m.fl.</pre><pre>Mom. 11 (nya riktlinjer för inrikes flygtrafik)</pre><pre>Först bitträddes reservation 11 av Kenth Skårvik\r\nm.fl. med 89 röster mot 20 för reservation 12 av\r\nViola Claesson. 172 ledamöter avstod från att\r\nrösta.</pre><pre>Härefter bifölls utskottets hemställan med 179\r\nröster mot 88 för reservation 1 av Kenth Skårvik\r\nm.fl. 18 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>6 § Ny jämställdhetslag, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU17 Ny jämställdhetslag, m.m. (prop.\r\n1990/91:113).</pre><pre>Anf. 54 MONA SAINT CYR (m):</pre><pre>Fru talman! Jag vill berätta för kammaren om en\r\nmellansvensk och medelstor kommun med ca\r\n35 000 invånare. 3 000 personer är anställda i\r\nkommunen. Av dem utgör omkring 2 400 kvinnor.\r\nSom vanligt återfinns de i huvudsak inom\r\nvårdsektorn, inom barn- och äldreomsorg men\r\ngivetvis även inom administrativa kontorsarbeten.</pre><pre>I den här kommunen tillsattes 1980 en arbetsgrupp.\r\nDet var efter jämställdhetslagens tillkomst.\r\nKommunfullmäktige beslutade om detta och gav\r\ndirektiv. 1981 var arbetet slutfört och riktlinjer\r\nuppdragna för jämställdhetsarbetet. Det var ett\r\nambitiöst program med 57 målinriktade att-satser\r\nunder olika viktiga rubriker.</pre><pre>Förslaget gick ut på remiss. Remissyttrandena gav\r\ninte uttryck för någon negativism. Så -- vad hände\r\nsedan? Ingenting!</pre><pre>1985 togs riktlinjeförslaget upp ur den byrålåda dit\r\ndet hade förpassats. Förslaget reviderades av den\r\nrekonstruerade arbetsgruppen och sändes ut på en\r\nny remissomgång. Där befinner det sig fortfarande\r\n1991, på tio års avstånd från det första ambitiösa\r\nprogrammet!</pre><pre>Fru talman! Detta är bilden från en offentlig\r\narbetsgivares insatser på jämställdhetsområdet.\r\nDet är bilden från en av Sveriges 284 kommuner.\r\nDet är också bilden från en socialdemokratiskt\r\nstyrd kommun, en av 125 med socialdemokratisk\r\nmajoritet. Det tänkta jämställdhetsarbetet i denna\r\nkommun rönte sålunda ett totalt ointresse.</pre><pre>Jag vill inte påstå att det är utslagsgivande, men inte\r\ndesto mindre kan man notera att\r\nsocialdemokraterna i riksdagen gick emot den\r\njämställdhetslag som antogs 1979. Den godtogs\r\nnämligen med en enda rösts övervikt.</pre><pre>I den nyss beskrivna kommunen har inga röster\r\nhöjts -- vare sig från politiskt eller från fackligt\r\nhåll -- för att ett aktivt jämställdhetsarbete skall\r\nbedrivas eller för att jämställdhetsfrågor över\r\nhuvud taget skall diskuteras eller beaktas. Det stora\r\nhindret för ett sådant arbete är att\r\nkommunledningen inte har velat ge sin inställning\r\ntill känna och att det saknas en målinriktning.</pre><pre>Utredaren av den jämställdhetslag som ligger till\r\ngrund för dagens betänkande säger med anledning\r\nav det relaterade exemplet:</pre><pre>''Det framstår som alarmerande, att en så stor del\r\nav de tillfrågade kommunerna inte bedriver något\r\nsom helst jämställdhetsarbete. Det är måhända inte\r\nen tillfällighet, att kommuner som arbetsgivare\r\nvarit svarande i processer i AD i så många som elva\r\nmål rörande JämLs diskrimineringsförbud.''</pre><pre>Till detta må därför läggas att i 26 av 34 mål i AD\r\nhar frågorna rört diskriminering i samband med\r\nanställning. I 22 av de nämnda 26 målen gällde det\r\ntjänster inom den offentliga sektorn, varvid\r\nprimärkommunerna alltså svarade för hälften, dvs.\r\nelva.</pre><pre>Fru talman! Mitt inledande exempel är intressant\r\nsom beskrivande bakgrund till moderata\r\nsamlingspartiets yrkande och reservation till\r\nförmån för JämOs tillsynsansvar. Vi vill nämligen\r\nvidga JämOs tillsyn till att gälla hela\r\narbetsmarknaden. I dag får JämO endast tillgång\r\ntill en liten, smal sektor på ca 10 %. Vad kan detta\r\ntillföra jämställdhetsarbetet, om vi på detta område\r\ninte bara vill ha en avläsbar effekt, utan en påtaglig\r\noch nödvändig sådan? För närvarande har tillsynen\r\ngällt finansbolag och advokatkontor. Vi tror att det\r\nvore betydligt mycket mer ändamålsenligt och\r\nintressant ur jämställdhetssynpunkt om JämO finge\r\ntillsyn också över bl.a. den offentliga sektorn\r\nliksom givetvis även över den icke obetydliga\r\nenskilda sektorn inom tjänste- och\r\nindustriområdet.</pre><pre>I direktiven till utredningen sägs: ''Av det\r\nförhållandet att hittills huvudsakligen offentliga\r\narbetsgivare har varit svarande i mål enligt lagen får\r\nnaturligtvis inte dras slutsatsen, att diskriminering\r\nförekommer mer inom offentlig verksamhet än\r\ninom privat. Utredaren bör dock närmare klarlägga\r\norsaksförhållandena.'' Vidare sägs att ''utredaren\r\nbör förutsättningslöst analysera resultatet av\r\nkartläggningen''. Jag har nyss relaterat del av\r\nkartläggningen.</pre><pre>Utredaren har gjort den bedömningen att de\r\nförväntningar som vid lagens tillkomst ställdes på\r\narbetsmarknadens parter inte har infriats i annat än\r\nmindre utsträckning. Hon konstaterade också att\r\n''JämOs aktionsradie krympt i takt med att\r\nkollektivavtal avseende jämställdhetsarbetet har\r\nträffats på arbetsmarknaden. Genom att avtalen\r\ninte tillåter något ingripande från JämOs sida,\r\navseende den helt övervägande delen av\r\narbetsmarknaden, har lagens tillsynsinstrument\r\nblivit tämligen urholkat.''</pre><pre>Slutsatsen är att huvuddelen av arbetsmarknaden\r\ntäcks av avtal som utesluter JämOs tillsyn.</pre><pre>Fru talman! Vi moderater har i våra\r\nkommittémotioner föreslagit att tiden är mogen att\r\nge JämOs en fullt aktiv roll i det fortsatta\r\njämställdhetsarbetet i syfte att göra det möjligt för\r\nriksdagen att nå upp till de ambitiöst uppsatta\r\nmålen. Syftet med jämställdhetsavtalen måste ju\r\nvara att stärka och utveckla jämställdhetsarbetet.\r\nDetta var i alla fall målsättningen med föregående\r\njämställdhetslag enligt dåvarande statsrådets\r\nuttalanden. Det är också vad vi nu föreslår att\r\nriksdagen skall uttala.</pre><pre>Vår moderata slutsats är den att vi antingen skall ha\r\nen JämO med legaliserad fullmakt att utöva tillsyn\r\növer hela arbetsmarknaden eller att JämO-\r\ninstitutionen -- om lagstiftarna väljer att låta JämO\r\nförbli i stort sett tandlös -- med det närmast\r\nsymboliska verksamhetsfält som återstår inte\r\nlängre har något berättigande.</pre><pre>Vi har valt att ge JämO såväl befogenhet som\r\nresurser till ett vidgat arbetsfält. Vi har sålunda\r\njämfört med regeringens förslag velat anslå\r\nytterligare 1 milj.kr. till JämO. Därmed yrkar jag\r\nbifall till vår reservation 31.</pre><pre>Fru talman! Vi har till detta betänkande ännu ett\r\nantal reservationer. De gäller medelsanvisningen\r\nmen också jämställdhetsplaner, skadestånd,\r\njämställdhetsnämnd, förutsättningarna för\r\njämställdhetsarbetet och betydelsen av\r\nprivatisering av i dag offentliga kvinnojobb samt\r\ndet parlamentariska inflytandet på\r\njämställdhetsarbetet. Vi moderater stöder dessa\r\nreservationer men nöjer oss med det nämnda\r\nbifallsyrkandet för att hushålla väl med kammarens\r\ntid.</pre><pre>Anf. 55 CHARLOTTE BRANTING (fp):</pre><pre>Fru talman! Folkpartiet liberalernas\r\njämställdhetsrötter hittar vi hos rösträttsrörelsens\r\nliberala kvinnor: Ellen Hagen, Augusta Tonning,\r\nElin Wägner och Selma Lagerlöf. När Frisinnade\r\nkvinnors riksförbund bildades 1921, för precis 70 år\r\nsedan, blev Sveriges första kvinnliga\r\nriksdagsledamot, Kerstin Hesselgren, dess\r\nordförande.</pre><pre>Folkpartiets vidare kamp för jämställdhet tar sin\r\nutgångspunkt i liberalismens människosyn, som\r\nsätter den enskilda individen i centrum. Hon skall\r\nvara fri att utvecklas utan att präglas av roller och\r\nfördomar.</pre><pre>Eftersom kvinnor länge har varit diskriminerade,\r\nhar många reformer som syftat till ökad\r\njämställdhet varit särskilt viktiga för kvinnor: den\r\nallmänna rösträtten, särbeskattningen,\r\nutbyggnaden av barnomsorgen,\r\njämställdhetslagen, pappaledigheten samt en\r\nmängd andra reformer. Vid alla dessa reformer har\r\nfolkpartiet liberalerna varit pådrivande. Men\r\nmycket arbete återstår innan jämställdheten har\r\nförverkligats. Vi menar att det är dags för en ny\r\njämställdhetsoffensiv. Det är dags för kvinnor och\r\nmän att ge och få hälften var -- av arbete, pengar,\r\nansvar och fritid. Det ställer krav på insatser, både\r\npolitiska och andra, över ett mycket brett fält. Det\r\nhandlar både om nya och viktiga attityder och\r\nattitydförändringar och om politiska reformer och\r\nförändringar.</pre><pre>Det avgörande i en ny jämställdhetsoffensiv måste\r\nvara att göra jämställdheten till en mansfråga lika\r\nmycket som en kvinnofråga. En nyckel för att\r\nengagera männen är deras roll som pappor. Det\r\nräcker inte med att bygga ut barnomsorgen eller ens\r\natt göra den mer flexibel. Männen tar faktiskt bara\r\nut ungefär 7 % av den sammanlagda\r\nföräldraledigheten. Det är ju onekligen ganska\r\nmärkligt att vi i jämställdhetsdebatten inte har\r\nkommit längre än att det skrivs spaltmeter när en\r\nbiskop tar två veckors pappaledighet; det anses\r\nvara en sensation. Det behövs sannerligen en ny\r\nkampanj för att killarna skall ta föräldraledighet.\r\nMannen måste uppmuntras att utnyttja inte bara de\r\nlediga dagarna i samband med barnets födelse utan\r\nockså andra former av föräldraledighet, såsom\r\nledighet för vård av sjukt barn och deltidsarbete när\r\nbarnen är små. För detta krävs inte bara förstående\r\narbetsgivare, som har klart för sig att det är\r\nutvecklande för alla att ta hand om barn och att en\r\nkvinna eller man som ägnar tid åt detta får\r\nerfarenheter som är till nytta också i en rad andra\r\nsituationer. Vi anser att de erfarenheter som\r\nföräldraledighet ger i många sammanhang bör\r\nräknas som en merit också i arbetslivet. Folkpartiet\r\nliberalerna föreslår också att ledigheten i samband\r\nmed barns födelse på sikt byggs ut till 20 dagar.\r\nDetta framgår av reservation nr 13.</pre><pre>Som gammal lärare anser jag att det är mycket\r\nviktigt med utbildning, det kanske bästa sättet att\r\nge människor möjlighet att påverka sin egen\r\nsituation. Målet måste vara valfrihet utan\r\nfördomar. I dagens skola görs mycket för att\r\nkomma till rätta med de traditionella könsrollerna.\r\nDet handlar om information, positiva förebilder,\r\nläromedelsgranskning, fortbildning, pryo,\r\nuppdelning av praktiska göromål på ett icke\r\ntraditionellt sätt osv. Vi i folkpartiet liberalerna var\r\ntidigt ute med att kräva att enkönad undervisning\r\nskulle accepteras vid t.ex. laborationer och\r\ndataarbete. Det har också regeringen accepterat,\r\noch det pågår försöksverksamhet. Vi tycker det är\r\nviktigt att den förstärks och utvidgas.</pre><pre>Vi finner det också viktigt att pröva nya grepp i\r\njämställdhetsarbetet inom utbildningen. Det bör\r\nsjälvfallet ske kontinuerligt. Vi tror också att det\r\nvore på sin plats med en statlig utredning som fick\r\ntill uppgift att lägga fram nya förslag. Men först\r\nmåste läget kartläggas, och man måste skaffa sig en\r\nbild av de försök som pågår. Dessa skall utvärderas,\r\nvarpå man kan komma med tips till\r\nutbildningsanordnare samt föreslå vilka beslut\r\nstatsmakterna bör fatta för att verkligen främja en\r\nstörre jämställdhet i hela utbildningsväsendet.</pre><pre>Jämställdhetslagen, som jag kommer in på litet\r\nsenare, är begränsad till arbetslivet, vilket också\r\nMona Saint Cyr var inne på. Men i vår tid med stora\r\nbehov av vidareutbildning och omskolning kan\r\ngränsen mellan förvärvsarbete och utbildning inte\r\nvara annat än flytande. Genom studiesociala\r\nåtgärder och lagstadgade studieledighetsrättigheter\r\nhar utbildning och förvärvsarbete faktiskt flätats\r\nsamman. Vi anser därför att den utredning som vi\r\nförordar också bör överväga om inte\r\njämställdhetslagen kan utformas så att den är\r\ntillämplig även på utbildningsområdet. Det har vi\r\nframfört i reservation 17.</pre><pre>Utsikterna på arbetsmarknaden är alltjämt sämre\r\nför kvinnorna än för männen. Kvinnor har i\r\ngenomsnitt 70 % av männens lön och ca 80 % om\r\nde jobbar heltid. Forskning visar att en mycket liten\r\ndel av löneskillnaden kan förklaras i skillnader i\r\nutbildning och annat kunskapskapital. Kvinnor har\r\nmed andra ord sämre avkastning på utbildning och\r\narbetslivserfarenhet än män. Forskning visar också\r\natt detta främst beror på kvinnors högre bortovaro\r\nfrån arbetet. I dag kan vi konstatera att\r\nlöneskillnaderna ökar mellan kvinnor och män.\r\nFolkpartiet liberalerna har därför krävt en översyn\r\npå detta område.</pre><pre>Nyligen presenterade Statsanställdas Förbund en\r\nlönestatistik som visade på ca 4 000 kr. skillnad i lön\r\nmellan deras kvinnliga och manliga medlemmar.\r\nNästan 1 000 kr. av dessa pengar kunde hänföras till\r\ndirekt lönediskriminering på grund av kön och\r\ningenting annat. Folkpartiet liberalerna och\r\ncentern har i reservation 7 påtalat att det är bra att\r\nregeringen nu har tillsatt en utredning om\r\nlöneskillnaderna mellan kvinnor och män. Vi hade\r\nnaturligtvis helst sett en parlamentarisk utredning,\r\neftersom vi anser att oppositionen har viktiga\r\nsynpunkter att framföra i frågan. Det allra\r\nviktigaste är dock att utredare får ett konkret\r\nuppdrag att utforma ett\r\narbetsvärderingsinstrument och därmed pröva de\r\nregler som finns i EG för likalöneprinciper och\r\narbetsvärdering.</pre><pre>Fru talman! Vi har många gånger under\r\njämställdhetsdebatterna diskuterat de s.k.\r\noffentliga monopolen inom vård, omsorg och\r\nutbildning. Därför skall jag bara helt kort nämna\r\natt vi naturligtvis fortfarande tror att\r\nhundratusentals kvinnor skulle få flera arbetsgivare\r\natt välja mellan, om man släppte loss den kvinnliga\r\nentreprenörsandan. Det skulle ge dem en starkare\r\nposition inte minst när det gällde att få inflytande\r\noch förbättrade arbetsvillkor. På detta område vill\r\nregeringen föra en politik som innebär att kvinnor\r\nfortfarande i stor utsträckning är hänvisade till en\r\nenda arbetsgivare. Man konstaterar i propositionen\r\natt det inte finns någon grund för antagandet att\r\nkvinnors förhållanden på arbetsmarknaden -- såväl\r\nlönemässigt som i fråga om inflytande -- skulle\r\nförbättras om verksamheten bedrevs i både\r\noffentlig och privat regi. Det är en uppfattning som\r\nvi i folkpartiet liberalerna tar kraftigt avstånd från.\r\nVi tror helt enkelt att regeringen har fel.</pre><pre>En förutsättning för kvinnornas höga\r\narbetskraftsdeltagande är en väl fungerande barn-\r\noch äldreomsorg. Vi vet erfarenhetsmässigt, inte\r\nminst genom långtidsutredningens betänkande --\r\natt kvinnorna fortfarande har huvudansvaret för\r\nbarnen. Även ansvaret för den äldre generationen\r\nvilar i huvudsak på kvinnorna. Om inte samhället\r\nkan erbjuda bra omsorg om barn och äldre kommer\r\nkvinnorna för all framtid att få en svagare ställning\r\npå arbetsmarknaden än män. Också av den\r\nanledningen är kravet på ett upprivande av de\r\noffentliga vård- och omsorgsmonopolen oerhört\r\nväsentligt för att främja jämställdheten. Vi vet t.ex.\r\natt alternativt driven barnomsorg ofta, men\r\nnaturligtvis inte alltid, är billigare än den\r\nkommunalt drivna. Det kan ha olika orsaker. I de\r\nföräldrakooperativt drivna daghemmen är det\r\nföräldrarnas arbetsinsatser och i de\r\npersonalkooperativt drivna daghemman är det\r\npersonalens extra arbetstillsatser som kan jämföras\r\nmed andra småföretagares.</pre><pre>Dessutom finns i den enskilda verksamheten det\r\nuttalade ekonomiska ansvar och de korta\r\nbeslutsvägar som många kommuner nu genom\r\nresultatenheter och decentralisering framgångsrikt\r\nförsöker överföra till de kommunala barnstugorna.\r\nDet är utmärkt. Den större kostnadseffektiviteten i\r\nde enskilda alternativen kan, som vi ser det, ge två\r\npositiva effekter. Dels innebär förekomsten av\r\nbilligare alternativ i sig att vi kan få fler platser inom\r\nt.ex. barn- och äldreomsorg för en viss summa\r\npengar. Dels kan erfarenheterna föras över till de\r\noffentligt drivna verksamheterna och därmed bidra\r\ntill att kostnadseffektiviteten ökar.</pre><pre>Vad är det egentligen som gör att\r\nsocialdemokraterna fortfarande spjärnar emot i de\r\nhär frågorna och inte släpper loss den skapande\r\nkvinnliga entreprenörsandan fullt ut? Jag har\r\nfaktiskt fortfarande mycket svårt att förstå vad man\r\när rädd för.</pre><pre>Fru talman! Låt mig så övergå till att kommentera\r\njämställdhetslagen. Vi i folkpartiet liberalerna har\r\nalltid känt ett speciellt ansvar för den här lagen,\r\neftersom det var vi som i strid med bl.a.\r\nsocialdemokraterna drev fram den. Vi känner\r\ndärför ett starkt ansvar för att den skall fungera så\r\nbra som möjligt. Vi har många gånger krävt\r\nförbättringar och preciserat dessa i olika motioner.\r\nNågra av våra förslag har vi fått igenom, andra inte.</pre><pre>Dispositionen av lagförslaget skiljer sig från den\r\nhittillsvarande lagstiftningen, men i sak uppvisar\r\nförslaget inte tillräckliga förändringar. Det är en\r\nbesvikelse. Det arbete som har föregått\r\npropositionen, utredningen och remissarbetet har\r\nvisat att lagstiftningen behöver reformeras. Men\r\nregeringen har inte varit beredd att gå lika långt\r\nsom utredningen, vilket vi beklagar.</pre><pre>Genom jämställdhetslagen ges riktmärken för hur\r\njämställdhetsarbetet bör bedrivas. Lagen skall\r\nutgöra ett skydd för enskilda mot diskriminering på\r\ngrund av kön. Bakom lagstiftningen ligger\r\növertygelsen om att förbud mot könsdiskriminering\r\nhar en betydelsefull uppgift att fylla som ett medel\r\natt driva på utvecklingen. Vi menar att lagen ger ett\r\nväsentligt och påtagligt uttryck för samhällets\r\nerkännande av principen om jämställdhet mellan\r\nkvinnor och män. Det som händer i arbetslivet är\r\ncentralt för strävandena mot jämställdhet mellan\r\nkvinnor och män och kan indirekt även leda till\r\nåterverkningar inom en del andra\r\nsamhällsområden. Som jag sade tidigare anser vi att\r\ntiden nu är mogen för att överväga om inte\r\njämställdhetslagen också skulle kunna göras\r\ntillämplig på förhållandena inom\r\nutbildningsområdet.</pre><pre>Den nu gällande jämställdhetslagen lägger\r\nhuvudansvaret för de aktiva åtgärderna för att\r\nfrämja jämställdheten i arbetslivet på\r\narbetsmarknadens parter. Det förutsattes att\r\narbetsgivaren och arbetstagaren skulle finna de\r\narbetsmetoder och lösningar som bäst passade\r\nderas förhållande. Vi kan nu konstatera att denna\r\nförhoppning inte har infriats i någon nämnvärd\r\nomfattning. Den utvärdering som utredningen\r\ngjort har visat att det har funnits en betydande\r\npassivitet när det gäller jämställdhetsfrågorna på\r\nbåde arbetstagar- och arbetsgivarsidan. De\r\njämställdhetsavtal som har träffats är faktiskt\r\nganska allmänt hållna och har bedömts i de flesta\r\nfall inte kunna leda till någon\r\nskadeståndsskyldighet. Utredaren har kommit\r\nfram till att det finns anledning att skärpa kraven på\r\narbetsmarknadens parter. Vi i folkpartiet\r\nliberalerna delar den uppfattningen. Vi tycker att\r\ndet är anmärkningsvärt att regeringen trots\r\nerfarenheterna från det ganska omfattande\r\nutredningsarbete som har ägt rum inte har varit\r\nberedd att lägga fram förslag om en verkligt\r\nförändrad reglering.</pre><pre>Det kan naturligtvis diskuteras hur en sådan\r\nskärpning skall ske. Vi i folkpartiet liberalerna har\r\nslutligen fastnat för det förslag som utredningen\r\nlade fram. Det innebär att endast\r\njämställdhetsavtal som har minst det innehåll som\r\nanges i jämställdhetslagen skall kunna ersätta\r\nlagens regler. När det gäller tillsynen över\r\nefterlevnaden av avtalen blir det\r\njämställdhetsombudsmannen, JämO, som skall\r\nagera för att förmå arbetsgivaren att vidta en viss\r\nåtgärd, om det inte finns avtal som uppfyller lagens\r\nkrav när det gäller innehållet. JämO har då att utgå\r\nfrån de krav som lagen ställer. Uppfyller däremot\r\navtalet lagens minimikrav, är det arbetstagarnas\r\norganisationer som skall påtala avtalsbrott. Det\r\ninnebär att samhället ställer vissa krav på parterna\r\nnär det gäller innehållet i avtalen men, när dessa\r\nkrav är uppfyllda, överlåter man åt parterna att\r\nsjälva svara för kontrollen av att avtalen efterlevs.</pre><pre>Om JämO finner att ett jämställdhetsavtal som\r\nträffats inte uppfyller lagens krav enligt §§ 4--11 i\r\nden föreslagna jämställdhetslagen kan JämO agera\r\ngenom att hos jämställdhetsnämnden begära\r\nvitesföreläggande mot arbetsgivaren.</pre><pre>Jag medger att väldigt mycket av detta är tekniskt\r\noch att man bör fundera både en och två gånger\r\ninnan man kan förstå vad de olika delarna i\r\nförslaget egentligen betyder. Vi har emellertid i\r\nvåra reservationer 32 och 35 pekat på hur man både\r\npraktiskt och teoretiskt skulle kunna lösa frågan på\r\nett riktigt och bra sätt.</pre><pre>Folkpartiet liberalerna har under en lång tid krävt\r\nförändringar av reglerna vid s.k. anställningsfallen.\r\nI den nuvarande lagstiftningen och i regeringens\r\nförslag har den person som missgynnats på grund av\r\nkön rätt till ideellt skadestånd. Däremot får hon\r\neller han inte rätt till det som tvisten egentligen\r\ngäller, nämligen tjänsten. Vi menar att det av mer\r\nprincipiella skäl vore rimligt att domstolen också på\r\nyrkande av den diskriminerade kunde ge den\r\npersonen rätt till den sökta tjänsten. Om en\r\narbetsgivare inte vill ta emot denna person eller om\r\ndet anses vara omöjligt, bör det, som fallet är enligt\r\nanställningsskyddslagens § 39, finnas en möjlighet\r\nför arbetsgivaren att lösa personen från\r\nanställningen.</pre><pre>Över huvud taget finns det anledning att, på sätt\r\nsom också utredningen framfört, kraftigt höja\r\nskadeståndsbeloppen i dessa mål. Självfallet kan\r\nfasta belopp för de skadestånd som skall utgå inte\r\nfastställas i lagstiftningen. Hänsyn måste bl.a. tas\r\ntill arbetsgivarens ekonomiska förhållanden. Ett\r\nbelopp som för en arbetsgivare inte är särskilt\r\nkännbart kan för en annan kanske innebära\r\nkonkurs. Hänsyn av detta slag torde främst bli\r\naktuella i mål där arbetsgivaren är en\r\nsmåföretagare. I de flesta fall menar vi att det är\r\nrimligt med skadestånd som motsvarar\r\narbetsgivarens kostnad för att lösa en anställd från\r\nanställningen.</pre><pre>Utredningens redovisningar och JämOs\r\nundersökning om sexuella trakasserier på\r\narbetsplatserna visar att det på åtskilliga håll råder\r\nallvarliga missförhållanden. Vi anser därför att det\r\när väl motiverat att stärka skyddet mot sexuella\r\ntrakasserier. Även på denna punkt väljer\r\nregeringen att inte följa utredningens förslag. I\r\nstället föreslår man ett förbud mot trakasserier från\r\narbetsgivare för det fall en anställd har avvisat\r\narbetsgivarens sexuella närmanden eller anmält\r\narbetsgivaren för könsdiskriminering. Regeringen\r\nhar inte velat betrakta sexuella trakasserier som\r\notillåten könsdiskriminering. I stället hänvisar man\r\ntill brottsbalkens regler, och det gör även utskottets\r\nmajoritet.</pre><pre>Vi delar utredningens uppfattning att det finns ett\r\nbehov av att i jämställdhetslagen ta in en\r\nbestämmelse som innebär att förbjuden\r\nkönsdiskriminering föreligger om arbetsgivaren\r\nutsätter en arbetstagare för sexuella trakasserier\r\neller för trakasserier på grund av en anmälan om\r\nkönsdiskriminering -- detta givetvis under\r\nförutsättning att trakasserierna direkt eller på ett\r\npåtagligt sätt påverkar anställningsförhållandena.</pre><pre>Enligt vår mening finns det också skäl att föreslå en\r\nlaglig reglering av arbetsdomstolens och\r\ntingsrätternas sammansättning i mål enligt\r\njämställdhetslagen.</pre><pre>Fru talman! När det gäller den viktiga frågan om\r\nhur kvinnovåld skall kunna minskas vill jag hänvisa\r\ntill det betänkande från socialutskottet där\r\nfolkpartiet liberalerna föreslår 3 milj.kr. utöver\r\nregeringens förslag till kvinnojourerna. Vidare\r\nföreslås där besöksförbud och en ökad satsning på\r\nbl.a. överfallslarm.</pre><pre>Till sist vill jag gärna säga att jag är glad för att vi i\r\nutskottet har lyckats att åstadkomma en så gott som\r\nenig skrivning -- det är bara vänsterpartiet som har\r\nreserverat sig -- i frågan om EG och kvinnorna. Vi\r\npekar bl.a. på EG-administrationens aktivitet på\r\njämställdhetsområdet och på vikten av att svenska\r\nkvinnor kan vara med och påverka den framtida\r\nutvecklingen inom Europa. Det är alltså en positiv\r\nEG-skrivning.</pre><pre>Jag ställer mig självfallet bakom de reservationer\r\nsom folkpartiet liberalerna har skrivit under, men\r\njag yrkar bifall bara till reservationerna nr 2, 32 och\r\n49.</pre><pre></pre><pre>Anf. 56 MARIANNE ANDERSSON i\r\nVårgårda (c):</pre><pre>Fru talman! Som vanligt är det övervägande\r\nkvinnor som deltar i jämställdhetsdebatten.\r\nUndantaget är Gustav Persson, som\r\ntraditionsenligt för socialdemokraternas talan, och\r\ndet är ju bra. Egentligen är det inte så underligt att\r\ndet är vi kvinnor som deltar i denna debatt. Det är\r\nlättare för oss kvinnor att se ojämlikheten mellan\r\nkvinnor och män. Vi möter ständigt orättvisorna,\r\noch vi känner igen dem. Våra erfarenheter gör\r\nockså att det är lättare för oss att förstå olika\r\nkvinnors situation. Men när fler kvinnor kommer in\r\npå olika områden tror jag att denna förståelse\r\nkommer att öka även bland män, och så har ju\r\nredan skett.</pre><pre>Svenska kvinnor har det i de flesta avseenden bättre\r\nän kvinnor i andra länder. Vi ligger på andra plats i\r\nvärlden efter Finland enligt en FN-rapport som vi\r\nfick del av i morse. Ändå återstår mycket att göra\r\ninnan vi har uppnått ett jämställt samhälle. Jag\r\nmenar då ett samhälle där vi tar vara på\r\nolikheterna, så att varje människas förmåga\r\nkommer till sin rätt på lika villkor.</pre><pre>Vi centerkvinnor har en lång tradition av aktivt och\r\nkonkret pådrivande arbete för att förbättra\r\nkvinnors situation.</pre><pre>Man kan säga att kvinnor och män lever i olika\r\nvärldar.</pre><pre>Kvinnorna har de tyngsta och mest monotona\r\njobben med det lägsta lönerna. Löneskillnaderna\r\nhar t.o.m. ökat under senare tid. Kvinnorna\r\narbetar ofta deltid. Kvinnorna tar huvudansvaret\r\nför hem och familj, vilket leder till en stressad\r\nsituation. Kvinnor drabbas oftare av\r\nbelastningsskador än vad män gör. De senaste tio\r\nåren har kvinnornas sjukfrånvaro ökat med 50 %\r\noch männens med 10 %. Det är alarmerande siffror\r\nsom inte kan accepteras. Åtgärder för att förbättra\r\nkvinnors arbetsmiljö måste därför prioriteras. Över\r\nhuvud taget bör kvinnors ohälsa tas på större allvar,\r\noch mer forskning behöver ske på det området.</pre><pre>Trots att nästan lika många kvinnor som män finns\r\ni arbetslivet har vi den kanske mest könsuppdelade\r\narbetsmarknaden i världen. Kvinnor återfinns inte\r\nsärskilt ofta i ledande befattningar. Kvinnor\r\ndrabbas hårdare av den svåra\r\narbetsmarknadssituationen som vi har nu än vad\r\nmän gör. Många traditionella kvinnoryrken\r\nrationaliseras bort eller försvinner på grund av den\r\ntekniska utvecklingen. Samhällets resurser för\r\nfritidsverksamhet och idrott går i större\r\nutsträckning till män och pojkar än till kvinnor och\r\nflickor.</pre><pre>Det finns många fler exempel. Men jag är inte ute\r\nefter att komma med en heltäckande\r\neländesbeskrivning utan efter att visa på behovet av\r\nfortsatt positivt jämställdhetsarbete inom alla\r\nområden.</pre><pre>Jämställdhetsarbetet handlar i mycket stor\r\nutsträckning om att förändra attityder och\r\nfördomar. Just det kan vi inte besluta om i\r\nriksdagen. Men vi kan hjälpa attitydförändringarna\r\npå traven genom att ständigt hålla debatten levande\r\noch genom att ge förutsättningarna. Det finns en\r\nhel del områden där riksdagen kan fatta beslut som\r\nbidrar till ökad jämställdhet.</pre><pre>Den största delen av den här debatten handlar om\r\nförslaget till ny jämställdhetslag. Den första lagen\r\ngenomfördes om jag minns rätt under den tid\r\ncentern satt i regeringsställning och Karin\r\nAndersson var jämställdhetsminister. Det är nu ett\r\ntag sedan, och det är klart att lagen är mogen för\r\nrevidering.</pre><pre>Det nya förslaget heter följdriktigt ''Olika på lika\r\nvillkor''. Det tycker vi är ett bra namn. Däremot\r\nhar vi en hel rad synpunkter på innehållet i\r\nförslaget.</pre><pre>Vi har inte mindre än 18 reservationer fogade till\r\ndet här betänkandet där centerpartiet antingen står\r\nensamt eller tillsammans med andra. Jag skall gå\r\nigenom de flesta av dem. Karin Starrin kommer\r\nsenare att ta upp frågan om kvinnors arbetsmiljö,\r\nvarför jag inte går in på det området.</pre><pre>Den första reservationen gäller förutsättningarna\r\nför jämställdhet där vi pekar på nödvändigheten av\r\natt låta mäns och kvinnors erfarenheter och\r\nvärderingar komma till uttryck i samhällsarbetet.\r\nFörst då får vi ett bra underlag för politiska och\r\nfackliga beslut och bidrar på det sättet till ett\r\nmänskligare arbets- och näringsliv. Det självklara\r\nmålet är att kvinnor och män skall ha likvärdiga\r\nsociala och ekonomiska möjligheter och möjlighet\r\natt dela på föräldraansvar och hemarbete. Det bör\r\nföras en vidgad debatt på dessa områden. Vi tar\r\nockså upp betydelsen av attitydpåverkan för att\r\nbeslut på jämställdhetsområdet skall upplevas som\r\nmotiverade.</pre><pre>Kvinnors sämre villkor på arbetsmarknaden leder\r\nockså till sämre villkor när det gäller sjukdom,\r\narbetslöshet och pensionering. Vi menar att de\r\nsociala trygghetssystemen måste ändras så att de\r\nutgår från grundtrygghetsprincipen med\r\nmöjligheter till individuell påbyggnad. Exempel på\r\ndetta är våra förslag om höjd grundpension, allmän\r\narbetslöshetsförsäkring och vårdnadsersättning.</pre><pre>I en annan reservation tillsammans med moderater\r\noch folkpartister pekar vi på den bristande\r\nvalfriheten för kvinnor i den offentliga sektorn. Vi\r\nvill öppna fler möjligheter för kvinnor att starta\r\negna företag inom vård, omsorg och utbildning.\r\nDet ger kvinnor fler valmöjligheter, och kvinnors\r\nkunskaper och erfarenheter tas till vara på ett\r\nbättre sätt.</pre><pre>Vi i centern trycker också hårt på kvinnors\r\nföretagande i ett regionalpolitiskt perspektiv. Det\r\när oerhört viktigt att kvinnors arbetsmarknad\r\nbreddas för att man skall kunna utveckla utsatta\r\nregioner och hindra kvinnors flykt från dessa\r\nområden. Kvinnor är nödvändiga för att hela\r\nSverige skall kunna leva! Utvecklingsfonderna har\r\nhär en stor uppgift som stöd och hjälp för kvinnliga\r\nföretagare. Vi välkomnar att riksdagen har kunnat\r\nfatta beslut om de krav som vi har fört fram länge\r\nom att utvecklingsfondernas ansvar även skall gälla\r\ntjänstesektorn. Vi beklagar dock indragningen av\r\n1,6 miljarder av utvecklingsfondernas\r\nutlånningsmedel. I den omställningsperiod och\r\nsvåra arbetsmarknadsssituation som vi nu befinner\r\noss i är det besvärande.</pre><pre>Jag yrkar bifall till reservation nr 11.</pre><pre>Centern har länge drivit kravet på arbetsvärdering\r\nav olika yrkessektorer för att kartlägga skillnader\r\noch analysera bakgrunden till att\r\nkvinnodominerade yrken oftast värderas lägre än\r\nyrken där män dominerar. Målet är naturligtvis lika\r\nlön för likvärdigt arbete. Ett system med\r\narbetsvärdering finns i dag inom EG. Vi anser att\r\nden utredning som regeringen nu föreslår har för\r\nlåga ambitioner, eftersom man där nöjer sig med att\r\nanalysera möjligheterna att använda\r\narbetsvärdering som ett instrument för jämförelser.\r\nTiden måste nu vara mogen att gå längre, och vi\r\nföreslår därför att utredningen skall vara\r\nparlamentarisk och få direktiv att utforma\r\narbetsvärderingsinstrumentet till ett konkret\r\nförslag, både när det gäller organisatoriska rutiner\r\nför att värdera olika arbeten och en faktisk\r\nvärdering av olika yrkessektorer. I det\r\nsammanhanget bör EGs regler också prövas.</pre><pre>Det här är en av de viktigaste frågorna för att det\r\nskall bli förutsättningar för bättre villkor på\r\narbetsmarknaden. Det är ganska obegripligt att\r\nregeringen är så försiktig. Jag vill därför ställa\r\nföljande fråga till både Gustav Persson och\r\njämställdhetsminister Margot Wallström som är här\r\ni dag: Varför är ni så försiktiga? Varför kan inte vi i\r\nSverige gå före på det här området?</pre><pre>Jag yrkar bifall till reservation nr 7, som folkpartiet\r\nockså har ställt sig bakom.</pre><pre>Vi centerpartister vill också öka trycket på\r\narbetsmarknadens parter att arbeta för att nå målet\r\nlika lön för lika eller likvärdigt arbete. De bör\r\ndärför årligen till JämO redovisa vad de har gjort\r\nför att nå målet. Därigenom kan arbetet påskyndas.\r\nVi tar upp detta i reservation nr 42.</pre><pre>Jämställdhetslagen har hittills omfattat det\r\narbetsrättsliga området, och i förslaget finns inget\r\nförslag på utvidgning. Vi anser att lagen nu bör\r\nvidgas till att gälla fler områden och då i första hand\r\nutbildningen, eftersom den har en så avgörande\r\nbetydelse för jämställdheten. Dessutom blir\r\nsambandet mellan utbildning och arbetsliv allt\r\nstarkare. Det är positivt att JämO nu får möjlighet\r\natt bedriva informations- och\r\nrådgivningsverksamhet även inom\r\nutbildningsområdet. Men vi anser inte att de skäl\r\nsom utskottsmajoriteten anför mot en utvidgning\r\nav lagen är bärande. Vi tycker att regeringen skall\r\nåterkomma till riksdagen med ett förslag om\r\nutvidgning.</pre><pre>Utbildningsområdet har över huvud taget stor\r\nbetydelse när det gäller jämställdheten. Det gäller\r\nläroplansarbetet, lärarutbildningen och\r\nläromedlen, dvs. hela utbildningsväsendet ifrån\r\nförskola, ungdomsskola och högskola till forskning.\r\nDet är det området som har den största betydelsen.</pre><pre>Förebilder är viktiga för barn. Bl.a. genom\r\nförebilder lär de sig vad som är manligt och vad som\r\när kvinnligt. Därför är det i högsta grad\r\notillfredsställande att nästan alla förskole-,\r\nlågstadie- och mellanstadielärare är kvinnor. Det\r\nhär är ett starkt skäl för att ytterligare stärka\r\narbetet för en mindre könsuppdelad\r\narbetsmarknad än den vi har i dag.</pre><pre>I förstone kan regeringens förslag om obligatorisk\r\njämställdhetsplan i företagen låta bra. Det är klart\r\natt alla företag behöver, mår bättre och med\r\nsäkerhet fungerar bättre om medarbetarnas\r\nresurser tas till vara på bästa sätt. Det gör man om\r\narbetslivet är jämställt. Vi tror att ett sådant tvång\r\nbara skulle uppfattas som ännu ett byråkratiskt\r\npåfund som kommer uppifrån -- särskilt gäller det\r\nde mindre företagen. En sådan åtgärd kan därför\r\nmotverka sitt syfte.</pre><pre>Ingen uppföljning eller kontroll av planerna\r\nföreslås heller. Dessa planer riskerar därför att bli\r\nett slag i luften. Det bör i stället vara i företagets\r\neget intresse att i samråd med de fackliga\r\norganisationerna utforma en policy för\r\njämställdhetsarbetet inom företaget som kan följas\r\nupp och revideras med jämna mellanrum. Detta\r\nbör vara frivilligt. Jämställdheten bör vara ett\r\nnaturligt inslag i arbetslivet.</pre><pre>En fråga som har större betydelse för\r\njämställdheten är att 90 % av arbetsmarknaden i\r\ndag är undantagen från JämOs insyn på grund av\r\nkollektivavtal. Lagen har därigenom ofta\r\nurholkats. I det nya lagförslaget föreslås nu igen att\r\nreglerna om aktiva åtgärder skall kunna ersättas av\r\nsådana avtal. Vi motsätter oss detta. Vi anser att\r\ndet här finns tillräckligt starka skäl för att frångå\r\nprinciperna om kollektivavtal. Vi anser att\r\nkollektivavtal inte skall kunna skydda delar av\r\narbetsmarknaden från JämOs tillsyn. Dessutom\r\nmåste JämO få möjlighet till insyn och rätt att\r\ninhämta uppgifter från arbetsgivare. Vi föreslår\r\ndärför att lagen skall gälla hela arbetsmarknaden\r\noch inte kunna ersättas med regler i kollektivavtal.\r\nJag yrkar bifall till vår reservation nr 33.</pre><pre>Sexuella trakasserier på arbetsplatsen är ett högt\r\npåtagligt problem för många kvinnor. Det kan\r\naldrig accepteras. Vi vill utvidga lagen till att gälla\r\nförbud mot sexuella trakasserier även om de inte\r\ndirekt är förenade med hot och/eller försämring av\r\narbetsvillkoren. Blotta förekomsten av trakasserier\r\npå en arbetsplats måste enligt vår uppfattning\r\nförbjudas och kunna leda till att den som\r\ntrakasserar ställs till ansvar.</pre><pre>Beträffande påföljden anser vi att skadestånden för\r\nbrott mot jämställdhetslagen måste höjas till en\r\nsådan nivå att de avskräcker från att begå brott.\r\nÄven ekonomiskt skadestånd bör komma i fråga,\r\neftersom det är svårt att ha en annnan nivå på\r\nskadeståndet än i andra mål. Vi anser att detta skall\r\nutges som kompensation från utebliven lön och\r\nandra utlägg. Vi föreslår att regeringen skyndsamt\r\nskall återkomma till riksdagen med förslag om de\r\nlagändringar som behövs för att genomföra detta.</pre><pre>Vi menar också att jämställdhetsnämnden skall\r\navskaffas och dess uppgifter föras över till JämO.\r\nDet kan inte vara meningsfullt att i dessa\r\nrationaliseringstider behålla en nämnd som inte har\r\navgjort ett enda ärende. Regeringen bör även i\r\ndenna fråga återkomma till riksdagen med förslag\r\ntill de lagändringar som behövs när nämnden skall\r\navskaffas.</pre><pre>Arbetsdomstolen och dess sammansättning har stor\r\nbetydelse för behandlingen av ärenden som\r\nkommer dit. Eftersom domstolen i dag domineras\r\nav män finns det risk för att bedömningen inte blir\r\nhelt objektiv. Detta riktar jag inte mot männen som\r\nen anklagelse för att de medvetet misskrediterar\r\nkvinnor. Det är bara så, att kvinnors och mäns\r\nerfarenheter och språk skiljer sig åt så mycket att vi\r\nofta har svårt att förstå varandra. En mer allsidig\r\nsammansättning av arbetsdomstolen skulle\r\nundanröja detta. Vi anser också att särskilda\r\ninsatser behövs för att öka domarnas medvetenhet\r\noch kunskaper i jämställdhetsfrågor.</pre><pre>Vi tycker, avslutningsvis, att det är bra att\r\nregeringen nu föreslår ett projekt för att förbättra\r\nsamarbetet mellan myndigheter och frivilliga\r\norganisationer när det gäller våld mot kvinnor.\r\nDärför vill vi utöka anslaget för detta projekt med\r\n2 milj.kr. för att särskilt satsa på spridning av\r\ninsatserna över hela landet.</pre><pre>Fru talman! Med våra förslag till förändringar\r\nskulle jämställdhetslagen skärpas betydligt och\r\ndärmed bli mer verksam än med de förslag till\r\nförändringar som regeringen har lagt fram. Med\r\ndetta vill jag, säga att jag givetvis står bakom alla\r\nde reservationer där centern finns med. Av tidsskäl\r\nnöjer jag mig med att yrka bifall till reservationerna\r\nnr 7, 9, 11 och 33.</pre><pre></pre><pre>Anf. 57 MAGGI MIKAELSSON (v):</pre><pre>Fru talman! Det finns i dag fler kvinnor än män i\r\nSverige. Ändå betraktas vi ofta som en minoritet.\r\nKvinnor ses, på samma sätt som barn,\r\nhandikappade och äldre, som en särskild grupp som\r\navviker från det normala. Med andra ord behandlas\r\nvi som en minoritet trots att vi är fler. Hur kan detta\r\nkomma sig? Ja, det är inte en slump eller en\r\nförarglig miss, utan helt enkelt ett bra exempel på\r\nhur maktstrukturen i samhället ser ut. Vi lever i ett\r\nsamhälle där mannen är normen. Män och det män\r\ngör värderas högre än kvinnor och det kvinnor gör.</pre><pre>Den manliga maktstrukturen har påverkat oss\r\nalla -- både kvinnor och män. Många av oss kvinnor\r\ntar på oss ansvaret och känner skuld för att vi är\r\nunderordnade männen. Därför är också\r\nunderordningen ibland svår att se i vardagen.\r\nStatistiken över hur fördelningen av samhällets\r\nresurser ser ut talar dock sitt tydliga språk. Det\r\ngäller t.ex. löner; kvinnor har generellt sett lägre\r\nlöner än män. Det gäller arbetstider; kvinnor har\r\nsämre arbetstider än män. Det gäller positioner i\r\nnäringslivet; det är inte kvinnor som sitter i\r\nbolagsstyrelser eller som är verkställande\r\ndirektörer.</pre><pre>Det gäller även våldet mot kvinnorna i samhället.\r\nVåldet mot kvinnor är det tydligaste uttrycket för\r\nkvinnors underordning i samhället. Det mesta\r\nvåldet sker dessutom fortfarande inom hemmets\r\nväggar. Det sexuella våldet har fått ökad\r\nuppmärksamhet i massmedia, men sällan förs ett\r\nresonemang om bakgrunden och orsakerna till\r\nvåldet mot kvinnor. Jag har personligen en känsla\r\nav att vi just nu är inne i en period när det blivit mer\r\ntillåtet att utöva våld mot kvinnor och uttala\r\nkvinnoförakt. Vi har tidigare haft en del\r\nuppmärksammade domar. Jag tänker t.ex. på\r\nstyckmordsrättegången. Det finns också andra\r\nexempel på domar som visar att kvinnor värderas\r\npå ett annat sätt än män.</pre><pre>Förtrycket eller, med ett annat ord, överordningen\r\nhar alltså två ansikten -- dels ett klassbundet där\r\növerklassen -- makthavarna -- systematiskt har\r\nutnyttjat de arbetande, dels ett könsbundet där\r\nmännen som grupp systematiskt utnyttjat\r\nkvinnorna. Jag tycker här att de borgerliga\r\npartierna har en felsyn när de tror att jämställdhet\r\nhandlar om attitydförändringar. Det är självklart\r\nviktigt att ändra attityder i samhället, men om man\r\nskall förändra samhället, så att man får ett jämställt\r\nsamhälle där män och kvinnor har samma värde,\r\nmåste man också ändra på de underliggande\r\nmaktstrukturerna. Det krävs alltså att vi ändrar på\r\nbåda dessa maktstrukturer. Det kan bara ske\r\ngenom att kvinnorna blir medvetna om och själva\r\nkan se förtrycket.</pre><pre>Kvinnors kamp för självständighet och jämlikhet\r\när, som vi har hört tidigare, inget nytt. Det har en\r\nlång historia. Det var faktiskt så sent som 1920 som\r\ngifta kvinnor fick rätt att ta ett arbete utan makens\r\nmedgivande, och inte förrän 1939 infördes förbud\r\nmot att avskeda kvinnor som gifte sig eller fick\r\nbarn. Fortfarande tio år efter det att\r\njämställdhetslagen trädde i kraft kan vi se att vi har\r\nlångt kvar innan vi har uppnått jämställdhet.</pre><pre>Fortfarande betraktas kvinnor som ting som är till\r\nför att behaga mannen. Ett sådant exempel hittade\r\njag i en av morgontidningarna. Jag har en kopia av\r\ndet här. Ett stort företag annonserar inför Mors dag\r\nmed en huvudlös kvinnokropp som skall göra far\r\nglad, som det står i texten. Vi kommer från\r\nvänsterpartiets sida att anmäla den här annonsen\r\ntill KO för könsdiskriminering, och jag skulle vilja\r\nuppmana de andra partierna att också göra det.</pre><pre>Det som är förnedrande i annonsen är inte att man\r\nvisar underkläder, utan det sätt på vilket det sker\r\noch de associationer som texten kan ge. Kvinnan\r\nreduceras till ett ting, en kropp utan huvud -- utan\r\negen tankeförmåga -- vars uppgift är att göra\r\nmannen glad.</pre><pre>Detta är ett exempel på att det ännu är långt kvar\r\ntill jämställdhet mellan kvinnor och män. Men det\r\nfinns flera. Kvinnorna har, som jag tidigare sade, de\r\nlägre lönerna, de sämre arbetstiderna och dessutom\r\nde tyngsta jobben. Löneskillnaderna ökar i dag\r\nmellan kvinnor och män. I det läget hade vi från\r\nvänsterpartiets sida hoppats att regeringen skulle ta\r\njämställdhetsutredningens förslag på större allvar\r\noch komma med förslag på rejäla förbättringar. Tio\r\når med den gamla jämställdhetslagen har ju, som\r\nman också konstaterar i betänkandet, faktiskt inte\r\ninneburit några större framsteg för jämställdheten.\r\nDe kvinnor i Sverige som drabbas av kollektiv\r\nlönediskriminering, som drabbas av att man avtalat\r\nbort jämställdheten eller som drabbas av sexuella\r\ntrakasserier på jobbet hade nog velat ha -- och\r\nbehövt ha -- en hårdare lagstiftning.</pre><pre>I ett läge när jämställdhetsarbetet avstannat och\r\nkvinnornas villkor försämras behövs mer än\r\nnågonsin en jämställdhetslag som lyfter fram\r\nkvinnornas rättigheter. Det behövs en lag som med\r\nsina krav och sanktionsmöjligheter visar vad\r\nsamhället tycker om jämställdhet. Att den nya\r\nlagen i så liten utsträckning tagit till sig av tio års\r\nerfarenhet måste betyda att man inte tar\r\njämställdhetsfrågorna på allvar. Det blir till vackra\r\nord, men till intet förpliktande vackra ord.</pre><pre>Det är också symptomatiskt att utskottsmajoriteten\r\nfunnit regeringsförslaget så perfekt att man\r\navstyrker samtliga motionskrav. Endast i ett fall gör\r\nutskottet ett uttalande.</pre><pre>Jag vill passa på att säga att jag tycker att det är bra\r\natt det av lagen framgår att den främst syftar till att\r\nförbättra förhållandena för kvinnorna. I övrigt\r\nnärde jag faktiskt en förhoppning om att\r\nutskottsbehandlingen skulle kunna komplettera\r\noch rätta till åtminstone några av de uppenbara\r\nbrister som med regeringens förslag fortfarande\r\nfinns i lagen. Men icke så!</pre><pre>Kvinnornas kamp för jämställldhet kommer inte att\r\nfå någon draghjälp av den nya lagen, tyvärr. Dess\r\nbättre finns det fortfarande en levande\r\nkvinnorörelse utanför det här husets väggar och\r\nutanför regeringskansliets väggar. Dagens unga\r\nkvinnor har större kunskaper och ställer större krav\r\npå ett jämställt liv. Man accepterar inte på samma\r\nsätt som vi som tillhör en annan generation de\r\norättvisor som faktiskt finns. Man ser ett arbete\r\nsom en självklarhet, och det tycker jag är viktigt --\r\nen av de viktigaste förutsättningarna för\r\njämställdhet är att kvinnorna har rätt till ett arbete.</pre><pre>Jag tänker ta upp några av de förslag som\r\nvänsterpartiet har lagt fram men som\r\nutskottsmajoriteten avstyrkt. Det första av dem\r\ngäller lagens omfattning.</pre><pre>Även den nya lagen kommer att vara begränsad till\r\natt omfatta arbetslivet. Det är en allvarlig brist. Vi\r\nhar i vår motion krävt att hela samhällslivet skall\r\nomfattas av lagen. Det är också så att människor i\r\nstörsta allmänhet uppfattar att lagen gäller för hela\r\nsamhället och inte bara på arbetslivets område.</pre><pre>Utbildningsområdet är ett område där\r\njämställdhetslagen borde gälla, framför allt därför\r\natt utbildningen har en strategisk betydelse när det\r\ngäller att skapa förutsättningar för att uppnå\r\njämställdhet i arbetslivet och i samhället i övrigt. Vi\r\nvet att utbildningsområdet präglas av samma brist\r\npå jämställdhet som samhället i övrigt. Det är även\r\ndär männens villkor som gäller, och det är männen\r\nsom är normen.</pre><pre>Utskottets motivering, att ett bredare\r\ntillämpningsområde skulle göra lagen alltför\r\nallmän, håller inte, inte heller hänvisningen till att\r\nregeringsformen innehåller förbud mot\r\nkönsdiskriminering. Det är snarare ännu\r\nallvarligare att lagen inte skärps när den visar sig\r\ninte räcka till. Självfallet kan en lag som täcker hela\r\nsamhällslivet ändå göras konkret och tydlig.</pre><pre>En annan märklig inställning är att utskottet inte\r\nvill acceptera jämställdhetslagen som en minimilag,\r\nen lag som man inte kan avtala bort. Det är enligt\r\nvad jag förstår unikt inom arbetsrättens område att\r\nman i ett kollektivavtal kan ställa lägre krav än vad\r\nsom stadgas i lagen, och det är för mig helt\r\nobegripligt att utskottet inte kunnat enas om en\r\nskärpning av lagen i det avseendet. I stället skriver\r\nman att ''regler om aktivt jämställdhetsarbete har\r\nbäst förutsättningar att bli respekterade och\r\ntillämpade på ett riktigt sätt om de uppfattas som\r\nnormer för gemensamma strävanden på\r\narbetsplatserna.''</pre><pre>Det är ju goddag -- yxskaft! Lagen har kommit till\r\nför att vi lever i ett ojämlikt samhälle och under en\r\nmanlig maktstruktur. Vem är det då som styr vilka\r\nnormer som finns på en arbetsplats? Om de\r\nrådande normerna är att jämställdhetsarbete är\r\nnågot onödigt tjafs, är det då det som skall vara\r\nutgångspunkten för kollektivavtalet?</pre><pre>Jämställdhetsutredningen har visat att den\r\nnuvarande lagen inte har räckt till, bl.a. därför att\r\nman i kollektivavtal har haft så allmänt hållna\r\nskrivningar om jämställdhet att det har i frågasatts\r\nom de över huvud taget kan grunda rätt till\r\nskadestånd.</pre><pre>Varför vill socialdemokraterna i utskottet inte\r\nändra på det? Det skulle finnas en ''stabil majortet''\r\nför en sådan skärpning av lagen. Utom\r\nvänsterpartiet har både folkpartiet och centern\r\nframfört sådana krav.</pre><pre>Ett annat område där regeringen och utskottet\r\nbackar från jämställdhetsutredningens krav är när\r\ndet gäller kollektiv lönediskriminering.</pre><pre>Sedan mitten av 1980-talet har\r\nlöneutjämningsprocessen stannat av.\r\nLöneskillnaderna mellan kvinnor och män ökar nu\r\nåter. 1989 fick t.ex. privatanställda LO-män en\r\ngenomsnittlig lönehöjning med 159 kr. per månad\r\nmer än vad kvinnorna fick. Därför anser vi också\r\natt propositionens förslag till bestämmelser om\r\nlönediskriminering är helt otillräckliga.</pre><pre>Vänsterpartiet kräver att arbetsgivarna åläggs\r\nskyldighet att verka för utjämnade av\r\nlöneskillnader mellan män och kvinnor som utför\r\narbete som är lika eller av lika värde.</pre><pre>En annan avgörande brist när det gäller den\r\nföreslagna regleringen av lönediskriminering är att\r\ndet saknas regler som gör det möjligt att rättsligt\r\nangripa kollektiv lönediskriminering. Nu krävs\r\nnämligen att det finns ett annat arbete på samma\r\narbetsplats som är lika eller av lika värde att\r\njämföra med. Så är det ju inte alltid.</pre><pre>I USA finns en lagstiftning mot kollektiv\r\nkönsdiskriminering som visat sig vara mycket\r\nvärdefull som hjälpmedel när det gäller att\r\nbekämpa de könsrelaterade löneskillnader som\r\nfinns mellan större kollektiv av manliga och\r\nkvinnliga anställda. Eftersom den faktiska\r\nlönediskrimineringen av kvinnor huvudsakligen\r\nsker genom att kvinnodominerade yrken betalas\r\nsämre än motsvarande yrkesgrupper där män\r\ndominerar, är det nödvändigt med regler som\r\nmöjliggör att hela kollektiv uppvärderas.</pre><pre>Jämställdhetsutredningen föreslog i sitt\r\nbetänkande att arbetsgivarna skulle åläggas\r\nskyldighet att verka för att utjämna löneskillnader\r\nmellan män och kvinnor när de utför arbete som är\r\nlika eller av lika värde. Utredningen föreslog också\r\natt JämO skulle ha rätt att vitesförelägga\r\narbetsgivare som inte rättade sig efter en\r\nuppmaning att vidta åtgärder mot könsrelaterade\r\nlöneskillnader.</pre><pre>Utskottets motivering är lång, men faktum\r\nkvarstår. Om kollektivavtal innehåller\r\nbestämmelser som innebär lönediskriminering av\r\nkvinnor kan diskrimineringen inte försvaras med\r\nhänvisning till att det rör sig om kollektivavtal. Det\r\nmåste gå att med lagens hjälp komma till rätta med\r\nkollektiv lönediskriminering!</pre><pre>Ett område som är nog så viktigt och som har\r\nberörts av flera talare före mig är arbetsdomstolens\r\nsammansättning. Av domstolens ledamöter är\r\nendast 18 % kvinnor, och det är inte ovanligt att mål\r\nenligt jämställdhetslagen avgörs av en helt manlig\r\ndomstol.</pre><pre>Det här är faktiskt en allvarlig brist. Utskottet\r\nhåller med om att kvinnors och mäns liv och arbete\r\nskiljer sig så mycket åt och att de har så olika\r\nerfarenheter i arbetslivet att dessa erfarenheter kan\r\nha betydelse för synen på jämställdhet. Sedan\r\nskriver utskottet ändå: ''Dessa förhållanden kan\r\ndäremot inte vara skäl att införa särskilda regler att\r\nen domstol är domför endast om både män och\r\nkvinnor finns representerade.''</pre><pre>Ja, fru talman, det är goddag -- yxskaft igen. Man\r\nkan väl inte först konstatera att kvinnors och mäns\r\nerfarenheter är så skilda att de påverkar synen på\r\njämställdhet, och sedan skriva att det inte finns skäl\r\natt införa särskilda regler för domstolens\r\nsammansättning av kvinnor och män! Det borde\r\nverkligen vara skäl att införa en garanti för att\r\nkvinnor finns med i arbetsdomstolen!</pre><pre>Jag vill upprepa det jag sade i början av mitt\r\nanförande: Det finns fler kvinnor än män i\r\nsamhället. Kvinnor är ingen minoritet vars\r\nintressen skall skyddas. Kvinnorna utgör i\r\nsamhället en majoritet som utsätts för\r\ndiskriminering på grund av att det är männen som\r\nhar makten. Det är därför vi har en\r\njämställdhetslag, eller hur?</pre><pre>Det finns fler andra krav som vi har ställt men som\r\nockså har avstyrkts av utskottet. Det gäller bl.a.\r\nkravet att redovisa lönestatistisk uppdelad på kön,\r\nvilket är viktigt för att man med siffror och fakta\r\nskall kunna visa att det faktiskt pågår en\r\ndiskriminering. Det gäller kravet på ett nytt\r\narbetsvärderingssystem. Vi kräver att man skall\r\nkunna jämföra de olika arbetsuppgifter som\r\nkvinnor och män har. I dag anses det t.ex. mycket\r\ntyngre att lyfta 60 kg en gång än att lyfta 10 kg sex\r\ngånger. Men frågan är vilket som är tyngst. Det\r\ngäller stärkta rättigheter för kvinnor i\r\nmansdominerade miljöer. Arbetsgivare borde vara\r\nskyldiga att anställa en person av\r\nunderrepresenterat kön vid likartade meriter.\r\nVidare gäller det -- som flera tidigare varit inne på --\r\nkrav på strängare förbud mot sexuella trakasserier.</pre><pre>I regeringens proposition har\r\njämställdhetsutredningens förslag till förbud mot\r\nsexuella trakasserier urholkats. Regeringen anser\r\natt redan befintlig straff- och\r\nskadeståndslagstiftning är fullt tillräcklig. Utskottet\r\ntror som regeringen. Vi i vänsterpartiet tror inte att\r\nde 17 % av kvinnorna på arbetsmarknaden som\r\nenligt JämOs enkät varit utsatta för sexuella\r\ntrakasserier delar den uppfattningen. Det är av\r\nutomordentlig vikt att utredningens mer ambitiösa\r\nförslag inte försämras.</pre><pre>Jag vill något kommentera jämställdhetslagens\r\nsanktionsmöjligheter. Vi har i vår motion krävt\r\nkraftigt höjda skadeståndsbelopp vid brott mot\r\njämställdheten. Även här gäller det att sanktionen\r\nvid brott mot lagen speglar samhällets värderingar.\r\nLåga skadeståndsbelopp visar att samhället inte\r\nprioriterar jämställdhetsarbetet. Dessutom medför\r\nlåga skadeståndsbelopp att det blir billigt att köpa\r\nsig fri från att följa lagen. Västerpartiet vill att\r\njämställdhetslagen skall vara ett effektiv medel och\r\nett stöd för kvinnorna i kampen för jämställdhet,\r\nmen det förutsätter att lagen också får tänder. Vi\r\nanser att jämställdhetsutredningens förslag till\r\nkraftigt höjda skadeståndsbelopp måste\r\ngenomföras. Den gamla lagen har funnits ganska\r\nlänge, och ingen arbetsgivare kan i dag hävda att\r\nhan inte har kunnat anpassa sig till lagens krav. Det\r\när därför dags att höja skadeståndsbeloppen.</pre><pre>Herr talman! Jag vill övergå till att ta upp några av\r\nde motionskrav som vi i vänsterpartiet reste under\r\nden allmänna motionstiden och som också\r\nbehandlas i detta betänkande. Det första kravet\r\nhandlar om EG, offentlig sektor och kvinnor.</pre><pre>Vi har i en motion krävt att det skall tillsättas en\r\narbetsgrupp som specifikt skall se över frågan om\r\nEG och den offentliga sektorn. En sådan\r\narbetsgrupp bör bestå av en majoritet av kvinnor.\r\nVi har framfört detta krav, eftersom vi vet att den\r\nsvenska offentliga sektorn är unik och att den har\r\nen alldeles avgörande betydelse just för kvinnorna.</pre><pre>Den offentliga sektorn är arbetsgivare för en\r\nmajoritet av de kvinnor som i dag förvärvsarbetar,\r\noch den är också -- vilket inte är minst lika viktigt --\r\nen förutsättning för att vi kvinnor skall kunna\r\narbeta i den stora omfattning som vi gör. Det är just\r\ndärför som det är angeläget med en särskild\r\narbetsgrupp som skall se över den offentliga\r\nsektorn.</pre><pre>Det finns många vulgärinslag i debatten om EG och\r\nett eventuellt svenskt medlemskap, men en sak är\r\noomtvistad. Det svenska välfärdssystemet och\r\nkvinnornas höga förvärvsfrekvens är någonting\r\nsom är unikt i världen och i jämförelse med EG-\r\nländerna. Det är detta välfärdssystem som vi\r\nriskerar att rasera, när vi inte längre kan föra en\r\nsjälvständig ekonomisk politik i Sverige.\r\nAnpassningen, eller snarare underordningen, till\r\ndet internationella kapitalet kommer att innebära\r\nminskade inkomster att använda till generell\r\nvälfärd. Medlemskap i EG är ett led i den\r\nunderordningen, och vi anser därför att det är\r\nutomordentligt viktigt att den stora grupp kvinnor\r\nsom i dag finns inom den offentliga sektorn visas\r\nden respekt som dessa kvinnor förtjänar genom att\r\nman särskilt studerar konsekvenserna för dem vid\r\nett svenskt medlemskap.</pre><pre>Ett annat område som vi har tagit upp i våra\r\nkvinnormotioner är hur kvinnor behandlas i\r\nekonomisk avseende. Jag har redan varit inne på\r\nlöneskillnaderna och lönestatistiken, så jag tänker\r\nhär närmast ta upp statsbudgetens brist på\r\nkvinnoperspektiv.</pre><pre>I årets budgetshandlingar har jag letat efter den\r\nredovisning av fördelningen av ekonomiska\r\nresurser på kvinnor och män som riksdagen\r\nbeslutade om redan 1988. Och herr talman, den\r\nredovisningen finns inte! Hela budgetförslaget är\r\nskrivet på ett traditionellt sätt och som om det inte\r\nfanns skillnader i mäns och kvinnors villkor.\r\nBudgeten är så att säga könsblind. Utskottet\r\nskriver visserligen att ''vissa'' uppgifter om\r\nfördelningen redovisas. Men det är allt det lilla. Jag\r\nvill fråga utskottets ordförande: Var kan jag finna\r\ndessa redovisningar? Jag har letat.</pre><pre>Budgeten, den ekonomiska politiken och i stor\r\nutsträckning också regeringspolitiken är skapad av\r\nmän. De stora ekonomiska beslut som under senare\r\når har fattats har gynnat män, samtidigt som de fört\r\nmed sig andra konsekvenser för kvinnor som\r\ngrupp. Ett exempel på detta är\r\nskatteomläggningen, som bevisligen ger minst till\r\ndem som har låga löner. Det är bra att den skall\r\nutvärderas från jämställdhetssynpunkt.</pre><pre>Vidare har riksdagen fattat beslut om försämrad\r\nsjukersättning och försämrad ersättning för vård av\r\nsjuka barn. Dessa beslut drabbar kvinnor -- särskilt\r\nde lågavlönade inom industrin- och offentlig\r\nsektor -- hårdare än män. Ett EG-medlemskap\r\nkommer sannolikt också att få helt andra\r\nkonsekvenser för kvinnorna, osv. Det går att göra\r\nlistan lång.</pre><pre>Om man frågar kvinnor vilken ekonomisk och\r\nsocial reform de helst skulle vilja ha, blir det nästan\r\nentydiga svaret: sex timmars arbetsdag med en\r\nbibehållen lön. Varför har denna reform, som\r\ngaranterat önskas av en majoritet av svenska\r\nfolket, alltid fått stå tillbaka för andra reformer?</pre><pre>Jag anser att det finns en underlig kluvenhet i\r\nsocialdemokratins syn på jämställdhet. Å ena sidan\r\ninser man och accepterar att samhället är ojämlikt\r\noch att den manliga normen och den manliga\r\növerordningen finns kvar som en social och\r\nekonomisk princip.</pre><pre>Å andra sidan är man inte beredd att göra något åt\r\nsaken, annat än så att säga kosmetiska\r\nförändringar. Vilka slutsatser drar Gustav Persson\r\nav att det har fattats så många stora ekonomiska\r\nbeslut som slår hårdare mot kvinnor än mot män?\r\nÄr det en slump och en tillfällighet? Eller har det\r\natt göra med maktstrukturen i samhället?</pre><pre>Det är känt och det har sagts flera gånger i debatten\r\natt kvinnor i Sverige förvärvsarbetar i samma\r\nutsträckning som männen. Det är en viktig\r\nförändring och i sig en framgång för\r\njämlikhetsarbetet.</pre><pre>Men kvinnorna har också fått betala ett högt pris.\r\nInträdet på arbetsmarknaden har skett på männens\r\nvillkor, och kvinnorna har fått klara av hemarbetet\r\nefter arbetsdagens slut.</pre><pre>Arbetsorganisation, arbetsmiljö och arbetsredskap\r\nhar varit anpassade för män. Det visar sig också att\r\narbetsskadorna ökar bland kvinnorna.</pre><pre>Det finns en lång rad konkreta åtgärder som skulle\r\nkunna vidtas för att förändra kvinnors villkor i\r\narbetslivet. Vi har framfört en del förslag i våra\r\nmotioner, men samtliga har avstyrkts, vilket vi\r\nbeklagar. Den grundläggande förändringen som\r\nbör genomföras är att bryta det maktsystem som\r\ninom sig både inrymmer en kapitalistisk\r\nmarknadsekonomi och en patriarkal maktstruktur.</pre><pre>Herr talman! Med det anförda vill jag yrka bifall till\r\nreservationerna 5, 6, 10, 19, 34, 40, 47, 56 och 63. I\r\növrigt står vi i vänsterpartiet bakom de\r\nreservationer som vi har undertecknat.</pre><pre></pre><pre>Anf. 58 ANNA HORN AF RANTZIEN\r\n(mp):</pre><pre>Herr talman! Att vilja, att kunna, att våga, att\r\nväga . . . Politik sägs vara att vilja, men det borde\r\nockså vara att kunna, men så är det minsann inte\r\nalltid. Ofta är politik att våga, att våga välja nya\r\nvägar trots lojalitetsmurar, när man upptäcker att\r\ntidigare valda vägar leder fel. Men politik är också\r\natt väga, att balansera mellan olika intressen för att\r\nständigt söka efter största möjliga frihet för den\r\nenskilda människan utan att rättvisan eller\r\nrättvisans syster jämställdheten kommer i kläm.</pre><pre>I denna vår tid talar vi så mycket och lyckligt om\r\nkonkurrens, om ökad konkurrens som ett\r\nhälsotecken. Vi ser inte att vi redan har för mycket\r\nkonkurrens i balansen mot frihet, rättvisa och\r\njämställdhet. Samarbete -- och ett vettigare\r\nekonomiskt system förstås -- är den motvikt som\r\nkan återställa balansen.</pre><pre>Att med lagens hjälp förbättra jämställdheten är\r\ninte lätt. Jag tvivlar på att det är en lycklig väg att\r\nvälja. Ändå tvingas också vi i miljöpartiet många\r\ngånger att välja den vägen när ingenting annat tycks\r\nhjälpa. Otåligheten kräver sitt. Om vi kunde ge\r\njämställdheten tid, massor med tid, kanske det vore\r\nen bättre väg -- tid i skolan, tid i fritidsaktiviteterna,\r\ni lönearbete och i hemarbete. Då skulle vi kunna\r\nrycka upp de gamla djupa partriarkaliska rötterna,\r\nsom vi minsann känner av också här i denna\r\nupplysta församling, där det ändå finns samlat så\r\nmånga män med vilja till bättre jämställdhet.\r\n''Hellre en mans ondska än en god kvinna''! Varför\r\nfår sådant leva kvar som godtagen biblisk sanning?</pre><pre>Förra gången vi här i kammaren debatterade\r\njämställdhetsfrågor, undrade jag högt: Var finns\r\nalla män som vill tala om jämställdhet? Jag\r\nupprepar min fråga: Var finns alla män som i dag\r\nborde stå i kö på talarlistan?</pre><pre>Varför behövs en ny jämställdhetslag? Varför finns\r\ndet fortfarande så mycket som vi känner är fel och\r\nsom behöver framföras i så många motioner?\r\nVarför finns det så många reservationer att stödja?\r\nJag drömmer om den dag då vi inte ens behöver en\r\njämställdhetslag, då jämställdheten är självklar.</pre><pre>Maktutredningen har visat att Sveriges maktelit\r\ninom politik, förvaltning, näringsliv,\r\norganisationer, massmedia, osv. bara till 13 %\r\nbestår av kvinnor. Andelen är störst inom politiken\r\noch minst inom näringslivet. Maktutredningen\r\nbefarar att kvinnorna håller på att överta hemmets\r\nmotsvarigheter i samhället, dvs. social-,\r\nutbildnings- och kulturpolitik, medan männen\r\nbehåller kontrollen över ekonomi och\r\nsamhällsplanering. Återigen den manliga\r\npolariseringen, antingen-eller, i stället för att mötas\r\ni det fruktbart kvinnliga både-och. Konkurrens mot\r\nsamarbete i stället för konkurrens i balans med\r\nsamarbete. Nota bene, naturligtvis är detta en\r\ngeneralisering med avsikt att tydliggöra.</pre><pre>Det finns alltså avsevärda skillnader mellan mäns\r\noch kvinnors grundsyn i de mest väsentliga\r\nfrågorna, t.ex. om miljön och kärnkraften.\r\nMaktutredningens undersökning tyder på att\r\nmaktelitens kvinnor står närmare folket än\r\nmaktelitens män. Redan detta är skäl att öka\r\nandelen kvinnor i sådana positioner, så att den år\r\n2000 går upp till minst 50 %. Det har vi föreslagit i\r\nen motion, och där har vi tagit till en skärpt\r\njämställdhetslag som medel. Initiativet till denna\r\nmotion togs av en man. Det är fint, skall jag säga,\r\natt arbeta inom ett parti där det finns män som\r\nvågar. Motionen avslogs. Vad annat -- den är ju\r\nlångt före sin tid.</pre><pre>Vi stöder vänsterns reservation om kvinnornas\r\nförändrade roll i EG. Vi kanske borde ha skrivit en\r\negen, men det kommer ju fler tillfällen. I många\r\nsammanhang har vi pekat på samma risker som dras\r\nfram här: bristen på offentlig barnomsorg inom EG\r\noch risken för att skattepolitiken kommer att ge oss\r\nsamma brist. Det är ju alltid inom omsorgen det är\r\nlättast att dra ned. Att vi måste dra ned är ganska\r\ntydligt när vi ser den av TCO beräknade siffran om\r\n50 miljarder som staten förlorar i inkomster av\r\nindirekta skatter vid en EG-harmonisering. Kravet\r\npå en särskild arbetsgrupp för att närmare\r\nundersöka konsekvenserna av detta är ett\r\nminimikrav på öppenhet i ett samhälle som vi vill\r\nkalla demokratiskt.</pre><pre>Att enbart lönearbetsplatsen är det svängrum där\r\njämställdhetslagen gäller är inte tillfredsställande.\r\nDär en lag som denna kan verka och förbättra, där\r\nskall den också gälla. Intresset för att vidga lagens\r\ntillämpningsområde är stort; det syns i\r\nreservationer från både folkpartiet, centern,\r\nvänstern och miljöpartiet. Vi föreslår att det skall\r\nklarläggas hur vi kan öka jämställdheten med\r\nlagens hjälp inom områdena politik, skola,\r\nforskning och sociala förmåner utanför\r\nlönearbetslivet.</pre><pre>Vi stöder också en centerreservation som gäller\r\nkvinnors företagande och regional balans -- ett\r\nämne som vi i miljöpartiet har behandlat i samband\r\nmed regionalpolitiken. Det är också en fråga om\r\njämställdhet på ett annat plan, den mellan tätort\r\noch glesbygd. Där krävs en bättre jämställdhet för\r\natt minska vår allt snabbare växande sårbarhet, och\r\ndär krävs en bättre jämställdhet för att kvinnorna\r\nskall kunna starta nya småföretag. Det krävs också\r\nför männens jämställdhet -- för att också de skall\r\nkunna stanna kvar på landsbygden.</pre><pre>Där kom männen in. Också de behöver en bättre\r\njämställdhet för balans och glädje i sinne och\r\nsamhälle. Men naturligtvis är det lättare att dra\r\nfram de så mycket mer påtagliga bristerna i\r\nkvinnans roll. Jag måste också påpeka att\r\nkvinnorna själva måste kämpa vidare med kraft\r\nmen utan alltför starka överdrifter. Vi glömmer lätt\r\nvår historias vunna friheter, de som suffragetter och\r\nandra kämpar -- också några av mankön -- har gett\r\noss. Vi har fått en bra plattform att kämpa vidare\r\nifrån, men kampen är onödigt seg. Det är inte bara\r\nkvinnorna som skall stå som segrare; också männen\r\nkommer att vinna på en bättre balans i\r\njämställdheten. Jag hoppas mycket på mina barns\r\noch barnbarns generationer och deras barn. Hos\r\ndem ser man ofta hur den bättre jämställdheten ger\r\nmännen nya livsvärden, kvinnorna mer möjligheter\r\natt ta vara på sin begåvning och barnens bättre\r\ngemenskap med båda föräldrarna. Måtte de inte få\r\nmöta alltför hårda bakslag! Och det är bra med en\r\nung jämställdhetsminister.</pre><pre>I ett blad från riksdagsbiblioteket läser jag titlarna\r\noch blir rädd: ''Marknaden tar makten över\r\nlönebildningen.'' Marknaden är i dag detsamma\r\nsom konkurrens fast det egentligen inte behöver\r\nvara så. I ekonomisk konkurrens har kvinnorna\r\nalltid varit förlorare. Vidare: ''Arbetets döttrar är\r\nframtidens förlorare.'' ''Alla riksdagskandidater\r\nutsedda -- kvinnorna riskerar förlora terräng.''\r\n''Rödpennan drabbar utbildningsreform. Svenska\r\nsjuksköterskor duger inte åt EG i fortsättningen\r\nheller.''</pre><pre>De av en slump hittade citaten talar sitt tydliga\r\nspråk. Kampen för en bättre jämställdhet måste gå\r\nvidare för männens och kvinnornas och samhällets\r\nskull.</pre><pre>Jag slutar med tillägget att vi stöder betänkandets\r\nsamtliga reservationer där miljöpartiet står med,\r\nmen vi yrkar dessutom bifall till reservationerna 20,\r\n23 och 25.</pre><pre></pre><pre>Anf. 59 GUSTAV PERSSON (s):</pre><pre>Herr talman! Låt mig börja med att säga att jag i\r\nmorse läste i tidningen och hörde på radion om en\r\nFN-studie som visar att Sverige ligger etta när det\r\ngäller mänskliga rättigheter. Det har en mycket stor\r\nbetydelse även i den diskussion som vi för här i dag.\r\nEnligt samma FN-studie ligger Sverige två i världen\r\nnär det gäller kvinnornas ställning. Endast Finland\r\nligger före.</pre><pre>Jag tror att det är viktigt att mina meddebattörer\r\nhar detta perspektiv när vi diskuterar här i Sveriges\r\nriksdag. Det betyder inte att vi inte skall fortsätta\r\narbetet, men det visar väl ändå att vi har gjort en\r\nhel del under årens gång och att socialdemokratin\r\nhar haft en ledande ställning.</pre><pre>Jag skall citera ur regeringens proposition:</pre><pre>''En arbetsmarknads- och arbetslivspolitik som inte\r\nbara möjliggör sysselsättning och en lön att försörja\r\nsig på, utan också ger chansen till 'det goda arbetet'\r\nför alla människor, är en hörnpelare i en politik för\r\njämställdhet mellan kvinnor och män.</pre><pre>Ett socialt trygghetsnät som ger hjälp och\r\nersättning vid egen eller barns sjukdom, goda\r\nutbildningsmöjligheter och en tryggad ålderdom är\r\nytterligare exempel på väsentliga förutsättningar\r\nför att jämställdhetsmålen skall kunna nås. Det\r\nhandlar om grundläggande rättigheter,\r\nskyldigheter och möjligheter för alla, oberoende av\r\nkön, bostadsort, social bakgrund eller etnisk\r\ntillhörighet.  På detta sätt är\r\njämställdhetspolitiken och en politik för jämlikhet\r\nnära förknippade med varandra.''</pre><pre>Detta är utgångspunkten för en socialdemokratisk\r\njämställdhetspolitik. Alla skall omfattas av den på\r\nlika villkor. Varför denna starka betoning? En\r\nanalys visar att det finns mycket stora skillnader\r\nmellan män och kvinnor, men också mellan\r\nkvinnorna. Arbetarkvinnan är lägst avlönad. Hon\r\nhar den sämsta arbetsmiljön, får liten utbildning på\r\njobbet, har stort ansvar i hemmet och har litet\r\nfritid. Hon har ett slitigt och enformigt arbete.</pre><pre>Detta är kunskaper som vi har fått ganska nyligen i\r\nfolkhälsorapporten och genom\r\narbetsmiljökommissionens arbete, även om vi har\r\nvetat om detta tidigare. LO har också visat detta\r\ngenom sin utredning Klass och kön, där man talar\r\nom klasstrappan. I den trappan står arbetarkvinnan\r\nlängst ned och SACO-mannen, för att använda\r\norganisationsterminologin, högst upp.</pre><pre>Vi vet också att sjukfrånvaron har ökat under de\r\nsenaste tio åren. Sjukfrånvaron för kvinnor har\r\nunder perioden 1978--1988 ökat från 22,4 dagar till\r\n28,7 dagar.</pre><pre>Ser vi på männens sjukfrånvaro under samma tid,\r\ndvs. från 1978 till 1988, finner vi att den har\r\nminskat -- från 23,2 dagar till 22 dagar. Vi vet också\r\natt förtidspension och långa sjukskrivningar har\r\nökat när det gäller kvinnorna. Det här är alltså\r\nnågot som vi måste se upp med. När vi talar om\r\njämställdhetspolitik måste vi konstatera att\r\njämlikhetspolitiken måste ha en mycket starkare\r\nställning. Nu kan man fråga sig om\r\nsocialdemokratins politik har lett till det här.\r\nFörvisso inte! Men just därför att vi har gett\r\nmänniskor rätten till arbete, rätten till möjlighet att\r\nfå hjälp, träder alla olikheter fram på ett tydligt\r\nsätt. Vi socialdemokrater tycker att det är viktigt att\r\nfrågor av det här slaget kommer i dagen.</pre><pre>Det finns två perspektiv i jämställdhetsfrågan. Man\r\nkan ta det sociologiska perspektivet, där man\r\nfotograferar vad som gäller vid ett visst tillfälle. Då\r\nser man alla olikheterna, svårigheterna och\r\nojämlikheterna. Men man kan också anlägga det\r\nhistoriska perspektivet. Det är också viktigt. Man\r\nkan jämföra insatserna för 20 år sedan och\r\ninsatserna i dag. Då ser man vilka förändringar som\r\nändå har skett. Båda perspektiven måste användas.\r\nDet ena måste vi använda för att verkligen kunna\r\nse de brister som finns i dag, det andra för att se att\r\ndet verkligen är möjligt att åstadkomma\r\nförändringar.</pre><pre>Ser vi på de senaste tio åren finner vi att kvinnornas\r\nandel av arbetskraften har ökat från 75,2 % till\r\n82,6 %. Heltidsarbetarna har också blivit många\r\nfler. Kort deltidsarbete har minskat. Kvinnorna har\r\nalltså fått en starkare ställning. Barnomsorgen\r\nbeträffande 1--6-åringar uppgick till 36 % år 1980.\r\n1989 fick 55 % barnomsorg. Man kunde nämna\r\nsiffra efter siffra, men jag skall inte trötta\r\nkammaren. Allt pekar i samma riktning vid en\r\ntillbakablick.</pre><pre>Regeringens proposition innehåller en ny\r\njämställdhetslag. Huvudsyftet är att förbättra\r\nvillkoren på arbetsmarknaden. Det finns två delar.\r\nDet gäller regler om arbetsgivarens aktiva\r\nmedverkan i jämställdhetsarbetet. Här blir det en\r\nutbyggnad. Avsikten är att underlätta för både\r\nkvinnor och män att förena förvärvsarbete med\r\nföräldraskap. Man vill motverka sexuella\r\ntrakasserier, och man vill ha en plan för\r\njämställdhetsarbetet. Den andra delen innehåller\r\nförbud mot könsdiskriminering direkt och indirekt.\r\nArbetsgivarna förbjuds att utsätta arbetstagare för\r\ntrakasserier i samband med avvisande av\r\novälkomna sexuella närmanden eller anmälan om\r\nkönsdiskriminering. Det är alltså en tvingande\r\nförbudsdel. I vissa fall är det fråga om krav på\r\naktiva åtgärder i samverkan med parterna på\r\narbetsmarknaden.</pre><pre>I flera motioner krävs lagstiftning även när det\r\ngäller aktiva åtgärder på arbetsmarknaden. Jag\r\nskulle vilja säga att detta innebär en stor övertro på\r\nlagstiftningens möjligheter att åstadkomma\r\nnågonting på ett så stort fält. På svensk\r\narbetsmarknad har vi också en annan tradition.\r\nParterna tar ansvar. Gör vi en internationell\r\njämförelse kan vi i alla fall säga att vi har nått långt\r\nmed de metoder som vi har använt. Jag tänkte\r\nåterkomma till detta. Låt mig få citera JämO, Gun\r\nNeuman, som har skrivit i det senaste numret av\r\nJämsides 1991:2. Där står bl.a. följande i ledaren:\r\n''Jämställdhet uppnås förvisso inte genom\r\njämställdhetslagar. Det fordras genomgripande\r\nförändringar i samhället i stort. Skattelagstiftning,\r\nföräldraledighet, barnomsorg är nyckelord i\r\nsammanhanget.'' Jag tror att det är mycket\r\nväsentligt att vi är medvetna om att även den högsta\r\nföreträdaren på det här området ändå har detta\r\nperspektiv när det gäller möjligheterna att komma\r\nfram genom lagstiftning. Vi skall ha det så, och det\r\när viktigt, men det utgör bara en del i det här\r\narbetet.</pre><pre>I regeringens proposition behandlas också\r\nkvinnornas ekonomi, villkor i arbetslivet, mäns\r\nföräldraledighet, utbildning och jämställdhet,\r\nkvinnorepresentation och våld mot kvinnor. Man\r\nkan säga att 1988 års handlingsplan står fast.\r\nUtgångspunkten är kravet på samma rättigheter,\r\nskyldigheter och möjligheter på alla väsentliga\r\nområden i livet. Det är viktigt att hålla fast vid dessa\r\ngrundprinciper. I det liberala marknadssamhället,\r\nsom moderaterna och folkpartiet ofta förordar,\r\nhävdas att det här i stor utsträckning skall kunna\r\nklaras genom privatisering. Vi socialdemokrater\r\ntror inte att det är möjligt att den vägen lösa de här\r\nfrågorna. Det krävs mycket stora samhällsinsatser.</pre><pre>Även om det råder politisk enighet om de\r\növergripande målen inom jämställdhetspolitiken,\r\nkan medlen för förverkligande leda till olika\r\nresultat. Betonar man inte jämlikhetspolitiken kan\r\nresultatet av jämställdheten mellan kvinnor och\r\nmän bli en jämställdhet på olika nivåer. Det blir\r\nfråga om klasstrappan, som LO talar om i sin\r\nutredning. Väljer man ensidigt marknadslösningar,\r\nkommer det ofelbart att bli på det här sättet. Vi\r\nsocialdemokrater har aldrig förnekat värdet av\r\nmarknadsekonomin. Den skapar resurser och\r\ntillväxt, men den har inget instrument för\r\nfördelning av resurserna. Detta gäller på\r\njämställdhetens område lika väl som på andra\r\nområden. På det privata ekonomiska området vet\r\nvi att besluten fattas nästan enbart av män. Många\r\nbeslut ligger alltså utanför det demokratiska\r\nområdet. I riksdagen har vi 38 % kvinnor, medan\r\nman i bolagsstyrelserna har 1,6 % kvinnor. Detta\r\nsäger något om kvinnornas inflytande i den\r\npolitiska församlingen och i det privata\r\nnäringslivet. Dessutom utförs ett stort obetalt\r\narbete av kvinnor. Även detta ligger vid sidan av\r\ndet hela.</pre><pre>Löneskillnaderna är fortfarande stora. Vid en\r\ninternationell jämförelse finner vi att vi har en\r\nmycket sammanpressad löneskala, men med tanke\r\npå våra svenska krav är löneskillnaderna\r\nfortfarande stora mellan män och kvinnor. Det\r\nfinns flera orsaker. Tidigare har jag antytt att\r\nmarknadskrafterna betyder mycket. Kvinnorna\r\ndeltidsarbetar mer än männen. Vi har en mängd\r\nfördomar, t.ex. könssegregering. Kvinnorna har\r\nockså ett större familjeansvar. Den individuella\r\nlönesättningen som alltmer började tillämpas under\r\n80-talet har också starkt missgynnat kvinnorna.\r\nLönestatistikens brister gör att detta inte klargörs\r\nfullt ut. Kvinnornas arbete värderas lägre än\r\nmännens. Den solidariska lönepolitiken har under\r\n80-talet trängts tillbaka. Låglönesatsningarna har\r\nav den anledningen inte fått samma effekt. Många\r\nav de borgerliga partierna är motståndare till den\r\nsolidariska lönepolitiken men den, mina damer och\r\nherrar, har betytt mest för kvinnorna när det gäller\r\natt pressa samman mäns och kvinnors löner.</pre><pre>Regeringen föreslår nu att det tillsätts en särskild\r\nutredare som skall klarlägga löneskillnaderna och\r\norsakerna till dem. Han skall även analysera\r\nanvändandet av arbetsvärdering. Även när det\r\ngäller reformerna på den ekonomiska politikens\r\nområde vill man få jämställdheten utvärderad.\r\nKommittéer som tillsätts skall också analysera sina\r\nfrågor med utgångspunkt i\r\njämställdhetsperspektivet. Det skall också göras en\r\nanalys av det obetalda arbetet, vilket kommer att\r\nske inom långtidsutredningen. En kommitté har\r\ntillsatts för att utvärdera 1990/91 års skattereform.\r\nÄven här kommer naturligtvis kvinnornas situation\r\nin. Vidare redovisar regeringen i\r\nbudgetpropositionen den ekonomiska fördelningen\r\nmellan kvinnor och män. Jag är litet förvånad över\r\natt Maggi Mikaelsson inte har upptäckt detta. Det\r\nredovisas faktiskt. Man kan ha önskemål om att det\r\nskall redovisas på ett annat sätt, men det finns de\r\nfacto med. Däremot kan man kanske erinra om att\r\nden borgerliga regeringen där Gösta Bohman var\r\nekonomiminister ville dra ned SCB, så att\r\nlönestatistiken nästan skulle försvinna. På det\r\nsättet skulle informationen om de olikheter som\r\nfinns inte kunna nå människorna. Jag märker helt\r\nenkelt att moderaterna inte är särskilt intresserade\r\nav åtgärder som belyser ojämlikheten i vårt\r\nsamhälle.</pre><pre>Vi vet att vi har en mycket könssegregerad\r\narbetsmarknad. Man säger ofta att den är mest\r\nmarkant i världen. Det kanske är en sanning, men\r\ndet är delvis en sanning med modifikation. Man bör\r\nsamtidigt uppmärksamma att kvinnorna ofta har en\r\nlåg förvärvsfrekvens i andra länder. I det gamla\r\nVästtyskland är förvärvsfrekvensen bland kvinnor\r\n64 %. Det är klart att det påverkar statistiken.\r\nDessutom har vi en mycket stor offentlig sektor\r\nsom många kvinnor har gått till. Vare sig\r\nvårdsektorn skulle bli privat eller offentlig i de\r\nandra länderna, kommer kvinnorna att återfinnas i\r\nden sektorn, och man kommer på samma sätt att få\r\nen mer segregerad arbetsmarknad än hittills.</pre><pre>Vi skall naturligtvis vara uppmärksamma på denna\r\nsegregation. Den är inte bra. Man skall inte\r\növerdriva den här saken, men gör man en\r\ninternationell jämförelse måste man komma ihåg\r\ndessa faktorer.</pre><pre>Det är naturligtvis viktigt att vi kan åstadkomma en\r\nbättre utjämning mellan män och kvinnor i olika\r\nyrken. Lönepolitiskt har det mycket stor betydelse.\r\nDet är lättare att diskriminera kvinnor om de är\r\nverksamma inom vissa områden av arbetslivet. Det\r\nskapar också obalanser på arbetsmarknaden som vi\r\nalltmer borde uppmärksamma. Om vi har en\r\nbristande överensstämmelse mellan lediga arbeten\r\noch arbetssökande, dvs. det finns många kvinnor\r\nmen arbetsgivarna vill inte ha dem på de lediga\r\nplatserna, uppstår onödiga obalanser på\r\narbetsmarknaden. Även detta bör\r\nuppmärksammas, liksom naturligtvis värdet av att\r\nkvinnor skall ha samma chans som män.</pre><pre>Rekryteringspolitiken måste förändras, både i\r\nföretag och förvaltningar. Man måste förändra\r\narbetsorganisationen. Vi vet nu, när vi ser hela\r\nADBs utveckling, att kvinnor kommer att finnas\r\ninom vissa delar och män inom vissa delar av ADB-\r\nverksamheten. Det måste vi också\r\nuppmärksamma. Kvinnorna hamnar i\r\nrutinarbeten. De får byta arbetsuppgifter mer\r\nsällan än männen får. Därigenom får de mindre\r\nkompetensutbildning. Vi måste alltså skapa\r\nrekryterings- och personalutbildningsmodeller som\r\nmotverkar detta. Framför allt måste det vara\r\nsådana modeller som passar kvinnorna. Inte minst\r\ngäller detta på de mansdominerade områdena.</pre><pre>En rad insatser har gjorts på detta område. Pengar\r\nhar getts till länsarbetsnämnderna.\r\nCivildepartementet har beviljat projektanslag för\r\natt komma till rätta med de här frågorna.</pre><pre>Vi vet också, och det är mycket viktigt att påpeka,\r\natt flickorna har det mycket svårare vid övergången\r\nfrån skola till arbetsliv än vad pojkarna har.\r\nFlickorna får oftare tillfällig hjälp i arbetet än\r\npojkarna. Deras arbetsmarknad är mindre. Detta\r\ngäller naturligtvis också kvinnorna i samband med\r\nföretagsnedläggelser. Vi vet att de kvinnor som\r\nförlorar arbetet mycket oftare får tillfälliga arbeten\r\nän vad männen får. Man brukar ibland tala om\r\npermanent tillfällighet för dessa kvinnor. Vi måste\r\nalltså göra större insatser där, precis som vi har\r\ngjort för männen, för att de snabbare skall komma\r\ntillbaka till fast anställning i samband med\r\nstrukturomvandlingar.</pre><pre>1990 hade 12 % av kvinnorna tidsbegränsade\r\nanställningar, medan bara 7 % av männen hade\r\ndet. Det har skett en minskning sedan 1977, men\r\nändå är minskningen störst bland männen. Det\r\nbetyder alltså att männens anställningstrygghet har\r\nökat de senaste tre åren i förhållande till\r\nkvinnornas. Detta kräver en rad insatser, inte minst\r\npå det arbetsmarknadspolitiska området och för\r\narbetsförmedlingen. När vi sysslar med\r\narbetsmarknadspolitik i utskottet, tycker jag ibland\r\natt det är litet underligt att man så gärna vill\r\nprivatisera arbetsförmedlingen och att man vill\r\navskaffa monopolet. Är det någon här som tror att\r\nde svårigheter för kvinnorna som jag har räknat\r\nupp skulle övervinnas om vi fick en privat\r\narbetsförmedling? Alla dessa svårigheter skulle\r\nförmodligen förstärkas. Det tycker jag att de\r\nborgerliga partierna, som driver de här frågorna,\r\nborde fundera på. Annars blir er inställning till\r\njämställdheten ihålig.</pre><pre>Arbetsmiljön skulle jag också vilja säga några ord\r\nom. Arbetsmiljöns kartläggning, som jag nämnde\r\ninledningsvis, visar att kvinnorna har ett mycket\r\nutsatt läge. Det visar också den LO-utredning som\r\njag nyss nämnde. 40 % av kvinnorna i LO-\r\nkollektivet utför dagligen tunga lyft. För unga\r\nkvinnor som jobbar inom Kommunal är antalet\r\n61 %. 35 % utför upprepade ensidiga\r\narbetsrörelser. 20 % har olämpliga\r\narbetsställningar.</pre><pre>Detta visar varför belastningsskadorna har ökat så\r\nkraftigt och varför sjukfrekvensen har ökat så\r\nkraftigt. Det är alltså inte fråga om en otillåten\r\nsjukfrånvaro, utan den är i högsta grad reell för\r\ndessa kvinnor.</pre><pre>Kvinnorna försöker klara en del av de här\r\nsvårigheterna genom att arbeta deltid. Skulle\r\nkvinnorna i de här yrkena i mycket högre grad\r\narbeta heltid, skulle vi få ännu fler arbetsskador. En\r\ndel klarar sig genom att de bara arbetar halvtid i de\r\nhär hårda yrkena. Vi måste komma till rätta med\r\ndetta. Arbetslivsfonden har gett oss möjligheter.\r\nCentern skall ha en eloge för att man medverkade\r\ntill att vi fick arbetslivsfonden. Den kommer att ge\r\noss stora möjligheter att rätta till förhållandena,\r\ninte minst för kvinnorna.</pre><pre>800 arbetsgivare har det första kvartalet i år fått\r\nbidrag från arbetslivsfonden. 600 miljoner har\r\nbetalats ut. 75 % har gått till den privata sektorn.\r\n60 % av pengarna har gått till kvinnor. Det är i\r\nhuvudsak insatser för kvinnliga yrken.</pre><pre>Man bör kanske erinra om att moderaterna och\r\nfolkpartiet inte ville ha den här fonden.\r\nModeraterna vill nu avskaffa den. Man skall betala\r\ntillbaka pengarna till arbetsgivarna. Moderaterna\r\nvisar alltså inget intresse för de här frågorna. Min\r\nfråga är: Tror ni att man skulle kunna rätta till dessa\r\nförhållanden, om man betalar tillbaka dessa\r\npengar, eller skulle det vara bättre att använda\r\ndem, som vi gör nu, för att förbättra arbetslivet?</pre><pre>Detta är frågor som gäller jämställdhet. Det är\r\nfrågor som rör de mest drabbade kvinnorna i\r\nlandet. Dessutom försöker man att försämra\r\narbetslagarna och inflytandet i arbetslivet. Inte\r\nminst moderaterna gör detta i sina motioner. Det\r\nbetyder också, det skall man ha klart för sig, en\r\nförsämring för kvinnorna, framför allt för de\r\nkvinnor som har det sämst här i landet.</pre><pre>Några ord vill jag också säga om\r\njämställdhetslagen. Som jag tidigare sade är den\r\nnya jämställdhetslagen uppdelad i två delar.\r\nFörbud mot diskriminering, direkt och indirekt, är\r\nde tvingande delarna. Aktiva åtgärder för\r\njämställdhet är de dispositiva delarna som kan\r\nersättas med kollektivavtal.</pre><pre>Reglerna för det aktiva jämställdhetsarbetet skall\r\nbyggas ut. Det gäller, som jag tidigare nämnde, att\r\nunderlätta för kvinnor och män att förena\r\nförvärvsarbete och föräldraskap, motverka\r\nsexuella och andra trakasserier på arbetsplatsen\r\noch att upprätta en jämställdhetsplan. De aktiva\r\nåtgärderna skall kunna ersättas med kollektivavtal.\r\nDispositiviteten skall innebära -- och det tror jag är\r\nmycket viktigt att betona -- en materiell reglering\r\nav det aktiva jämställdhetsarbetet. Det gäller\r\narbetsförhållande, rekrytering och\r\njämställdhetsplan. I annat fall kan den inte\r\ngodkännas. Det är inte fråga om en full\r\ndispositivitet. Det gäller vissa minimikrav.\r\nHuvudansvaret skall däremot ligga på\r\narbetsmarknadens parter. Det är en viktig princip i\r\nsvensk arbetsrättslagstiftning.</pre><pre>Det finns motioner från folkpartiet, centern,\r\nvänstern och miljöpartiet, där man säger att man\r\nvill vidga tillämpningsområdet. Om man vill göra\r\ndet, är det naturligtvis en god ambition. Men i\r\narbetsmarknadsutskottet är man tveksam, och det\r\när också jämställdhetsministern, till detta med att\r\nen lag skall omfatta alla områden. Vilken kraft får\r\nen sådan lag egentligen? Vi har erfarenheter av\r\nförhållandena i andra länder i det sammanhanget\r\noch vet att det inte är bra. Då är det bättre att\r\njämställdhetskraven formuleras områdesvis. Varje\r\nområde tas alltså upp för sig --\r\nsocialförsäkringsområdet, familjerättens område,\r\nutbildningens område osv.</pre><pre>Arbetsmarknadsutskottet avstyrker förslagen\r\nbeträffande lagen om jämställdhet. Det gäller alltså\r\nockså de motioner som har väckts i detta\r\nsammanhang och där man säger att man vill ha en\r\nutvidgning.</pre><pre>Av moderaternas motion framgår att de anser att\r\njämställdhetsplanen för aktiva åtgärder är en\r\nmeningslös byråkrati. Moderaterna förordar\r\nfrivillighet. Vidare påstår moderaterna att det går\r\natt avtala bort jämställdhetsplanen. Men det är inte\r\nsant. Som jag nyss sade innehåller 12 § just en\r\nmateriell reglering, bl.a. i fråga om\r\njämställdhetsplaner, rekryteringsplaner och\r\narbetsförhållanden.</pre><pre>Arbetsmarknadsutskottet framhåller att all\r\nerfarenhet visar att en plan är en förutsättning för\r\nframsteg och förändringar. Det gäller att konkret\r\nkunna tidsbestämma det mål som man vill arbeta\r\nför. Därför tycker jag att moderaternas inställning\r\nhär är märklig.</pre><pre>Alla framgångsrika företag har tidsbestämda planer\r\nför sin verksamhet, och det vet moderaterna\r\nförmodligen mycket väl. Vi avstyrker den aktuella\r\nmotionen.</pre><pre>Sedan finns det motioner där man kräver tvingande\r\nbestämmelser. Man vill t.ex. att JämO skall avgöra\r\nom kollektivavtalen har samma nivå som lagen.\r\nMen det är en mycket grannlaga uppgift. Det är\r\nalltså mycket svårt att genomföra detta. Det krävs\r\nmycket stora insatser från JämO för att det skall gå\r\natt klara hela den svenska arbetsmarknaden. Jag\r\ntror att man har en övertro på myndigheternas\r\nförmåga.</pre><pre>Av egen erfarenhet -- jag har nämligen 30 års\r\nerfarenhet av fackligt arbete -- vet jag att det är\r\nomöjligt, med tanke på hur komplicerad och\r\nomfattande den svenska arbetsmarknaden är, att\r\nlägga en sådan uppgift på en enda myndighet.</pre><pre>Moderaterna anslår 1 miljon för det här ändamålet.\r\nMen det är, skulle jag vilja säga, som att spotta i\r\nhavet. Det går inte att med 1 miljon klara den här\r\nuppgiften. Det är mycket viktigt att vi håller fast vid\r\natt det är arbetsmarknadens parter som skall ha det\r\nhär ansvaret -- i likhet med vad som har gällt på\r\nmånga andra omrdåen.</pre><pre>Jag kan förstå den ambition som man har i detta\r\nsammanhang. Men man tror att allting skall gå bra\r\ngenom att lagstiftning tillgripes. Men man glömmer\r\nden praktiska tillämpningen. Hur skall man kunna\r\nleva upp till en sådan lag? Risken finns ju att lagen\r\nbara blir en papperstiger. Våra erfarenheter av hur\r\ndet är i utlandet är inte särskilt goda på den\r\npunkten.</pre><pre>Som exempel brukar jag nämna det beslut som\r\nfransmännen fattade under folkfrontens dagar 1936\r\nom 40 timmars arbetsvecka. Men jag är inte säker\r\npå att fransmännen ännu har nått dit. När det gäller\r\nöststaterna är det samma problem med lagarna,\r\nsom har blivit papperstigrar. Vi skall ha respekt för\r\nlagar. Det är viktigt att så är fallet. Men lagar får\r\ninte utformas på ett sådant sätt att det inte går att\r\nleva upp till dem.</pre><pre>Kollektivavtalet har en stark förankring i nordisk\r\narbetsrätt. Det är värdefullt. Lagstiftningen kan\r\ngälla detaljer. T.o.m. ute på arbetsplatserna kan det\r\nvara reglerat in i minsta detalj. Inom varje bransch\r\neller företag kan man förhandla på det sättet. Ett\r\navtal bevakas ofta av arbetsmarknadens parter --\r\nbåde lokalt och ute på arbetsplatserna. Vi har\r\nstarka fackföreningar i vårt land som skall se till att\r\ndetta är möjligt. Men då säger någon, kanske med\r\nrätta: När det gäller kvinnorna är det sämre ställt\r\nmed inflytandet. Ja, det är sant. Men kvinnorna ser\r\nkanske alla orättvisor som finns och får en starkare\r\nställning inom fackföreningsrörelsen genom att de\r\npåtalar dessa orättvisor. Därmed får vi en väldig\r\nkraft när det gäller att genomföra dessa saker, på\r\nvarje arbetsplats.</pre><pre>På den svenska arbetsmarknaden har männen\r\nlyckats med den saken i mycket hög grad. Varför\r\nskulle då inte kvinnorna lyckas med samma sak?\r\nJag tror att det är mycket viktigt att vi ser på dessa\r\nsaker i det perspektivet när vi diskuterar en\r\nlagstiftning på området. En lagstiftning är viktig.\r\nJust kombinationen lagstiftning och avtal har gjort\r\natt Sverige har varit ett föregångsland på många av\r\nde områden som jag här har nämnt, och det är\r\nmycket viktigt.</pre><pre>Herr talman! Jag yrkar bifall till hemställan i\r\narbetsmarknadsutskottets betänkande 17 och\r\navslag på samtliga reservationer.</pre><pre></pre><pre>Anf. 60 CHARLOTTE BRANTING (fp)\r\nreplik:</pre><pre>Herr talman! Först vill jag säga att det var nästan\r\nrörande att höra Gustav Persson berömma JämO\r\noch jämställdhetslagen. Alla är vi ju medvetna om\r\natt vi, om socialdemokraterna hade fått bestämma,\r\ninte hade haft vare sig jämställdhetslagen eller\r\nJämO. Men det är bra om man har tänkt om.\r\nSocialdemokraterna tillhörde ju de 162 som yrkade\r\navslag den gången beslut om lagen och JämO\r\nfattades.</pre><pre>Sedan vill jag erinra om den undersökning som FN\r\nhar gjort och som Gustav Persson talade om i\r\ninledningen av sitt anförande. Vad gäller\r\njämställdheten ligger Sverige bra till, och det är vi\r\nalla mycket glada över. Men jag vill understryka att\r\ndet ingalunda är socialdemokraterna som ensamma\r\nskall ta åt sig äran av den situation som råder i dag.</pre><pre>Det finns dock också andra undersökningar som\r\nvisar att Sverige inte alls ligger särskilt bra till på\r\nvissa områden. Det gäller då områden som är\r\nviktiga för kvinnorna och för jämställdheten. Det\r\nhandlar t.ex. om kvinnor på chefsposter och i\r\nbolagsstyrelser. Gustav Persson var själv inne på\r\nden saken. Det är konstigt att socialdemokraterna\r\ninte tar tag i dessa saker och arbetar för en\r\nförändring genom att stödja vår reservation, där vi\r\nsäger att det gäller att se till att det finns\r\ntidsbestämda mål för chefsbefattningar. Mål måste\r\nsättas upp även för statliga utredningar. Det gäller\r\natt leva upp till målsättningen om 30 % kvinnor i\r\nindirekt valda styrelser och nämnder -- något som\r\nsocialdemokraterna i övrigt har accepterat och som\r\nvi är helt överens om.</pre><pre>Det är rimligt, ja, det är bra att Gustav Persson tar\r\nupp diskussionen om de kvinnor som har det sämst\r\nställt i vårt land. Jag delar naturligtvis\r\nuppfattningen att vi har ett särskilt ansvar för dessa\r\nkvinnor. Men då är det konstigt att\r\nsocialdemokraterna med så stor frenesi motarbetar\r\natt kvinnor inom vård, utbildning och omsorg\r\nverkligen får tillgång till en breddad arbetsmarknad\r\ngenom att det förekommer både privat och\r\noffentlig verksamhet.</pre><pre>Om utbudet var större på kvinnornas\r\narbetsmarknad skulle kvinnorna, det är vi alldeles\r\növertygade om, både inom den offentliga och inom\r\nden privata sektorn ha haft bättre löner, en bättre\r\narbetsmiljö och en bättre situation över huvud\r\ntaget.</pre><pre>Sedan vill jag säga att jag återkommer till\r\narbetsmiljöfrågorna i den debatt som vi kommer att\r\nha på måndag. Jag vill dock fråga Gustav Persson\r\nvarför socialdemokraterna inte kan acceptera att en\r\ngravid kvinna skall ha rätt och möjlighet till\r\nomplacering och varför den kvinna som inte kan\r\nomplaceras inte skall ha rätt till\r\nhavandeskapspenning.</pre><pre>När det gäller arbetsmiljösidan i övrigt borde\r\nGustav Persson ha klart för sig att vi i folkpartiet\r\när helt klara över att arbetslivspengarna skall gå till\r\nskyddskommittéerna, som bäst vet hur arbetsmiljön\r\nkan förbättras -- och då också för kvinnorna.</pre><pre>Anf. 61 MAGGI MIKAELSSON (v) replik:</pre><pre>Herr talman! Jag har av presidiet, som det så\r\nvackert heter, blivit ombedd att inte yrka bifall till\r\nså många reservationer. Därför har jag med möda\r\ngått in för att minska antalet reservationer som jag\r\nyrkar bifall till. Jag yrkar alltså bifall till\r\nreservationerna 10, 19, 34, 47 och 63. Det är så\r\nlångt jag kan gå när det gäller att reducera antalet\r\nyrkanden.</pre><pre>Gustav Persson redovisade en FN-studie. Ja, det är\r\nbra att vi i Sverige ligger långt framme i det här\r\nsammanhanget. Men vi skall kanske också se på\r\nden studien i ett annat perspektiv. Den säger\r\nnämligen kanske mera om förhållandena i andra\r\nländer än om förhållandena här i Sverige. Gustav\r\nPersson ägnade en stor del av sitt anförande åt att\r\nredovisa situationen i Sverige i dag, och det är inte\r\nprecis någon uppmuntrande redovisning.\r\nKvinnorna har fått betala ett högt pris för den\r\njämställdhet som man har lyckats uppnå och för sitt\r\ninträde på arbetsmarknaden. Bl.a. redovisade\r\nGustav Persson omfattningen av\r\nbelastningskadorna och kvinnornas sjuktal som är\r\nmycket högre än för männen. Då måste jag fråga:\r\nÄr det för att bestraffa dessa kvinnor som ni har\r\ninfört försämringar i sjukförsäkringen? Det slår\r\nsjälvfallet direkt hårdare mot precis de grupper som\r\nGustav Persson beskriver.</pre><pre>Kvinnorna är, som jag sade, dagens arbetarklass.\r\nVilket ansvar tar ni i socialdemokratin för att ändra\r\npå det och se till att kvinnornas förhållanden blir\r\nbättre? Ett sätt är att förbättra jämställdhetslagen.\r\nHur mycket av utvecklingen beror på\r\nmaktbalansen mellan könen, som Gustav Persson\r\nbeskrev?</pre><pre>Gustav Persson nämnde två perspektiv som man\r\nkan se jämställdheten i, nämligen det sociologiska\r\noch det historiska. Gustav Persson befinner sig nog\r\ni historien. Jag saknar ett perspektiv, och det är\r\nframtiden. Vilka visioner finns det i Gustav\r\nPerssons och socialdemokraternas syn på\r\njämställdhet och på kvinnornas situation i\r\nframtiden? Vad har ni för visioner, och hur skall ni\r\nnå målen?</pre><pre>Gustav Persson säger att många av oss som har\r\nreserverat oss har en övertro på lagstiftningen, att\r\ndet finns en lång tradition på arbetsmarknaden.\r\nJavisst finns det en lång tradition på\r\narbetsmarknaden i Sverige, men den traditionen\r\nhar burits fram av männen i väldigt hög grad, vilket\r\nockså är en av orsakerna till att kvinnorna har en\r\nsämre situation än männen.</pre><pre>Jag tycker att det är märkligt när det gäller\r\nlagstiftningen att man i kollektivavtal kan skriva sig\r\nfri från flera saker i jämställdhetslagen. Det är\r\nunikt. Det kan man inte göra i andra sammanhang\r\ninom arbetsrätten. Ett exempel på hur den\r\nnuvarande lagen fungerar är att det är svårt att\r\nanmäla eller pröva den, därför att kollektivavtalen\r\när så allmänt hållna att de inte håller för en rättslig\r\nprövning.</pre><pre>Gustav Persson citerade Gun Neumann, som säger\r\natt man inte kan uppnå jämställdhet med\r\nlagstiftningen. Jag håller fullständigt med om det.\r\nVi har många lagar i Sverige som vi inte har\r\nmöjlighet att kontrollera, men lagens uppgift är ju\r\natt ge signaler om vilket normsystem vi vill ha i\r\nsamhället.</pre><pre>Anf. 62 MONA SAINT CYR (m) replik:</pre><pre>Herr talman! Vi har nu fått lyssna till det goda\r\narbetets diversehandel från Gustav Persson. Han\r\nhar talat om för oss att vi lever i den bästa av alla\r\nvärldar. Samtidigt finns det tydligen väldigt mycket\r\natt klaga på. Det är svårt att veta vilken slutlig\r\nståndpunkt Gustav Persson intar. Enligt min\r\nmening intar han alla ståndpunkter samtidigt, och\r\ndärför är det litet svårt att strukturera det hela.\r\nDessutom betar Gustav Persson av litet av\r\nmåndagens debatt. Det tycker jag att vi kan spara\r\ntills vi skall ha den debatten.</pre><pre>För att hålla oss till det ämne som vi nu diskuterar:\r\nGustav Persson säger att vi inte skall ha någon\r\növertro på lagstiftningen. Det är en ståndpunkt som\r\njag i och för sig kan dela. Däremot är det\r\nförvånande att få höra det från en representant för\r\nsocialdemokraterna, som en gång för inte allt för\r\nlänge sedan levde i ''Lidbomeriets'' glansdagar. Jag\r\nföredrar att lyssna till de nyckelord som JämO har\r\nuttalat om det arbete som hon bedriver på detta\r\nområde.</pre><pre>Jag vill gärna ha besked från Gustav Persson när det\r\ngäller avtalen, som han säger är mera värda än\r\nlagen. Det har visat sig i den utredning som ligger\r\ntill grund för detta betänkande att den\r\nkontrollerade parten, dvs. facket, inte levt upp till\r\nsin roll. Facket har visat en påtaglig passivitet, heter\r\ndet. Då har vi inte så stor glädje av att ha\r\njämställdhetsavtal, om man inte följer upp dem och\r\nser till att det händer någonting.</pre><pre>Jag vet inte om Gustav Persson lyssnade på vad jag\r\nsade inledningsvis, när jag talade om kommunen\r\nsom en del av den offentliga sektorn. Charlotte\r\nBranting var också inne på att kommunerna utgör\r\nden stora kvinnoarbetsmarknaden, där kvinnornas\r\nolika tjänster inte renderar vare sig de löner, den\r\nuppskattning eller det inflytande framför allt som\r\nde borde få på detta område. Gustav Persson kunde\r\nväl medverka till att vi får konkurrens inom t.ex.\r\nden stora vårdsektorn, så att kvinnorna kan välja\r\natt arbeta hos den arbetsgivare som de själva\r\nföredrar och inte blir hänvisade till en\r\nmonopolsektor.</pre><pre>Arbetsförmedlingslagen togs plötsligt upp här av\r\nnågon anledning. Vi kan se den som ett exempel på\r\nlagstiftning över huvud taget. Vad vi har sagt är att\r\nvi skall våga ha någonting annat än bara monopol i\r\nvårt land, alltså fler alternativ. De försök som görs\r\nger visshet om huruvida kvinnorna vill ha\r\nalternativa arbetsförmedlingar. Visar dessa försök\r\natt kvinnorna inte vill ha sådana, är det ingen idé att\r\nfortsätta med dem. Så enkelt är det.</pre><pre>Gustav Persson påstår att lagen är garanten för\r\njämställdhetsplanerna och för att planerna inte kan\r\navtalas bort. Vad betyder då det som står om\r\njämställdhetsplanerna i propositionen:\r\nLagreglerna om jämställdhetsplaner skall kunna\r\nersättas med andra regler i kollektivavtal? Förklara\r\ndet för mig, Gustav Persson!</pre><pre>Anf. 63 ANNA HORN AF RANTZIEN (mp)\r\nreplik:</pre><pre>Herr talman! Jag vill också harangera Gustav\r\nPersson när han säger att deltid ger färre\r\narbetsskador. Det är så sant som det är sagt. Ändå\r\nvar det inte så länge sedan Mona Sahlin pläderade\r\nför att alla kvinnor mer eller mindre skulle tvingas\r\nut i heltidsarbete. Då skulle vi alltså få ännu mer\r\narbetsskador. Nu är det inte så enkelt. Mona Sahlin\r\nmenade naturligtvis väl. Hon ville att kvinnorna\r\nskulle få större ekonomiska möjligheter genom att\r\narbeta heltid. Men ofta är det inte alls det som\r\ndriver dem ut i arbetslivet, utan det är höga skatter\r\noch höga priser som tvingar oss alla att försöka\r\ntjäna mer, att öka vår arbetstid. Det är knepigt det\r\ndär, och alltså någonting som inte stämmer. Man\r\nkan alltid fråga sig om vi inte skulle uppmuntra\r\nmännen till deltidsarbete i stället. Det vore väldigt\r\nlyckat ur många synvinklar.</pre><pre>Sjukdomar, vare sig det gäller människor eller\r\nmiljö, har aldrig åsatts det negativa värde som de\r\nborde få. Nu börjar det komma genom införandet\r\nav en s.k. grön bruttonationalprodukt, eller MNP\r\nsom finansdepartementet kallar det. I och med att\r\nden kommer med i spelet och vi får siffror på de\r\nnegativa verkningarna på olika områden, kommer\r\nväldigt mycket av den dåliga jämställdheten också\r\natt bli synliggjord, eftersom de negativa följderna\r\nblir bokförda. Därför hoppas jag att samtliga\r\npartier kommer att driva på försöket med och\r\ninförandet av MNP på olika områden, därför att det\r\när siffror som män förstår.</pre><pre>Anf. 64 MARIANNE ANDERSSON i\r\nVårgårda (c) replik:</pre><pre>Herr talman! Jag kan inte låta bli att reagera när\r\nGustav Persson drar alla statistiska uppgifter om\r\nkvinnornas situation på arbetsmarknaden, om\r\nökande klyftor, ökad sjukpensionering och ökade\r\nsjukskrivningar, beskriver mycket riktigt\r\nsituationen som den är. Detta har faktiskt hänt\r\nunder 80-talet, då socialdemokraterna har suttit i\r\nregeringsställning. Med det starka sambandet\r\nmellan socialdemokraterna och de fackliga\r\norganisationerna är det svårt att låta bli att dra\r\nslutsatsen att antingen har de fackliga\r\norganisationerna, regeringen och\r\nsocialdemokraterna misslyckats eller också har\r\nman inte varit tillräckligt intresserad för att\r\nverkligen på allvar ta tag i dessa frågor. De kvinnor\r\nsom drabbas av arbetsskador är just de som Gustav\r\nPersson säger sig värna, de kvinnor som har det\r\nsämst och som så att säga står längst ner. Jag skulle\r\ngärna vilja ha en kommentar av Gustav Persson.</pre><pre>Gustav Persson säger vidare att det faktum att vi\r\nhar en segregerad arbetsmarknad beror på att vi har\r\nfler kvinnor i arbetslivet än man har i andra länder.\r\nVi har faktiskt få kvinnor i Sverige i ledande\r\nställning. Där finns fler kvinnor i andra länder. Så\r\ndär ligger vi inte särskilt bra till.</pre><pre>Sedan vill jag instämma i det som bl.a. Mona Saint\r\nCyr och Charlotte Branting har sagt om ökat\r\nkvinnligt företagande. Jag tror att det är just genom\r\natt vi skapar valfrihet och ger kvinnorna möjlighet\r\natt få utnyttja sina kunskaper och erfarenheter på\r\nrätt sätt som vi når betydande fördelar, och\r\nkvinnorna kommer att må mycket bättre. Det är\r\njust därför att kvinnorna inte har valfrihet, att de\r\nkanske känner frustration i sitt arbete och inte kan\r\ngå till något annat, som sjukdomar skapas. Det är\r\nviktigt att veta att man har valfrihet, oavsett om\r\nman sedan tar chanser eller inte.</pre><pre>Jag fick inget svar när det gäller frågan om\r\narbetsvärdering. Vi har önskat att utredningen inte\r\nbara skall analysera möjligheterna till\r\narbetsvärdering utan även göra en arbetsvärdering.\r\nJag fick inget svar på frågan om det finns något\r\nverkligt skäl till att man inte kan gå längre.</pre><pre>Det var väldigt klena argument som Gustav Persson\r\nanförde mot den vidgning inom jämställdhetslagen\r\nsom vi och flera andra har talat för; den skulle bli\r\nutslätad och det finns inte så bra erfarenheter från\r\nandra länder. Men det beror naturligtvis på hur\r\nman utformar en sådan lag. Det var inga bärande\r\nargument.</pre><pre>Anf. 65 GUSTAV PERSSON (s) replik:</pre><pre>Herr talman! Det är naturligtvis svårt att hinna\r\nsvara på alla frågor som ställts. Jag vänder mig först\r\ntill Charlotte Branting, som säger att vi skulle få en\r\nbredare arbetsmarknad genom en privatisering. Jag\r\när inte så övertygad om att man åstadkommer det.\r\nFör detta krävs så enormt stora insatser. Jag tror\r\ninte att man kan bredda vårdsektorn på det sättet.</pre><pre>Charlotte Branting nämnde också att kvinnor inte\r\nfår ledighet i samband med graviditet och\r\nomplaceringar. Det kanske har inträffat. Men jag\r\nhar erfarenheter från försäkringskassan i Uppsala\r\nlän, och där betalar man ut ersättningar ganska\r\nofta. Jag tror att försäkringsöverdomstolen har\r\nändrat en del på praxis i sådana fall. Men det är\r\nmöjligt att det finns anledning att följa upp detta\r\nytterligare.</pre><pre>Maggi Mikaelsson säger att detta att vi är så bra i\r\nSverige säger mer om förhållandena i utlandet. Det\r\när sant. Det är sämre utomlands; vi har lyckats\r\nbättre. Det är bara det jag har sagt. Men jag säger\r\nockså att det fortfarande finns brister.</pre><pre>Maggi Mikaelsson undrar varför vi tvingas\r\nförsämra socialförsäkringen. Vi tvingades till det\r\njust vid detta tillfälle. Men det var ju för att kunna\r\nbehålla de viktigare delarna i socialförsäkringen,\r\nkunna göra insatser för alla de människor som\r\nverkligen behöver det; inte minst alla de kvinnor\r\nsom jag beskrev och som har de här svårigheterna.</pre><pre>Det är ju slutligen så att all praktisk politik är\r\nprioritering. Det har vi socialdemokrater fått lära\r\noss i hög grad. Det gäller inte minst när man har det\r\nsvårt ekonomiskt, vilket vi för närvarande har här i\r\nlandet.</pre><pre>Maggi Mikaelsson sade att jag bara talar om\r\nhistorien. Jag tyckte att jag pratade om det\r\naktuella. När jag i början citerade våra mål\r\nhandlade det väl om framtiden. Jag håller mig inte\r\nalls kvar i historien. Jag använder den för att visa\r\natt vi åstadkommer förändringar.</pre><pre>Det är litet bekymmersamt att man inom\r\nvänsterpartiet tror så mycket på lagstiftning. Jag\r\nhar pratat med många av era partivänner som\r\nsäger: Jag förstår inte att vissa av mina\r\npartikamrater tror så mycket på lagstiftning. På den\r\npunkten tycker jag att man borde vara litet\r\nförsiktigare.</pre><pre>Enligt Mona Saint Cyr är min beskrivning tydligen\r\natt vi lever i den bästa av världar. Ja, för kvinnorna\r\ni världen är Sverige ett av de bästa länderna --\r\nFinland låg före i FN-studien -- och det tycker jag\r\natt vi skall vara stolta över. Mona Saint Cyr säger\r\nockså att jag tar upp alla områden. Ja, det är just\r\ndet jag gör. Om vi skall åstadkomma jämställdhet\r\nmellan kvinnor och män måste vi arbeta på alla\r\nområden; därför behandlar jag detta så brett som\r\nmöjligt.</pre><pre>Här har nämnts passivitet inom facket i vissa\r\navseenden. Jag kan hålla med om att det\r\nförekommer. Men vi måste ändå kräva att också\r\nkvinnorna tar sitt ansvar i facket. Det tror jag att de\r\nkommer att göra i större utsträckning i framtiden.</pre><pre>Nu är min talartid slut. Jag får återkomma senare.</pre><pre>Anf. 66 CHARLOTTE BRANTING (fp)\r\nreplik:</pre><pre>Herr talman! Jag tycker att det är konstigt att höra\r\nGustav Persson låta som vissa andra\r\nsocialdemokrater och förfalla till en demagogi som\r\njag tycker att Gustav Persson borde stå över.</pre><pre>Vi tror inte att man löser detta genom privatisering.\r\nDet är ingen här som har förespråkat att vi skall gå\r\nin för en privatisering av hela vårdområdet eller en\r\nprivatisering av hela omsorgen eller av skolorna. Vi\r\nförespråkar mångfald, alternativ, konkurrens. Låt\r\noss slå fast det en gång för alla. Vi är övertygade om\r\natt det skulle vara av godo även för de kvinnor som\r\nhar det sämst ställt på arbetsmarknaden i dag.</pre><pre>Jag tycker att det känns angeläget att ta upp frågan\r\nom arbetsvärderingen och likaså kravet på att den\r\nutredning som skall behandla den viktiga frågan om\r\natt få fram lika lön för likvärdigt arbete när det\r\ngäller kvinnor och män, verkligen får till uppgift att\r\nföreslå ett arbetsvärderingsinstrument. Vi har ju\r\npratat om detta hur länge som helst. Nu bör den här\r\nutredningen verkligen lägga fram ett sådant förslag.\r\nOm man inte tror att den utredning som regeringen\r\nskall tillsätta klarar av detta, varför gör man den då\r\ninte till en parlamentarisk utredning? Då kanske vi\r\ni de icke-socialistiska partierna kan komma med\r\ntips till socialdemokraterna; vi har studerat detta i\r\nEG och på andra håll.</pre><pre>Jag skulle också vilja ta upp frågan om de aktiva\r\nreglerna i jämställdhetslagen. Jag har också läst\r\nJämsides, vilket jag tycker är en utmärkt tidning.\r\nDen är ett klart bevis på JämOs viktiga arbete att\r\nbedriva upplysning och information om\r\njämställdhetsarbetet. I tidningen sägs att reglerna\r\nom de s.k. aktiva åtgärderna enligt förslaget\r\nfortfarande kommer att ersättas av andra regler i\r\nkollektivavtal. Ja, så är det. Detta innebär att\r\nJämO alltjämt kommer att sakna maktmedel för att\r\nfå till stånd reella förändringar även i de fall man\r\nuppmärksammar missförhållanden. Det är ju\r\nkruxet. Vill socialdemokraterna stärka JämOs roll\r\neller inte?</pre><pre>Anf. 67 MAGGI MIKAELSSON (v) replik:</pre><pre>Herr talman! Jag vidhåller inte, Gustav Persson,\r\natt du pratar om historien. Men du befinner dig i\r\nhistorien. Du beskriver nutiden men har inga\r\nvisioner. När det gäller framtiden och\r\nmålsättningen för jämställdhetspolitiken finns det\r\nen bred enighet om de övergripande målen.</pre><pre>Jag har inte heller någon övertro på lagstiftningen,\r\nmen lagens uppgift är ju ändå att klargöra\r\nnormsystem och hur samhället vill att det skall vara.</pre><pre>Vi har lagstiftning på en massa områden som är\r\nsvåra att kontrollera, t.ex. hastighetsbegränsningen\r\npå vägarna eller lagstiftningen om ekonomisk\r\nbrottslighet i landet. Jag tror inte att Gustav\r\nPersson skulle komma på idén att föreslå att vi\r\nskulle ta bort de lagarna bara därför att vi inte kan\r\nkontrollera att de efterföljs. Så fungerar det ju\r\nfaktiskt inte.</pre><pre>Gustav Persson säger också att vi tvingades\r\nförsämra socialförsäkringen; jag antar att han\r\nmenar sjukförsäkringen. Detta drabbar ju de\r\nlågavlönade kvinnorna som har de tyngsta jobben\r\nmycket hårdare än det drabbar t.ex. direktörerna i\r\nnäringslivet. Därför är det en orättvis försämring.\r\nEn av de viktigaste jämställdhetsförändringarna är\r\nju att man kan garantera arbete åt alla -- arbete åt\r\nalla kvinnor. Tyvärr är ju risken den att regeringen\r\noch socialdemokraterna är på väg att lämna den\r\növergripande målsättningen. Det ser jag som\r\nväldigt allvarligt.</pre><pre>Om man frågar kvinnor vad som är viktigt förutom\r\narbete får man veta att det är sex timmars arbetsdag\r\nman vill ha. Varför använder man t.ex. inte den\r\nökande arbetslösheten till att påbörja en\r\narbetstidsförkortning? En kvart om dagen under de\r\nnärmaste fyra åren skulle sänka arbetstiden till sju\r\ntimmar. Nu när arbetslösheten ökar borde det\r\nfinnas utrymme och möjlighet att genomföra en\r\nsådan förändring, som skulle vara en stor och viktig\r\njämställdhetsreform.</pre><pre>Vi talade tidigare om att kvinnorna har en ganska\r\nstor andel i de parlamentariska församlingarna.\r\nMen i takt med att den utvecklingen sker flyttas ju\r\nockså makten ut från parlamenten. Det tycker jag\r\när allvarligt. Makten är ju numera t.o.m. på väg att\r\nflyttas ut från Sverige till Bryssel. Det fungerar ju\r\nså att maktens herrar nog vet att bevara sina\r\npositioner. Det ser jag också som ett hot mot\r\njämställdheten och kvinnornas situation.</pre><pre>När det gäller redovisningen av hur budgeten slår\r\nför män och kvinnor vill jag ändå vidhålla att jag\r\ntycker att det lilla man kan hitta i\r\nbudgetpropositionen är väldigt torftigt. Jag skulle\r\nönska att varje avsnitt i budgeten hade den här\r\nredovisningen. Jag uppfattade att det var så man\r\nmenade när man fattade de här besluten 1988. Då\r\nhade man sett mycket tydligt hur t.ex.\r\ntrafiksatsningarna slår mot kvinnorna i dag.\r\nKvinnorna är ju de som utnyttjar kollektivtrafiken,\r\nmedan satsningen sker på motorvägsbyggen. Man\r\nhade även kunnat se hur satsningar sker när det\r\ngäller utbildning och andra områden.</pre><pre></pre><pre>Anf. 68 MONA SAINT CYR (m) replik:</pre><pre>Herr talman! Jag skall koncentrera mig på att fråga\r\nGustav Persson hur det var med dispositiviteten när\r\ndet gällde jämställdhetsplanerna.</pre><pre>Sedan vill jag ansluta till att Gustav Persson talade\r\nom att han gav sig in på alla områden och att det var\r\nfinessen med den här debatten när det gäller\r\njämställdhetsområdet och kvinnors ställning i det\r\nsammanhanget. Jag exemplifierade med hur trögt\r\ndet går med jämställdhetsarbetet hos en offentlig\r\narbetsgivare. Då vill jag fråga Gustav Persson:\r\nSkulle det inte passa med att JämO hade tillsynen\r\näven på det här området? Är Gustav Persson\r\nberedd att bryta upp det offentliga monopolet på\r\ndet här området för att bredda arbetsmarknaden\r\nför kvinnor?</pre><pre>Om vi beslutsfattare överlämnar förtroendet åt\r\nparterna att se till att jämställdhetsarbetet drivs\r\nframåt genom att teckna jämställdhetsavtal, så har\r\nvi därmed också överlåtit ansvaret åt\r\narbetstagarparten att beivra och övervaka\r\narbetsgivaren så att han verkligen fullföljer detta.\r\nDå skall det också väckas talan om det är så att det\r\ninte fungerar. Detta har inte skett. Det råder alltså\r\nen stor passivitet på det här området. Hur tänker\r\nGustav Persson komma till rätta med den?</pre><pre>Anf. 69 MARIANNE ANDERSSON i\r\nVårgårda (c) replik:</pre><pre>Herr talman! Jag återkommer till frågan om\r\narbetsvärdering. Vi i centern har länge krävt en\r\nparlamentarisk utredning för att åstadkomma\r\narbetsvärdering. Det förslag som nu läggs fram är\r\nnågon sorts halvmesyr. Jag hoppas att Gustav\r\nPersson har tid att i det här svaret precisera och\r\nmotivera varför man inte kan ta steget fullt ut och\r\nsäga: ''Ja, men vi vill ha en arbetsvärdering.'' Det\r\när fundamentalt viktigt för att vi skall åstadkomma\r\njämställdhet på arbetsmarknaden.</pre><pre>När det sedan gäller dispositiviteten talade Gustav\r\nPersson sig varm för att vi skall förlita oss på\r\nparterna och för att vi skall visa respekt för avtalen\r\nosv. Det finns tio års erfarenhet när det gäller\r\njämställdhetsområdet, och det har ju visat sig att\r\ndet inte har fungerat. I de allra flesta fall har man\r\nsänkt ambitionsnivån jämfört med lagen. Det är\r\ndärför vi för fram vårt krav.</pre><pre>Anf. 70 GUSTAV PERSSON (s) replik:</pre><pre>Herr talman! Maggi Mikaelsson, jag har inte sagt\r\natt vi skall ta bort lagstiftningen. Jag har sagt att\r\nman skall ha en balans mellan lagstiftning och\r\nkollektivavtal på arbetsmarknaden. Det ger det\r\nbästa resultatet. Jag har inte sagt något annat. Jag\r\nhävdar att detta också skall gälla här. Vi har varit så\r\nframgångsrika på alla andra områden.</pre><pre>När det sedan gäller dispositiviteten, Mona Saint\r\nCyr och Marianne Andersson i Vårgårda, är det\r\nändå så att det skall finnas ett materiellt innehåll i\r\nkollektivavtalet som rör rekrytering,\r\narbetsförhållanden och jämställdhetsplan. Därför\r\ngäller inte dispositiviteten fullt ut. Det är detta som\r\när det viktiga.</pre><pre>Sedan säger Marianne Andersson att vi har tio års\r\nerfarenhet av detta och att vi inte har lyckats. Ja,\r\ndet är riktigt att det inte har varit särskilt bra. Det\r\nskall vi erkänna. Men tio år är inte någon lång\r\nperiod. Om man skulle börja med lagstiftning för\r\nhela arbetsmarknaden på det här området skulle\r\nman kanske få en sådan passivitet från\r\narbetsmarknadens parter att det skulle vara mycket\r\nvärre än att vi nu får kvinnorna inom LO, TCO och\r\nSACO att driva sina frågor här. Det är den\r\navvägningen som socialdemokraterna har gjort\r\nhela tiden. Jag tror att den är mycket viktig.</pre><pre>När det gäller arbetsvärdering tror jag att vi måste\r\nha det också. Men det är en komplicerad sak. Även\r\ndär måste man få arbetsmarknadens parter att driva\r\nfrågan, eftersom vi inte kan komma till varje\r\narbetsplats när det gäller varje detalj om vi skulle\r\nsitta i Stockholm och bestämma det här. Det är\r\nockså mycket viktigt.</pre><pre>Herr talman! Slutligen skulle jag vilja säga,\r\neftersom det förmodligen är mitt sista anförande i\r\nden här kammaren, att jag är övertygad om att om\r\nkvinnorna fick mycket större inflytande och makt i\r\nvårt land och i hela världen skulle vi få ett bättre\r\nSverige och en bättre värld.</pre><pre>(Applåder)</pre><pre>Anf. 71 Statsrådet MARGOT WALLSTRÖM\r\n(s):</pre><pre>Herr talman! Det råder en bred politisk enighet om\r\nmålen för jämställdhet. Men när jag såg att det var\r\n66 reservationer fogade till utskottets betänkande\r\ntänkte jag: ''Vad är det här? Hur skall det gå med\r\nförslaget om en ny jämställdhetslag och vår\r\nproposition om jämställdhet?'' Detta visar ju också\r\natt åsikterna om framför allt de metoder som skall\r\nanvändas för att nå målen går isär. När jag läste\r\nigenom betänkandet märkte jag att på de\r\navgörande punkterna finns det egentligen ingen\r\nsamlad opposition. Väldigt mycket handlar om\r\ndetaljer och enskildheter. Jag noterade också att\r\ndet inte heller finns någon samlad borgerlig linje i\r\njämställdhetspolitiken.</pre><pre>Jag tycker att jämställdhetsarbetet under 90-talet\r\nför det första skall handla om kvinnors rätt till\r\narbete och en rättvis lön. Men även om rätten till\r\ndet goda arbetet där man inte behöver riskera\r\nhälsan, utan kan få ta ansvar och utvecklas. För det\r\nandra måste kvinnors och mäns möjligheter att\r\nförena föräldraskap och yrkesarbete förbättras med\r\nsärskild betoning på att öka pappornas uttag av\r\nföräldraledighet. För det tredje måste kvinnors\r\nkunskap och erfarenhet få påverka besluten.\r\n''Varannan damernas'' måste bli verklighet. För det\r\nfjärde: Kvinnofrid! Bort med våldet mot kvinnor.\r\nFör det femte måste det handla om kvinnorna och\r\nEuropa och egentligen även om kvinnorna och\r\nvärlden.</pre><pre>För att nå jämställdhet måste vi förändra attityder\r\noch värderingar. Det är vi säkert överrens om. Men\r\ndet handlar också om konsekvens. Att tala för\r\njämställdhet och samtidigt föra en politik som leder\r\ntill ökade klasskillnader är inte trovärdigt.\r\nJämställdhet är en fråga om rättvisa. Därför måste\r\narbetet för jämställdhet mellan könen gå hand i\r\nhand med strävandena för jämlikhet mellan olika\r\ngrupper i samhället.</pre><pre>Som socialdemokrat kan jag aldrig acceptera att\r\njämställdhet bara skall handla om kvinnorna och\r\nmännen högst upp på klasstrappan.\r\nArbetsmiljökommissionens och LOs rapporter om\r\nLO-medlemmar i välfärden visar med skrämmande\r\ntydlighet vilket starkt samband som finns mellan\r\nvillkoren i arbetet och villkoren utanför arbetet. I\r\nnästan alla avseenden är det arbetarkvinnorna som\r\ndrar det kortaste strået, som har de sämsta\r\narbetsmiljöerna, det minsta inflytandet, de lägsta\r\nlönerna och som oftast har obekväma eller\r\noregelbundna arbetstider. Vem som helst fattar väl\r\natt det inte räcker med attitydförändringar för att\r\nutjämna dessa orättvisor.</pre><pre>Det krävs också politiska lösningar för att klara\r\nsådant som vi inte själva, var och en av oss, kan\r\nlösa. Utan en ekonomisk politik med arbete åt alla\r\nsom mål skulle vi inte ha kommit dit där vi är i dag.\r\nDet hörs ju att det är svårt just nu för dem som\r\ngärna vill svartmåla Sverige, vilka avsikter man än\r\nkan ha med det. Det har ju kommit uppgifter om\r\natt vi faktiskt betraktas som ett välfärdsland. Vi har\r\nkommit mycket långt när det gäller t.ex. mänskliga\r\nrättigheter. Om vi accepterar arbetslöshet som ett\r\nekonomiskt politiskt medel är kvinnorna de första\r\nsom drabbas. Därför krävs en\r\narbetsmarknadspolitik som inriktas på aktiva\r\nåtgärder som t.ex. utbildning i stället för\r\nkontantstöd eller dold kvinnorarbetslöshet.</pre><pre>Det krävs en arbetslivspolitik som ställer krav på\r\nvåra arbetsplatser och sätter stopp för\r\nexploateringen av löntagare. Det krävs en politik\r\nsom i stället stimulerar förbättringar av dåliga\r\narbetsmiljöer. Vi socialdemokrater accepterar inte\r\natt människor spottas ut från arbetsplatser när de\r\nförbrukats och inte kan producera mer. Här går en\r\nskiljelinje. Människovärde ställs mot\r\nmarknadsvärde.</pre><pre>Det krävs en familjepolitik som gör att både\r\nkvinnor och män kan förena avlönat arbete och\r\nföräldraskap. Det krävs en välfärdspolitik som ger\r\ntrygghet för alla vid sjukdom och ålderdom. Vi\r\nkommer alltid att behöva ställa upp för varandra\r\nsom anhöriga, men det måste bygga på frivillighet.\r\nVi skall inte tillbaka till ett system där kvinnorna\r\noavlönat skall ta huvudansvaret.</pre><pre>Kvinnornas inflytande är ett viktigt mål i sig. Det är\r\nen fråga om demokrati och rättvisa. Men det är\r\nockså ett medel för att påverka beslut som är\r\nviktiga för både kvinnor och män. Kvinnorna i\r\nSverige har en hygglig del av den politiska makten,\r\nmen knappast någon makt alls inom det privata\r\nnäringslivet. Det skulle vara intressant om någon av\r\ndebattörerna också vågade sig på att bedöma hur\r\ndet ser ut i det privata näringslivet.</pre><pre>Vi har räknat fram att det finns 38 % kvinnor i\r\nriksdagen, och vi har räknat hur många kvinnor det\r\nfanns i styrelserna i de största börsnoterade\r\nföretagen och fann att det var 1,6 %. Detta är\r\nviktigt att se i en tid när många gör allt för att\r\nmisstänkliggöra politiken och politiskt arbete.</pre><pre>Den handlingsplan för jämställdhet som riksmötet\r\nbehandlade för tre år sedan ligger fortfarande fast.\r\nMen jag tycker egentligen inte om uttrycket att den\r\n''ligger fast''. Jag hoppas att det skall röra på sig\r\nganska ordentligt. Arbetet fortsätter på alla de\r\nområden som handlingsplanen beskriver.</pre><pre>Den proposition som nu behandlas här i dag, Olika\r\npå lika villkor, innebär viktiga steg framåt i\r\njämställdhetsarbetet. Propositionens inriktning\r\nmarkerar också de områden där regeringen anser\r\ndet särskilt viktigt att flytta fram positionerna. Den\r\noffentliga debatten har bara handlat om vissa delar\r\nav propositionen, och det kan finnas anledning att\r\nnämna de övriga frågor som är viktiga.</pre><pre>Jag vill först kommentera förslaget till den nya\r\njämställdhetslagen där kraven skärps på det aktiva\r\njämställdhetsarbetet på arbetsplatserna och som\r\ninnebär en skärpning av förbudet mot\r\nkönsdiskriminering. Den lagen blir ett bättre\r\nverktyg i jämställdhetsarbetet.</pre><pre>Det har förts en mycket livlig debatt när det gäller\r\nfrågan om huruvida det skall finnas en lag eller ett\r\navtal och om det är parterna eller JämO som skall\r\nutöva tillsyn och göra arbetet. Det är just detta det\r\nhandlar om. Vem tror vi är bäst skickad att göra\r\narbetet? Hur skall arbetsgivarna motiveras att\r\narbeta aktivt om JämO skall sköta\r\njämställdhetsarbetet, en statlig myndighet, och\r\nlagen tar ifrån parterna ansvaret? Hur skall de\r\nmotiveras om man låter JämO göra en\r\növerprövning av avtalen?</pre><pre>Vi måste först bestämma oss om vi anser att de\r\nprinciper som i dag etablerats inom den\r\narbetsrättsliga lagstiftningen är rimliga? Skall vi gå\r\nifrån dem och välja en helt annan modell? Skall vi\r\nvälja en hybrid, som faktiskt också utredningen\r\ninsåg att det var, som innebär att avtalen på\r\narbetsmarknaden överprövas? Vi kan vara överens\r\ni bedömningen att det inte har gjorts tillräckligt.\r\nMen jag anser inte att det är skäl till att säga att man\r\nskall ta ifrån parterna detta ansvar och lägga det på\r\nJämO.</pre><pre>Det är något märkligt att höra att borgerligheten\r\nplötsligt tror så mycket på myndigheten och\r\nmyndighetsansvar och är beredd att bygga ut JämO\r\nså att JämO utövar tillsyn över hela den svenska\r\narbetsmarknaden när det gäller jämställdheten.\r\nHur kritisk jag än är anser jag att det är parterna\r\npå arbetsmarknaden som även i fortsättningen skall\r\ngöra det mesta av arbetet.</pre><pre>Det finns en punkt i utskottsbetänkandet som är\r\nviktig att klara ut, eftersom det ställts frågor om\r\ndetta. Utskottet vill betona att syftet med\r\ndispositiviteten, dvs. att man kan sluta avtal på\r\nviktiga punkter när det gäller de aktiva åtgärderna,\r\nframför allt är att parterna i kollektivavtalen skall\r\nprecisera och konkretisera jämställdhetsarbetet\r\nmed hänsyn till de behov som kan finnas inom\r\nbranschen, företaget eller myndigheten. Det är\r\ndetta det handlar om.</pre><pre>Man kan aldrig springa ifrån, som Maggi\r\nMikaelsson påstod, lagen. Lagen anger vilka\r\nområden som avtalen skall täcka. Vi vill väl ändå\r\natt det skall slutas avtal och att parterna skall sätta\r\nsig ner och resonera om jämställdheten och komma\r\növerens om planerna för att föra frågan framåt? Vi\r\nmenar att man på detta vis kan skynda på\r\njämställdhetsarbetet även bland parterna.</pre><pre>Lagen utgör dessutom ett golv, eller en miniminivå,\r\nför vad avtalen skall innehålla. Lagen anger kraven\r\npå aktiva åtgärder med termer som ''underlätta\r\nför'', ''verka för'', ''främja'' och ''särskilt anstränga\r\nsig för''. Det är mycket svårt att se hur avtalen\r\nskulle kunna hamna under denna nivå. Tanken är i\r\nstället just den som utskottet beskriver, nämligen\r\natt detta skall preciseras och konkretiseras i avtal\r\nmellan parterna, och det anser vi väl alla. Jag\r\nmenar att man annars måste välja en helt annan\r\nrättslig form för lagstiftning om jämställdhet.</pre><pre>Regeringen har valt den arbetsrättsliga\r\nlagstiftningen. Vi anser att det är riktigt att göra det\r\näven i fortsättningen, eftersom det är här som de\r\nstora bristerna finns och det är här som man kan\r\ngöra de viktigaste insatserna även i fortsättningen.\r\nMenar kritikerna verkligen att vi skall satsa medel\r\nför jämställdhetsarbete på att bygga upp en\r\nomfattande statlig kontroll?</pre><pre>JämO har en mycket viktig uppgift även i\r\nfortsättningen. JämOs roll förstärks när det gäller\r\ntillsynen på utbildningsområdet och möjligheterna\r\natt hjälpa till med att utforma planer, att hålla\r\nkontakt med parterna och se till att driva på\r\nutvecklingen. Den uppgiften måste JämO ha i\r\nfortsättningen, och regeringen förstärker JämOs\r\nresurser för att kunna sköta detta arbete.</pre><pre>En löneutredning skall tillsättas för att ge oss bättre\r\nkunskap om löneskillnaderna mellan kvinnor och\r\nmän och orsakerna till dessa skillnader. Det verkar\r\nibland som om man menar att detta inte vore en\r\nfråga för parterna på arbetsmarknaden, utan att det\r\nplötsligt gällde helt andra förutsättningar och att vi\r\nmed lagstiftning skulle kunna ta över sådant som i\r\ndag sköts genom förhandlingar mellan parterna på\r\narbetsmarknaden. Menar ni verkligen detta, eller\r\när det bara ett uttryck för den otålighet ni känner?</pre><pre>Utredaren skall naturligtvis se till att vi får förslag\r\ntill hur vi kan förbättra statistiken och göra\r\nskillnaderna synliga för att kunna resonera om\r\norsakerna till dem. Flera talare har här framfört\r\nkrav på en arbetsvärdering. Kanske man skramlar\r\nlitet i förväg i detta avseende, eftersom regeringen\r\nhåller på att utforma direktiven. Självfallet anser\r\nregeringen att arbetsvärdering är en mycket viktig\r\nfaktor när det gäller att utjämna löneskillnaderna\r\nmellan kvinnor och män. Men det är inte så enkelt\r\nsom att kräva att en utredare skall komma med\r\nförslag till ett arbetsvärderingssystem som skall\r\nkunna användas över hela arbetsmarknaden. Man\r\nmåste självfallet se på olika arbetsvärderingssystem\r\noch i vilken mån de skulle kunna användas som ett\r\nverktyg.</pre><pre>En annan punkt i propositionen som inte heller har\r\nuppmärksammats särskilt mycket är det\r\nomfattande åtgärdsprogram som föreslås för att\r\nmotverka våldet mot kvinnor. Ett anslag på\r\nsammanlagt 17,5 milj.kr. föreslås för nästa\r\nbudgetår för att göra samhällets olika instanser\r\nbättre rustade att motverka våldet mot kvinnor och\r\nge skydd, stöd och hjälp åt utsatta kvinnor. Våldet\r\nmot kvinnor får inte privatiseras.</pre><pre>Det handlar om makt, om mäns makt över kvinnor,\r\nom föreställningen att män skulle ha rätt att fostra\r\noch tukta sin kvinna även med våld. Detta är en stor\r\nsamhällsfråga som vi alla måste ta ett ansvar för.\r\nAtt betrakta kvinnomisshandel som enbart en fråga\r\nom brister i relationer mellan enskilda kvinnor och\r\nmän leder lätt till ett vi-och-dom-tänkande.</pre><pre>Jämställdhet är ingen separat smal politisk fråga.\r\nMånga andra förslag och beslut är också viktiga för\r\natt nå jämställdhet. Det gäller t.ex. åtgärder för att\r\nmotverka den ökade arbetslösheten, förbättringar\r\nav arbetsmiljön, vilket jag redan har nämnt, och\r\nmöjligheter till kompetensutveckling i företagen.\r\nDet är viktigt att se hela politiken i ett\r\nsammanhang.</pre><pre>Jag måste få ställa några frågor: Anser\r\nmoderaterna att ett vårdnadsbidrag, som gör det\r\ndirekt olönsamt för tvåbarnsmammor med mindre\r\nän 160 000 kr. i årsinkomst att arbeta, skulle främja\r\njämställdhet?</pre><pre>Arbetslivsfonden har 15 miljarder kronor för att\r\nstödja förbättringar av dåliga arbetsmiljöer och\r\nrehabilitering av dem som skadats i arbetet.\r\nOmkring 60 % av de pengar som fördelats under\r\ndet första året har gått till kvinnor.</pre><pre>Folkpartiet och moderaterna vill skrota\r\narbetslivsfonden. På vilket sätt skulle det främja\r\nkvinnors arbetsmiljöer och gagna jämställdheten?\r\nOch kan ni ge mig något exempel på något land där\r\nmarknadskrafterna har löst problemen med\r\narbetslöshet och dåliga arbetsmiljöer, något land\r\ndär marknadskrafterna har lett till jämställdhet?</pre><pre>Folkpartiet och moderaterna föreslår\r\nskattesänkningar på 30 miljarder kronor och\r\nnedskärning av offentliga utgifter. På vilket sätt\r\nfrämjar det jämställdheten och kvinnornas villkor?</pre><pre>Charlotte Branting föreslog häromdagen i en\r\nartikel i DN att föräldraförsäkringen skall göras\r\nmer flexibel. Det var intressanta förslag, Charlotte.\r\nSamtidigt har din partiledare satt sig i knät på\r\nmoderaterna, som vill sänka föräldrapenningen till\r\n80 %. Hur kan sänkt föräldrapenning motivera fler\r\npappor att stanna hemma med sina små barn? Hur\r\nskall lågavlönade kvinnor ha råd att utnyttja hela\r\nledigheten över huvud taget? Hur skall\r\nensamstående föräldrar klara sig?</pre><pre>Folkpartiet och moderaterna föreslår två\r\nkarensdagar. Hur förbättrar det villkoren för de\r\nlågavlönade kvinnorna, som ofta blir sjuka av\r\njobbet?</pre><pre>Se upp, därför att i debatten höjs nu allt fler röster\r\nom att kvinnor skall återgå till oavlönat vårdarbete\r\ni hemmen! Veckans Affärer och Hans Tson\r\nSöderström, VD för Studieförbundet Näringsliv\r\noch Samhälle, använder EG som argument för att\r\nkvinnor kommer att få lämna arbetsmarknaden.\r\nDelar folkpartiet och moderaterna den\r\nuppfattningen?</pre><pre>Mats Svegfors i Svenska Dagbladet beskriver\r\nsvenska kvinnors yrkesarbete som ett\r\n''barnbytarsamhälle'', en kinesisk arbetsmarknad\r\ndär vi bara tar hand om varandras barn. Delar\r\nfolkpartiet och moderaterna Svegfors nedlåtande\r\nsyn på kvinnors förvärvsarbete? Är det också er\r\nmening att kvinnor skall hem igen till oavlönat\r\nomvårdnadsarbete? Jag har tyvärr inte hört några\r\nprotester från ert håll.</pre><pre>Återupprätta hemarbetets ära! utropar Svegfors\r\noch beskriver vad som väntar oss bakom\r\nskattesänkningarna. I ett sådant samhälle skulle det\r\nt.o.m. vara möjligt för den professionellt\r\nframgångsrika kvinnan att göra karriär. Hon kunde\r\nanställa någon som sköter hemmet.</pre><pre>Det är alltså inte de professionellt framgångsrika\r\nkvinnorna som skall bli oavlönade vårdare i\r\nhemmet och knappast Mats Svegfors heller, får\r\nman anta, utan det är arbetarklassens kvinnor och\r\ndöttrar som skall nöja sig med oavlönat arbete eller\r\nmöjligen att få vara hembiträden åt de\r\nframgångsrika.</pre><pre>Svante Nycander skriver i dag i Dagens Nyheter:\r\n''Om vi radikalt ska sänka skatterna som ett led i\r\nanpassningen till EG, måste vård och omsorger\r\nflyttas tillbaka till hemmen. Kvinnorna får utföra\r\nsamma arbete som i dag men utan lön.'' Inte med\r\nett ord kommenteras vad den moderat-liberala\r\nskattesänkningen med 30 miljarder skulle få för\r\neffekter. Så jag frågar moderater och folkpartister:\r\nVad kan kvinnorna i Sverige förvänta sig, om ni får\r\nmöjlighet att genomföra en ny start för Sverige\r\nefter valet i höst?</pre><pre>Debatten om kvinnor och EG har tagit fart det\r\nsenaste året, och det är bra. Kvinnor skall vara med\r\ni Europadebatten, för den är viktig för oss alla.\r\nMen jag tycker att dagens debatt har ganska stora\r\nbrister. Motståndarna sprider skrämselpropaganda\r\nsom skapar rädsla, och rädsla är ingen bra\r\nutgångspunkt när man skall ta ställning till\r\nframtiden.</pre><pre>En del anhängare väljer i stället att svartmåla\r\nSverige för att motivera medlemskap. Det kan man\r\nju också försöka sig på. Kvinnors villkor i Sverige\r\njämförs med statistikuppgifter om något slags\r\ngenomsnittlig EG-kvinna, som inte finns. Kvinnors\r\nvillkor skiljer sig mycket åt både mellan de olika\r\nländerna och inom varje land.</pre><pre>EG beskrivs ofta som någon sorts stillbild. Men i\r\nvarje land pågår en utveckling i samma riktning\r\nsom vår, även om takten är mycket olika. För varje\r\når kommer allt fler kvinnor ut i avlönat arbete\r\nockså i EG-länderna, även om\r\nanställningsvillkoren ofta är sämre än hos oss,\r\nsärskilt för dem som jobbar deltid. Naturligtvis\r\nkommer kvinnor också i andra länder att ställa nya\r\nkrav på samhällsservice som barnomsorg och\r\nföräldraledighet, när allt fler yrkesarbetar.</pre><pre>Den svenska välfärdsmodellen är inte alls ute. Den\r\när i allra högsta grad en förebild för många av de\r\nhär kvinnorna. Därför är det inte alls självklart att\r\nskatterna i andra länder kommer att kunna ligga\r\nkvar på dagens nivå. Jag har ingen övertro på vårt\r\nlands möjligheter att förändra hela Europa, men\r\njag är övertygad om att kvinnorna i Europa\r\nkommer att ställa de krav som svenska kvinnor\r\nlänge gjort -- på sina regeringar och på sina män --\r\nmed andra ord krav som kan förändra de olika EG-\r\nländerna inifrån.</pre><pre>Vi skall sakligt granska fördelar och nackdelar med\r\nett EG-medlemskap. Kvinno- och\r\njämställdhetsperspektivet måste finnas med i den\r\ngranskningen, och det är bra med en bred\r\ndiskussion utifrån olika intresseområden. Därför\r\nhar jag avsatt 1 milj.kr. nu i första hand till\r\norganisationer som vill sprida information och öka\r\nkunskapen om Europa. Intresset har varit stort,\r\noch redan i juni skall vi ta ställning till de\r\nansökningar som har kommit in. Det finns säkert\r\nanledning att också nästa budgetår ge motsvarande\r\nstöd.</pre><pre>Det finns goda skäl för medlemskap utan att\r\nbehöva gripa till svartmålning. Men jag kan förstå\r\noron som finns, eftersom budskapen är så\r\nmotstridiga.</pre><pre>Kvinnor i Sverige har all anledning att slå vakt om\r\nrätten till arbete och social välfärd. Men vi måste\r\nfråga oss om det verkligen är ett närmare samarbete\r\nmed Europa som är den stora kvinnofällan. Att\r\ndöma av den politik som de borgerliga partierna var\r\nför sig eller tillsammans vill föra är nog hotet\r\nnärmare än så i både tid och rum. Kvinnofällan kan\r\nju slå igen redan efter valet, om vi inte säger ifrån.</pre><pre></pre><pre>Anf. 72 MARIANNE ANDERSSON i\r\nVårgårda (c) replik:</pre><pre>Herr talman! Jag måste säga att jag tar inte alls åt\r\nmig av den svartmålning som Margot Wallström\r\nägnade sig åt med tanke på hur framtiden kan se ut.</pre><pre>Jag skall först kommentera vårdnadsersättningen,\r\nsom Margot Wallström riktade en fråga till\r\nmoderaterna om, men det är ursprungligen ett\r\ncenterförslag och ett krav som vi har drivit i många\r\når. Hela tiden hör man den socialdemokratiska\r\npropagandan mot vårdnadsersättningen, att vi\r\nskulle tvinga kvinnorna tillbaka till hemmet. Vi\r\ntvingar inte någon till någonting, men vi vet att\r\nväldigt många kvinnor med ett eller flera små barn\r\ndignar under bördan -- och det gör hela familjen --\r\nav att kombinera arbete och föräldraskap, långa\r\nresor osv.</pre><pre>Det är en mycket besvärlig situation, och väldigt\r\nmånga önskar inget hellre än att kunna vara hemma\r\nnågot längre tid än vad man har möjlighet till i dag.\r\nIngen säger att man skall vara hemma sex år t.ex.\r\neller under hela förskoletiden, men vi anser att man\r\nskall ha möjlighet att göra det. Det är detta som är\r\nså oerhört viktigt.</pre><pre>Dessutom kombinerar vi vårt förslag med valfrihet\r\ni barnomsorgen, så att man skall kunna skapa\r\nalternativ. Därmed inte sagt att det innebär att\r\nnågon skall åta sig att ta hand om barnen utan\r\nersättning. Det handlar inte alls om det. Jag vill\r\ntillbakavisa den kritiken.</pre><pre>Sedan pratar Margot Wallström väldigt mycket om\r\ndispositiviteten och tillsynen, som vi har diskuterat\r\nhär förut. Hon säger att naturligtvis måste parterna\r\narbeta med jämställdhetsfrågor. Det är väl ingen\r\nsom har påstått någonting annat över huvud taget.\r\nMen i förslaget är nivån inte fastslagen. Det står att\r\nman inte får avtala bort lagen utan att avtalet skall\r\nvara på minst samma nivå. Dessutom anser vi att\r\ndet är oerhört viktigt att JämO har möjlighet till\r\ninsyn och tillsyn över arbetsmarknaden, även där\r\ndet i så fall skulle finnas kollektivavtal. Så vi tycker\r\natt det finns tillräckligt starka skäl för att gå ifrån\r\nprincipen om kollektivavtal.</pre><pre>Sedan till frågan om arbetsvärdering som vi har\r\ntalat om tidigare. Naturligtvis är det här ingen lätt\r\nsak, och det förstår vi nog allihop. Men vi i centern\r\ntycker att regeringen har alldeles för låga\r\nambitioner, när den säger att man skall analysera\r\nmöjligheterna till arbetsvärdering. Det kan man\r\ngöra, men man skulle ju kunna ha målsättningen att\r\ngå vidare därifrån och åstadkomma en\r\narbetsvärdering.</pre><pre>Anf. 73 MAGGI MIKAELSSON (v) replik:</pre><pre>Herr talman! Jag kan hålla med om det mesta som\r\nMargot Wallström har sagt och framför allt de fem\r\npunkterna som hon redovisade i början av sitt\r\nanförande. Det är precis vad vi tycker är krav som\r\när viktiga att ställa för kvinnornas roll och för att\r\nstärka jämställdhetsarbetet.</pre><pre>En av uppgifterna är att skapa arbete åt alla.\r\nKommer Sverige att som enda land att klara att\r\nkombinera låg inflation med full sysselsättning med\r\nden ekonomiska politik som regeringen för i dag?\r\nJag tror inte det. Jag skulle vilja ha ytterligare\r\nförtydliganden på det området.</pre><pre>Margot Wallströms kritik mot de borgerliga\r\npartierna är berättigad. Det finns mycket som inte\r\nhänger ihop och som verkligen skulle innebära en\r\nkvinnofälla om deras politik blev genomförd. Men\r\npå vilka avgörande punkter har\r\nsocialdemokraterna andra recept än moderaterna\r\noch folkpartiet för att garantera t.ex. arbete åt alla?</pre><pre>När det gäller jämställdhetspropositionen säger\r\nMargot Wallström att den utgör ett viktigt steg\r\nframåt. Jag vill inte riktigt hålla med om det. Den\r\nutgör förvisso steg framåt på vissa områden. Men\r\npå många områden har man stannat kvar precis där\r\nden nuvarande lagen ligger. Det handlar t.ex. om\r\nvem som är bäst skickad att sköta arbetet med\r\njämställdhetsarbetet och vilken status\r\nkollektivavtalen skall ha. Vi har nu tio års\r\nerfarenhet, och vi har sett att det inte har fungerat\r\nsärskilt bra. Vi vet i många fall att de kollektivavtal\r\nsom är slutna har haft så luddiga krav, så okonkreta\r\noch oprecisa krav, att de inte har haft någon riktig\r\nfunktion.</pre><pre>Varför kan man inte ta med att kollektivavtalen inte\r\nskall tillåtas ha lägre krav än de krav som finns i\r\nlagen? Jag tycker att det skulle vara ett\r\nförtydligande som skulle underlätta för parterna på\r\navtalsområdet att klara detta bättre under de\r\nkommande åren.</pre><pre>Det är bra att det finns ett åtgärdsprogram för att\r\nmotverka våldet mot kvinnor. Jag tog i mitt\r\nanförande upp frågan om att våldet mot kvinnor\r\nökar i samhället i dag. Det är allvarligt. Jag saknar\r\nåterigen en diskussion om de grundläggande\r\nsamhällsmekanismerna som leder till att våldet mot\r\nkvinnorna ökar i samhället i dag.</pre><pre>Vidare har vi EG och kvinnorna. Vem är det som\r\nhar spritt skrämselpropaganda om EG i dag? Från\r\nvänsterpartiet har vi krävt att det skall inrättas en\r\nkvinnodominerad arbetsgrupp som skall se över\r\nhur den offentliga sektorn och kvinnorna påverkas\r\nav ett medlemskap i EG. Delar Margot Wallström\r\nvår uppfattning att ett EG-medlemskap får andra\r\neffekter för kvinnorna i den offentliga sektorn än\r\ndet får för männen? Utgångspunkten är, på grund\r\nav vår unika situation i Sverige med ett\r\nvälfärdssamhälle och en generell välfärdspolitik, att\r\nett medlemskap kommer att få andra konsekvenser\r\njust för kvinnorna.</pre><pre>Anf. 74 MONA SAINT CYR (m) replik:</pre><pre>Herr talman! Margot Wallström skröt om ett\r\nprojekt om Kvinnor i Europa och ville avsätta 1\r\nmilj.kr. till det. Jag antar att Margot Wallström\r\nhörde nyss vad Gustav Persson sade om 1 milj.kr.\r\nDet var som att spotta i havet.</pre><pre>Margot Wallström ägnade sig mycket och länge åt\r\nen svepande karikatyr av borgerlig politik. Har det\r\naldrig fallit socialdemokraterna och Margot\r\nWallström in att människorna även i vårt land är\r\nolika och har olika behov och olika preferenser och\r\natt de vill välja själva. Det är förmodligen därför\r\nsom socialdemokraternas siffror faller så\r\nkatastrofalt som de gör för närvarande. Det är\r\nsådana behov när det gäller en ny start för Sverige\r\nsom vi uppmärksammar, dvs. att de enskilda\r\nindividerna skall få mer att säga till om och att det\r\nskall vara mindre makt åt politikerna.</pre><pre>När det gäller jämställdhetslagen och de delar som\r\nMargot Wallström tog upp, är det viktigt att den\r\nlagstiftningen behandlas som övrig arbetsrättslig\r\nlagstiftning. Vi anser givetvis att det skall vara\r\njämställdhetsavtal mellan arbetsgivare och\r\narbetstagare. Men det är viktigt att de inte smusslas\r\nundan, att de inte tunnas ut och blir innehållslösa.\r\nDe skall förses med innehåll, och det innehållet\r\nskall följas upp av arbetstagarparten som skall\r\nkontrollera arbetsgivarparten att avtalen följs. Det\r\när det som är viktigt, och det är den kontrollen som\r\nvi tycker att JämO skall utföra. Det har ju visat sig\r\natt egenkontrollen inte hjälper när inte någon\r\nannan pekar på att det faktiskt måste hända något.</pre><pre>Vi har också sagt att dessa avtal skall lämnas in till\r\nJämO. Hon skall på så sätt ha tillgång till hela\r\navtalsområdet och kunna använda sig av det som ett\r\nmaterial när hon arbetar med aktiva åtgärder på\r\nt.ex. området där icke avtalsbundna arbetsgivare är\r\nberörda.</pre><pre>I första hand är det fortfarande fråga om en\r\negenkontroll där man ställer krav på parterna och\r\nförväntar sig framgång hos dem, dvs. att de är\r\nvakna och intresserade av området. I andra hand,\r\ndvs. när de inte sköter sig, kommer JämO in. Det\r\när absolut inte fråga om att totalkontrollera hela\r\nsamhället. JämO har inte sådana resurser. Den där\r\nmiljonen räcker endast till två ytterligare tjänster\r\noch litet arbetsmaterial. Men det kan gälla\r\npunktkontroller och en kontroll i fall där man\r\nanmält att man inte är tillfredsställd med\r\nförhållandena på arbetsplatserna.</pre><pre>Med Margot Wallströms JämO finns det inte någon\r\nmening längre med ämbetet. Det har blivit en\r\nsymbolroll. I Margot Wallströms artikel i Svenska\r\nDagbladet för en tid sedan hade hon med\r\nparollerna Flytta fram positionerna och Sätt press\r\npå parterna som var dominerande. Vilken press på\r\nparterna sätter Margot Wallström? Hur flyttar hon\r\nfram positionerna?</pre><pre>Anf. 75 CHARLOTTE BRANTING (fp)\r\nreplik:</pre><pre>Herr talman! Först hade jag tänkt att begära ordet\r\nför att instämma i det som Margot Wallström sade\r\nnär det gäller målen för jämställdhet osv. Det kan\r\njag fortfarande göra. Men sedan förföll Margot\r\nWallström till vulgärpropaganda. Lyssnade inte\r\nMargot Wallström på mitt anförande där jag talade\r\nom vikten av kvinnors möjligheter att få behålla\r\nsysselsättningen i lika stor utsträckning som män?\r\nLyssnade inte heller Margot Wallström på när vi\r\nfrån folkpartiet liberalerna talade eom vikten av en\r\nfamiljepolitik som är barnomsorgsvänlig.inte går\r\natt förena barnomsorg med familjepoli</pre><pre>När det gäller Mats Wegfors artikel har jag faktiskt\r\nsvarat på den. Men är man inte minister är det inte\r\nså lätt att få in sina svar i tidningarna. Men jag\r\nhoppas att svaret kommer in så att Margot\r\nWallström kan få klarhet i vad vi tycker -- om inte\r\nMargot Wallström redan har fått klart för sig att\r\nfolkpartiet liberalerna är för en jämställdhetspolitik\r\nmed bibehållet socialt ansvar.</pre><pre>När det gäller sänkta skatter hoppas jag att\r\nsocialdemokraterna också så småningom kommer\r\natt ha det som mål. Jag är övertygad om att det har\r\nstor betydelse för kvinnorna.</pre><pre>Vidare har det talats mycket om projekt. Jag vill ta\r\nupp en fråga som har upprört mig de senaste\r\ndagarna. Jag har alltid förfäktat att projekt är\r\nmycket bra. Vi var med från folkpartiet liberalerna\r\noch understödde att dessa möjligheter skulle finnas\r\nfrån regeringens sida. Men för den senaste\r\nutdelningen av projekt måste jag sätta ett\r\nfrågetecken. Här har man delat ut något över 1\r\nmilj.kr. Inte mindre än 980 000 kr. av dessa pengar\r\ngår till socialdemokratiska organisationer eller\r\nnärstående sådana. 20 000 kr. går till ett\r\ntvärpolitiskt nätverksprojekt, och 50 000 kr. går till\r\nsyrianska riksförbundets kvinnokommitté. Vi\r\nbehöver alla stora möjligheter att påverka så att vi\r\nverkligen får in kvinnor i alla upptänkliga\r\nsituationer och verkligen når fram till målet\r\nVarannan damernas. Tycker Margot Wallström att\r\ndetta är en fördelning av denna miljon som hon kan\r\nförvara utifrån sina utgångspunkter?</pre><pre>Vidare har vi jämställdhetslagen. Å ena sidan talar\r\nMargot Wallström om att det finns många olika\r\nreservationer. Å andra sidan talar Margot\r\nWallström som om det var fråga om en gemensam\r\nreservation. Läs folkpartiets reservationer. Då\r\nkommer säkert jämställdhetsministern fram till att\r\nvi i många sammanhang har gått på utredningens\r\nförslag och tycker att man skall gå längre i många\r\nstycken. Det gäller t.ex. de aktiva åtgärderna. Vi\r\ntycker inte att regeringen har kommit fram till ett\r\nbra förslag. Vi vill ha en bottenplatta där JämO\r\nskall kunna gå in. Vi går inte emot de egentliga\r\navtalen. Se också på vad vi föreslår när det gäller de\r\nsexuella trakasserierna.</pre><pre>Anf. 76 Statsrådet MARGOT WALLSTRÖM\r\n(s) replik:</pre><pre>Herr talman! Med undantag för Charlotte\r\nBranting -- jag skall ge henne det erkännandet --\r\nvar det ingen som tog chansen att ge svar på dessa\r\nviktiga frågor. Jag försökte säga i min inledning att\r\njämställdheten är inget som man kan förvisa till ett\r\nhörn av politiken och tycka att den är någon sorts\r\nkosmetika. Den hör ihop med övriga politiska\r\nbeslut som fattas.</pre><pre>Jag vill höra hur förslagen från de borgerliga\r\npartierna, som jag återgav här, gynnar\r\njämställdheten. På vilket sätt är de bra för\r\nkvinnorna i det här landet?</pre><pre>Jag vill något kommentera de repliker som kom\r\nefter mitt inlägg. Jag kan hålla med om att jag tar i\r\nlitet grand. Jag tycker att det är viktigt att vi gör det\r\noch att vi visar att det är detta som jämställdhet\r\nhandlar om. Det är sakpolitik, det är dagspolitik\r\noch det är också politik för lång tid framåt på många\r\nolika områden som berör kvinnors villkor, och det\r\nmåste vi tala om, så att man i fortsättningen\r\nkommer hit till kammaren i stället för att gå ut ur\r\nden när jämställdhetsfrågor debatteras här.</pre><pre>Marianne Andersson i Vårgårda säger att\r\nfamiljerna och särskilt kvinnorna dignar under\r\narbetsbördan, och det är riktigt. Många kvinnor\r\nsom jag möter säger att det är svårt att vara kvinna.\r\nMen jag har inte hört dem säga att lösningen på det\r\när att de skall stanna hemma för en ganska liten\r\nsumma pengar, utan de säger: Vi behöver bättre\r\nkommunikationer och behöver få möjligheter att\r\nförsörja oss själva. Vi behöver hjälp i hemmet och\r\npolitiska beslut som underlättar för oss att\r\nkombinera förvärvsarbete och föräldraskap.</pre><pre>Vi tycker att lösningen är att förlänga\r\nföräldraförsäkringen så att man kan vara hemma\r\nlängre när barnen är små. Rätten till arbete är\r\ngrundläggande för både kvinnor och män, och det\r\nskall vara ett arbete som betalas väl.</pre><pre>Beträffande arbetsvärdering vill jag säga att vi har\r\nvarit till Canada och studerat olika\r\narbetsvärderingssystem. Där fanns oerhört\r\nomfattande system för arbetsvärdering, och vi\r\nupptäckte att det fanns en risk för att man skapar\r\nsystem med en stor byråkrati. I en del fall kanske\r\nde bara gynnar konsulter, som faktiskt kan\r\nkonservera en del av de könsrollsrelaterade\r\nfaktorer som bestämmer lönerna. Det är därför\r\nviktigt att man noga ser på arbetsvärderingen som\r\ninstrument och försöker väga den metoden mot\r\nandra som medel för att uppnå lika lön. Jag tror inte\r\natt vi i sak har så stora skillnader i uppfattning om\r\ndetta.</pre><pre>Beträffande dispositiviteten vill jag säga att vi visst\r\nkan tycka att parterna borde ha gjort ännu mer.\r\nMen skall vi säga att det är JämO som, genom en\r\növerprövning, skall klara uppgiften? Jag tror inte\r\natt vi får arbetsgivarna motiverade att över huvud\r\ntaget engagera sig i arbetet med att upprätta\r\njämställdhetsplaner eller att skriva avtal. Jag är\r\nganska säker på det, och parterna och det som\r\narbetar aktivt med jämställdhetsfrågor har också\r\nsagt till oss att se upp med detta. Arbetsgivarna\r\nkommer inte att vilja teckna några avtal om detta\r\neller att vilja arbeta aktivt för det.</pre><pre>Låt mig också påpeka att avtalen måste innehålla\r\nalla de aktiva åtgärder som lagen föreskriver. Det\r\när därför som man kan tala om ett golv eller en\r\nminiminivå på avtalen. Däremot finns det ingen\r\nkvalitativ miniminivå, utan vad som finns i lagen är\r\nde stadganden om att underlätta, främja osv. som\r\njag nämnde tidigare i mitt anförande. Avtalen skall\r\nprecisera och konkretisera lagens bokstav. Om man\r\ninte sluter kollektivavtal är det lagen som gäller,\r\noch då har JämO tillsynsmöjlighet.</pre><pre>Jag är övertygad om att bara JämO slår en signal\r\nkommer hon mycket snabbt att få de centrala\r\navtalen sig tillsända. Det finns inget som hindrar\r\ndetta, tvärtom -- parterna är intresserade av att\r\ninvolvera JämO. Men här handlar det om att få ut\r\njämställdhetsarbetet på den lokala nivån och om att\r\nman skall anstränga sig för detta i företagen, i\r\nkommuner och på andra håll.</pre><pre>Vi skall väl erkänna att vi inom den statliga sektorn,\r\ndär man varit tvungen att upprätta\r\njämställdhetsavtal, kan finna att synligheten ökar.\r\nMan tar faktiskt itu med orättvisorna,\r\nlöneskillnader och annat. Det är en viktig uppgift\r\natt stöta på parterna om detta. Jag tycker att vi skall\r\nförsöka hålla oss på ett sakligt plan när vi diskuterar\r\ndessa frågor.</pre><pre>När jag talade om dagens EG-debatt menade jag\r\ninte den debatt som förs just i dag utan den som har\r\npågått sedan lång tid tillbaka i Sverige. Jag har inte\r\nanklagat någon för att svartmåla i EG-debatter här,\r\nutan det har här handlat om jämställdhet. Det är\r\nviktigt att säga det till Maggi Mikaelsson.</pre><pre>Att ett bidrag om 1 milj.kr. är som att spotta i havet\r\ntycker nog inte de som har ansökt om dessa pengar,\r\nt.ex. om 10 000 kr. för att kunna genomföra en\r\nkonferens eller ett seminarium eller för att skaffa\r\nsig kunskaper om EG. Men om det var frågan om\r\natt tillgodose JämOs behov av tillsyn när det gäller\r\njämställdheten på hela den svenska\r\narbetsmarknaden vore 1 milj.kr. nog som att spotta\r\ni havet. För detta skulle det behövas mycket mer,\r\noch det var väl också det som Gustav Persson\r\nmenade.</pre><pre>Det är lätt och låter kanske sympatiskt att säga:\r\nMindre makt åt politikerna och mer åt folket! Men\r\nvem bestämmer då, Mona Saint Cyr? Vem kommer\r\ndå att ha makten?</pre><pre>När man nu försöker att få jämställdhetsarbetet\r\neller jämställdhetsplanerna i en kommun att\r\nframstå i ett löjets skimmer tänker jag: Och mycket\r\nstörre makt och mer inflytande har tjejen som sitter\r\ni kassan på ICA! Finns det ett sådant omedelbart\r\nsamband? Är det så enkelt att om vi bara\r\nprivatiserar, så ändras relationerna i ett slag? Det\r\när med tanke på detta som jag ställer frågorna om\r\nsänkning av skatterna och om\r\njämställdhetspolitiken i stort i samhället. Det är\r\ndärför som det är viktigt att svara på frågan: På\r\nvilket sätt underlättar ett vårdnadsbidrag\r\nförvärvsarbete, om det med det blir olönsamt att\r\nförvärvsarbeta för den som har under 160 000 kr. i\r\ninkomst, och på vilket sätt gynnar det\r\njämställdheten? Jag tror att alla är intresserade av\r\natt få svar på den frågan.</pre><pre>När det gäller projektpengarna blandar Charlotte\r\nBranting ihop olika saker. Jag kan, med skam i\r\nrösten, säga att socialdemokratin och många av\r\narbetarrörelsens organisationer tidigare har varit\r\nmycket dåliga på att ansöka om dessa\r\nprojektpengar. Men fördelningen mellan de\r\npolitiska partierna är mycket jämn. Det gäller nu\r\nden sista miljonen av 8 miljoner som har delats ut i\r\nolika omgångar, och folkpartiet har gladeligen tagit\r\nemot 581 000 kr. av dessa pengar.</pre><pre>Anf. 77 MARIANNE ANDERSSON i\r\nVårgårda (c) replik:</pre><pre>Fru talman! Först vill jag instämma i Margot\r\nWallströms yttrande att jämställdhet inte skall\r\nförvisas till något hörn av politiken. Därom är vi\r\nfullständigt överens. Vi har från centern inom\r\nandra områden lagt fram en lång rad förslag som\r\nockså innebär förbättringar för jämställdheten. Det\r\ngäller inom regionalpolitiken, beträffande\r\ngrundtryggheten, som är oerhört viktig för kvinnor,\r\nrättvis fördelning, hälso- och sjukvård,\r\narbetsorganisation, arbetsmiljöfrågor, miljöfrågor,\r\nutbildning osv. Det finns en mängd sådana\r\nområden där våra förslag gagnar kvinnor.</pre><pre>Beträffande vårdnadsersättningen menar Margot\r\nWallström att barnfamiljerna säger att ett\r\nvårdnadsbidrag inte är hela lösningen på deras\r\njobbiga situation. Vi har aldrig påstått att det är\r\nhela lösningen av deras situation, men det är en del\r\nav lösningen och en hjälp för dem att klara av ett\r\nbesvärligt läge under en tid, och det ger dem ökad\r\nvalfrihet. Det är ofrånkomligt. Om man dessutom\r\nsläpper loss möjligheterna att ordna med\r\nbarnomsorgen på många olika sätt, helt enkelt på\r\nde sätt som familjerna önskar, ger det valfrihet och\r\näven ett ekonomiskt tillskott under den tid som\r\nvederbörande är hemma.</pre><pre>Har man ett barn blir det naturligtvis mindre än om\r\nman har två barn. Jag tänker inte här går in på\r\nnågra vidare räkneoperationer, men det är\r\notvetydigt så. Dessutom önskar verkligen många\r\nunga familjer detta, eftersom de vill vara hemma ett\r\ntag med sina barn. Därmed är inte sagt att de\r\nlämnar arbetslivet. Om rätten till arbete har vi väl\r\ninga delade meningar. Vi värnar lika mycket om\r\nkvinnors rätt till arbete som någonsin\r\nsocialdemokraterna gör.</pre><pre>Anf. 78 MONA SAINT CYR (m) replik:</pre><pre>Fru talman för mig är 1 milj.kr. alltid 1 milj.kr. --\r\näven om inflationen gör att den blir allt mindre\r\nvärd -- oavsett om det är Gustav Persson eller\r\nMargot Wallström som nämner beloppet.</pre><pre>Vem bestämmer? frågar Margot Wallström. När vi\r\ntalar om människorna -- jag förstår att det känns\r\nlitet ovant -- gör vi följande skillnad. I politiskt\r\növergripande frågor, i gemensamma\r\nangelägenheter, är det faktiskt politikerna som\r\nbestämmer, som sätter ramar för saker och ting.\r\nMen i fråga om nära ting skall människorna\r\nbestämma själva. Det är en ledstjärna för oss att\r\nmänniskor skall ha full beslutanderätt över det som\r\nfinns närmast omkring dem.</pre><pre>Vad i den borgerliga och moderata politiken är då\r\nbra för kvinnor? frågade Margot Wallström.\r\nSjälvfallet är det bra för alla om landet har en god\r\nekonomi, om landet håller ett lågt skattetryck.\r\nDetta gagnar även kvinnor. Det är bra med\r\nmångfaldens arbetsmarknad, med alla slags\r\narbetsgivare och alla möjligheter att få välja jobb.\r\nDet är speciellt bra för kvinnor inom den offentliga\r\nsektorn, som vi tidigare har nämnt i debatten.</pre><pre>Det är bra för kvinnor med en politik som ger\r\nindividen valfrihet när det gäller barnomsorg,\r\nutbildning, vård och äldreomsorg. Den valfrihet\r\nsom moderat politik innebär är över huvud taget\r\nbra för kvinnor. Vi gör ingen skillnad på så vis att vi\r\nhar en politik för män och en för kvinnor, utan vår\r\npolitik vill se till alla individer och till den lilla\r\nmänniskan.</pre><pre>Anf. 79 CHARLOTTE BRANTING (fp)\r\nreplik:</pre><pre>Fru talman! Nej, Margot Wallström,\r\nsocialdemokraterna har inte alls varit dåliga på att\r\nsöka pengar till projekt. Socialdemokraterna har\r\nfått mest pengar, nämligen 869 000 kr. innan de\r\n980 000 kom i den sista utdelningen. LO har fått\r\nmer än 2 632 000, medan SACO har fått 105 000 kr.\r\noch TCO 1 467 500 före utdelningen. Nu får alltså\r\nsocialdemokraterna och socialdemokraterna\r\nnärstående organisationer 980 000 av de 1 050 000\r\nkr. som delas ut i den sista omgången. Tycker\r\nMargot Wallström att detta är riktigt? Jag tycker att\r\ndet är ett ojust grepp att ta till i sista omgången.</pre><pre>Jag har all anledning att vara mycket nöjd med\r\nprojektpengarna. Vi har kunnat göra mycket bra\r\nsaker i folkpartiets kvinnoförbund. Men jag tycker\r\natt det är bedrövligt att det av de 25 som har sökt är\r\n8 av 10 socialdemokrater som har fått pengar.\r\nVarför har inte de andra 17 organisationerna fått\r\nnågra pengar? De behöver också ha fler kvinnor\r\nsom arbetar med valarbete och som kan göra ett bra\r\njobb.</pre><pre>Margot Wallström talade också mycket om våldet\r\nmot kvinnor. Det vore väldigt bra om\r\nsocialdemokraterna då också kunde ta ett rejält tag\r\noch stödja kvinnojourerna med ytterligare pengar,\r\nvilket vi från folkpartiet liberalerna har föreslagit,\r\nsamt ge ordentliga summor till överfallslarm.</pre><pre>Jag vill än en gång säga att vi vad gäller lagförslaget\r\nhar den uppfattningen att utredningens förslag var\r\nbetydligt mer övertänkt än regeringens och\r\nutskottsmajoritetens förslag. Vi beklagar att det\r\nt.ex. inte har blivit något rejält förbud mot sexuella\r\ntrakasserier, vilket JämOs utredning visade att det\r\nfanns ett starkt behov av. Vi beklagar att man inte\r\nvad gäller principen om lika lön för likvärdigt\r\narbete går på utredningens förslag, utan att man i\r\nstället för att i lagen tala om ''arbete som är lika''\r\nbyter ut det mot ''arbete som är att betrakta som\r\nlika''. Att följa utredningens förslag skulle vara\r\nbetydligt bättre för jämställdheten.</pre><pre>I en sådan här debatt känns det angeläget att\r\npåpeka att det när det gäller jämställdhetsdebatten\r\noch jämställdhetsfrågorna finns mycket som vi är\r\növerens med socialdemokraterna om. Det är\r\nväsentligt att också peka på de skiljelinjer som\r\nfinns, men det skall då ske sakligt utan att man tar\r\ntill några vulgärargument, såsom att vi inte skulle\r\nvara för en jämställdhetspolitik, en familjepolitik\r\nför jämställdhet och att kvinnor skall kunna\r\nförvärvsarbeta.</pre><pre></pre><pre>Anf. 80 MAGGI MIKAELSSON (v) replik:</pre><pre>Fru talman! Margot Wallström ägnar rätt mycket\r\ntid åt att ställa frågor till de borgerliga partierna.\r\nJag kan stödja det, och även jag skulle gärna vilja\r\nha fler svar på de frågorna. Men detta innebär\r\nockså att jag inte fick något svar på de frågor jag\r\nställde. Delar Margot Wallström min uppfattning\r\natt ett EG-medlemskap får andra konsekvenser för\r\nkvinnorna i Sverige än för männen och att det\r\ndärmed skulle vara berättigat att tillsätta en speciell\r\narbetsgrupp med uppgift att studera frågan? Tror\r\nMargot Wallström att Sverige -- som enda land --\r\nkommer att klara att hålla låg inflation och full\r\nsysselsättning med den ekonomiska politik som\r\nregeringen för i dag och som till stora delar faktiskt\r\nsammanfaller med borgerlig politik?</pre><pre>Det finns några saker som är uppenbara, t.ex. att\r\njämställdhetsarbetet har stannat av och att våldet\r\nmot kvinnorna ökar i samhället, vilket bottnar i\r\nstrukturella förhållanden. I mitt huvudanförande\r\nnämnde jag den manliga maktstrukturen, men även\r\nden kapitalistiska marknadsekonomin bidrar till att\r\nskapa ett ojämlikt samhälle, där människor slås ut;\r\nkonkurrens är ju bra för dem som vinner, men det\r\nblir ju alltid en del som förlorar när man skall\r\nkonkurrera.</pre><pre>Vi har fått flera exempel på vad kvinnor vill ha i\r\nsamhället. Kvinnor vill ha arbete men också\r\nmöjlighet att förena arbete med föräldraskap. Man\r\nvill slippa vara rädd när man skall gå ut på\r\nkvällarna. Man vill ha möjlighet att leva ett värdigt\r\nliv. Jag tror också att kvinnor i Sverige är beredda\r\natt bidra till en bra utveckling i EG-länderna, men\r\njag tror att det är fullt möjligt att göra detta utan att\r\nvi är medlemmar i EG.</pre><pre>Vi i vänsterpartiet vill se jämställdheten som ett\r\nmedel att uppnå ett rättvist samhälle. Även\r\njämställdheten handlar ju faktiskt om en rättvis\r\nfördelning. Varför vill inte socialdemokraterna\r\ngöra något åt t.ex. den orättvisa fördelningen av\r\narbetstiden? Vi vet i dag att de som arbetar mest\r\növertid är småbarnspapporna, de som vi helst\r\nskulle vilja var hemma och tog en större del av\r\nansvaret för barnen och familjen. Att nu införa sex\r\ntimmars arbetsdag skulle vara ett bra sätt att ändra\r\npå den orättvisa fördelningen av arbetstiden. Vi\r\ntycker att vi nu, när arbetslösheten ökar, har ett\r\nypperligt tillfälle att göra detta. Eftersom\r\narbetslösheten slår orättvist och snett skulle man\r\nkunna inleda en arbetstidsförkortning för att uppnå\r\nmålet sex timmars arbetsdag. Det är nämligen en\r\nviktig jämställdhetsreform, kanske den allra\r\nviktigaste.</pre><pre>Anf. 81 Statsrådet MARGOT WALLSTRÖM\r\n(s) replik:</pre><pre>Fru talman! Jag har en glad nyhet till Maggi\r\nMikaelsson och kanske även till andra:\r\nJämställdhetsarbetet har inte stannat av. Vad vi än\r\nsäger och hur otåliga vi än är så har det inte stannat\r\nav. Jag har tvärtom hos många kvinnor sett en\r\nväldig vrede över orättvisorna och funnit ett mycket\r\nstort engagemang. Det kan jag säga efter att jag nu\r\ni snart tre år har rest runt i landet och jobbat med\r\njämställdhetsfrågorna. Arbetet har alltså inte\r\nstannat av. Jag tycker faktiskt tvärtom att man\r\nmärker ett mycket stort engagemang. Samtidigt är\r\ndet, som Marianne Andersson i Vårgårda sade,\r\nriktigt att det också finns en trötthet och en\r\nbesvikelse över att det inte går fortare. Men arbetet\r\nhar alltså inte stannat av -- tack och lov!</pre><pre>Vi gör en hel del för att vända oss till\r\nsmåbarnspapporna, men vi tror inte att vi kan\r\ntvinga dem att vara hemma. Jag har också märkt\r\nvilken oerhört stark reaktion man får på alla förslag\r\nom tvång. Jag tror inte att det är rätt väg att gå, utan\r\njag tror att vi först skall söka påverka dem att\r\nfrivilligt utnyttja mer av föräldraledigheten med\r\nmotivet att det faktiskt är för barnens skull och för\r\nframtidens skull som de gör detta.</pre><pre>Jag har inte gett upp målet om sex timmars\r\narbetsdag. Jag tycker att det är en viktig politisk\r\nåtgärd, men vi vet också att vi i dag inte har\r\nekonomiska möjligheter att genomföra detta. Det\r\nkostar pengar.</pre><pre>Jag tror självfallet att EG-medlemskapet får andra\r\neffekter för kvinnor än för män. Jag är övertygad\r\nom att de strukturer som finns i vårt samhälle och i\r\nmånga av EG-länderna gör att det kommer att bli\r\nså även i fortsättningen. Det är viktigt att titta på\r\nfrågan, men jag tror inte att vi löser problemet\r\ngenom att utse en arbetsgrupp som skall titta på vad\r\nmedlemskapet innebär för kvinnor över hela fältet.\r\nJag tror att vi i stället skall tvinga de olika\r\narbetsgrupperna att på sina resp. områden också se\r\npå jämställdhetsaspekten. Det är alltså mera en\r\nskillnad i synsätt när det gäller hur vi skall handskas\r\nmed dessa frågor och argument.</pre><pre>Det låter ju bra att tala om ökad valfrihet. Men om\r\nman inte kan jobba, vilken valfrihet har man då?\r\nVad kan man välja på när de pengar som skulle ha\r\nanvänts för att bygga ut barnomsorgen i kommunen\r\nanvänds till finansieringen av ett bidrag på 18 000\r\nper barn och år? Vad är valfriheten värd i så fall?\r\nMan kan ju inte vara så naiv och blåögd att man tror\r\natt det finns obegränsat med pengar till allt detta,\r\nutan det handlar ju faktiskt om att fördela -- från\r\ndet ena till det andra.</pre><pre>Det är inte vad kvinnorna kräver i dag, utan de vill\r\nfå barnomsorgen ordnad så att den fungerar. De vill\r\nockså att kommunikationsproblemen skall lösas\r\noch att de ges möjlighet att försörja sig. I dag vill\r\nnämligen kvinnorna kunna kombinera\r\nföräldraskap och förvärvsarbete.</pre><pre>Så till talet om den lilla och stora världen som\r\nåterfinns i Mona Saint Cyrs inlägg. Jag brukar\r\ncitera ur den förra jämställdhetspropositionen där\r\ndetta finns bra beskrivit. Det står bl.a. så här:</pre><pre>''I vilken utsträckning jämställdhetsmålet uppnås\r\nberor till stor del på enskilda människors beslut,\r\nt.ex. beslut om val av utbildning och yrke eller\r\nbeslut om fördelning av hemarbete och barnavård\r\nmellan makar. I den meningen är jämställdhet ett\r\nområde som varken kan eller bör bli föremål för\r\npolitiska åtgärder. Det politiska arbetet består bl.a.\r\ni att genom sysselsättningspolitik, skattepolitik,\r\nsocialpolitik etc. bestämma de ramar inom vilka de\r\nenskilda människorna fattar sina beslut och att\r\nundanröja hinder för jämställdhet. Det är viktigt\r\natt jämställdhetsfrågan ständigt hålls aktuell så att\r\nnuvarande förhållanden blir diskuterade och\r\nifrågasatta.''</pre><pre>Det är precis vad det handlar om. Dessa samband\r\nhar jag försökt påvisa, och jag har även frågat: På\r\nvilket sätt gynnar era förslag jämställdheten inom\r\ndessa andra områden? Jag hävdar att vi med alla\r\nmedel kommer att fortsätta att kämpa för kravet\r\nom arbete åt alla, social rättvisa och jämställdhet.</pre><pre>Anf. 82 MONA SAINT CYR (m) replik:</pre><pre>Fru talman! Det inte bara låter bra med valfrihet\r\nutan det är också bra med valfrihet, Margot\r\nWallström. Fråga vilken människa som helst om\r\ndet. Statsrådet Margot Wallström har ju under tre\r\når rest mycket och talat med olika kvinnogrupper.\r\nDärför måste hon någon gång ha stött på detta,\r\nsåvida hon inte har träffat enbart socialdemokrater.</pre><pre>Jag måste vidare fråga om begreppet fri\r\nföretagsamhet är känt. Det är ju det begreppet som\r\nvi sätter vid sidan om de offentliga monopolen för\r\natt människor skall ha just den valfrihet som\r\nMargot Wallström påstår inte finns. Jag kan tacka\r\nför att Margot Wallström har upptäckt den lilla\r\nvärlden som betyder så mycket för de enskilda\r\nmänniskorna och familjerna. Den stora världen\r\nskall ingripa när den lilla världen inte räcker till.</pre><pre>Anf. 83 MARIANNE ANDERSSON i\r\nVårgårda (c) replik:</pre><pre>Fru talman! Låt mig åter beröra frågan om\r\nvårdnadsersättningen. Margot Wallström säger:\r\nTänk om man inte kan ta ett jobb på grund av att\r\nman inte får någon barnomsorgsplats och det inte\r\nheller blir någon utbyggnad av barnomsorgen.\r\nBehovet av barnomsorg kommer naturligtvis att\r\nändras en del eftersom fler människor kommer att\r\nanvända sig av andra modeller för sin barnomsorg.\r\nTill den kommunala barnomsorgen ges det\r\nkommunala stödet och det statliga stödet, de\r\npengar man får i vårdnadsersättning, skall\r\nanvändas till att betala barnomsorgen. Så är det.</pre><pre>I dagens besvärliga arbetsmarknadsituation finns\r\ndet naturligtvis kvinnor som inte får något jobb.\r\nDet är i sig tråkigt, men då utgör\r\nvårdnadsersättningen ett ekonomiskt tillskott för\r\ndem. Det är inget skäl för införande av\r\nvårdnadsersättning, utan det är en bieffekt för de\r\nkvinnor som ändå har problem att få ett jobb.</pre><pre>Det är skönt att höra att jämställdhetsarbetet inte\r\nhar stannat av. Jag känner starkt för de kvinnor som\r\nreagerar mot orättvisor och som tycker vi har det\r\nkrångligt i Sverige. Det är kvinnor som ser de\r\norättvisor som finns på arbetsmarknaden i kvinnors\r\noch mäns villkor och vill arbeta för att få bort dem.\r\nEtt problem som vi har berört gäller\r\nföräldraledigheten och hur man skall få\r\narbetsgivarna att inse att både män och kvinnor är\r\nföräldrar. Det är egentligen där knuten finns. För\r\nnärvarande är det mycket svårt för kvinnor att få en\r\nanställning på grund av att arbetsgivarna vet att de\r\nkommer att ta föräldraledigt. De finns många\r\naspekter på den saken. Jag skulle önska att Margot\r\nWallström arbetade ytterligare med frågan om hur\r\nvi skall få arbetsgivarna att inse problemen. Jag tror\r\nsäkert att många fler pappor vill ta föräldraledigt\r\nmen inte kan göra det på grund av arbetsgivarnas\r\ninställning.</pre><pre>Anf. 84 FÖRSTE VICE TALMANNEN:</pre><pre>Innan jag ger ordet till Charlotte Branting vill jag\r\noförbehållsamt be kammaren om ursäkt. Jag\r\nuppfattade det som att talarlistan var genomgången\r\noch att de två senaste replikerna var anföranden.\r\nJag har frikostigt delat ut en tredje replik till Mona\r\nSaint Cyr och Marianne Andersson i Vårgårda trots\r\natt de inte hade rätt till en sådan. Jag antar att det\r\nminst dåliga i detta läge är att ge Charlotte Branting\r\nden replik hon har begärt så att ingen mannamån\r\nskall väderfaras henne. Statsrådet har givetvis alltid\r\nrätt att gå in med anföranden.</pre><pre>Anf. 85 CHARLOTTE BRANTING (fp)\r\nreplik:</pre><pre>Fru talman! Jag skall inte göra något som jag\r\negentligen inte har rätt till. Jag nöjer mig därför\r\nmed att säga att det viktiga är att de löften som vi\r\nger väljarna hålles. Det kommer vi att göra, och det\r\ngäller även den jämställdhetspolitik som folkpartiet\r\nstår för och som jag har redovisat i mitt anförande.\r\nDenna politik framgår också av de olika motioner\r\nsom folkpartiet har väckt.</pre><pre>Anf. 86 Statsrådet MARGOT WALLSTRÖM\r\n(s) replik:</pre><pre>Fru talman! Det är bra med valfrihet, och det är så\r\nbra ordnat att vi får välja i höst.</pre><pre>Jag och mitt parti får stå ut med att vi efter att ha\r\nföreslagit 17 milj.kr. till åtgärder för att bekämpa\r\nvåldet mot kvinnor får uppleva att andra partier\r\nsäger att det borde ha varit ytterligare några\r\nmiljoner. Det viktiga är att vi är överens om\r\ninriktningen och att frågan är mycket angelägen\r\noch prioriterad.</pre><pre>Vi är inte heller i sak oense om att sexuella\r\ntrakasserier skall vara förbjudna och motarbetas på\r\nalla sätt. Här har det handlat om vilken lösning som\r\nskall väljas, vilket lagrum som skall tillämpas eller\r\nom vi skall ha dubbla lagrum för att komma åt\r\nproblemet. Också här kan jag stå ut med de olika\r\nuppfattningarna, men försök inte framställa det\r\nsom om sexuella trakasserier inte skulle vara\r\nförbjudna och som om det inte skulle finnas\r\nmöjligheter att komma till rätta med det\r\nproblemet. Marianne Andersson i Vårgårda har\r\nkanske inte uppmärksammat det, men vi skärper\r\nlagen just på dessa områden. Vi påpekar att\r\narbetsgivarna är skyldiga att underlätta för både\r\nkvinnor och män att förena förvärvsarbete och\r\nföräldraskap. Det är just det som gör att denna lag\r\nockså kan bli ett effektivare verktyg i\r\njämställdhetsarbetet.</pre><pre>Till Charlotte Branting vill jag säga att det är synd\r\natt ni sätter i knät på moderaterna. Men ni skall ha\r\nall heder av ert jämställdhetsarbete.</pre><pre>Anf. 87 CHARLOTTE CEDERSCHIÖLD\r\n(m):</pre><pre>Fru talman! Just nu bidrar EG till att förstärka\r\nsvenska kvinnors situation på arbetsmarknaden.\r\nNär besluten är fattade i anledning av det\r\nbetänkande som vi nu diskuterar har kvinnorna fått\r\nett verktyg som kan komma att höja lönerna.\r\nDagens debatt handlar om att EG-anpassa\r\njämställdhetslagarna, dvs. skärpa dem. Vi\r\nmoderatkvinnor har efterlyst en EG-anpassning av\r\nlagen i över ett år. Det var långt innan\r\nsocialdemokraterna i sitt krisprogram vände i EG-\r\nfrågan till följd av de ekonomiska fördelar som ett\r\nEG-medlemskap innebär.</pre><pre>EG-medlemskapet kommer att kunna bidra till att\r\nförbättra svensk ekonomi genom att olika\r\nhandelshinder rivs ned. Oavsett vad man tycker om\r\nEG i övrigt är detta ett faktum, eftersom några\r\nalternativa ekonomiskt stabila närmarknader inte\r\ngår att uppvisa. Svenskt välstånd och svensk välfärd\r\när totalt beroende av våra exportintäkter.</pre><pre>Trots detta faktum har vänster- och\r\nmiljöpartirepresentanter hävdat att ett EG-\r\nmedlemskap drabbar kvinnor på ett negativt sätt.\r\nDe tycks tro att svenska kvinnor kan flyttas tillbaka\r\ntill spisen mot sin egen vilja. De tycks också tro att\r\nkvinnor skulle få sämre ekonomi ju rikare Sverige\r\nblir. Nu utgör kvinnorna drygt 50 % av väljarna och\r\ndärför är resonemanget inte bara insiktslöst utan\r\nockså en förolämpning mot kvinnorna och deras\r\nkompetens. Det förhåller sig precis tvärtom. Dålig\r\nekonomi drabbar svaga grupper värst. Det räcker\r\nså väl med att se villkor för kvinnorna t.ex. i de\r\nländer som under decennier stått vänstern nära.\r\nVare sig jämställdheten eller den ekonomiska\r\nstandarden var så vidare värst välutvecklad just där.</pre><pre>Däremot kan man konstatera att världens tuffaste\r\njämställdhetslag finns på den av vänstern så\r\navskydda amerikanska kontinenten, nämligen i\r\nCanada, där 1 % av lönesumman varje år avsätts\r\nför att betala alla de lönehöjningar kvinnor får efter\r\natt ha utnyttjat lagen. Det är också på den\r\namerikanska kontinenten som aktieägarna börjar\r\nkräva kvinnor i börsföretagens ledningar, vilket nu\r\nhar spritt sig till Europa och i t.ex. England just lett\r\ntill tre nya kvinnor i de tre största kemiföretagens\r\nledningar. I amerikanska företagsledningar sitter\r\ndubbelt så många kvinnor som i Sverige i procent\r\nräknat, bland universitetsprofessorerna fyra gånger\r\nså många och bland ambassadörerna nästan\r\ndubbelt så många. Italien kan visa upp många fler\r\nkvinnor i procent räknat på ledande poster än vi\r\nkan. Och i Frankrike träffar man t.o.m. en och\r\nannan kvinnlig VD för avfallsanläggningar.</pre><pre>Vi har däremot en högre förvärvsfrekvens på\r\nbredden, men avancemanget sitter trögt. I Sverige\r\noch Tyskland har enligt en internationell jämförelse\r\nmellan tio länder kvinnorna minst tilltro till sin\r\nförmåga att åstadkomma något och utvecklas på\r\narbetsmarknaden. 65 % av de svenska kvinnorna\r\nsäger att jobbet bara är ett sätt att få pengar. Och\r\ndetta i vårt land där självförverkligandet stått i\r\ncentrum för debatten. Det länder onekligen till\r\neftertanke.</pre><pre>Visst har den svenska kvinnan en bra position i\r\nmånga avseenden vid en internationell\r\njämförelse -- hög förvärvsfrekvens, om ock i vissa\r\nfall grundad på ekonomiskt tvång. Men en\r\nnyanserad bild visar också att kvinnans rättigheter\r\ntas till vara i andra länder. Visst finns det nationella\r\nskillnader och även exempel på nackdelar för\r\nkvinnor i länder som tillhör EG. Men, och detta är\r\ndet viktiga, dessa skillnader har ingenting med\r\nsjälva EG-medlemskapet att göra utan är grundade\r\npå historiska, kulturella och religiösa skillnader och\r\ntraditioner. Något samband mellan högt\r\nskattetryck och hög kvinnlig förvärvsfrekvens kan\r\nheller inte påvisas. EG-medlemskapet innebär i\r\nstället ökade rättigheter för kvinnor. Dagens EG-\r\nanpassning av lagen är ett tydligt exempel på detta.\r\nLikalönedirektivet med sin innebörd -- samma lön\r\nför samma arbete och arbete av lika värde -- togs\r\n1975. Nu 1991, 16 år senare, följer Sverige efter. I\r\nen rasande takt hänger Sverige med i EG med\r\nandra ord. Men det är kanske något av en tradition.\r\nVi lär ha varit sist i Norden med lagstiftning mot\r\ndiskriminering. Icke desto mindre gläds vi nu åt\r\nskärpningarna i lagen och hoppas att\r\nformuleringarna skall visa sig hålla vid en framtida\r\nprövning i EG-domstolen både vad avser\r\nlikalöneparagrafen och vad avser eventuell\r\nLangborgereffekt i arbetsmarknadsdomstolen,\r\ndvs. övervägande intressen på ena sidan skranket\r\nför att hindra målsäganden att få rätt.</pre><pre>Danmarks försök att lägga kvinnans rättigheter\r\nunder fackets avgörande godkändes inte av EG-\r\ndomstolen. Därför tvingades Danmark göra om sin\r\nlag 1975/76. Sverige har tillämpat samma metod\r\nvad avser aktiva åtgärder, vilket vi djupt beklagar.\r\nVi moderater har därför avsatt extra resurser för\r\nJämO. JämO bör givetvis ha tillsyn över hela\r\narbetsmarknaden. Propositionens\r\nställningstagande kan knappast uppfattas som\r\nannat än feghet inför arbetsmarknadens parter. Går\r\nhär kanske skiljelinjen mellan parterna å ena sidan\r\noch kvinnornas intressen å andra sidan?\r\nRegeringen har här i varje fall tagit ställning för\r\nfacket. Statsrådet hoppas och tror men gör ändå\r\nbocken till trädgårdsmästare utan\r\nkontrollmöjlighet. Vi får hoppas att det kan uppstå\r\nlitet konkurrens mellan de europeiska facken på att\r\nbli bäst på aktiva åtgärder. Lagstiftning och\r\nkonkurrens flyttar nog snarare fram kvinnornas\r\nrättigheter än hopp och tro.</pre><pre>Den kvinnliga förvärvsfrekvensen stiger i EG. Det\r\när den genomgående trenden även om det finns\r\nkortare fluktuationer. Kvinnorna strömmar ut på\r\narbetsmarknaden och kan ta många av de 2,5\r\nmiljoner nya jobb som tillkommit i EG sedan 1985\r\noch de 5 à 7 miljoner som väntas tillkomma. En hel\r\ndel av dessa är arbetstillfällen som har drivits ut ur\r\nvårt land av den socialdemokratiska politiken.</pre><pre>Kvinnorna tar inte bara anställning, utan de startar\r\neget också. Den fria etableringsrätten och\r\nmöjligheten att starta eget på traditionellt kvinnliga\r\nyrkesområden är just det som ger kvinnorna fart på\r\narbetsmarknaden. De kan starta själva, utveckla\r\nnya egna idéer och de kan byta arbetsgivare -- det\r\neffektivaste sättet att höja sin lön. När monopolen\r\nbryts och centralstyrande regleringar avskaffats, så\r\natt varje liten marknadskraft kan få den vård han\r\neller hon efterfrågar, då får kvinnorna sin stora\r\nchans på bred bas på arbetsmarknaden. Då öppnas\r\nmöjligheten för den lågavlönade\r\nsmåbarnsmamman att äntligen påverka sin\r\nsituation, att höja sin inkomst genom arbete. Då är\r\nde socialistiska dogmerna begravda.</pre><pre>Utskottet hävdar enigt att det är önskvärt att öka\r\ndet kvinnliga företagandet inom samtliga\r\nnäringsgrenar. Varför försvårar man då genom de\r\noffentliga monopolen för kvinnorna att starta eget\r\ninom sina traditionella yrkesområden? I själva\r\nverket leder den socialdemokratiska politiken till\r\natt man försvårar för kvinnorna på\r\narbetsmarknaden. På samma sätt leder det höga\r\nskattetrycket långsiktigt till försämringar på\r\narbetsmarknaden för kvinnor. Det samband mellan\r\nhögt skattetryck och hög kvinnlig förvärvsfrekvens\r\nsom vänstern talar om finns inte. Däremot finns det\r\nett samband mellan högt skattetryck och hög\r\narbetslöshet långsiktigt, dvs. sambandet är det\r\nomvända mot vad vänstern tror: Högt skattetryck\r\nleder till låg förvärvsfrekvens för både kvinnor och\r\nmän. Just detta kommer att drabba de svagaste när\r\nbubblan nu håller på att spricka. Detta har\r\nunderminerat grunden för det svenska välståndet\r\noch riskerar därmed att drabba välfärden. Det är\r\nnödvändigt att öppna tjänstemarknaden för privat\r\nverksamhet i mycket högre utsträckning än i dag.\r\nJust det kan bli kvinnornas räddning. Vårdbehoven\r\nminskar ju inte. Efterfrågan på kvinnors\r\narbetskraft, den finns. Nu handlar det om var den\r\nbäst kommer till sin rätt och är mest effektiv.</pre><pre>Basen för svensk ekonomi måste åter byggas upp,\r\nnämligen exportindustrin. I åratal predikade\r\nsocialdemokraterna att vi kunde leva på att tvätta\r\nvarandras skjortor, men så är det inte -- i varje fall\r\ninte med nuvarande standard, och det gäller oavsett\r\nom skjorttvätten och vårdarbetet sker i privat regi\r\neller ej. Avgörande är vad vi kan sälja på\r\nexportmarknaden.</pre><pre>Den moderata politiken, som till skillnad från den\r\nsocialdemokratiska stärker de incitament som leder\r\ntill ökad tillväxt, gynnar de svagaste på\r\narbetsmarknaden. Ju tommare krubban blir, desto\r\nmer bits hästarna och då står kvinnorna sig slätt.\r\nDet har den socialdemokratiska regeringen redan\r\ngivit flera exempel på, t.ex. vad gäller barnomsorg\r\noch kortare arbetstid. Ju mer som finns i krubban,\r\ndesto större är chansen för kvinnorna att kunna\r\nutnyttja det verktyg som EG-anpassningen av\r\njämställdhetslagen givit.</pre><pre>Genom att Sverige på grund av\r\nsocialdemokraternas tidigare bristande insikt inte\r\när medlem i EG dröjer det tyvärr många år innan\r\nsvenska kvinnor får chansen att i EG-domstolen\r\npröva vad lagen egentligen är värd i jämförelse med\r\nEG-direktivet. Ytterst är det tack vare EG som\r\nkvinnorna får ökade rättigheter i Sverige. Dessa\r\nskulle med största sannolikhet aldrig ha kommit till\r\nstånd utan EG-direktivets pådrivande kraft.</pre><pre>Slutligen, fru talman! Av alla felaktiga\r\nställningstaganden som socialdemokraterna gjort\r\när sannolikt det allvarligaste misstaget att man inte\r\ni tid har begripit att Sverige tillhör Europa och skall\r\nvara med i EG. Sverige skulle troligen nu ha haft en\r\npåtagligt tryggare ekonomisk situation i så fall. Vi\r\nmoderater tog ställning för Europa 1961, för 30 år\r\nsedan. Socialdemokraterna borde ha följt oss\r\ntidigare. Då skulle t.ex. vi redan ha haft en\r\nskarpare jämställdhetslag.</pre><pre>Eftersom jag framför hård kritik på den här\r\npunkten vill jag också göra motsatsen där det är\r\nberättigat. Det gäller att regeringen har insett\r\nbehovet av information i EG-frågan, men det är\r\noerhört viktigt att fördelningen av dessa\r\nprojektpengar inte leder till en association med\r\nallmänna arvsfonden, dvs. en orättvis fördelning.</pre><pre>I min motion A809 från allmänna motionstiden,\r\nsom behandlas i detta betänkande och som alla\r\nkvinnor i moderatgruppen står bakom, finns ett\r\nyrkande just om information i de frågor vi nu\r\nbehandlar. I praktiken har det yrkandet bifallits.\r\nDär finns också ett yrkande om EG-anpassning av\r\nden svenska jämställdhetslagen. Även om vi inte är\r\nhelt nöjda med att fackets suveränitet bibehålls i\r\nmycket, får vi dock en tvingande lagstiftning i\r\nlönefrågan tack vare EG. Det hälsar vi med\r\ntillfredsställelse.</pre><pre>Fru talman! För att inte förlänga\r\nvoteringsprocessen avstår jag från att ställa något\r\neget yrkande utan nöjer mig med att ställa mig\r\nbakom det yrkande Mona Saint Cyr har framställt\r\nför moderaternas räkning.</pre><pre></pre><pre>Anf. 88 KARIN STARRIN (c):</pre><pre>Fru talman! Jag vill börja med att ta död på en\r\nmyt -- uppfattningen att mammor är mer sjuka än\r\nandra. Hur kan jag säga det när vi får rapporter om\r\natt ohälsotalet ökar och att det har skett en\r\ndramatisk ökning bland svenska kvinnor? Jag vill\r\nunderstryka mitt påstående med att hänvisa till en\r\nrapport som Bi Puuranen har lagt fram utifrån den\r\nforskning hon har gjort kring ohälsotalet.</pre><pre>Tungt belastade svenska småbarnsmammor stannar\r\nhemma från jobbet för att vårda barn. Detta blir de\r\nanklagade för. 80 % av småbarnsmammornas\r\nfrånvaro beror på vård av barn. Ser man däremot\r\ntill egen sjukdom har småbarnsmödrarna mycket\r\nlåg frånvaro -- bara 14 %. Jag tycker att det nu är\r\npå sin plats att vi får en mera rättvis redovisning av\r\nohälsotalet och att vi får bort den här sjukstämpeln\r\nfrån mammorna. Det är viktigt att vi kan\r\nunderstryka att det är attraktivt att anställa även\r\nmammor på dagens arbetsmarknad. Vi måste hitta\r\nbättre lösningar på barnomsorgen. Varför kan inte\r\näven papporna vara hemma och vårda sjukt barn?</pre><pre>Kvinnor arbetar mer än män. Det beror mest på att\r\ndet fortfarande är kvinnorna som har det samlade\r\nansvaret för hemarbetet. Hemarbetet behövs. Jag\r\ntror inte att någon tidigare i debatten har tryckt på\r\natt just familjen måste kunna fortsätta att vara den\r\nfasta punkten i dagens stressade samhälle. Det\r\nmåste vi finna former för. Vi har olika lösningar på\r\ndet här. Det innebär inte att vi för den sakens skull\r\nantar att det just är kvinnorna som skall vara\r\nhemma fortsättningsvis och utföra hemarbete. Vi\r\nvill ha en bättre värdering av arbetssituationen, och\r\nvi måste få en mätning och uppvärdering av\r\nhemarbetet. Det är verkligen på sin plats och hög\r\ntid att långtidsutredningen tar det här uppdraget på\r\nallvar.</pre><pre>Kvinnor måste få mer makt över jobben. Det är en\r\nförutsättning för att vi skall kunna förbättra\r\narbetsmiljön. Vi får alarmerande rapporter över\r\nhur arbetsskadorna ökar. Belastningsskadorna på\r\narbetsmarknaden ökar ständigt, och kvinnorna är\r\nutsatta för 60 % av förslitningsskadorna. Jag är\r\növertygad om att med kvinnors ögon kan man\r\nförändra, organisera och bli effektivare när det\r\ngäller olika detaljer ute på arbetsmarknaden.\r\nKvinnorna måste därför få bättre och mer makt\r\növer jobben.</pre><pre>Arbetslivsfonderna har nu fått stora uppgifter. Jag\r\nhar färskare siffror än Gustav Persson som visar att\r\nman redan har kommit en bra bit på väg. Redan nu\r\nhar nästan 1100 arbetsplatsprogram gjorts, vilket\r\nmedför ungefär en miljard i pengar. Som flera\r\ntalare har sagt, berör 60 % av de här arbetena\r\nkvinnliga arbetstillfällen. Det här är bra, men\r\nytterligare insatser behövs, inte minst inom den\r\noffentliga sektorn. Gustav Persson hade fel siffror\r\npå det området. Av de pengar som har utdelats går\r\nbara 20 % till den offentliga sektorn och 80 % till\r\nden privata sektorn. Här gäller det att offentlig\r\nsektor verkligen skärper sig.</pre><pre>Från centerns sida pekar vi just på vikten av att\r\nförbättra arbetsmiljön. Jag yrkar bifall till\r\nreservation nr 9.</pre><pre>Ett eventuellt medlemskap i EG kommer att\r\ninnebära förändringar, det är helt klart. Jag tillhör\r\ndem som ser möjligheter med ett utvidgat Europa\r\noch ett medlemskap i EG. Men jag ser också hot\r\noch nackdelar. Här är det viktigt att vi lär oss mer.\r\nJag är ännu inte lika övertygad som Charlotte\r\nCederschiöld om att vi vet hur lösningarna kommer\r\natt se ut. Vi måste lära oss mer, vi måste få bättre\r\nkunskap. Vi tycker att det vore på sin plats att vi\r\nskulle få ytterligare en arbetsgrupp som särskilt\r\nskall ägna sig åt hur jämställdhetsfrågorna kommer\r\natt lösas och hur vi kommer att klara\r\ndemokratifrågorna. Det här är ett krav som Gunilla\r\nAndré och jag har i vår motion. Jag tycker att\r\ncentern har följt upp detta krav i utrikesutskottets\r\nbehandling. I det här läget nöjer jag mig med det.</pre><pre>Jag måste också få lägga mig i diskussionen om den\r\nhär miljonen och tycka till om den. Det är fråga om\r\nanmärkningsvärt litet pengar. Vi behöver\r\nytterligare kunskap. Varför inte använda kvinnors\r\nlust att skaffa sig mer kunskaper om just EG-\r\nfrågorna? Varför inte tillsätta mer pengar för\r\nkvinnors särskilda projekt.</pre><pre>Jag kan avslöja att centerkvinnorna har gjort en\r\nbred ansökan om ett gediget arbete som vi gärna\r\nvill genomföra. Jag tror att vår ansökan gäller ca\r\n400 000.</pre><pre>Efter att ha lyssnat på dagens debatt gör jag\r\ntolkningen att vi bättre måste ta till vara\r\nkvinnokraften i det svenska samhället. Då först får\r\nvi en bättre kvalitet i livet. Jag kan verkligen\r\ninstämma i Gustav Perssons slutord. Det är då först\r\nvi får ett bättre Sverige och en bättre värld.</pre><pre>Fru talman! Jag ställer mig naturligtvis bakom\r\ncenterns samtliga reservationer i det här\r\nbetänkandet.</pre><pre>Som slutord vill jag rikta följande citat av John\r\nSteinbeck till alla mina manliga kollegor:\r\nFörmågan att i dag tänka annorlunda än i går skiljer\r\nden vise ifrån den envise.</pre><pre>Anf. 89 CHARLOTTE CEDERSCHIÖLD (m)\r\nreplik:</pre><pre>Fru talman! Jag förnekar inte de olika aspekterna\r\npå EG-medlemskapet och jag säger inte att det inte\r\nfinns nackdelar. Men, Karin Starrin, när man\r\ndiskuterar dessa frågor är man tvungen att försöka\r\nta ställning. Man måste försöka veta vad man vill,\r\nannars kan man inte driva den politiska\r\nutvecklingen framåt. Väljer man att säga nej till EG\r\när man faktiskt tvungen att svara på varifrån man\r\nskall ta de resurser som vi i dag använder för\r\nvälfärden. Om vi skall urholka den svenska\r\nekonomin -- vilket blir effekten av att vi inte är med\r\ni EG -- varifrån skall vi då ta de pengar som skall\r\nklara välfärden i Sverige? Det är den väsentligaste\r\nfrågan, och den måste man kunna ta ställning i.</pre><pre>(forts.)</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att det ärende som nu debatterades\r\nskulle företas till avgörande under morgondagens\r\nsammanträde.</pre><pre>6 §  (forts.) Ny jämställdhetslag, m.m. (forts.\r\nAU 17)</pre><pre>Anf. 90</pre><pre>KARIN STARRIN (c) replik:</pre><pre>Fru talman! Det är viktigt att vi skaffar oss\r\nytterligare kunskap i EG-frågan och hela\r\nEuropafrågan. I mitt inlägg underströk jag att jag\r\nser klara fördelar, men jag ser också nackdelar. Det\r\när detta som det är viktigt att få klart för sig innan\r\nman tar ställning. Jag håller med Charlotte\r\nCederschiöld att det är viktigt att man tar ställning,\r\nmen innan man tar ställning måste man veta till vad\r\nman tar ställning. Därför är det så viktigt och\r\nangeläget att vi nu i våra kvinnoorganisationer\r\naktivt försöker skaffa oss ytterligare bredare\r\nkunskaper i denna fråga.</pre><pre>Jag håller helt och hållet med om att\r\nförutsättningen för välfärden för oss alla i Sverige,\r\ninte bara för kvinnor, är att vi får en stabil ekonomi.\r\nDet påverkar situationen för oss alla, totalt sett. Vi\r\nmåste få en klar uppgång efter den stagnation som\r\nnu har rått en längre tid. Vi måste på så sätt skaffa\r\noss klara fördelar genom att förbättra vår\r\nkonkurrenskraft och exportsituation. Jag tycker\r\ndock att vi i detta läge inte direkt kan säga vad som\r\ntalar för och emot. Låt oss därför skaffa oss\r\nytterligare kunskaper.</pre><pre>Anf. 91 CHARLOTTE CEDERSCHIÖLD (m)\r\nreplik:</pre><pre>Fru talman! Skälet till att vi moderata kvinnor\r\ntidigt har kunnat ta ställning i denna fråga är\r\nsannolikt att vi har hållit på med den så länge. Vi\r\nhar trott på Europatanken under så lång tid,\r\nfaktiskt i 30 år. Man lär sig en del under resans\r\ngång. Dessutom har vi en egen organisation,\r\nEuropäische Frauunion (Europeiska\r\nkvinnounionen), ett moderat MKF för hela\r\nEuropa, så att säga. I denna har vi varit aktiva ända\r\nsedan 1953. Under den resan har vi fått en ganska\r\ngod inblick i förhållandena i EG-länderna, och vår\r\nbild har inte alls överensstämt med den bild som\r\nvänstern försökt prägla i det här landet.</pre><pre>Anf. 92 LARS NORBERG (mp):</pre><pre>Fru talman! Det kan vara lockande att ge sig in i en\r\ndebatt med Charlotte Cederschiöld om EG och om\r\nhuruvida Sverige till äventyrs skulle bli mycket\r\nrikare om Sverige skulle gå med i EG. Min och\r\nmiljöpartiets uppfattning är att Sverige, liksom\r\nEuropa, blir fattigare för varje år. Med den\r\nmiljöförstöring som pågår både i Sverige och i\r\nEuropa utarmar vi de tillgångar som vi alla är\r\nhänvisade att leva på, dvs. naturtillgångarna. Om vi\r\nförde in dem i en BNP-kalkyl skulle det visa sig att\r\nvi har en negativ tillväxt såväl i Sverige som i\r\nEuropa.</pre><pre>Jag skall inte ge mig vidare in på vad som kan ha\r\nvarit sant och osant i Charlotte Cederschiölds\r\nanförande. Jag skall dock nämna en sak som\r\ndefinitivt var osann. EG är inte liktydigt med\r\nEuropa. EG är tolv stater i Europa, ingenting\r\nannat. När man säger att vi skall ansluta oss till\r\nEuropa skall man klargöra vad man menar, om det\r\när fråga om att ansluta sig till Sovjetunionen eller\r\ntill EG. Man kan nämligen mena båda delarna. Jag\r\nvill också påpeka att det finns européer från Ural till\r\nAtlanten, från Medelhavet till Norra Ishavet.\r\nVáclav Havel, som är på besök här i dag, är en god\r\neuropé trots att Tjeckoslovakien inte är medlem i\r\nEG.</pre><pre>Jag begärde ordet för att kanske något fördjupa\r\njämställdhetsdebatten. Jag yrkar i första hand bifall\r\ntill reservation 20. Där säger vi att man bör vidga\r\njämställdhetsdebatten och inkludera politik, skola,\r\nforskning, sociala förmåner etc. i\r\njämställdhetstänkandet och i\r\njämställdhetslagstiftningen, naturligtvis kanske\r\ninte nödvändigtvis i det lagförslag som här\r\nföreligger, men det är bråttom att vidga\r\njämställdhetsfrågorna. Att på detta sätt bara ta upp\r\nen del av samhället är ett exempel på den\r\nsnuttifiering och fragmentering som är ganska\r\ntypisk för arbetet i regering och riksdag.</pre><pre>Men problemet med jämställdheten är, såvitt jag\r\nkan se, i första hand inte kvinnornas problem, utan\r\nmännens. Det är de manliga attityderna och\r\ntraditionerna som är problemet. Om detta sägs inte\r\nmycket i dagens betänkande. Männens tradition\r\nhar varit makt, våld, hierarki och patriarki. Det är\r\nsäkerligen delvis genetiskt betingat, men vi lever nu\r\ni en kultur som lär oss att modifiera våra biologiska\r\ninstinkter. Huvudproblemet med jämställdheten är\r\nmännens oförmåga och ovilja att ompröva sina\r\ntraditioner. De behöver i större utsträckning\r\nanpassa sig till kvinnors arbetsmetoder.</pre><pre>Det är två saker som under senare århundraden\r\ngjort jämställdhetsfrågorna absolut nödvändiga.\r\nDet är arbetsdelningen genom industrialiseringen\r\noch specialiseringen i samhället samt demokratin.\r\nArbetsdelningen har lett till att män och kvinnor\r\nförekommer utanför hemmet på samma\r\narbetsmarknad. Demokratin medför att kvinnorna\r\nskall ha samma inflytande som männen i det\r\npolitiska livet. Det som har skett är emellertid att\r\nkvinnors inträde på politikens och arbetslivets\r\nområde har skett på männens villkor. Kvinnorna\r\nhar funnit sig i att hävda sig på männens villkor. Det\r\när i och för sig naturligt att de duktiga och\r\nviljestarka kvinnliga pionjärerna ville visa männen\r\natt de kunde tävla med dem på mäns villkor.</pre><pre>Men för att nu komma vidare på\r\njämställdhetsområdet gäller det att inte bara\r\nförbättra kvinnors möjligheter att tävla i politik och\r\narbetsliv på männens villkor. Det är dags att\r\nmännen börjar anpassa sig till jämställdhetens\r\nvillkor. Det gäller att civilisera männen och att få\r\ndem att förändra maktmetoder och hierarkiska\r\norganisationer. Det är inte bara en\r\njämställdhetsfråga att civilisera männen, det är en\r\nfråga om att minska våld och maktkoncentration i\r\nsamhället. Det är naturligtvis inte lätt att påverka\r\nkulturella mönster, och politikernas möjligheter är\r\nbegränsade. Men vi kan göra något för att påverka\r\nattityderna. Charrity beginns at home, som det\r\nheter. Det gäller att börja hemma. Hemma är för\r\noss politiker på politikens område. Vi kan där\r\nförändra arbetsmetoderna i det politiska arbetet.\r\nVi måste kräva av männen att de aktivt går in för\r\natt förändra de politiska arbetsmetoderna så att de\r\npassar för kvinnorna. Sådana beslut kan vi fatta i\r\nriksdagen och i kommunfullmäktige. Det kan gälla\r\nsammanträdestider och talarordningar, det kan\r\ngälla sammansättningen av utskott och nämnder.</pre><pre>En framstående fransk kvinnosakskvinna har sagt\r\natt full jämställdhet mellan könen har uppnåtts\r\nförst då många medelmåttiga kvinnor besitter höga\r\nposter i samhället. Varför medelmåttiga kvinnor?\r\nJo, de briljanta finns ju redan där. Det viktiga är\r\natt de medelmåttiga kvinnorna till 50 % får slå ut de\r\nmedelmåttiga männen.</pre><pre>Jag sade att den reform som i dag föreslås är ett\r\nexempel på snuttifiering. Det saknas föreskrifter på\r\ndet politiska området, det saknas förslag om\r\ninsatser inom den offentliga sektorn. Framför allt\r\nsaknas det förslag på hur man skall kunna förändra\r\nmännens traditioner och arbetsmetoder för att få\r\nökad jämställdhet. Vi har i miljöpartiet de gröna\r\nexperimenterat ganska mycket med detta. Det\r\nfinns mycket att göra. Reformeringen av männen\r\nhar nätt och jämnt börjat, men det har dock\r\nkommit in ett nytänkande. Allt fler män börjar\r\nförstå att jämställdhet kräver ändrade\r\nmansattityder, och det blir något för nästa riksmöte\r\natt ta itu med. Jag kan lova att miljöpartiet skall\r\nåterkomma med förslag i den riktningen.</pre><pre>Anf. 93 CHARLOTTE CEDERSCHIÖLD (m)\r\nreplik:</pre><pre>Fru talman! Jag sade i mitt anförande att Sverige\r\ntillhör Europa och därför bör vara medlem i EG.\r\nLars Norberg kanske kan höra upp litet bättre nästa\r\ngång, i stället för att falla i sin egen, numera\r\nklassiska, argumentationsgrop.</pre><pre>Jag håller med om att Sverige blir fattigare för varje\r\når. Det är allvarligt, och det drabbar välfärden.\r\nÄndå föreslog Lars Norbergs partikamrat här för\r\nen liten stund sedan att vi skulle sprida ut\r\ndeltidsarbetet på fler grupper här i landet, nämligen\r\natt också männen skulle arbeta deltid. Då har man\r\ninte fattat så mycket av varför Sverige blir fattigare\r\nför varje år! Det måste liksom gå ihop på slutet.</pre><pre>Jag var nyligen på EG-kommissionen, och där var\r\ndet någon som sade: Everyone is free to price\r\nhimself out of the market, dvs. man kan höja\r\nkostnadsnivån så att man tappar marknader. Det är\r\njust vad Sverige pysslar med.</pre><pre>Lyft blicken, Lars Norberg! Vad vi här diskuterar är\r\nett Europa om fem, tio eller femton år. Då kommer\r\nmånga europeiska länder, fler än i dag, sannolikt att\r\nvara med i EG -- även östeuropeiska; det talar\r\nallting för. Vad det handlar om är ju Sveriges\r\nrelativa ställning gentemot EG-länderna då. Den\r\nstandard som Sverige har i dag har vi sannolikt\r\nredan förlorat beroende på socialdemokraternas\r\nekonomiska politik, sett ur ett framtidsperspektiv.</pre><pre>Anf. 94 LARS NORBERG (mp) replik:</pre><pre>Fru talman! Charlotte Cederschiöld och jag har\r\nolika uppfattningar om vad fattigdom innebär. Vad\r\njag menar är att vi är på väg mot ett fattigare\r\nSverige och ett fattigare Europa därför att vi\r\nutarmar våra naturtillgångar, vi förstör vår miljö,\r\nvåra hav dör omkring oss, våra barn får ökad\r\ncancerfrekvens på grund av det kemikaliesamhälle\r\nsom vi lever i. På samma sätt förhåller det sig ute i\r\nEuropa, i EG. Vad som kan hända om 15 år vet jag\r\ninte, men jag är djupt oroad för den ökade\r\nfattigdom i dessa avseenden som kommer att\r\ndrabba människorna både i Sverige och i Europa,\r\nom vi inte snart vänder och besinnar oss när det\r\ngäller utvecklingen i samhället.</pre><pre>Anf. 95 CHARLOTTE CEDERSCHIÖLD (m)\r\nreplik:</pre><pre>Fru talman! Lars Norbergs mycket berättigade oro\r\ni miljöfrågorna borde leda till att han arbetade för\r\nsvenskt medlemskap i EG. Vi lär inte kunna lösa\r\nmiljöproblemen på det nationella planet.</pre><pre>Anf. 96 LARS NORBERG (mp) replik:</pre><pre>Fru talman! Miljöpartiets uppfattning är att ett\r\ninternationellt samarbete för att lösa\r\nmiljöproblemen är absolut nödvändigt. På den\r\npunkten är jag helt överens med Charlotte\r\nCederschiöld. Men den EG-politik som i dag\r\ndominerar är tyvärr kortsiktigt materialistiskt\r\ninriktad på ökad produktion och konsumtion, som\r\nvi befarar leder till en ökad nedsmutsning och en\r\nökad uttömning av naturresurser. Därav vår stora\r\nskepsis mot EG-politiken i dag.\r\nDemokratifrågorna är ett annat skäl till vår skepsis.</pre><pre>Förste vice talmannen anmälde att Charlotte\r\nCederschiöld anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 97 PAUL CISZUK (mp):</pre><pre>Fru talman! Liksom Anna Horn och Lars Norberg\r\nber jag att få yrka bifall till reservation 20.</pre><pre>Det har ju visat sig under debatten här att det är\r\nknöligt att få till stånd jämställdhet genom\r\njämställdhetslagar. Flera talare har erkänt att det\r\ninte är så lätt.</pre><pre>Men det finns ju andra lagar. Det finns en lag som\r\ninte alls har varit uppe till diskussion i debatten och\r\nsom man skulle kunna begagna. Jag tänker på\r\nvärnpliktslagen.</pre><pre>Från miljöpartiet de gröna har vi i annat\r\nsammanhang -- försvarssammanhang -- motionerat\r\nom en allmän värntjänst för både kvinnor och män.\r\nVi har fått det förslaget avslaget, men nu får vi en\r\növersyn av försvarets personalbehov och\r\ntjänstepliktslagarna. Regeringen lär vara färdig\r\nmed direktiven, och utredningen kan väl tillsättas\r\ninom kort. Det är en möjlighet.</pre><pre>Kvinnorna behövs i försvaret, och\r\nvärnpliktssystemet är i kris. Jag tror att kvinnorna\r\nkan hjälpa till att klara den krisen.</pre><pre>Vi behöver ett försvar mot det verkliga hot som\r\nfinns mot vårt samhälles överlevnad. Vårt samhälle\r\nhotas av att vi håller på att förlora solidariteten --\r\nsolidariteten med de svaga, solidariteten med\r\nkommande generationer, solidariteten med\r\nnaturen, solidariteten med de fattiga i världen.\r\nSolidariteten är nödvändig för samhällets\r\nfortbestånd. Vi får lov att vidga\r\nförsvarsbegreppet -- då kan vi få till stånd ett\r\neffektivare försvar.</pre><pre>Erfarenheten har här visat att kvinnor i genomsnitt\r\när bättre på solidaritet och omsorg än vad män är.\r\nKvinnorna behövs därför i det goda och effektiva\r\nförsvaret, där militär beredskap bara är en del.\r\nAndra viktiga delar är sådana saker som miljövärn,\r\nnågot som vi skulle kunna kalla för humanvärn --\r\nomsorg om barn, gamla och sjuka -- och\r\nräddningstjänst, internationellt biståndsarbete,\r\ncivilmotstånd, reparationstjänst, osv. Det är minst\r\nlika viktiga delar som ett militärt försvar i\r\nframtiden. Krig blir alltmer omöjligt som\r\nförsvarsmetod.</pre><pre>Fru talman och alla förnuftiga kvinnor i denna\r\nkammare och annorstädes! Ligg på den här nya\r\nutredningen, så att vi får en verkligt jämställd\r\nvärnpliktslag och ett försvar som är rationellt för\r\nframtiden. Därmed kan vi få det verkliga\r\ngenombrottet för jämställdhet mellan kvinnor och\r\nmän.</pre><pre>Överläggningen var härmed avslutad.</pre><pre>(Beslut skulle fattas den 23 maj.)</pre><pre>7 § Beslut om fortsatt ärendebehandling den 23\r\nmaj</pre><pre>Kammaren beslöt att ärendebehandlingen skulle\r\nfortsättas vid arbetsplenum tordagen den 23 maj.</pre><pre>8 § Anmälan om frågor</pre><pre>Anmäldes att följande frågor framställts</pre><pre>den 21 maj</pre><pre>1990/91:651 av Görel Bohlin (m) till statsrådet Maj-\r\nLis Lööw om kristna asylsökande från islamiska\r\nländer:</pre><pre>Återigen visar invandrarverket sin okänslighet\r\ninför de hot som vilar över kristna från islamiska\r\nländer.</pre><pre>Det finns i Sverige ett antal personer/familjer från\r\nEgypten som tagit sin tillflykt hit därför att man\r\ngenom att aktivt arbeta för att motverka\r\nislamiseringen hotas till livet.</pre><pre>Ett av dessa ärenden är en ung familj bestående av\r\ntvå vuxna och två barn, det yngsta fött i Sverige, där\r\nfamiljen konverterat till kristendomen. De har fått\r\navslag på asylansökan och väntar nu på\r\nbedömningen av överklagandet. Det är ingen\r\ntvekan om det öde som väntar denna familj om man\r\nskickas tillbaka till Egypten.</pre><pre>Min fråga till invandrarministern:</pre><pre>Varför tas i bedömningen av asylärenden inte\r\nhänsyn till såväl lagstiftning som traditioner i\r\nursprungslandet och som innebär livsfara för en\r\nasylsökande?</pre><pre>1990/91:652 av Birger Hagård (m) till\r\nutbildningsministern om tillgången på\r\ngymnasielektorer:</pre><pre>I samband med kommunaliseringen av skolan\r\nunderströk riksdagen den viktiga roll som\r\ngymnasielektorerna spelar. Riksdagen har också i\r\nolika sammanhang uttalat sig för behovet av\r\nsärskilda åtgärder för att stimulera rekryteringen\r\ntill gymnasielektoraten.</pre><pre>Har enligt utbildningsministern tillräckliga\r\nåtgärder vidtagits för att säkra den framtida\r\ntillgången på gymnasielektorer?</pre><pre>1990/91:653 av Birger Hagård (m) till statsrådet\r\nGöran Persson om skolan och partipolitisk\r\nverksamhet:</pre><pre>I Hallsberg har den socialdemokratiska\r\narbetarekommunen utlyst en teckningstävlan för\r\nskolbarn om vem som ritar den bästa\r\nförstamajaffischen.</pre><pre>De bästa bilderna skall tryckas upp och användas,\r\nmedan övriga skall tapetsera väggarna i de fem\r\nFolkets hus som finns i kommunen. Vinnarna i de\r\nolika klasserna skall få den stora förmånen att få\r\nträffa socialdemokrater på olika nivåer,\r\nlandshövding Sigvard Marjasin, riksdagsledamoten\r\nHåkan Strömberg och utrikesministern Sten\r\nAndersson, allt enligt uppgift i den\r\nsocialdemokratiska partitidskriften Aktuellt i\r\npolitiken nr 4/91.</pre><pre>Avser skolministern att vidta några åtgärder så att\r\nskolan i framtiden inte kommer att engageras i\r\npartipolitisk propagandaverksamhet på sätt som\r\nhär har skett?</pre><pre>1990/91:654 av Pär Granstedt (c) till\r\njordbruksministern om jordbruksomställningen i\r\nStockholms län:</pre><pre>I Stockholms län riskerar omställningen inom\r\njordbruket att bli ett hot mot kulturlandskapet och\r\nhundratusentals människors närmiljö. Ca 25 000\r\nhektar är i år föremål för omställning och siffran\r\nförväntas växa mot 40 000 hektar, med en växande\r\nandel skogsplantering. Tillgängliga medel för\r\nnaturvårdsåtgärder är helt otillräckliga.</pre><pre>Avser statsrådet att ta några initiativ för att\r\nsäkerställa att inte jordbruksomställningen i\r\nStockholms län och andra särskilt hårt drabbade\r\nområden leder till oacceptabla skador för\r\nlandskapsmiljön?</pre><pre>9 § Kammaren åtskildes kl. 17.56.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n4 § anf. 16 (delvis),</pre><pre>av  andre vice talmannen därefter t.o.m. 5 § anf. 39\r\n(delvis),</pre><pre>av  förste vice talmannen därefter t.o.m. 6 § anf. 57\r\n(delvis),</pre><pre>av  tredje vice talmannen därefter t.o.m. anf. 77\r\n(delvis) och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}