{"dokumentstatus":{"dokument":{"hangar_id":"2387802","dok_id":"GF09106","rm":"1991/92","beteckning":"106","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"106","slutnummer":"0","datum":"1992-05-06 00:00:00","systemdatum":"2005-10-27 14:01:06","publicerad":"1992-05-06 00:00:00","titel":"Riksdagens snabbprotokoll 1991/92:106 Onsdagen den 6 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{E008267B-3150-4EE8-967E-E8DDEC19F9A2}","dokument_url_text":"http://data.riksdagen.se/dokument/GF09106/text","dokument_url_html":"http://data.riksdagen.se/dokument/GF09106","dokumentstatus_url_xml":"http://data.riksdagen.se/dokumentstatus/GF09106","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:106</div>\r\n<div class=\"sidhuvud_datum\">Onsdagen den 6 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1991/92:154</pre><pre>Till Riksdagen</pre><pre>Ingbritt Irhammar har ställt en interpellation till\r\nmig om FN:s miljökonferens i Rio.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 11 maj 1992.</pre><pre>Stockholm den 30 april 1992</pre><pre>Olof Johansson</pre><pre>Interpellation 1991/92:168</pre><pre>Till Riksdagen</pre><pre>Håkan Strömberg har ställt en interpellation till\r\nmig om returglasanvändningen.</pre><pre>Interpellanten och jag har inte kunnat finna en tid\r\nför interpellationens besvarande inom den aktuella\r\nfyraveckorsfristen på grund av andra engagemang.\r\nVi har därför tillsammans med kammarkansliet\r\nträffat en överenskommelse om att jag skall svara\r\npå interpellationen den 18 maj 1992.</pre><pre>Stockholm den 30 april 1992</pre><pre>Olof Johansson</pre><pre>2 § Förnyad bordläggning</pre><pre>Föredrogs men bordlades åter</pre><pre>Trafikutskottets betänkanden 1991/92:TU15 och\r\nTU16</pre><pre>Arbetsmarknadsutskottets betänkanden\r\n1991/92:AU7, AU12 och AU16</pre><pre>3 § Skadeståndsansvaret för polishundar</pre><pre>Föredrogs</pre><pre>lagutskottets betänkande</pre><pre>1991/92:LU33 Skadeståndsansvaret för\r\npolishundar (prop. 1991/92:111).</pre><pre></pre><pre>Talmannen konstaterade att ingen talare var\r\nanmäld.</pre><pre>Utskottets hemställan bifölls.</pre><pre>4 § Skadeståndsfrågor</pre><pre>Föredrogs</pre><pre>lagutskottets betänkande</pre><pre>1991/92:LU29 Skadeståndsfrågor.</pre><pre>Talmannen konstaterade att ingen talare var\r\nanmäld.</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att lagutskottets\r\nbetänkanden LU30, LU31 och LU32 samt\r\nnäringsutskottets betänkande NU20 skulle avgöras\r\ni ett sammanhang efter avslutad debatt.</pre><pre>5 §  Vårdnad och umgänge med barn m.m.</pre><pre>Föredrogs</pre><pre>lagutskottets betänkande</pre><pre>1991/92:LU30 Vårdnad och umgänge med barn\r\nm.m.</pre><pre>Anf. 1  ELISABETH PERSSON (v):</pre><pre>Fru talman! Jag kommer att beröra två frågor som\r\ntas upp i lagutskottets betänkande 30. Jag vill börja\r\nmed en övergripande fråga, nämligen förslaget om\r\ninförandet av en barnabalk.</pre><pre>Fru talman! Trots goda intentioner från föräldrar,\r\nskola och samhället i stort är barn ofta utelämnade\r\nåt godtycke. De kommer inte sällan i kläm i\r\nföräldrarnas eller andra vuxnas konflikter. Många\r\nbarn far illa även om deras materiella behov är\r\ntillgodosedda. I rättssammanhang har barn svårt att\r\nkomma till tals. Deras legitima behov av att man\r\nlyssnar på dem åsidosätts alltför ofta.</pre><pre>På senare tid har flera rättsfall gjort det uppenbart\r\natt lagen sätter barns behov i andra hand, och att\r\nföräldrars eller andra vuxnas intresse och krav är\r\növerordnade barnens. Som exempel kan man\r\nnämna en rad vårdnads- och umgängestvister,\r\nfaställande av faderskap efter insemination samt\r\nflykting- och asylärenden.</pre><pre>I Danmark är lagar som berör barn samlade i en\r\nb rnelov. I den svenska lagstiftningen finns ingen\r\nsådan motsvarighet. De lagar som gäller barn\r\nåterfinns företrädesvis i föräldrabalken. Vad man\r\nkallar de lagar som berör barn säger naturligtvis i\r\noch för sig ingenting om lagarnas innebörd eller om\r\nsamhällets syn på barn och barns rättigheter. Det\r\nallvarliga med föräldrabalken är emellertid att den\r\ni allt väsentligt har ett vuxenperspektiv som\r\nutgångspunkt. Barnens rätt och behov kommer i\r\nandra hand. Lagstiftningen släpar efter. Det blir till\r\natt lappa och laga när man skall ge utrymme för den\r\nallt större kunskap om barnaåren och insikt i barns\r\nbehov som har vuxit fram under de senaste\r\ndecennierna. Det finns otaliga exempel på det,\r\näven i betänkandet. Det finns brister, och varje år\r\nkommer förslag på ändringar till riksdagen.</pre><pre>Jag tror att man skulle kunna lösa en stor del av\r\ndessa problem genom att omarbeta den svenska\r\nlagstiftningen, framför allt de delar av lagar, bl.a. i\r\nföräldrabalken, som har med barns situation att\r\ngöra. I samband med införandet av en barnlag, eller\r\nen barnabalk, skall naturligvis utgångspunkten vara\r\nett barnperspektiv. Syftet skulle självfallet vara att\r\nbättre tillgodose barns behov. Om vi inte gör det\r\nriskerar vi att föräldra-  eller vuxenperspektivet\r\nbidrar till att konservera barns utsatthet.</pre><pre>Med detta vill jag yrka bifall till Vänsterpartiets\r\nmeningsyttring i betänkandet.</pre><pre>Sedan några ord om en fråga som närmast gått som\r\nen följetong här i riksdagen, nämligen frågan om\r\nkostnader för umgängesresor. Trots signaler från\r\nriksdagen, uttalanden och uppdrag till utredningar\r\nhar denna fråga ännu inte fått sin lösning. Det\r\nåterkommer ständigt motioner med krav och\r\nförslag på hur problem i samband med kostnader\r\nför umgängesresor skall lösas. Från Vänsterpartiet\r\ntror jag att det dessvärre är fjärde året vi nödgas\r\nupprepa det här kravet.</pre><pre>Frågan har inte fått sin lösning. En tidigare\r\nutredning klarade helt enkelt inte av detta inom den\r\nstipulerade tiden. Trots påstötningar vilar det här\r\närendet. Regeringarna -- både den föregående och\r\nden sittande -- har väl uppfattat signalerna från\r\nlagutskottet om att det nu är hög tid att lösa dessa\r\nproblem. Dessvärre har vi inte sett något resultat av\r\ndetta.</pre><pre>Jag skulle vilja passa på att fråga Holger Gustafsson\r\nom det finns någon utsikt att den sittande\r\nregeringen kommer att ta sig an det här ärendet.\r\nDet vore bra att få höra hur långt man har kommit,\r\nom inte annat just för att lösa problemet för de\r\nföräldrar som kanske bor långt ifrån varandra. I\r\nslutändan gäller det naturligtvis de barn som\r\nkanske på grund av att den här frågan inte är löst\r\nförhindras ett regelbundet umgänge med båda sina\r\nföräldrar.</pre><pre>Anf. 2  HOLGER GUSTAFSSON (kds):</pre><pre>Fru talman! I betänkandet har utskottet behandlat\r\nett tjugotal motionsyrkanden som rör frågor om\r\nvårdnad och umgänge med barn med följande\r\ninnehåll. Det gäller en genomgripande översyn av\r\nföräldrabalkens regelsystem, utvärdering av\r\nbestämmelserna om vårdnad och umgänge,\r\ngemensam nordisk familjelagstiftning, barnens rätt\r\ni ett EG-perspektiv, underhållsbidrag och\r\nunderhållsskyldigas situation och kostnader för\r\numgänge och umgängesresor. Det gäller vidare\r\nbarns ställning och inflytande i vårdnads- och\r\numgängesmål, omprövning av vårdnadsbeslut,\r\ntalesrätt för mor- och farföräldrer när det gäller\r\numgänge med barnbarn, rättegångskostnader i\r\nverkställighetsmål, sekretesskydd för barn samt\r\nförordnande av god man.</pre><pre>Fru talman! Jag vill inleda med att yrka bifall till\r\nlagutskottets hemställan i betänkande nr 30, vilket\r\ninnebär avslag på samtliga motionsyrkanden.</pre><pre>Utskottet vill emellertid erinra om att den svenska\r\nfamiljelagstiftningen sedan början av 1970-talet har\r\nvarit föremål för en fortlöpande reformering,\r\nfrämst med syfte att stärka barnens rätt och\r\nvälbefinnande vid vårdnads- och umgängestvister.</pre><pre>FN:s barnkonvention godkändes av riksdagen\r\nvåren 1990 och trädde för svenskt vidkommande i\r\nkraft under hösten 1990. Den innebär att ''barnens\r\nbästa skall komma i främsta rummet''.</pre><pre>1994 är proklamerat som FN:s familjeår, och under\r\n1992 kommer regeringen att tillsätta en\r\nledningsgrupp för de svenska insatserna under\r\nfamiljeåret.</pre><pre>Beträffande föräldrabankens regelsystem kan vi\r\nkonstatera att en parlamentarisk utredning\r\narbetade under perioden 1977--1987. Den lade\r\nfram en rad förslag av vilka en del har lett till\r\nlagstiftning. Utskottet anser att barnens\r\nmöjligheter att få ett grundläggande inflytande i\r\nvårdnads- och umgängesprocesser bör öka, och\r\nenligt vad utskottet erfarit övervägs frågan på\r\ndepartementet. Utskottet utgår från att regeringen\r\nföranstaltar om de åtgärder som kan anses vara\r\npåkallade i syfte att stärka barnens ställning.</pre><pre>Bestämmelserna om vårdnad och umgänge har\r\nvarit i kraft endast drygt ett år. Utskottet anser\r\ndärför att en utvärdering bör anstå en tid för att\r\nman skall vinna mer erfarenhet i dessa frågor.</pre><pre>När det gäller en gemensam nordisk\r\nfamiljelagstiftning har utskottet ingen annan\r\nuppfattning än motionärerna om betydelsen av\r\ngemensamma nordiska regler. Som redovisas i årets\r\nbudgetproposition pågår för närvarande ett\r\nnordiskt samarbete för översyn av den\r\ninternordiska regleringen av äktenskap, vårdnad,\r\nadoption och förmyndarskap. Någon ytterligare\r\nåtgärd från riksdagens sida anser utskottet inte\r\nerfordras.</pre><pre>Beträffande barnens rätt i ett EG-perspektiv anser\r\nutskottet att ett blivande EES-avtal och ett\r\neventuellt svenskt EG-medlemskap i sig knappast\r\npåkallar några omedelbara lagstiftningsåtgärder på\r\nfamiljerättens område. Utskottet utgår från att\r\nregeringen följer utvecklingen av samarbetet och\r\ntar de initiativ som förhållandena påkallar.</pre><pre>När det gäller underhållsbidrag och bidragsförskott\r\ntillkallades en kommitté på riksdagens begäran\r\n1987. Kommittén avslutade sitt arbete 1990.\r\nBetänkandet har remissbehandlats och övervägs nu\r\ni regeringskansliet. Enligt vad utskottet har erfarit\r\när siktet inställt på en proposition till riksdagen\r\nhösten 1992, vad avser bidragsförskottssystemet.</pre><pre>Frågan om underhållsbidrag har överlämnats till\r\nsocialdepartementet för övervägande i annat\r\nsammanhang. En beredningsgrupp tillsattes 1991\r\nmed företrädare för social- , justitie- och\r\nfinansdepartementet, riksförsäkringsverket och\r\nsocialstyrelsen. I avvaktan på gruppens resultat\r\nanser utskottet att det inte är påkallat med åtgärder\r\nfrån riksdagens sida.</pre><pre>Utskottet anser fortfarande att det är mycket\r\nangeläget att frågan om kostnader för\r\numgängesresor får en lösning. Med hänsyn till\r\nriksdagens tidigare uttalanden utgår utskottet från\r\natt regeringen så snart det kan ske återkommer till\r\nriksdagen med ett förslag.</pre><pre>Som svar på den fråga som riktades till mig vill jag\r\nsäga att jag inte bedömer att det finns någon ovilja\r\neller någon tvekan om att det här skall ske. Det är\r\nemellertid ett ganska svårlöst problem, och det är\r\nanledningen till det dröjsmål som kan uppfattas.</pre><pre>Beträffande barns ställning och inflytande i\r\nvårdnads- och umgängesmål konstaterar utskottet\r\natt frågan om att stärka barns ställning för\r\nnärvarande övervägs inom justitiedepartementet.\r\nDärför är ett tillkännagivande inte erforderligt.</pre><pre>Utskottet anser att en samlad bedömning ger vid\r\nhanden att övervägande skäl talar för att några\r\nändringar av reglerna om omprövning av\r\nvårdnadsbeslut inte bör göras.</pre><pre>Utskottet pekar också på att domstolsutredningen\r\nhar lagt fram förslag som går ut på att minska\r\nmöjligheterna till att onödigtvis processa i vård-\r\noch umgängesmål. Utredningen har också\r\nföreslagit att frågor om verkställighet av\r\navgöranden om vårnad av barn och umgänge med\r\nbarn skall handläggas av tingsrätterna i stället för\r\nlänsrätterna.</pre><pre>Beträffande talesrätt för mor- och farföräldrar är\r\nutskottets mening att den nuvarande ordningen,\r\nsom innebär att socialnämnd genom stämning --\r\nefter utredning och bedömning av om det det är till\r\nfördel för barnet -- får ta upp frågan om\r\numgängesrätt med annan person än förälder, är\r\ntillfyllest.</pre><pre>Beträffande rättegångskostnader vid\r\nverkställighetsmål utgår utskottet från att frågan\r\nom rättegångskostnadernas fördelning kommer att\r\nnärmare övervägas i samband med att regeringen\r\nefter avslutad remissbehandling tar ställning till\r\ndomstolsutredningens förslag. I avvaktan härpå\r\nanser utskottet att några initiativ från riksdagens\r\nsidan inte är påkallade.</pre><pre>Beträffande sekretesskydd för barn vill utskottet\r\nerinra om att det den 1 mars 1991 infördes en\r\nsärskild regel i föräldrabalken med innebörden att\r\nvårdnadshavaren skall vara skyldig att lämna\r\numgängesföräldern bl.a. sådana upplysningar\r\nrörande barnet som kan främja umgänget, såvida\r\ninte särskilda skäl talar däremot. Det kan t.ex. vara\r\nfråga om barnets hälsa, skolgång, uppehållsort,\r\nferiearbete eller särskilda fritidsintressen.\r\nUtskottet anser att effekterna av dessa regler, som\r\nvarit i kraft i drygt ett år, bör avvaktas innan\r\nreglerna kan utvärderas.</pre><pre>Beträffande förordnande av god man redogör\r\nutskottet slutligen för de krav som ställs i en sådan\r\nsituation och finner att gällande bestämmelser om\r\nförordnande av god man innebär att den enskildes\r\nskyddsbehov är väl tillgodosett. Utskottet utgår\r\nockså från att JO även fortsättningsvis ägnar dessa\r\nspörsmål uppmärksamhet.</pre><pre>Fru talman! Med dessa motiveringar vill jag, som\r\njag tidigare sagt, yrka bifall till utskottets\r\nhemställan i betänkande nr 30.</pre><pre>Anf. 3  ELISABETH PERSSON (v):</pre><pre>Fru talman! Holger Gustafsson påpekade mycket\r\nriktigt att Sverige har undertecknat FN:s\r\nbarnkonvention, som i sin övergripande sats säger\r\natt barns behov skall sättas i främsta rummet. Det\r\när naturligtvis bra. När det gäller det finns det\r\nsjälvfallet inga som helst meningsskiljaktigheter oss\r\nemellan.</pre><pre>Men den svenska lagstiftningen är ju så att säga inte\r\ni takt med exempelvis FN:s barnkonvention. Det\r\nfinns dessvärre en lång rad exempel som visar att\r\nden svenska lagstiftningen med det\r\nvuxenperspektiv som den har är överordnad\r\nbarnkonventionens krav på att barns bästa skall\r\nsättas i främsta rummet. Jag tror egentligen inte att\r\ndet finns någon här som tycker att detta är bra. Jag\r\ntror att det kan vara så att man drar sig för att\r\nerkänna att det kanske vore bäst att se över hela\r\nlagstiftningen.</pre><pre>Jag tror också att nya omständigheter gör att man\r\nefter hand när en fråga blir aktuell upptäcker just\r\natt den svenska lagstiftningen har ett\r\nvuxenperspektiv. Den vuxne är rättssubjektet, och\r\nbarns behov tillgodoses inte.</pre><pre>Det kan ju faktiskt vara så -- det är i och för sig en\r\ntrolig förklaring -- att man anser att vi nu när vi\r\nhåller på och EG-anpassar vår lagstiftning i så\r\nmånga andra avseenden inte orkar med en sådan\r\nganska stor och genomgripande uppgift som det\r\nskulle vara att se över lagstiftningen också i det här\r\navseendet. Men jag tror att det är nödvändigt,\r\nHolger Gustafsson. När det gäller sakfrågorna\r\nhoppas jag att vi inte har några delade meningar\r\nutan att vi på sikt kommer att kunna enas om att\r\nanpassa den svenska lagstiftningen på ett sådant\r\nsätt att barnens rätt och barnens behov kommer i\r\nförsta hand.</pre><pre>Anf. 4  TALMANNEN:</pre><pre>Vi är tacksamma om ev. ytterligare inlägg görs från\r\nbänken, bl.a. för att spara tid.</pre><pre>Anf. 5  HOLGER GUSTAFSSON (kds):</pre><pre>Fru talman! Den svenska barnlagstiftningen är gott\r\noch väl i takt med FN:s barnkonventioner. Det har\r\ngjorts en uppföljning också av riksdagen där man\r\nhar konstaterat att så är fallet.</pre><pre>Att skapa en speciell barnbalk är, som jag och\r\nutskottet uppfattar det, mer en teknik, en metod att\r\nsamla barnlagstiftningen på ett ställe. Det är en\r\nmetod som kanske kan övervägas i framtiden -- vad\r\nvet jag om det? Det viktiga är väl emellertid\r\ninnehållet i barnlagstiftningen; det är det som\r\nutskottet nu har koncentrerat sig på, och det är de\r\nfrågorna vi har behandlat i betänkandet.</pre><pre>Anf. 6  ELISABETH PERSSON (v):</pre><pre>Fru talman! Det är också innehållet som jag\r\nkoncentrerar mig på. Jag kan ta ett exempel.</pre><pre>Så sent som den 1 mars 1991 införde riksdagen i\r\nföräldrabalken en regel om att barnets behov av\r\nkontakt och samvaro med båda sina föräldrar skulle\r\nges en framträdande plats vid valet av\r\nvårdnadshavare. Med det i minnet var det nog fler\r\nän jag -- det vet jag att det var -- som upprördes\r\növer en dom i högsta domstolen som gällde en\r\ntunisisk pojke som hade blivit bortrövad;\r\ndomstolen flyttade helt enkelt över vårdnaden från\r\nmodern till fadern med en mycket underlig\r\nmotivering.</pre><pre>Det anser jag vara ett brott mot FN:s\r\nbarnkonvention. Den säger att ett barn har rätt till\r\nbåda sina föräldrar, och vi har ju i viss mån anpassat\r\nvår lagstifning till det. Med det här trolleriet talade\r\nman helt enkelt om att det här barnet mycket väl\r\nkunde klara sig utan sin mor. Detta är nu också\r\nföremål för behandling och kommer sannolikt att\r\nändras.</pre><pre>Det finns dess värre en rad exempel på att just\r\navsaknaden av barnperspektiv i den svenska\r\nlagstiftningen sätter den vuxnes behov i första\r\nhand.</pre><pre>Barn far illa även här i Sverige. Sexuella övergrepp\r\nhar uppmärksammats alltmer på sistone, även om\r\nantalet inte har ökat. Barn behandlas i vissa fall mer\r\neller mindre som om de vore föräldrarnas\r\negendom. Exempelvis i vårdnadstvister har barn\r\nunder tolv år ingen talan. Barn blir inte trodda och\r\nhar svårt att komma till tals. Det är nästan alltid så\r\natt man lyssnar mer och sätter större tilltro till den\r\nvuxne än till barnet.</pre><pre>Men barn är som sagt ingen egendom. Barn är\r\nindivider med rätt att växa upp i ett samhälle som\r\ntillgodoser deras behov på alla områden. Jag menar\r\nsjälvfallet att syftet med en omarbetning av lagen\r\ninte skall vara bara formellt utan det skall vara att\r\ninföra ett barnperspektiv. Det gäller alltså just\r\ninnehållet.</pre><pre>Anf. 7  HOLGER GUSTAFSSON (kds):</pre><pre>Fru talman! Jag är inte beredd att ta upp en debatt\r\nom någonting annat än vad motionerna omfattar.\r\nNär det gäller olovligt bortförande av barn kan jag\r\nerinra om utskottets ambitioner. Vi hade i går en\r\nheldag när vi behandlade de här frågorna i en\r\noffentlig hearing, just därför att vi ser det som ett\r\nstort problemområde. De frågorna kommer\r\ndessutom upp till debatt igen senare under maj\r\nmånad. Jag ber att få återkomma då.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 §  Ändring i jordabalken</pre><pre>Föredrogs</pre><pre>lagutskottets betänkande</pre><pre>1991/92:LU31 Ändring i jordabalken (prop.\r\n1991/92:110).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 8 §.)</pre><pre>7 §  Äktenskaps- och sambofrågor</pre><pre>Föredrogs</pre><pre>lagutskottets betänkande</pre><pre>1991/92:LU32 Äktenskaps- och sambofrågor</pre><pre>Anf. 8  MAJ-LIS LÖÖW (s):</pre><pre>Fru talman! Jag ber att få börja med att yrka bifall\r\ntill den socialdemokratiska reservation som är\r\nfogad till betänkandet. Den handlar om det\r\nregistrerade partnerskapet för homosexuella. Men\r\njag vill inledningsvis säga några ord om en sak som\r\nutskottet är enigt om i sin skrivning, nämligen att\r\nriksdagen skall ge regeringen till känna att det nu\r\nkan vara dags att göra en utvärdering av\r\nsambolagen. Redan vid lagens tillkomst och när\r\nden trädde i kraft den 1 januari 1988 diskuterades --\r\nsom vi i regel gör när det gäller svensk lagstiftning --\r\natt vi efter en tid skulle se över den, och saken har\r\nsedan diskuterats av och till.</pre><pre>Jag tycker det finns anledning att påpeka,\r\nåtminstone från den socialdemokratiska delen av\r\nlagutskottet, att det är en utvärdering vi är ute efter.\r\nDet faktum att det är en kds-motion som ligger till\r\ngrund för reservationsyrkandet om ett\r\ntillkännagivande kan leda -- och jag vet att så redan\r\nhar skett -- till missförstånd, därför att den här kds-\r\nmotionen i grunden ifrågasätter hela sambolagen.\r\nMissförstånd har alltså uppstått, om att vi i\r\nutskottet skulle vara eniga om att ifrågasätta lagen\r\noch vilja ompröva den. Men det är åtminstone inte\r\nden socialdemokratiska utgångspunkten för en\r\nutvärdering.</pre><pre>Så till den sakfråga som vi behandlar i vår\r\nreservation, nämligen att vi tycker att det finns skäl\r\natt riksdagen gör ett principuttalande när det gäller\r\nett registrerat partnerskap för homosexuella. Jag\r\nvet inte om man behöver beskriva sakfrågan så\r\nsärskilt mycket för ledamöterna i den här\r\nkammaren. Vi kan bara konstatera det faktum att\r\nsambolagen omfattar både heterosexuella och\r\nhomosexuella relationer, men i en heterosexuell\r\nrelation har man ju möjligheten att förstärka det\r\nfamiljerättsliga skyddet genom att ingå äktenskap.\r\nNågon sådan möjlighet har inte de homosexuella.\r\nDärför har det rests enligt min mening fullt rimliga\r\nkrav på att homosexuella skall kunna registrera sitt\r\npartnerskap och på att samhället även erbjuder en\r\nlösning som ligger i linje med ett förstärkt skydd.</pre><pre>Frågan är ju föremål för utredning i en kommitté,\r\noch detta lutar sig den borgerliga majoriteten i\r\nutskottet mot. Kruxet är bara att utredandet drar ut\r\npå tiden. Som vi har påpekat i reservationen var det\r\nmeningen att kommittén skulle slutföra sitt arbete\r\nunder första halvåret i år. Nu vet vi att man har fått\r\nanstånd till den 20 december 1992, och det finns\r\ntecken på att arbetet t.o.m. blir mer utdraget än så.\r\nDetta är allvarligt, därför att från det att det har\r\nfunnits en möjlighet att vi ändå skulle kunna få en\r\nlag som trädde i kraft i början på 1993 ser vi nu\r\nframför oss att ikraftträdandet troligen kan ske\r\nförst 1994 och kanske ännu senare. Då tycker vi att\r\ndet är rimligt att riksdagen hjälper till med ett\r\npåskyndande -- inte bara genom att uttala att vi vill\r\natt regeringen skyndsamt handlägger frågan, utan\r\ndet vore på tiden att riksdagen gör ett\r\nprinciputtalande. Om det finns en majoritet i\r\nkammaren för ett registrerat partnerskap vore det\r\nkanske bra för utredningen att få reda på det. Då\r\nbehövde man inte ägna månad efter månad åt att\r\nutreda om vi skall ha ett sådant partnerskap, utan\r\nman skulle kunna sätta i gång med den lagtekniska\r\nutformningen av det registrerade partnerskapet.</pre><pre>Det andra skälet till att vi tycker att det nu är dags\r\natt göra ett principuttalande är att riksdagen har en\r\nny sammansättning. Finns det majoritet eller inte?\r\nDet har kommit in ett parti till i riksdagen som\r\nuppenbarligen är emot ett sådant här partnerskap,\r\nmen det finns också delade meningar i flera partier.\r\nOm det inte finns en majoritet, vilket jag såg i en\r\ntidningsuppgift härom dagen att kds-ledamoten i\r\nutredningen trodde, kanske det vore bra att få reda\r\npå det också. Vad är det då för idé att sitta och\r\nutreda?</pre><pre>Som betänkandet nu är utformat får vi inte reda på\r\ndetta, för även om den socialdemokratiska\r\nreservationen faller i omröstningen, så begraver\r\nman frågan i ett fortsatt utredande och säger varken\r\nbä eller bu. Men det finns ändå för dem -- det gäller\r\ninte minst folkpartister och centerpartister i\r\nkammaren -- som jag vet livligt förespråkar ett\r\nregistrerat partnerskap nu möjlighet att markera\r\nsin uppfattning genom att rösta för den\r\nsocialdemokratiska reservationen.</pre><pre>Anf. 9  ELISABETH PERSSON (v):</pre><pre>Fru talman! Först vill jag be om tillstånd att kanske\r\ndra över litet på den utsatta tiden. Jag inser att mitt\r\nanförande kommer att ta något längre tid än jag\r\nhade anmält.</pre><pre>Den viktigaste punkten i betänkandet om\r\näktenskaps- och sambofrågor är naturligtvis frågan\r\nom partnerskap. Men en annan sak tas också upp,\r\noch jag skulle vilja börja med den för att sedan\r\nåterkomma till partnerskapsfrågan.</pre><pre>Det gäller förslaget om en ändring av namnlagen.\r\nUtskottet erinrar i betänkandet om att reglerna i\r\n1982 års namnlag bygger på en omsorgsfull\r\navvägning mellan å ena sidan intresset av en\r\nnamnstabilitet och å andra sidan den enskildes\r\nönskemål om att själv få bestämma vilket namn han\r\neller hon skall bära. Utskottet anser att det måste\r\nkrävas starka skäl för att man i något mer väsentligt\r\navseende skall frångå den nuvarande ordningen.</pre><pre>Fru talman! Det finns några här i kammaren och\r\nmånga fler utanför kammaren som verkligen anser\r\natt det finns synnerligen starka skäl för en\r\nförändring av namnlagen. Jag själv, Charlotte\r\nCederschiöld från Moderata samlingspartiet och,\r\nsom sagt, många med oss utanför riksdagen menar\r\natt den svenska namnordningen med\r\nmellannamn -- mellan förnamn och efternamn --\r\nskapar mycket stor förvirring inte bara här i landet\r\nutan i all synnerhet utomlands. Eftersom\r\nmellannamnen på grund av sin karaktär uppfattas\r\nsom efternamn uppstår det allt som oftast tvekan\r\nom vilket av namnen som egentligen är\r\nefternamnet. Det är ju så nu för tiden att allt fler\r\nsvenskar reser utomlands för att arbeta, för att\r\ndelta i konferenser eller för att vara med på\r\nstudiebesök, och det uppstår ofta missförstånd om\r\nvad folk som bär mellannamn egentligen heter. För\r\natt åskådliggöra detta vill jag ta ett exempel.</pre><pre>Antag att en konferensplats är bokad i Bryssel för\r\nen kvinna som heter Anna-Karin Johansson-Björk.\r\nJohansson är ett mellannamn, Björk är ett\r\nefternamn. Till vardags, i jobbet och i familjen\r\nkallas Anna-Karin för Kajsa, och eftersom\r\nmellannamnet Johansson är litet omständligt får\r\nhon oftast heta Kajsa Björk. Björk är ju också\r\nhennes efternamn, så det är inget fel i detta. Hon är\r\nalltså känd under namnet Kajsa Björk. Nu anmäls\r\nhon av sin arbetsgivare, som känner henne under\r\ndet här namnet, till konferensen i Bryssel. Så\r\nkommer hon dit och visar upp sitt pass eller annan\r\nlegitimation, där hennes namn ordentligt är\r\nutskrivet, och då uppstår problemen. Nere i Bryssel\r\nutgår man nämligen från att Johansson är hennes\r\negentliga efternamn.</pre><pre>Eftersom det ofta är trångt om plats där man skall\r\nskriva namnet får hon heta Anna Johansson. Det är\r\nju ganska långt från Kajsa Björk, som hon är van\r\natt heta. Detta beror på att vi placerar\r\nmellannamnet mellan för- och efternamnet. Vi får\r\ninte placera det var vi vill; det skall vara på det här\r\nviset. Den logiska ordningen, att det som kommer\r\nförst är viktigast, gäller inte. När vi kommer\r\nutanför Sveriges gränser är förvirringen legio på\r\ngrund av detta.</pre><pre>Jag, och många med mig, tycker att det här är ett\r\nmycket starkt skäl för att omarbeta namnlagen och\r\nlåta folk få heta vad de vill. Man bör släppa på\r\nregeln för placeringen av mellannamnet och återgå\r\ntill den gamla ordningen med ett tilläggsnamn som\r\nplaceras efter.</pre><pre>Ett annat skäl för att slopa krånglet med namnbyte\r\när att det faktiskt inte skulle kosta samhället\r\nnågonting. Det skulle heller inte innebära någon\r\nsärskilt stor omvälvning att låta människor\r\nbestämma mer själva. Man skulle undvika en massa\r\nbyråkratiskt krångel. Nu är det i vissa fall t.o.m.\r\nomöjligt att få göra en stavningsändring -- att ändra\r\nKarlsson till Karlson -- om man tidigare har fått en\r\nnamnändring gjord på patent- och\r\nregistreringsverket. Allt detta krångel skulle\r\nupphöra om människor fick rätt att bestämma litet\r\nmer själva.</pre><pre>Jag skall inte uppehålla mig längre vid detta. Jag\r\nhänvisar till motionerna, den av Charlotte\r\nCederschiöld och den av mig, som tillsammans på\r\nett utmärkt sätt förklarar vilka problemen är och\r\nargumenterar för en ändring.</pre><pre>I moderatmotionen tas det upp en del andra\r\nknepigheter i den svenska namnlagen, nämligen\r\nfrågan om patronymikon och metronymikon. För\r\natt förklara vad det är skulle jag behöva ett\r\nblädderblock och gott om tid. Men för att spara tid\r\nför kammarens ledamöter tänker jag inte anföra\r\nfler skäl utan hänvisar till motionerna. Ni hinner\r\nläsa dem före voteringen, ärade ledamöter. Jag tror\r\natt alla därefter kommer att inse vikten av en\r\növersyn av namnlagen och rösta för Vänsterpartiets\r\nmeningsyttring. Jag tycker att det vore trevligt om\r\nändringen av namnlagen inte bara blev en affär för\r\nnordisterna eller finsmakarna i kammaren.</pre><pre>Fru talman! Nu ett tvärt kast till frågan om\r\nregistrerat partnerskap. För exakt ett år sedan hade\r\nriksdagen möjlighet att uttala sig för ett\r\nprincipbeslut för införande av partnerskap för\r\nhomosexuella -- i riksdagen fanns då en majoritet\r\nför registrerat partnerskap -- men man gjorde inte\r\ndet. Motiveringen den gången var att den av den\r\ndåvarande socialdemokratiska regeringen just\r\nbeslutade utredningen om registrerat partnerskap\r\nskulle utreda frågan.</pre><pre>Nu har vi återigen möjlighet att fatta ett\r\nprincipbeslut. Utskottsmajoriteten motsätter sig\r\ndetta och jag befarar att riksdagen kommer att följa\r\nutskottsmajoritetens linje. Motiveringen är även nu\r\nutredningen om partnerskap; ett skäl för att inte ta\r\nett principbeslut nu är att man förmodar att\r\nutredningen kommer att lägga fram ett betänkande\r\ni höst.</pre><pre>Upplysningsvis vill jag påpeka att det inte finns\r\nnågonting som tyder på att kommittén kommer att\r\nvara beredd att lägga fram något betänkande i höst;\r\ndet kommer att ta betydligt längre tid. Det har visat\r\nsig att de direktiv som den förra regeringen\r\nformulerade var betydligt mer omfattande, bl.a.\r\nvad beträffar äktenskapets rättsverkningar, än man\r\nförst trodde.</pre><pre>Fru talman! Jag beklagar att Maj-Lis Lööw inte\r\ngick på Vänsterpartiets linje förra året och\r\nargumenterade för det här principbeslutet på\r\nsamma sätt då som hon gör nu. Om vi hade fattat\r\nbeslutet då, hade vi undvikit den här förhalningen\r\nav beslutet om partnerskap, och vi hade faktiskt\r\nockså kunnat ändra på utredningens direktiv så att\r\nvi hade sluppit utredningstekniska skäl till\r\nfördröjningen.</pre><pre>Fru talman! Ett registrerat partnerskap belastar\r\ninte statskassan och inte någon annan kassa heller.\r\nDet tvingar ingen. Det förändrar inte de\r\nheterosexuellas möjligheter att välja mellan att leva\r\nensamma, ingå samboförhållande eller att gifta sig.\r\nDet gör inte fler människor homosexuella, om nu\r\nnågon till äventyrs skulle tro det. Men att förbjuda\r\nde homosexuella att ingå ett registrerat\r\npartnerskap, gör ju inte heller någon som är\r\nhomosexuell till heterosexuell -- om nu någon\r\nskulle tro det. Att förbjuda homosexuella att\r\nregistrera sitt partnerskap eller fördröja införandet\r\nav den rätten, innebär bara att samhället fortsätter\r\nsin diskriminering av de homosexuella. Det\r\nförändrar ingenting när det gäller de andra\r\npunkterna.</pre><pre>Fru talman! Jag anser att det är på tiden att Sveriges\r\nriksdag går i bräschen och undanröjer\r\nmöjligheterna till diskriminering av en grupp\r\nmedborgare i samhället, och fattar ett principbeslut\r\nom registrerat partnerskap.</pre><pre>Anf. 10  MAJ-LIS LÖÖW (s):</pre><pre>Fru talman! Jag vill bara upplysa Elisabeth Persson\r\nom att det som skiljer förra året från i år är att det\r\ndå var tämligen, för att inte säga fullständigt, klart\r\natt det fanns en majoritet i kammaren. Uppdraget\r\ntill utredningen var att lägga fram ett förslag. I dag\r\nifrågasätts ju detta av delar av den majoritet i\r\nkammaren som bildar regeringsunderlag.</pre><pre>Att utredningen nu förhalas tror jag inte alls beror\r\npå att direktiven skulle vara så krångliga. Det finns\r\nnaturligtvis en inbyggd konflikt mellan\r\nregeringspartierna när det gäller den här frågan.</pre><pre>Anf. 11  ELISABETH PERSSON (v):</pre><pre>Fru talman! Jag tycker inte att det är så viktigt att\r\nstå och gruffa med Maj-Lis Lööw om direktiven till\r\nkommittén. Jag konstaterar bara att om\r\nSocialdemokraterna verkligen hade velat ha ett\r\nregistrerat partnerskap så missade man den\r\nchansen förra året när det, percis som Maj-Lis\r\nLööw sade, fanns en tydlig majoritet i riksdagen för\r\ndetta. Jag beklagar verkligen att det är på det viset,\r\nmen hoppas naturligtvis att riksdagen inte upprepar\r\ndetta i dag, utan går på reservationen.</pre><pre>Från Vänsterpartiet har vi inte formulerat någon\r\nannan meningsyttring. Vi ställer oss bakom den\r\nsocialdemokratiska reservationen och jag hoppas\r\nverkligen att kammarens ledmöter -- de som vet att\r\nde ställer sig bakom införandet av registrerat\r\npartnerskap -- oberoende av partifärg stöder\r\nreservationen så att vi inte upprepar begångna\r\nmisstag. Om det inte blir så kan jag inte tolka det på\r\nnågot annat sätt än att det är ett sätt att ytterligare\r\nförhala frågan.</pre><pre>Anf. 12  HOLGER GUSTAFSSON (kds):</pre><pre>Fru talman! I betänkandet har utskottet behandlat\r\nett tiotal motioner som rör frågor om äktenskaps-\r\noch sambofrågor med följande innehåll:</pre><pre>--  medling mellan makar,</pre><pre>--  lagfart på fast egendom mellan makar,</pre><pre>--  pensionsrättigheter vid bodelning,</pre><pre>--  utvärdering av lagen om sambors gemensamma\r\nhem,</pre><pre>--  registrerat partnerskap,</pre><pre>--  namnfrågor.</pre><pre>Fru talman! Jag vill inleda med att yrka bifall till\r\nlagutskottets hemställan i betänkande nr 32.</pre><pre>Utskottet vill erinra om att efter en rad delreformer\r\nunder de två senaste årtiondena, beslutade\r\nriksdagen i april 1987 att giftermålsbalken skulle\r\nersättas med en ny balk, äktenskapsbalken. I\r\nsamband därmed beslöt riksdagen också om\r\ngenomförande av lagen om sambors gemensamma\r\nhem, den s.k. sambolagen, och om viktiga\r\nändringar i ärvdabalken. Syftet med ändringarna i\r\närvdabalken var att skapa möjligheter för den\r\nefterlevande maken att få ärva den avlidne makens\r\nkvarlåtenskap och därmed kunna sitta kvar i\r\norubbat bo.</pre><pre>Vad beträffar medling mellan makar anser\r\nutskottet dock inte att behovet av stödåtgärder bör\r\ntillgodoses genom ett återinförande av den\r\nobligatoriska medlingen. Enligt utskottets mening\r\nerbjuder den frivilliga familjerådgivningen\r\nväsentliga fördelar för människor som vill lösa\r\nkonflikter. Utskottet vill också peka på värdet av de\r\nstöd- och hjälpinsatser som ideella organisationer\r\nkan erbjuda som komplement till\r\nfamiljerådgivningen.</pre><pre>Beträffande lagfart på fast egendom mellan makar\r\nanser utskottet att ett tillgodoseende av\r\nmotionärens önskemål skulle kräva så\r\ngenomgripande förändringar av det nuvarande\r\nregelsystemet att utskottet inte är berett att förorda\r\ndessa. Utskottet vill påpeka att makarna också har\r\nmöjlighet att genom dom få fastslaget att den ena\r\nmaken har samäganderätt till en fastighet som\r\nlagfarits i den andre makens namn.</pre><pre>Beträffande pensionsrättigheter vid bodelning\r\nanser utskottet att det beredningsarbete som pågår\r\ninom regeringskansliet rörande den allmänna\r\npensionen bör avvaktas. Med hänsyn till vad som\r\nanförts i pensionsberedningens betänkande utgår\r\nutskottet från att behovet av eventuella\r\nförändringar i äktenskapsbalken kommer att\r\növervägas under detta arbete. Någon riksdagens\r\nvidare åtgärd med anledning av motionen anser\r\nutskottet inte vara påkallad.</pre><pre>Beträffande utvärdering av lagen om sambors\r\ngemensamma hem anser utskottet att det är\r\nangeläget att effekterna av lagstiftningen\r\nsystematiskt utvärderas och följs upp från\r\nstatsmakternas sida. Det som anförs i motionen har\r\ntillgodosetts såvitt avser lagen om homosexuella\r\nsambor. Enligt utskottets mening är det angeläget\r\natt en utvärdering nu också kommer till stånd\r\nbeträffande sambolagen för heterosexuella.\r\nUtskottet anser att det bör ankomma på regeringen\r\natt bestämma i vilket sammanhang och under vilka\r\nformer en sådan utvärdering skall ske.</pre><pre>Vad utskottet anfört bör riksdagen med anledning\r\nav motion L408 ge regeringen till känna som sin\r\nmening.</pre><pre>Beträffande registrerat partnerskap anser\r\nutskottet, helt i linje med sin inställning till frågan\r\nvåren 1990, att resultatet av det arbete som bedrivs\r\ninom kommittén om registrerat partnerskap bör\r\navvaktas. Några tungt vägande skäl att avvika från\r\nden angelägna principen att den sittande kommittén\r\nfår arbeta färdigt, har inte framförts i\r\nutskottsarbetet och, enligt min mening, inte heller\r\ni Socialdemokraternas reservation. Riksdagen bör\r\nsåledes inte genom några uttalanden i saken\r\nföregripa kommitténs överväganden.</pre><pre>Beträffande namnlagen anser utskottet att reglerna\r\ni 1982 års namnlag bygger på en omsorgsfull\r\navvägning mellan å ena sidan intresset av\r\nnamnstabilitet och å andra sidan den enskildes\r\nönskemål om att själv få bestämma vilket namn han\r\neller hon skall bära. Utskottet kan därför inte finna\r\nnågon ändring av namnlagen i detta hänseende vara\r\npåkallad.</pre><pre>Fru talman! Med dessa motiveringar vill jag yrka\r\nbifall till utskottets hemställan beträffande\r\nlagutskottets betänkande nr 32, vilket innebär ett\r\ntillkännagivande för motion L408 och avslag på\r\növriga motioner.</pre><pre>Anf. 13  KENT CARLSSON (s):</pre><pre>Fru talman! Att vara homosexuell i dagens Sverige\r\nkan många gånger vara rätt tufft. Det finns\r\nfortfarande många fördomar som drabbar män och\r\nkvinnor som anser sig vara homosexuella och som\r\nvill leva i kärleksförhållanden med personer av\r\nsamma kön.</pre><pre>Visst har det på många sätt blivit lättare att leva\r\nöppet som homosexuell. Det långsiktiga arbetet\r\nmed att bryta fördomar börjar nu ge resultat. Ett\r\ntecken på det är att man i olika\r\nopinionsundersökningar kan märka en mer\r\nfördomsfri inställning till homosexualitet.</pre><pre>Ganska nyligen gjordes av Förenade\r\nlandsortstidningar en opinionsundersökning bland\r\nungefär tusen personer. Nästan hälften av de\r\ntillfrågade i undersökningen tyckte att\r\nhomosexuella t.o.m. skulle få gifta sig.</pre><pre>Jag själv är ett exempel på detta. Att jag som öppen\r\nhomosexuell kunnat bli invald i Sveriges riksdag\r\nvisar att toleransen mot människor som kan\r\nbetraktas som litet annorlunda har blivit större.</pre><pre>Att förändra människors synsätt och fördomar är\r\nen långsam process. Precis som Karl Marx en gång\r\nskrev att arbetarklassens frigörelse måste vara dess\r\neget verk, handlar det för de homosexuella här i\r\nlandet om att själva ta det största ansvaret för att\r\nöka toleransen och bryta ner fördomar mot\r\nhomosexuella.</pre><pre>Men visst kan de parlamentariska organen i Sverige\r\nbidra. Riksdagens uttalande i början av 70-talet om\r\natt homosexuell samlevnad var en lika acceptabel\r\nsamlevnadsform som heterosexuell sådan, har varit\r\nett ovärderligt stöd för landets homosexuella. På\r\nsamma sätt har införandet av en sambolagstiftning\r\noch undanröjandet av vissa diskriminerande regler\r\nbidragit till att underlätta för den homosexuella\r\ngruppen i Sverige.</pre><pre>Givetvis skall man inte överdriva riksdagens\r\nopinionsmässiga och fördomsbrytande betydelse,\r\nmen en viss betydelse har riksdagen i alla fall haft.</pre><pre>Det kanske viktigaste är dock att riksdagen med sin\r\nmöjlighet att stifta lagar och anslå ekonomiska\r\nresurser på alla sätt försöker underlätta människors\r\nsamlevnad, att göra det så enkelt som möjligt för\r\nden som väljer att leva i ett heterosexuellt\r\nförhållande eller i ett homosexuellt förhållande.</pre><pre>För heterosexuella har riksdagen genom\r\näktenskapslagstiftningen betydligt förenklat\r\nsamlevnaden. Genom äktenskapet kommer det\r\nheterosexuella paret i ett slag i åtnjutande av en\r\nmängd juridiska rättigheter och skyldigheter.\r\nArvsrätten regleras, klara regler finns för\r\nseparation, tydliga regler finns för\r\nefterlevandeförmåner samt för samhälleliga bidrag\r\nav olika slag.</pre><pre>För den som väljer att leva i ett homosexuellt\r\nförhållande är det i dag betydligt mer komplicerat.\r\nI stället för att kunna ingå ett registrerat\r\npartnerskap måste det homosexuella paret ägna\r\nmycken tid och lägga ner mycket pengar på att\r\nskriva avtal på en rad områden. På vissa områden\r\när detta heller inte ens möjligt, exempelvis när det\r\ngäller vissa statliga och kommunala förmåner och\r\nbidrag. Man kan fråga sig varför homosexuella par\r\nskall förvägras möjligheten att i en paketlösning\r\nkunna reglera sin samlevnad, precis som\r\nheterosexuella kan.</pre><pre>Som jag ser det bör riksdagen förhålla sig neutral\r\ntill de olika samlevnadsformer som individerna i\r\nvårt land väljer att leva i. Vad riksdagen däremot\r\nskall göra är att så långt som möjligt underlätta\r\ndenna samlevnad genom lagstiftning och andra\r\nregler.</pre><pre>Frågan om införande av registrerat partnerskap för\r\nhomosexuella har diskuterats i denna kammare vid\r\nmånga tillfällen. I mitten av 80-talet gjordes en stor\r\nutredning, Homosexuella och samhället, som\r\nresulterade i en rad regeringsförslag. Tyvärr lade\r\nman inte då fram förslag om registrerat\r\npartnerskap -- vi fick i stället en sambolag. Vid ett\r\nflertal tillfällen därefter har riksdagen diskuterat\r\nden här frågan, och inget har hänt.</pre><pre>Den förra regeringen tillsatte en utredning, som\r\nfick utreda frågan. Utredningen pågår fortfarande.\r\nEtt mindre problem med den är, som flera andra\r\ntalare har påpekat, att den har fått så knapphändiga\r\nresurser att den med största sannolikhet kommer\r\natt bli mycket kraftigt försenad.</pre><pre>Det stora problemet i dag när det gäller frågan om\r\nregistrerat partnerskap är den sammansättning\r\nregeringen har. Risken är mycket stor att den\r\nnuvarande regeringen aldrig kommmer att lägga\r\nfram ett lagförslag om registrerat partnerskap för\r\nhomosexuella. Kds har i många sammanhang\r\nmarkerat sin konservativa -- jag skulle vilja säga\r\nreaktionära -- inställning i den här frågan, och man\r\nkommer säkerligen att göra allt för att i regeringen\r\nstoppa allt som kan underlätta och förenkla den\r\nhomosexuella samlevnaden.</pre><pre>Till Holger Gustafsson skulle jag vilja säga, att det\r\ntunga skälet för att i dag göra ett principuttalande\r\nom ett införande av registrerat partnerskap är kds\r\noch det partiets motstånd mot den typen av\r\nlagstiftning.</pre><pre>Det är därför oerhört viktigt att riksdagen i dag gör\r\nett principuttalande. Då blir regeringen, även om\r\nkds ingår där, tvungen att lägga fram ett sådant\r\nförslag till riksdagen.</pre><pre>Att registrerat partnerskap införs är oerhört viktigt\r\nför den stora homosexuella gruppen i Sverige,\r\nfrämst därför att det ur juridisk synpunkt gör det\r\nmycket lättare för homosexuella att lagmässigt\r\nreglera sin samlevnad men också för att det har en\r\nviss symbolisk betydelse.</pre><pre>I Danmark, som för flera år sedan införde denna\r\ntyp av giftermål för homosexuella, är\r\nerfarenheterna bara positiva. Det har blivit enklare\r\njuridiskt, och det har också fungerat som en\r\nfördomsbrytare.</pre><pre>I Norge deklarerade regeringen i går att man\r\nkommer att lägga fram ett förslag om registrerat\r\npartnerskap.</pre><pre>I Finland har nyligen en utredning slutförts som\r\nföreslår införande av registrerat partnerskap. Den\r\nenda som har reserverat sig i den utredningen är\r\nkyrkans representant.</pre><pre>I Sverige förhalar och förhalar vi frågan, och med\r\ntanke på den politiska situationen i vår regering\r\nverkar det som om frågan skjuts på obestämd\r\nframtid. Det vore olyckligt både för de\r\nhomosexuella i Sverige och för våra ambitioner att\r\ni de nordiska länderna ha en likartad lagstiftning.</pre><pre>Utskottsmajoriteten säger att man vill avvakta den\r\npågående utredningen. Socialdemokrater och\r\nvänsterpartister vill att vi gör ett uttalande redan i\r\ndag. Visst hör det till ovanligheterna att man\r\nföregår en sittande utredning, men i den här så\r\nprincipiellt viktiga frågan och med tanke på den\r\npolitiska låsning som uppenbarligen finns inom\r\nregeringen och som gör att frågan riskerar skjutas\r\nmånga år framåt i tiden, kanske ända till slutet av\r\n90-talet, anser i alla fall jag det befogat att bryta\r\nmot denna regel. Riksdagen kan redan nu ta\r\nställning i principfrågan, och utredningen och dess\r\njurister får därefter utarbeta nödvändiga lagtexter.</pre><pre>Vad som är märkligt i det utskottsbetänkande som\r\nfinns i dag är att de olika partierna som ingår i\r\nmajoriteten inte deklarerar sin principiella\r\ninställning. Jag skulle därför vilja fråga\r\nrepresentanter för Moderaterna, Folkpartiet,\r\nCentern och även Ny demokrati vilken deras\r\ninställning i principfrågan är. Det framgår inte av\r\nbetänkandet. Jag tror också att det vore intressant\r\nför allmänheten att få reda på vilka partier i\r\nSveriges riksdag som är för resp. emot registrerat\r\npartnerskap.</pre><pre>Jag måste också säga att det hade varit intressant\r\nom utredningens folkpartistiske ordförande hade\r\ndeltagit i debatten i dag. Men det kanske finns\r\nandra representanter för Folkpartiet här som kan\r\nsvara på en del frågor. Den fråga jag först och\r\nfrämst skulle vilja ställa är följande. Folkpartiet har\r\nju på sitt landsmöte ställt sig bakom kravet på\r\nregistrerat partnerskap. Kan man garantera att den\r\nborgerliga regeringen verkligen kommer att lägga\r\nfram ett lagförslag om registrerat partnerskap?</pre><pre>Fru talman! För oss som är homosexuella är frågan\r\nom registrerat partnerskap oerhört viktig. En sådan\r\nlag skulle på ett enkelt sätt underlätta för oss när vi\r\nväljer att leva samman med en person av samma\r\nkön. Vår trygghet vid sjukdom, dödsfall och andra\r\nbesvärliga situationer i livet skulle öka rejält.</pre><pre>Ett införande av registrerat partnerskap skulle\r\nockså för oss vara en viktig markering från\r\nstatsmakternas sida av att vår kärlek är lika mycket\r\nvärd som andras kärlek.</pre><pre>Jag yrkar bifall till den socialdemokratiska\r\nreservationen.</pre><pre>Anf. 14  CHRISTINA LINDERHOLM (c):</pre><pre>Fru talman! Jag vill betona att det är ett personligt\r\nställningstagande som jag nu kommer att redovisa.\r\nDet jag vill ta upp är en fråga som ingår som en del\r\ni det betänkande som rör äktenskaps- och\r\nsambofrågor. I den fråga jag tar upp skulle det vara\r\nlätt att göra en lång utläggning om alla människors\r\nlika rätt och värde och om varför Fru Justitia\r\navbildas med en bindel för ögonen. Jag tänker\r\nemellertid avstå från det, fru talman.</pre><pre>Däremot vill jag beklaga att den utredning som\r\ntillsattes för att ta ställning till om en lagstiftning om\r\nregistrerat partnerskap bör införas i Sverige inte\r\ntycks vara i stånd att komma till skott.</pre><pre></pre><pre>Tvärtom har man begärt ytterligare\r\nutredningsresurser eller förlängd tid för att\r\nfundera. Över vad då? Skall man fundera över om\r\nman skall tillåta vuxna människor av samma kön att\r\nleva ihop? Det förekommer ju faktiskt redan. I och\r\nmed att sambolagen till vissa delar även omfattar\r\nhomosexuella finns redan ett erkännande av att\r\nsådant förekommer. Man hänvisar i betänkandet\r\ntill kontakterna med övriga nordiska länder som\r\nskäl för att fortsätta att utreda, men det behöver\r\nfaktiskt inte ta ett år. Nej, naturligtvis finns det\r\nandra skäl för fördröjningen. Det här är en svår\r\nfråga för många att hantera. Det handlar om\r\nkänslor, kanske också om fördomar och myter.</pre><pre>Alla har vi våra egna fördomar. Vi bär med oss\r\nmånga nedärvda åsikter, normer och värderingar.\r\nDet är naturligt. Men när vi sitter i den här\r\nkammaren och skall fatta beslut, måste vi vara så\r\nobjektiva som möjligt. Riksdagen har tagit klar\r\nställning mot diskriminering av minoriteter. Det\r\nfinns skydd för dem i grundlagen. Det borde\r\nnaturligtvis även gälla för homosexuella, men det är\r\nen annan diskussion. Jag kan inte se att det finns\r\nskäl till att ytterligare fördröja en lagstiftning om\r\nrätt till registrerat parnerskap, som skulle kunna\r\nundanröja annan diskriminerande lagstiftning för\r\njust den här gruppen.</pre><pre>Det är inte bra att riksdagen skickar ut signaler om\r\natt det är skillnad på människor bara därför att man\r\nvalt olika livsstilar. Jag skulle välkomna ett\r\nställningstagande som visade att alla vuxna\r\nmänniskor har frihet att leva sitt privatliv på det sätt\r\nman själv vill. Det är ju en möjlighet, inte ett tvång,\r\natt ha rätt att registrera sitt partnerskap. I stället\r\ntvingas en minoritet att ständigt försvara sin livsstil.\r\nMänniskor är olika, men det är inte skäl för att en\r\ngrupp, de homosexuella, inte skall kunna välja sin\r\nsammanboendeform.</pre><pre>Ett principbeslut som möjliggör ett registrerat\r\npartnerskap mellan homosexuella skulle förenkla\r\növrig lagstiftning och förhindra särbestämmelser,\r\ntillägg och annat som endast markerar utanförskap\r\nför människor som förutom sin sexualitet har\r\nsamma bekymmer, glädjeämnen, likheter och\r\nolikheter som alla vi andra. Detta ständiga\r\nutpekande lägger grunden för ett fortsatt synsätt att\r\ndet är tillåtet att döma människor för något som\r\nbetraktas som annorlunda.</pre><pre>Nej, jag skulle önska att riksdagen i dag tar\r\nställning och säger: Sluta utreda! Låt oss visa att vi\r\ninte tillåter diskriminering i någon form på grund av\r\nras, religion eller sexuell läggning. Det kan vi göra\r\noch slå undan fötterna för dem som anser sig ha rätt\r\natt diskriminera.</pre><pre>Det jag sagt, fru talman, är skälet till att jag för\r\negen del anser att det i den här frågan finns starka\r\nskäl att frångå praxis, att vänta på att en utredning\r\nslutför sitt arbete. Jag kommer därför att rösta för\r\nreservationen i betänkandet, vilken i sak\r\nsammanfaller med yrkande 6 i min motion.</pre><pre>Anf. 15  INGVAR SVENSSON (kds):</pre><pre>Fru talman! Först vill jag uttala min stora\r\ntillfredsställelse över att lagutskottet enhälligt har\r\nställt sig bakom min motion om utvärdering av\r\nsambolagen. Jag vet att det tillhör ovanligheterna\r\natt nya ledamöter så snabbt vinner gehör för\r\nenskilda motioner. Det har sagts mig att det kan ta\r\nåtta nio år i genomsnitt. Jag är som sagt glad, om\r\nnu riksdagen fullföljer lagutskottets förslag.</pre><pre>Samtidigt är jag, Maj-Lis Lööw, fullständigt\r\nmedveten om att lagutskottets tillstyrkande gäller\r\nsjälva motionsyrkandet, inte resonemanget i\r\nbrödtexten i dess helhet. Det har jag också sagt till\r\nmedierna när de frågat mig om denna sak.</pre><pre>Alltsedan jag började mitt politiska engagemang\r\nför 28 år sedan har jag med stor uppmärksamhet\r\nföljt familjelagstiftningens utveckling. De Klingska\r\ndirektiven till familjelagssakkunniga 1969 innebar\r\nett trendbrott i synen på den svenska familjerätten.\r\nDen s.k. neutralitetslinjen utvecklades successivt\r\noch fullföljdes med riksdagens beslut 1987 om en ny\r\näktenskapsbalk och de båda sambolagarna.</pre><pre>Den familjepolitiska debatt som drevs i mitten på\r\n60-talet av t.ex. Barbro Backberger och Per\r\nGahrton har alltså följts upp av lagstiftaren. I dag är\r\nsituationen litet annorlunda. Barnens situation har\r\nuppvärderats, och allt fler inser att familjestabilitet\r\när något positivt och eftersträvansvärt, något som\r\nkommer hela samhället till godo.</pre><pre>Det traditionella äktenskapet och lagstiftningen\r\nkring det har ursprungligen byggt på ett\r\nfamiljebegrepp. Kring det har det av naturliga skäl\r\nockså utvecklats en aura av värden och värderingar.\r\nDet har skapats normativa övertoner kring\r\nbegreppet äktenskap. Äktenskapet uppfattas\r\ndärför troligen mer som symbol i dag än vad de\r\nfaktiska juridiska reglerna kan ge anledning till.\r\nFamiljebegreppet har ju i det närmaste lyfts ur\r\näktenskapslagstiftningen i den meningen att\r\nbarnens situation behandlas i andra lagar.\r\nDessutom har äktenskapets ställning försvagats\r\ngenom tillkomsten av sambolagen. I juridisk\r\nmening är äktenskapet i dag likställt med vilket\r\njuridiskt avtal som helst.</pre><pre>Enligt mitt synsätt var införandet av sambolagarna\r\nett steg i fel riktning. Det försämrade\r\nrättssymmetrin och gav människor en känsla av att\r\nvara juridiskt skyddade. Samtidigt innebar det ett\r\nslags kollektivanslutning. Samboende par kan\r\nundvika sambolagens effekt endast genom att\r\nantingen ingå äktenskap eller genom skriftligt avtal\r\nupphäva lagens regler. Dessutom fastställs\r\nsamboförhållanden i juridisk mening av tingsrätt\r\nförst sedan de upplösts. Det är också en\r\nkonstifikation.</pre><pre>Det är alltså mycket bra att ett enhälligt utskott nu\r\nhar insett att det finns tillräckliga skäl för att göra\r\nen utvärdering av sambolagens effekter. Är lagen\r\nrelevant, och har den fått den effekt som den avsågs\r\natt få?</pre><pre>Fru talman! Det kommer att bli spännande att följa\r\ndenna utvärdering framöver.</pre><pre>Fru talman! Jag kan dock inte låta bli att notera\r\nSocialdemokraternas agerande i frågan om\r\nregistrerat partnerskap kontra synen på\r\nutvärderingen. I reservationen vill de att riksdagen\r\nställer sig bakom det något märkliga uttalandet att\r\nen lag om registrerat partnerskap för homosexuella\r\nbör införas och föregriper därmed kommitténs\r\narbete. Samtidigt har alltså Socialdemokraterna\r\nställt sig bakom att den sittande kommittén skall\r\nfullfölja en utvärdering av sambolagen för\r\nhomosexuella. Varför skall man genomföra en\r\nutvärdering, om riksdagen samtidigt skall låsa\r\nkommitténs arbete? Då är inte kommittén fri att dra\r\nnågra slutsatser av en utvärdering.</pre><pre>Fru talman! Med det sagda yrkar jag bifall till\r\nlagutskottets hemställan i dess helhet.</pre><pre>Anf. 16  MAJ-LIS LÖÖW (s) replik:</pre><pre>Fru talman! Får jag påpeka för den gode\r\nmotionären att det faktiskt inte är fråga om att på\r\nnågot vis ställa dessa två saker parallellt. När\r\nlagutskottet blev enigt om ett tillkännagivande av\r\nen utvärdering av sambolagen, sade vi också\r\nuttryckligen och i enighet att vi vill understryka att\r\nutvärderingen inte får leda till att det pågående\r\nutredningsarbetet rörande registrerat partnerskap\r\nförsenas.</pre><pre>Anf. 17  INGVAR SVENSSON (kds) replik:</pre><pre>Fru talman! Det är konstigt att man accepterar att\r\nkommittén fortsätter med en utvärdering av\r\nsambolagen för homosexuella men sedan vill låsa\r\nkommitténs arbete med ett mycket distinkt\r\nuttalande från riksdagens sida. Då är man inte fri\r\natt dra några slutsatser av utvärderingen. Det är\r\nvad jag försökte påpeka i mitt inlägg.</pre><pre>Anf. 18  KENT CARLSSON (s) replik:</pre><pre>Fru talman! Jag skulle givetvis vilja ställa frågan till\r\nIngvar Svensson från Kds, som i olika\r\nsammanhang, inte bara i riksdagen, uttalat sig om\r\nregistrerat partnerskap, om han principiellt ställer\r\nupp på tanken att olika typer av samlevnadsformer\r\nskall kunna få den paketlösning som äktenskapet\r\ntrots allt innebär och som ett registrerat\r\npartnerskap skulle innebära. Det borde för Kds,\r\nsom verkar väldigt negativt till\r\nsambolagstiftningen, vara en ganska logisk följd att\r\nändå ge människor möjlighet att få leva i ett\r\nparförhållande, oavsett om det är med en person av\r\nmotsatt kön eller en person med samma kön. Då\r\nskulle man få den stabilitet och den enkla lösning\r\nsom ett registrerat partnerskap innebär.</pre><pre>Det förvånar mig att varken Ingvar Svensson för\r\nKds eller andra partier här i riksdagen klart och\r\ntydligt deklarerar var de står i sakfrågan. Men jag\r\ntror att jag har uppfattat Kds rätt: Kds har en\r\nmycket negativ inställning till homosexuella och\r\nhomosexuell samlevnad.</pre><pre>Anf. 19  INGVAR SVENSSON (kds) replik:</pre><pre>Fru talman! Det är riktigt att frivilliga avtal är\r\nmycket bättre än den kollektivanslutningsprincip\r\nsom finns i sambolagarna. Paketlösningar kan\r\ndiskuteras av flera olika skäl, men jag vill inte\r\nförlänga debatten alltför mycket. Det finns ju flera\r\ngrupper som kan tänka sig paketlösningar och står\r\ni kö för sådana. Man kan tänka sig sammanlevande\r\nsyskon som delar en hushållsgemenskap, där det\r\nalltså inte finns någon sexuell relation. Man kan\r\nockså tänka sig att de muslimska grupperna\r\nframöver kanske vill ha ett lagstiftningspaket där\r\npolygami tillåts. Det finns alltså ett principiellt\r\nsynsätt bakom vår negativism mot registrerat\r\npartnerskap som har mycket rationella grunder.</pre><pre>Anf. 20  KENT CARLSSON (s) replik:</pre><pre>Fru talman! Det Ingvar Svensson och Kds\r\nförespråkar är först och främst att man skall plocka\r\nbort sambolagstiftningen, vilket skulle försämra\r\ntryggheten för både heterosexuella och\r\nhomosexuella. Dessutom vill man förvägra de\r\nhomosexuella att kunna utnyttja den möjlighet som\r\nett registrerat partnerskap innebär att på ett enkelt\r\nsätt få del av de rättigheter och skyldigheter som ett\r\nsådant skulle innebära rent lagmässigt. Såvitt jag\r\nförstår innebär det att man vill ta bort alla\r\nmöjligheter för en förenklad reglering av ett\r\nhomosexuellt parförhållande.</pre><pre>Sedan kan man föra en mer filosofisk diskussion om\r\nhuruvida samhället skall erbjuda en laglösning som\r\ninnebär att man i princip förhåller sig neutral till\r\nolika samlevnadsformer. Det kan vara fråga om\r\npolygami, homosexuella parförhållanden eller\r\nheterosexuella parförhållanden som ser\r\nannorlunda ut. Jag är mycket positiv till tanken att\r\nvi inte skall lägga oss i hur människor vill leva\r\nsamman -- om två, tre eller fyra vill leva tillsammas.\r\nEftersom Ingvar Svensson enligt vad jag förstår\r\njobbar hos civilministern vore det intressant få veta\r\nnågot om detta. Man kanske förbereder sådana\r\nlagförslag inom civildepartementet att vi skulle\r\nkunna få en oerhört framsynt lagstiftning i detta\r\nland.</pre><pre>Det kommer att ta litet tid att diskutera denna typ\r\nav frågor framöver. Ett första steg skulle kunna\r\nvara att låta de homosexuella i detta land få rätten\r\noch möjligheten att registrera sitt partnerskap.\r\nDärmed skulle riksdagen också markera att vi ser\r\npå homosexuell kärlek på samma sätt som vi ser på\r\nannan kärlek i det här landet.</pre><pre>Anf. 21  INGVAR SVENSSON (kds) replik:</pre><pre>Fru talman! Tre minuter i en replik räcker inte för\r\natt utveckla Kds principiella syn på detta.</pre><pre>Vi vill inte förbjuda att man träffar frivilliga avtal.\r\nDessutom är det mycket klart uttalat från vår sida,\r\natt vi inte anser att politiker skall lägga sig i vuxna\r\nmänniskors frivilliga sexualitet. En helt annan\r\nsituation uppstår i det läge då våld och liknande\r\nförekommer. Men vi tycker att politiken skall hålla\r\nsig utanför den frivilliga sexualiteten.</pre><pre>Talmannen anmälde att Kent Carlsson anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 22  MARGARETA WINBERG (s):</pre><pre>Fru talman! Jag vill som ledamot i\r\npartnerskapskommittén gärna delta i den här\r\ndebatten i kammaren. Det är den kommitté som\r\narbetar med att ta fram ett lagförslag till registrerat\r\npartnerskap för homosexuella. Det går tungt, vilket\r\nmånga har omvittnat, och det vill jag gärna\r\nunderstryka. Jag ser det därför som oerhört\r\nangeläget att vi gör ett tillkännagivande från denna\r\nkammre i dag.</pre><pre>Varför skall homosexuella kunna registrera sitt\r\npartnerskap? För mig är svaret ganska enkelt. Det\r\när ett rättvisekrav och ett likaberättigandekrav.\r\nAlla människor har lika värde, och alla skall så\r\nlångt det låter sig göras behandlas lika. I Sverige\r\nhar vi ingen apartheid. Det är tvärtom något som vi\r\ntycker illa om, och vi har t.o.m. gått i spetsen för att\r\navskaffa det i ett land långt bort härifrån, nämligen\r\nSydafrika. Vi har gjort det därför att vi anser att alla\r\nmänniskor har ett lika värde. Då är det väl ändå\r\ndags att åtminstone vi riksdagsledamöter slutar upp\r\natt behandla de homosexuella som avvikare, som\r\nen grupp som tyvärr finns, men som vi inte riktigt\r\nvill se.</pre><pre>Fru talman! Jag anser att det är dags att göra upp\r\nmed den homofobi och de fördomar och myter som\r\nfinns och erkänna de homosexuellas lika rätt till\r\nolika typer av kommunala bidrag, försäkring, arv\r\nsamt efterlevandepension och till ett tryggt\r\npartnerskap som reglerar allt detta. Ett erkännande\r\nfrån vår sida att kärlek är lika fin och värdefull\r\noavsett om den finns mellan kvinnor och män, män\r\noch män eller kvinnor och kvinnor är viktigt. Så\r\nlänge som ingen förtrycker eller gör den andre illa\r\nskall kärlek uppmuntras.</pre><pre>Det finns, som också sagts här, tungt vägande skäl\r\natt föregå den utredning som jag själv sitter i. Det\r\nhar t.ex. inte givits några extra resurser så att vi kan\r\nbli färdiga inom den tid som var tänkt. Det är också\r\nså att vissa ledamöter försöker förhala utredningen\r\noch gång på gång försöker föra in andra\r\ndiskussioner och andra hushållsgemenskaper i\r\nsammanhanget. För att göra detta förståeligt kan\r\njag litet tillspetsat säga, att om exempelvis farmor\r\noch jag bor ihop utan att ha en sexuell relation,\r\nskall också det förhållandet regleras och tryggas.</pre><pre>Det här är som jag ser det enbart ett sätt att kringgå\r\nsjälva huvudfrågan, det som vi hade uppdrag att\r\nutreda, nämligen att trygga förhållandena för de\r\nhomosexuella. Vi har här inte heller någon hjälp av\r\nden biträdande justitieministern. Som också har\r\nsagts här tidigare, vilket även nämns i den motion\r\nsom Berit Andnor har skrivit, ser det med den\r\nsammansättning som regeringen har mycket mörkt\r\nut när det gäller att få fram ett lagförslag, oavsett\r\nvad vår utredning kommer fram till, om den nu\r\nnågonsin kommer fram till något.</pre><pre>Det är därför som det nu verkligen behövs ett\r\nkraftfullt uttalande från ledamöterna. Bollen ligger\r\nnu hos oss. Det är bara vi i den här salen som kan\r\npåverka frågans vidare och snabbare handläggning.\r\nJag vill därför uppmana de kammarens ledamöter\r\nsom vill rösta för alla människors lika värde och\r\nuppmuntra kärlek på lika villkor mellan människor\r\natt rösta på den socialdemokratiska reservationen.</pre><pre>Anf. 23  LARS ANDERSSON (-):</pre><pre>Fru talman! I Sverige lever olika minoriteter sida\r\nvid sida, och alla har de samma självklara\r\nrättigheter och skyldigheter. Men en grupp har\r\nalltid varit satt åt sidan, och det är de\r\nhomosexuella.</pre><pre>Genom lagen om homosexuella sambor, som\r\nträdde i kraft 1988, gjordes vissa framsteg i rätt\r\nriktning. Nu är tiden mogen att också ge\r\nhomosexuella samma juridiska rättigheter som alla\r\nandra i Sverige. Det kan inte vara rimligt att inre\r\nsamordningsproblem och skilda åsikter inom\r\nregeringspatierna skall vara skäl nog att blockera\r\nen lagstiftning som skulle kunna ge de\r\nhomosexuella rätt till ett registrerat partnerskap.\r\nJag uppmanar därför alla liberala krafter att göra\r\ngemensam sak vid omröstningen. Undertecknad\r\noch Sten Söderberg kommer att rösta för den\r\nliberalt skrivna s-reservationen.</pre><pre>Anf. 24  BENGT HARDING OLSON (fp):</pre><pre>Fru talman! Normalt sett hade jag inte behövt ta\r\nkammarens tid i anspråk, eftersom en företrädare\r\nför utskottsmajoriteten har deklarerat utskottets\r\nställningstagande till registrerade partnerskap.\r\nMen under debatten har det gjorts vissa\r\nantydningar och ställts vissa frågor angående\r\nFolkpartiet och dess ställningstagande, och det\r\nkänns därför närmast ofrånkomligt att jag säger\r\nnågonting om detta.</pre><pre>Folkpartiets linje följer en urgammal\r\nriksdagspraxis. Motioner skall avslås om utredning\r\npågår. Beträffande frågan om registrering är läget\r\njust det att utredning pågår.</pre><pre>Våren 1991 var första gången som riksdagen och\r\nlagutskottet mer exakt behandlade denna fråga. Då\r\nblev också resultatet ett avslag på motioner i\r\navvaktan på pågående utredning.</pre><pre>Nu ett år senare, våren 1992, då utredningen\r\nnärmar sig sin fullbordan, är naturligtvis ett\r\nmotsvarande beslut ännu mer självklart, dvs. avslag\r\ni avvaktan på utredningen. Bakom ett sådant\r\nställningtagande ligger självfallet att alla svenska\r\nmedborgare, inkl. homosexuella, har rätt att kräva\r\natt riksdag och regering vinnlägger sig om ett\r\nomsorgsfullt lagstiftningsarbete och inte något\r\nhastverk.</pre><pre>Om man följer detta ärende kan man konstatera att\r\nSocialdemokraternas hantering har varit närmast\r\nobegriplig. Fram till år 1990 är inställningen\r\nnärmast oklar, och man är nog mest emot en\r\nregistrering. På hösten 1990 vid kongressen är man\r\nför registrering. I januari 1991 bromsar den\r\nsocialdemokratiska regeringen. Man trotsar\r\nkongressbeslutet, och justitieminister Laila\r\nFreivalds hänvisar till de enorma svårigheter som\r\nfinns att direkt lägga fram en proposition, trots att\r\nsocialstyrelsen just har producerat ett omfattande\r\nmaterial med ett eget förslag.</pre><pre>I denna situation tillsätter den socialdemokratiska\r\nregeringen en särskild utredning, utan en klar\r\nbeställning om registrering av partnerskap och med\r\nfördröjande direktiv. Det är ovedersägligen på det\r\nsättet. På våren 1991 vägrar Socialdemokraterna\r\natt ta ställning i sak. Man hänvisar till pågående\r\nutredning. Så hanteras frågan i lagutskottet, och så\r\nhanteras frågan här i kammaren. Det är precis\r\nlikadant som Folkpartiet gör, och där är vi på\r\nsamma linje.</pre><pre>Våren 1992 gör Socialdemokraterna plötsligt en\r\nkovändning. Nu tar man ställning i sak och struntar\r\ni utredningen. Det är inte konstigt att detta skapar\r\nfrågetecken. Varför tillsatte regeringen\r\nutredningen?</pre><pre>Var finns nu alla påstådda hinder som var så\r\noöverstigliga för justitieminister Laila Freivalds?\r\nVarför gör man alla dessa svängningar fram och\r\ntillbaka? Jag förstår de människor som reflekterar\r\növer var Socialdemokraterna egentligen står i sak\r\noch om det kan komma ytterligare en ändring,\r\nytterligare en svängning.</pre><pre>Avslutningsvis vill jag säga att Folkpartiets linje i\r\ndenna fråga är logisk, konsekvent och utan\r\npopulistiska utsvävningar, oavsett om vi är i\r\nopposition eller sitter i regeringen.</pre><pre>Anf. 25  KENT CARLSSON (s):</pre><pre>Fru talman! Till Bengt Harding Olson skulle jag\r\nvilja ställa den fråga som jag ställde i mitt\r\nhuvudanförande. Kan Bengt Harding Olson\r\ngarantera att den regering som vi har kommer att\r\nlägga fram ett förslag om registrerat partnerskap?</pre><pre>Vad som har hänt sedan våren 1991 är att vi har haft\r\nett allmänt val. Vi har i Sveriges riksdag fått in ett\r\nnytt parti, som också sitter i landets regering och\r\nsom har markerat en mycket negativ inställning till\r\nregistrerat partnerskap. Detta parti är något nytt i\r\ndenna riksdag och även i regeringen.</pre><pre>Våren 1991 fanns det faktiskt en majoritet,\r\nbestående av socialdemokrater, folkpartister,\r\nvänsterpartister och enskilda ledamöter från andra\r\npartier, för detta. Vad som har hänt, och som kan\r\nlåsa hela frågan om registrerat partnerskap, är Kds\r\ninträde på arenan. Det är därför som det är viktigt\r\natt detta principuttalande görs nu.</pre><pre>Jag undrar också om det inte skulle vara till fördel\r\nför den borgerliga regeringens långsiktiga\r\nsammanhållning om riksdagen hjälpte regeringen\r\natt slippa ta denna debatt inom regeringen. Såvitt\r\njag har förstått har denna fråga en mycket stor\r\nsprängkraft inom den borgerliga regeringen. Det\r\nvore väl tacknämligt om man slapp ta itu med den\r\nfrågan inom regeringen, dvs. att riksdagen i stället\r\nkunde göra ett principuttalande. På det sättet\r\nslipper de övriga borgerliga partierna bråka med\r\nkds:arna. Det är väl inte på det sättet att\r\nFolkpartiet har övergivit sin, som jag tyckte,\r\npositiva inställning till registrerat partnerskap och\r\natt man nu svävar på målet när det gäller införande\r\nav registrerat partnerskap?</pre><pre>I denna kammare har jag diskuterat ett antal\r\ndetaljfrågor när det gäller homosexuellas\r\nrättigheter. Tyvärr har socialministern vid flera\r\ntillfällen inte vågat ta bort regler som diskriminerar\r\nhomosexuella.</pre><pre>Man kan knappast säga att det är ett hastverk som\r\nskulle åstadkommas. Det har gjorts en mycket\r\nomfattande utredning om de homosexuella i\r\nsamhället, då man bl.a. såg på frågan om registrerat\r\npartnerskap. Även socialstyrelsen har gjort\r\nutredningar. Såvitt jag förstår har man i\r\npartnerskapskommittén dessutom varit på\r\nstudiebesök i Danmark och där konstaterat att man\r\nkan göra en mycket enkel lagstiftning och att man\r\nalltså inte behöver skriva en omfattande ny svensk\r\nlagstiftning. Man kan utnyttja befintlig lagstiftning\r\noch med vissa kompletteringar få till ett registrerat\r\npartnerskap, ungefär på samma sätt som man har i\r\nDanmark.</pre><pre>Anf. 26  BENGT HARDING OLSON (fp) replik:</pre><pre>Fru talman! Som jag nämnde är Folkpartiets\r\ninställning glasklar. För att direkt besvara Kent\r\nCarlssons fråga kan jag säga att en majoritet vid\r\nFolkpartiets landsmöte 1990 uttalade sig för en\r\nregistrering av partnerskap. I riksdagen har vi\r\nkraftfullt medverkat till att denna utredning\r\ntillsattes. Vi har vägrat att föregripa utredningens\r\narbete, och det gör vi fortfarande. Vi litar på\r\nutredningen, och vi litar särskilt på dess\r\nordförande, som är folkpartisten Barbro\r\nWesterholm. Jag tycker att det skulle vara klädsamt\r\nom man visade respekt för både Barbro\r\nWesterholm och utredningens arbete i denna\r\nmycket besvärliga fråga genom att ge dem en chans\r\natt arbeta färdigt.</pre><pre>Det är naturligtvis som Kent Carlsson säger att det\r\nfinns detaljfrågor. Det är riktigt. Men det finns inte\r\nbara en detaljfråga, utan det finns mängder av\r\nfrågor som just registreringsfrågan berör. Kent\r\nCarlsson har själv talat om skatterätt. Jag kan även\r\nnämna arvsrätt och en mängd olika saker. Det\r\nhandlar inte om att införa ett par tre ord i\r\nlagstiftningen. Frågan kommer att få en\r\nutomordentligt stor verkan i hela\r\nlagstiftningsarbetet. Man kan absolut inte hasta\r\nfram om man eftersträvar en god lagstiftning, och\r\ndet hoppas jag att Kent Carlsson gör. Jag\r\nuppfattade att även Laila Freivalds, er egen\r\njustieminister, resonerade på detta sätt. Litade ni\r\ninte på att hon på ett gott sätt ville genomföra ert\r\neget kongressbeslut?</pre><pre>Denna fråga skall sedan i vanlig ordning behandlas\r\ni regeringen -- och jag är djupt rörd över den\r\nomtänksamhet som Kent Carlsson visar mot den\r\nborgerliga regeringen och dess arbetsformer -- och\r\nefter gängse remissomgång skall beslut fattas. Och\r\njag kan tillägga att Folkpartiet ser fram mot\r\nresultatet.</pre><pre>Anf. 27  KENT CARLSSON (s) replik:</pre><pre>Fru talman! Jag har ett mycket stort förtroende för\r\nBarbro Westerholm och hennes inställning till\r\nregistrerat partnerskap. Men jag måste inför\r\nkammaren få deklarera att det finns andra partier i\r\ndenna kammare, i regeringen och i utredningen\r\nsom jag inte har samma förtroende för. Jag tänker\r\ndå närmast på kds.</pre><pre>Det som faktiskt har hänt, Bengt Harding Olson, är\r\natt den politiska situationen i Sveriges riksdag har\r\nförändrats sedan våren 1991, vilket gör att frågan\r\nom att införa registrerat partnerskap riskerar att\r\nskjutas långt in i framtiden. Även om utredningen\r\nblir klar till december eller kanske litet senare är\r\nrisken uppenbar att det inte blir något lagförslag i\r\ndenna fråga på grund av den politiska\r\nsammansättningen i regeringen. Eftersom denna\r\nfråga har varit så viktig för Folkpartiet och har fått\r\nstöd på ert landsmöte vill jag ställa följande fråga:\r\nKan Bengt Harding Olson garantera att regeringen\r\nkommer att lägga fram ett förslag? Om han inte kan\r\ngöra det i kammaren i dag är det än viktigare att\r\nriksdagen gör ett principuttalande, både för att\r\nunderlätta för regeringen och för sakfrågans skull.</pre><pre>Självfallet skall vi ha en väl genomtänkt lagstiftning\r\ni detta land. Men med alla de utredningar som har\r\ngjorts om lagtexter och konsekvenser, både den\r\nstora utredningen 1984 och det som socialstyrelsen\r\noch andra har bidragit med, går det faktiskt att i dag\r\nganska enkelt få ihop en lagstiftning om registrerat\r\npartnerskap.</pre><pre>Jag kan också vara kritisk mot att min partikollega\r\nLaila Freivalds gav så omfattande\r\nutredningsdirektiv. Det kan man ångra i efterhand,\r\nmen det finns alltid möjlighet för riksdagen att\r\nkorrigera, och det är det som jag tycker att vi skall\r\ngöra här i dag genom ett principuttalande.</pre><pre>Anf. 28  BENGT HARDING OLSON (fp) replik:</pre><pre>Fru talman! Jag har lyssnat på Kent Carlsson och\r\näven andra som har talat om det parlamentariska\r\nläget samtidigt som de har sagt att det skall vara fri\r\nomröstning här i kammaren. Jag vet inte i detalj hur\r\ndet parlamentariska läget var före valet och hur det\r\när nu.</pre><pre>Det är obegripligt, åtminstone för mig, att\r\nSocialdemokraterna inte utnyttjade detta goda läge\r\nför ett år sedan. Då hade Socialdemokraterna haft\r\nchansen, eftersom Kent Carlsson nu påstår att det\r\nparlamentariska läget då skulle ha givit det resultat\r\nsom Socialdemokraterna nu efterlyser.</pre><pre>Nej, Kent Carlsson, jag är inte statsminister. Jag är\r\ninte en enmansregering, och jag kan inte bestämma\r\nvad regeringen skall göra. Detta beror på tre saker,\r\nnämligen vilket resultat som utredningen kommer\r\nfram till, vad remissinstanserna säger och\r\nregeringskoalitionens inställning. Jag räknar med,\r\nvilket jag har gjort hittills och kommer att fortsätta\r\nmed, att det kommer att bli ett vist regeringsbeslut\r\ni partnerskapsfrågan.</pre><pre>Slutligen vill jag säga följande. Om det nu är på det\r\nsättet, Kent Carlsson, att vi har ett stort förtroende\r\nför Barbro Westerholm och hennes arbete som\r\nordförande i utredningen -- jag hoppas att det gäller\r\nsamtliga i denna kammare -- är det bästa som\r\nSocialdemokraterna kan demonstrera inte bara i\r\nord utan även i handling att ni stöder henne. Se då\r\ntill att ni inte struntar i utredningen. Avsätt inte\r\nhenne på så lösa boliner.</pre><pre>Anf. 29  KENT CARLSSON (s) replik:</pre><pre>Fru talman! Jag vill återigen till Bengt Harding\r\nOlson säga att det parlamentariska läget i Sveriges\r\nriksdag har förändrats mycket kraftigt efter det\r\nallmänna valet hösten 1991. Vi fick då i riksdagen\r\nin ett nytt parti som också kom med i regeringen.\r\nDetta parti har en klart negativ inställning i denna\r\nfråga.</pre><pre>Våren 1991 och även tidigare har det funnits ett\r\nförtroende mellan framför allt tre partier i denna\r\nriksdag, nämligen mellan Vänsterpartiet,\r\nSocialdemokraterna och Folkpartiet, i frågan om\r\nde homosexuellas rättigheter och även i frågan om\r\nregistrerat partnerskap. Nu har något inträffat som\r\nhotar denna majoritet och som kan göra att frågan\r\nskjuts upp många år framöver. Som folkpartist\r\nmåste man, om man känner för frågan, inse att\r\ndenna risk är mycket stor. Risken är ju att den\r\nborgerliga regeringen aldrig kan ta i frågan,\r\neftersom den kan hota att spräcka\r\nregeringssamarbetet.</pre><pre>Jag tror att det bästa sättet att stödja Barbro\r\nWesterholm och hennes ordförandeskap i\r\nkommittén för registrerat partnerskap är att i dag\r\nrösta för ett principuttalande. Då kommer Barbro\r\nWesterholm att få lättare att handskas med de\r\nledamöter i utredningen som trilskas, försvårar\r\nutredningsarbetet och inte vill ha ett registrerat\r\npartnerskap.</pre><pre>Om Bengt Harding Olson verkligen vill stödja\r\nBarbro Westerholm skall han i dag rösta på den\r\nsocialdemokratiska reservationen.</pre><pre>Talmannen anmälde att Bengt Harding Olson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 30  TALMANNEN:</pre><pre>Jag vill nu påpeka att talarlistan omfattar Torgny\r\nLarsson, Margareta Winberg, Elisabeth Persson,\r\nMaj-Lis Lööw och Holger Gustafsson samt att vi\r\nhar ytterligare en rad ärenden på talarlistan.</pre><pre>Anf. 31  TORGNY LARSSON (s):</pre><pre>Fru talman! Att jag nu under pågående debatt\r\nanmälde mig till talarlistan berodde på att jag\r\nmycket noga har försökt att lyssna på vad kds-\r\nrepresentanterna Holger Gustafsson och Ingvar\r\nSvensson har haft att anföra. På grund av deras\r\nbrist på motiveringar kände jag mig tvingad att gå\r\nupp i talarstolen.</pre><pre>Jag vill först och främst yrka bifall till\r\nreservationen. Dessutom vill jag hänvisa till de\r\nargument som har framförts av Maj-Lis Lööw,\r\nElisabeth Persson, Kent Carlsson och Christina\r\nLinderholm. Jag skall inte upprepa detta mer än att\r\npåpeka att det handlar om ett principuttalande. Det\r\när viktigt att veta var regeringen står i dag.</pre><pre>Det var något som jag vill minnas att Elisabeth\r\nPersson sade, nämligen att en lagändring inte gör\r\nfler till homosexuella. Jag tror att det är viktigt att\r\nta fasta på det. Jag har en viss erfarenhet från det\r\nhär området genom att jag såsom präst har haft\r\nanledning att samtala med människor som har en\r\nhomosexuell läggning. Det har övertygat mig om\r\nvilken stor förljugenhet som har funnits och\r\nfortfarande finns. Det är en diskriminering som\r\nmånga människor känner sig drabbade av.</pre><pre>Den här typen av fråga skapar naturligtvis starka\r\nkänslor. Därför är motiven till att säga nej till en\r\nlagändring till förmån för registrering av\r\npartnerskap olika. Det är klart att man kan hänvisa\r\ntill pågående utredning, men jag skulle faktiskt\r\nvilja ha ett svar ifrån antingen Holger Gustafsson\r\neller Ingvar Svensson på frågan var de egentligen\r\nstår. Ingvar Svensson sade att politiker inte skall\r\nlägga sig i vilken sexualitet, eller hur han uttryckte\r\nsig, som människor har. Det är för mig naturligtvis\r\nen självklarhet att inte samhället skall lägga sig i\r\ndetta.</pre><pre>I övrigt tycker jag inte att jag har fått något vidare\r\nsvar. Jag ställer frågan därför att jag för en stund\r\nsedan läste tidningen Dagen för onsdagen den 6\r\nmaj. På första sidan under rubriken Ödesdiger s-\r\ntaktik står det bl.a. att homosexuella i Norge snart\r\nkommer att kunna gifta sig. Längre fram står det att\r\ni Sverige försöker socialdemokraterna att på\r\nsamma sätt driva på om registrerat partnerskap för\r\nhomosexuella och förekomma den utredning som\r\njust nu arbetar med frågan. Det verkar handla om\r\nnordisk samordning. Avslutningsvis säger man:\r\nHur kan socialdemokraterna i Norden stödja ett\r\nsådant sabotage emot äktenskap och familj?</pre><pre>Jag vill i klartext ha besked av Holger Gustafsson\r\neller Ingvar Svensson: Är detta en kds-\r\nuppfattning? Även om tidnignen Dagen inte\r\nofficiellt är ett kds-organ, är den i praktiken en\r\nstämma som i allmänhet uttalar kds-synpunkter.\r\nTar ni avstånd från detta uttalande eller stödjer ni\r\ndet? Menar ni att ett registrerat partnerskap\r\ninnebär ett sabotage mot äktenskap och familj?\r\nMitt svar är givet, och jag hänvisar till det Elisabeth\r\nPersson sade.</pre><pre>Anf. 32  MARGARETA WINBERG (s):</pre><pre>Fru talman! Jag begärde ordet när Bengt Harding\r\nOlson talade. Det är riktigt att vi har stort\r\nförtroende för Barbro Westerholm som\r\nordförande. Det är bara det att hon har endast en\r\nröst och vi är åtta i utredningen.</pre><pre>Vi har kommit en bit på väg. Vi diskuterar nu själva\r\ninnehållet i lagen. Så långt har vi alltså avancerat.\r\nDet är då förhalningsmekanismerna, som jag\r\ntidigare pratade om, uppstår. Jag är övertygad om\r\natt det bästa sättet vi kan stötta Barbro Westerholm\r\npå är att ge henne stöd ifrån kammaren. Eftersom\r\njag själv sitter med i utredningen vet jag vad jag\r\ntalar om, och den här utredningen behöver det\r\nmoraliska och principiella stödet.</pre><pre>När detta för Folkpartiet liberalerna är en så\r\nangelägen fråga, är inte Bengt Harding Olson rädd\r\nför att utredningen inte kommer fram? Det är flera\r\nstycken som sitter i utredningen som här i dag har\r\nredovisat vår oro för att vi inte skall komma fram\r\ntill ett resultat.</pre><pre>Folkpartiet står upp för den här saken. Vi har inte\r\nhört någon centerpartist i dag. Var står Centern? Vi\r\nhar inte hört någon moderat yttra sig. Var står de?\r\nSom Kent Carlsson säger är det de här partierna\r\nsom ingår i regeringen. Är inte Bengt Harding\r\nOlson orolig för att regeringen, om utredningen nu\r\nlägger fram ett förslag till lag, inte lägger fram en\r\nproposition? Skulle inte regeringen behöva det stöd\r\nsom vi kan ge den i dag?</pre><pre>Anf. 33  BENGT HARDING OLSON (fp) replik:</pre><pre>Fru talman! Jag noterar med tacksamhet att\r\nMargareta Winberg direkt säger att hon har stort\r\nförtroende för Barbro Westerholm och hennes sätt\r\natt leda utredningen, men att hon bara utgör en av\r\nåtta. Ja, men hon har väl något stöd, hoppas jag.\r\nOm jag förstod det rätt ingår i varje fall Margareta\r\nWinberg i denna grupp.</pre><pre>Själva utredningsarbetet har jag förstått håller på\r\natt förhalas, blockeras, eller vad man skall kalla\r\ndet. Jag vill bara understryka än en gång att om den\r\nsocialdemokratiska justitieministern hade givit vad\r\njag vill kalla vettiga direktiv från början och inte\r\nsagt att man skulle inventera äktenskapets olika\r\nrättsverkningar -- det är som gjort för en större\r\nstatlig utredning i åtta band -- hade man givit\r\nutredningen en chans att jobba på det snabba sätt\r\nsom man önskade. I sluttampen, efter\r\nregeringsskiftet och med den nya biträdande\r\njustitieministern Reidunn Laurén, har man försökt\r\natt rensa bort de värsta övertonerna i detta enorma\r\nutredningsarbete. Man jobbar för högtryck.</pre><pre>Om det förekommer blockering, förorsakad av\r\nnågon eller några, vet jag ingenting om. Men jag\r\nkan inte riktigt förstå att man skall skjuta på\r\nFolkpartiet om det är någon annan som blockerar\r\nutredningsarbetet. Ingen nämnd och ingen glömd.</pre><pre>På frågan om jag är orolig för huruvida utredningen\r\nkommer fram eller inte är svaret nej. Det är klart\r\natt den kommer fram. Jag tror att det blir en bra\r\nutredning. Om man blir enig eler inte, vet jag inte.\r\nDet pekar knappast mot att man blir det. Men jag\r\nutgår från att man kommer att presentera ett\r\nutomordentligt förnämligt beslutsunderlag för\r\nregeringen. Om jag sedan är orolig för vad som\r\nhänder i remissomgången och för vad som kan\r\nhända i koalitionsregeringen kan jag inte svara på\r\nnu, eftersom jag inte vet var utredningen landar\r\neller vad remissomgången ger vid handen.</pre><pre>Anf. 34  MARGARETA WINBERG (s) replik:</pre><pre>Fru talman! Om jag omformulerar frågan kanske\r\njag kan få ett rakare svar. Vi utgår från att en\r\nmajoritet i utredningen så småningom kommer\r\nfram till ett ja till registrerat partnerskap. Tror\r\nBengt Harding Olson då att regeringen, som den\r\nser ut i dag, med de partier som ingår, kommer att\r\nlägga fram en proposition?</pre><pre>Anf. 35  BENGT HARDING OLSON (fp) replik:</pre><pre>Fru talman! Ja, jag är övertygad om att om den\r\nsamlade regeringen, inkl. Kds -- eftersom man\r\npratar mycket om det partiet --, finner att det är vist\r\natt lägga fram ett sådant förslag, då kommer en\r\nsådan proposition. Annars gör det inte det, antar\r\njag.</pre><pre>Anf. 36  ELISABETH PERSSON (v):</pre><pre>Fru talman! På något sätt har själva huvudfrågan\r\nkommit bort -- principbeslut eller ej. Bengt\r\nHarding Olson slingrar sig närmast som en hal ål. I\r\noch för sig tycker jag att Bengt Harding Olson har\r\nvissa poänger i sin kritik av utredningsdirektiven.\r\nMen Folkpartiet har, om man ställer sig bakom ett\r\nprincipbeslut nu, en alldeles utmärkt möjlighet att\r\ndels markera sin inställning till registrerat\r\npartnerskap, dels underlätta för kommittén att\r\nkomma fram med sitt arbete.</pre><pre>Ett principbeslut i dag undanröjer inte behovet av\r\nutredningsarbetet. Ett principbeslut handlar inte i\r\nnågot avseende om att avsätta vare sig Barbro\r\nWesterholm som ordförande eller kommittén i dess\r\nhelhet. Ett principbeslut underlättar utredningens\r\narbete och underlättar Barbro Westerholms strävan\r\natt lägga fram ett väl genomtänkt och omsorgsfullt\r\ngenomarbetat lagförslag.</pre><pre>Bengt Harding Olson sade tidigare att alla har rätt\r\natt kräva omsorgsfullt arbete. Det är ingen som vill\r\nha ett hastverk. Jag kan garantera Bengt Harding\r\nOlson, eftersom jag sitter i kommittén, att\r\nkommittén inte hastar, inte slarvar, utan kommer att\r\nlägga fram ett väl genomarbetat förslag. Men det\r\ngår fortare och det blir bättre om vi i dag kan ena\r\noss om ett principbeslut om registrerat\r\npartnerskap.</pre><pre>Det finns också andra möjligheter för kommittén att\r\nkomma förbi de svårigheter som finns inbyggda och\r\nsom vi nu ser som en fördröjning och en förhalning\r\nav arbetet. Det gäller helt enkelt att kommittén får\r\nextra resurser i form av ytterligare en sekreterare.\r\nDå finns det möjligheter att inom utsatt tid lägga\r\nfram detta förslag. Men det har egentligen\r\ningenting med principbeslutet att göra heller. Ett\r\nprincipbeslut skulle underlätta i alla avseenden.</pre><pre>Om det nu är så att Folkpartiet har, vilket Bengt\r\nHarding Olsson antyder, den här tilltron till Barbro\r\nWesterholms förmåga att lägga fram ett\r\nutredningsbetänkande som är väl genomarbetat\r\noch i alla avseenden klanderfritt, ta då tillfället i akt\r\natt ställa er bakom det som nu råkar vara en\r\nsocialdemokratisk reservation och överge de här\r\nformalistiska principerna om hur man alltid brukar\r\ngöra. Det finns ju skäl, för Folkspartiet i all\r\nsynnerhet, eftersom Bengt Harding Olsson också\r\nhar kritiserat förra årets beslut, nämligen\r\ntillkomsten av utredningen.</pre><pre>Anf. 37  MAJ-LIS LÖÖW (s) replik:</pre><pre>Fru talman! Såsom utskottets ordförande beklagar\r\njag att vi tar så mycken tid i anspråk. Lagutskottet\r\nbrukar emellertid inte vara det utskott som tar mest\r\nav kammarens tid, och denna fråga är viktig att få\r\ndiskutera.</pre><pre>Jag begärde ordet när Bengt Harding Olson\r\näntligen kom upp på talarlistan. Av alla som har det\r\nsvårt här i kammaren i dag, har naturligtvis Bengt\r\nHarding Olson det allra svårast. Det var väl därför\r\nhan inte kom upp i talarstolen förrän han blev\r\ntvungen. Det kan jag ha förståelse för. Jag kan\r\ndäremot inte ha förståelse för att han väljer den\r\ndebatteknik som praktiskt taget blivit klassiskt\r\nfolkpartistisk. Den innebär att man när man med\r\nsin kluvenhet är inträngd i ett hörn väljer att hoppa\r\npå Socialdemokraterna.</pre><pre>Vi är nu tre socialdemokrater, en vänsterpartist och\r\nen centerpartist som mycket pedagogiskt har\r\nförklarat varför det i det här läget är så mycket\r\nviktigare med ett principuttalande än det var vid\r\nförra årets riksdagen när en klar majoritet för ett\r\nregistrerat partnerskap förelåg. Det är nästan\r\npatetiskt när Bengt Harding Olson säger att vi\r\nsocialdemokrater, med vår reservation, skapar\r\nfrågetecken, samtidigt som han påstår att\r\nFolkpartiets inställning är glasklar. Denna glasklara\r\ninställning borde i så fall närmast leda till ett stöd\r\nför den socialdemokratiska reservationen. Därmed\r\nskulle också kammarens inställning bli glasklar.</pre><pre>Jag vill understryka, med det som jag här har sagt,\r\natt det inte handlar om att vi med vår reservation\r\nvill strunta i utredningen och att vi vill avsätta\r\nBarbro Westerholm, som Bengt Harding Olson\r\nsäger, utan tvärsom. Ett sådant här uttalande borde\r\nvara ett stöd för utredningen.</pre><pre>Anf. 38  TALMANNEN:</pre><pre>Jag vill än en gång understryka att en rad ytterligare\r\närenden finns upptagna på talarlistan.</pre><pre>Anf. 39  BENGT HARDING OLSON (fp) replik:</pre><pre>Fru talman! Det var för att minska taletiden som\r\njag dröjde med att hålla något anförande alls. Jag\r\nkänner att det är utan min förskyllan eller värdighet\r\nsom jag står här nu. Jag blev emellertid attackerad\r\nför att inte tala här.</pre><pre>Jag vill notera att det inte alls är så svårt att vara\r\nkonsekvent. Folkpartiets inställning är konsekvent\r\ni de här frågorna. Jag har redogjort därför och jag\r\ntänker inte upprepa det. Det är möjligt att tekniken\r\när klassisk. Den klassiska tekniken från\r\nFolkpartiets sida ligger emellertid i att inte\r\nföregripa utredningar.</pre><pre>Man kan i stället konstatera att det inte är jag som\r\nhar det svårast i den här situationen, utan att det\r\nnaturligtvis är Maj-Lis Lööw och\r\nSocialdemokraterna. De tycker nu att de missade\r\ntåget år 1991. Jag är emellertid inte säker på att det\r\när på det sättet. Fortfarande tror jag att vi skall ha\r\nett bra beslutsunderlag innan vi stiftar lagar i\r\nSverige. Det har alla rätt att kräva, inte minst de\r\nhomosexuella, för att det skall bli så bra som\r\nmöjligt, med en lag väl förankrad och som\r\ntillgodoser allas intressen. Alla är vi i botten\r\nfaktiskt människor.</pre><pre>Anf. 40 HOLGER GUSTAFSSON (kds):</pre><pre>Fru talman! Såsom representant för majoriteten i\r\nutskottet vill jag understryka att det som utskottet\r\ngör är att ta ställning till arbetsprocessen.\r\nBetänkandet som vi behandlar i dag handlar om\r\nhuruvida riksdagen skall köra över utredningen\r\neller inte.</pre><pre>Socialdemokraterna har i regeringsställning hållit\r\nmycket starkt på linjen att man inte skall köra över\r\nen pågående utredning utan låta den arbeta färdigt.\r\nVi tycker att en sådan hållning även i det här fallet\r\när rimlig.</pre><pre>Utskottet har dessutom uttryckt att man förväntar\r\nsig att någon försening inte sker. Det är\r\nuppfattningen hos utskottets majoritet.</pre><pre>Det viktigaste argumentet som har framförts för ett\r\navsteg är att ett nytt parti har kommit in i riksdagen.\r\nVi kan väl konstatera att detta parti finns kvar även\r\nom utredningen tillåts arbeta färdigt med sitt\r\nmaterial för att vi skall kunna få ett bättre underlag\r\nför beslutet. Ledamöterna får lov att vänja sig vid\r\nden situationen att partiet finns kvar även om\r\nutredningen tillåts arbeta färdigt.</pre><pre>Mot denna bakgrund vill jag inte låta mig\r\nprovoceras till några motiveringar beträffande kds\r\ninställning till registrerat partnerskap. Vi vill vänta\r\npå utredningen och följa utskottets majoritet. Den\r\ndag som utredningen ligger på bordet kommer\r\nockså svaren på de olika frågorna angående vår\r\ninställning.</pre><pre>Anf. 41  TORGNY LARSSON (s) replik:</pre><pre>Fru talman! Jag konstaterar att Holger Gustafsson\r\ninte kan ta avstånd från det som står i tidningen\r\nDagen i dag. Det påstås där att Socialdemokraterna\r\nägnar sig åt sabotage mot äktenskap och familj\r\ngenom att stödja ett förslag om registrerat\r\npartnerskap för homosexuella. Jag trodde att Kds\r\nrepresentant i lagutskottet skulle kunna förmå sig\r\ntill ett avståndstagande från denna artikel, men jag\r\nförstår att det inte är möjligt.</pre><pre>Anf. 42  ELISABETH PERSSON (v) replik:</pre><pre>Fru talman! Jag är ledsen över att behöva förlänga\r\ndebatten, men det måste läggas till rätta att ett\r\nprinciputtalande om införande av partnerskap för\r\nhomosexuella inte är detsamma som ett lagförslag.\r\nDet är precis som det har benämnts, nämligen ett\r\nprinciputtalande.</pre><pre>Ett principuttalande om ett införande av registrerat\r\npartnerskap för homosexuella undanröjer i viss\r\nmån en del av svårigheterna i utredningens direktiv.\r\nSjälvfallet är det emellertid på det viset att\r\nutredningens huvudsakliga arbete, nämligen att\r\nförbereda en lag, ligger fast. Det är litet\r\nbeklämmande att behöva påpeka det gång på gång.\r\nDet går alltså inte att påstå att ett principuttalande,\r\ndvs. att man ställer sig bakom den föreliggande\r\nreservationen, skulle vara detsamma som ett\r\nlagförslag.</pre><pre>Anf. 43  ARNE JANSSON (nyd):</pre><pre>Fru talman! Partiet Ny demokrati och jag är nya i\r\nriksdagen, och jag är litet bekymrad över den\r\ndebatt som har förts här i dag. Vi politiker kan inte,\r\noch skall inte heller, fatta beslut om en så här viktig\r\nfråga utan att ha väl grund därför.</pre><pre>I normala fall tillsätts en kommitté, som gör en\r\nutredning. När utredningen är klar bör man kunna\r\nta ställning till om man skall rösta för eller emot.</pre><pre>Jag vill framföra här att det vi talar om i högsta grad\r\ngäller barn, vuxna och gamlingar. Det gäller\r\nmänniskor. Vi får inte sitta här och ta ställning till\r\nnågot som inte är synnerligen väl underbyggt. Jag\r\ntycker inte att vi skall föregripa utredningen utan\r\natt sunt förnuft bör få råda.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 §  Näringspolitik</pre><pre>Föredrogs</pre><pre>näringsutskottets betänkande</pre><pre>1991/92:NU20 Näringspolitik (prop. 1991/92:100\r\ndelvis).</pre><pre>Anf. 44  ANITA GRADIN (s):</pre><pre>Fru talman! Ökad internationalisering och dess\r\nkrav på näringspolitiken var den röda tråden i den\r\nsocialdemokratiska regeringens näringspolitiska\r\npropositioner 1990 och 1991. Olika insatser måste\r\nsamordnas för att man skall kunna främja\r\nnäringslivets utveckling och strukturomvandling.\r\nNäringspolitiken måste därför betraktas i ett brett\r\nperspektiv. Därvid spelar ekonomins funktionssätt,\r\nändamålsenliga kommunikationer,\r\nutbildningsnivån, energiförsörjningen liksom\r\nforsknings-  och utvecklingsmiljön en viktig roll.</pre><pre>Med den internationella konjunkturen, som slår\r\nhårt också i Sverige, är det ytterst angeläget att föra\r\nen ekonomisk politik som lindrar följderna. Av\r\nkompletteringspropositionen framgår att de\r\nekonomiska utsikterna för 1992 och 1993 är klart\r\nsämre än vad den borgerliga regeringen redovisade\r\ni oktober i fjol. Försämringarna kan inte skyllas på\r\nvad som hänt utomlands. Det allra mesta beror på\r\nvad som skett i Sverige, och det viktigaste är de\r\nbeslut som regeringen fattat och som slår hårt mot\r\ninvesteringar, produktion och sysselsättning.</pre><pre></pre><pre>Tillväxten blir klart sämre nästa år än vad\r\nregeringen räknade med i höstas. Det innebär att\r\nfolkhushållet kommer att ha 25--30 miljarder\r\nkronor mindre att disponera på grund av\r\nförsvagningen av ekonomin. Efter det s.k.\r\nrivstartandet kommer Sverige nästa år att ligga sist i\r\nvästländernas, alltså OECD:s, tillväxtliga. Det slår\r\nhårt mot sysselsättningen. Regeringen har nu\r\ntvingats att räkna upp arbetslösheten med 50 000\r\npersoner för nästa år. Det blev inte fler jobb och\r\nfärre företagsnedläggningar med ''den enda vägens\r\npolitik''.</pre><pre>Regeringens näringspolitik utformas som synes inte\r\nmed hänsyn till den ekonomiska situation som\r\nSverige befinner sig i. I dagens läge med negativ\r\nekonomisk utveckling och internationell\r\nlågkonjunktur borde all handlingskraft ägnas åt att\r\nskapa förutsättningar för att ekonomin åter skall\r\nkunna växa. Vi socialdemokrater har däremot\r\npresenterat åtskilliga förslag som aktivt skulle bidra\r\ntill tillväxt genom att de främjar sparande,\r\ninvesteringar och produktivitet. Det är ju\r\nförutsättningen för att vi skall kunna upprätthålla\r\nen hög sysselsättning och en god välfärd. Genom\r\nvår näringspolitik åstadkommer vi en bra tillväxt\r\noch skapar nya resurser för industrin. Samtidigt\r\nmåste politiken utformas så att balans mellan\r\nekonomisk tillväxt och omsorg om miljön uppnås.\r\nOm miljöeffekterna inte beaktas kommer\r\ntillväxtmöjligheterna att försämras på längre sikt.</pre><pre>Inledningsvis underströk jag att näringspolitiken\r\nenligt vår mening inte kan avgränsas till insatser\r\nsom är direkt riktade till företagen. Arbetet med att\r\nstärka och utveckla svenskt näringsliv måste ses i ett\r\nbredare perspektiv, där insatser på olika områden\r\noch på olika nivåer samverkar för att skapa\r\ngynnsamma tillväxtbetingelser. Inte minst måste\r\nsvensk näringspolitik bygga på de förutsättningar\r\nsom gäller i en internationell ekonomi.</pre><pre>Jag instämmer helt med de två Metall-ekonomer\r\nsom i en debattartikel nyligen hävdade att den\r\nnuvarande svenska tillväxtpolitiken är alltför\r\npassiv. Denna passivitet är delvis ideologiskt\r\nbetingad, delvis en följd av ivern att inte fjärma sig\r\nfrån EG:s regler. Regeringen utgår från nyliberala\r\ndoktriner och sneglar åt dåliga utländska exempel --\r\nfrämst Storbritannien och USA -- vid sin ensidiga\r\nargumentation mot marknadsingrepp till förmån\r\nför generella stimulansåtgärder som sänkningar av\r\ninkomst- och förmögenhetsskatter, privatiseringar\r\nav storföretag och avregleringar. Ökade inkomst-\r\noch förmögenhetsklyftor är absolut inga garantier\r\nför tillväxt. Tvärtom riskerar de att slå sönder den\r\nkonsensus som är en förutsättning för att en region\r\neller ett litet land skall kunna hävda sig på\r\nvärldsmarknaden. Så långt ekonomerna.</pre><pre>Industriell utveckling kräver en aktiv\r\nnäringspolitik, där regering och riksdag tar sitt\r\nansvar.</pre><pre>Som utgångspunkt för den socialdemokratiska\r\nnäringspolitiken gäller att vi får\r\nlönekostnadsanpassning t.ex. genom\r\nstabiliseringsavtal. Insatser måste till för ökad\r\nproduktivitet. EES-avtalet skrevs på i lördags i\r\nPortugal, och det ger oss en viktig beståndsdel\r\ngenom att nya marknader tillkommer. Väsentligt är\r\nockså att det finns riskkapital och att\r\nräntekostnaderna sänks.</pre><pre>Vi måste satsa på ett antal angelägna områden för\r\natt stärka näringslivet. Det handlar då om:</pre><pre>--  teknisk forskning och utveckling</pre><pre>--  utbildning, inte minst på högskolenivå</pre><pre>--  kompetensutveckling</pre><pre>--  avreglering och effektivare konkurrens</pre><pre>--  en fungerande kapitalmarknad</pre><pre>--  arbetsliv och sysselsättning</pre><pre>--  statligt ägda företag</pre><pre>--  internationalisering, inkluderande EG-\r\nmedlemskapet</pre><pre>--  energiförsörjning</pre><pre>Herr talman! Särskild omsorg måste ägnas de små\r\noch medelstora företagen. Det är ofta i de mindre\r\nföretagen som utbildningskraften finns, och det är\r\ndär nya tekniska och kommersiella lösningar\r\nkommer fram. Dessa idéer utgör ofta viktiga\r\ngrundstenar för hela den svenska\r\nindustristrukturen. De små företagen saknar ofta\r\nresurser för att fullfölja sina projekt. Det är därför\r\nviktigt att få till stånd åtgärder och stöd för dessa\r\nföretag. Som exempel kan nämnas frågor som\r\nhänger samman med kapital, kompetens och\r\nkontakt. Det är också viktigt att på olika sätt\r\nstimulera tillkomsten av nya företag. Det gäller inte\r\nminst kvinnor som vill starta småföretag. En viktig\r\ninsats för tillkomsten av nya företag görs av\r\nuppfinnare. Innovationer och uppfinningar är en\r\nviktig grund för tillväxt och nya jobb.</pre><pre>Även om särskild omsorg ägnas de små och\r\nmedelstora företagen måste ett aktivt samspel ske\r\nmellan dessa företag, de stora företagen i vårt land\r\noch internationella företag som vill etablera sig i\r\nSverige.</pre><pre>Herr talman! Vi socialdemokrater vill genomföra\r\nen näringspolitik som ersätter den borgerliga låt-\r\ngå- och utförsäljningspolitiken. Vi vill driva en\r\nnäringspolitik som ger utvecklingskraft åt vår\r\nindustri. Den bygger på insikten att vi behöver\r\nutveckla såväl de små och medelstora företagen\r\nsom de stora företagen och att Sverige skall vara\r\nattraktivt för investeringar för de internationella\r\nföretagen. Vi vill, till skillnad från regeringen, se de\r\nföretag som verkar på hemmamarknaden som en\r\ntillgång och inte som en belastning. Med detta\r\nlägger vi en särskild vikt vid uppgiften att skapa nya\r\nresurser. Det är bara på det sättet vi kan tillgodose\r\nalla angelägna behov, industriella och\r\ngemensamma.</pre><pre>Herr talman! Även om jag står bakom alla s-\r\nreservationer yrkar jag, för att kammaren skall\r\nvinna tid, bifall till reservationerna 1, 7, 11, 17 och\r\n19.</pre><pre>Anf. 45  ROLF L. NILSON (v):</pre><pre>Herr talman! Jag skall inte ta riktigt samma breda\r\ngrepp på näringspolitiken som Anita Gradin\r\ngjorde, även om det är motiverat. Näringspolitiken\r\när en del av en större ekonomisk politik, med\r\nfrämjande av utbildning, investeringsmöjligheter,\r\nlönebildning osv. Jag skall hålla mig till ett mera\r\ntraditionellt grepp.</pre><pre>Jag tror att det är motiverat att tala för en\r\nnäringspolitik. I de flesta länder är det självklart att\r\nman bedriver näringspolitik. Det är inte längre så i\r\nSverige, om man skall tro regeringens och\r\nnäringsministerns deklarationer. I ett av sina första\r\nanföranden i kammaren som nybliven minister slog\r\nhan fast att hans uppgift var att avveckla\r\nnäringspolitiken, för att sedan så mycket som\r\nmöjligt ägna sig åt konkurrensövervakning. Det\r\nstår honom och regeringen fritt att ha den\r\nuppfattningen. Jag delar den inte. Jag tror inte att\r\ndet är ett sätt att bedriva näringspolitik på som är\r\nbra för Sverige.</pre><pre>Vad menar då Vänsterpartiet med en bra\r\nnäringspolitik? En bra näringspolitik är en politik\r\nsom ger utveckling i hela landet. Det är en\r\nnäringspolitik som främjar en ekologiskt anpassad\r\nproduktion, som förnyar och utvecklar olika\r\nnäringar. Det innebär också en näringspolitik som\r\nfrämjar flexibilitet, ger möjlighet till snabba\r\nomställningar och introducering av ny teknik och\r\nnya produkter. Det är en politik som ger arbete för\r\nbåde män och kvinnor, för både lågutbildade och\r\nhögutbildade. I den näringsstruktur som en sådan\r\npolitik främjar finns det såväl stora företag som små\r\noch medelstora.</pre><pre>Av naturliga skäl kommer mycket av\r\nuppmärksamheten i den näringspolitiska debatten\r\nframöver att ägnas de små och medelstora\r\nföretagen. Det är de som bäst, snabbast och mest\r\neffektivt kan leva upp till de krav jag nyss har\r\nrefererat. Det är de som snabbast kan ge ökad\r\nsysselsättning och ökad tillväxt i Sverige.</pre><pre>Det är också självklart att det i en sådan\r\nnäringsstruktur finns olika typer av ägande. Det\r\nfinns privat ägande, institutionellt ägande och\r\nstatligt ägande. Det finns också i ökad utsträckning\r\nkooperativa verksamheter.</pre><pre>Tyvärr är det inte självklart att en näringspolitik\r\nsom bedrivs av den borgerliga regeringen, och\r\nkanske inte heller en politik som bedrivs av en\r\nsocialdemokratisk regering, leder till en ekologiskt\r\nanpassad och bra produktion. Det finns alltför\r\nmycket som tyder på att man vill hänga på\r\nmiljöhänsyn som en sorts bieffekt, något gott man\r\nfår ut av ökad tillväxt. Man ser inte den ekologiska\r\nanpassningen och den snåla, smala produktionen\r\nsom en förutsättning för en hållbar, långsiktig,\r\nkonkurrenskraftig utveckling av näringslivet. Den\r\nlånga utfrågningen om energiskatterna i\r\nandrakammarsalen i går och debatten där industrin\r\nframför krav på att komma undan kostnader för\r\nenergi och miljökrav och på att slippa ta\r\nmiljöhänsyn, är ett exempel på att det är långt till\r\nen allmän insikt om det nödvändiga sambandet\r\nmellan ekologi och ekonomi, mellan ekologi och\r\nproduktion.</pre><pre>Det finns här en uppenbar risk att Sverige håller på\r\natt halka efter på ett område där Sverige som nation\r\nskulle kunna vara ett föregångsland, vara oerhört\r\nkonkurrenskraftigt och bryta upp nya marknader\r\nför nya produkter. Det finns redan i dag en oerhört\r\nstor marknad för miljöteknik och miljöanpassad\r\nproduktion. Det är en marknad som växer oerhört\r\nsnabbt, ungefär med samma kraft som\r\ndatabranschen och datamarknaden växte när den\r\nvar som kraftfullast och dess expansion som\r\nsnabbast.</pre><pre>Insikten om behovet av ekologiskt anpassad\r\nproduktion finns i våra konkurrentländer. Den\r\nfinns inom EG, där man betonar miljöhänsyn och\r\nekologisk anpassning, inte som något ont utan som\r\nen möjlig konkurrensfördel. Den finns i Japan,\r\nmed massiva satsningar på ekologiskt anpassad\r\nproduktion, med stora nationella program\r\ninriktade på att komma till rätta med\r\nklimatproblemen.</pre><pre>I Sverige saknas sådana massiva program.\r\nVänsterpartiet har i sin partimotion som rör det\r\nnäringspolitiska avsnittet i budgetpropositionen\r\nföreslagit ett nationellt program med inriktning på\r\nmiljöteknik, däribland också arbetsmiljöteknik.\r\nDet kan inte avvisas genom att man säger att detta\r\nredan är ett prioriterat område. Det finns inte\r\nnågon samlad satsning, som exempelvis den som\r\nhar gjorts tidigare inom informationsteknologi,\r\nmed olika IT-program.</pre><pre>Det behövs ett svenskt nationellt\r\nmiljöteknikprogram.</pre><pre>Vi tog upp en regional vinkling av samma sak i\r\nmotionen av Bengt Hurtig m.fl. om omställning av\r\nproduktionen i Norrbotten till en produktion som\r\när mera miljövänlig, bättre anpassad till vad\r\nnaturen tål. Det är ett bra sätt att möta framtiden i\r\nen region som är starkt beroende av basindustri,\r\ntung industri, som också är förknippad med stora\r\nmiljöproblem -- utsläpp av gifter, och stora utsläpp\r\nav koldioxid -- i samband med produktionen. I den\r\nmotionen hänvisas också till en möjlig användning\r\nav restoljor från de svenska raffinaderierna,\r\nnämligen som energi i ståltillverkningen, vilket ger\r\nbetydligt mindre koldioxidutsläpp än kol. Detta\r\nleder även till att vi slipper exportera och förbränna\r\ndessa restoljor på ett sätt som medför stora utsläpp\r\nav svavel.</pre><pre>En ökad satsning på forskning och utveckling är\r\nmotiverad. Det anslås stora belopp till\r\nforskningsledet, men utvecklingen av nya\r\nprodukter släpar efter. Vänsterpartiet hävdar att\r\ndet är nödvändigt att ännu starkare än hittills\r\nbetona utveckling i uttrycket ''forskning och\r\nutveckling''. Det behöver tas fram nya produkter\r\noch ny teknologi i Sverige. De signaler som\r\nregeringen ger genom att dra ned på anslag till ny\r\nteknik och nya produkter under anslaget Teknisk\r\nforskning och utveckling, är verkligen inte ett steg i\r\nrätt riktning, utan tvärtom.</pre><pre>Det är viktigt att det finns program riktade till\r\nsmåföretagen. Det måste finnas tillgång till\r\nriskvilligt kapital. Man kan säga att regeringen\r\ngenom sin politik har lyckats med konststycket att\r\nskapa stor förvirring och oreda inom ett centralt\r\nområde. Det finns ingen som riktigt vet vad\r\nregeringen har för avsikter när det gäller tillgången\r\ntill riskvilligt kapital för småföretag. Ny demokrati\r\när här betydligt mera konkret och konstruktivt än\r\nden sittande regeringen. Ny demokrati har\r\nåtminstone ett förslag om en investeringsbank, som\r\nskall se till att det kommer fram riskvilligt kapital.</pre><pre>Det är självklart att det inom det här området\r\nbehövs en mängd olika insatser. Det finns\r\ninstitutioner som har skapats av den tidigare\r\nregeringen och av riksdagen. Vi har\r\nutvecklingsfonderna, de regionala\r\nriskkapitalbolagen, Norrlandsfonden,\r\nSmåföretagsfonden och Industrifonden. Alla dessa\r\ninstitutioner skall givetvis utnyttjas och användas\r\ntillsammans med normalt riskvilligt kapital från\r\nbanker och andra kreditinstitut.</pre><pre>Kring detta har regeringen skapat förvirring. Nu\r\nföreslår majoriteten i utskottet, när det gäller de\r\nregionala utvecklingsfonderna, en byråkratisk,\r\nkrånglig lösning. När man väl har insett att det inte\r\ngår att dra in likvida medel till statskassan i den\r\nutsträckning som man tidigare har tänkt, då sätter\r\nman upp gränser för vilka fonder som skall betala\r\nin pengar till statskassan, relaterat till de här\r\nfondernas likviditet, i stället för att ha inriktningen\r\natt fonderna skall använda dessa pengar till\r\nsatsningar på nyföretagande och på småföretag.</pre><pre>Den borgerliga näringspolitiken uppfyller inte\r\nkraven på en bra näringspolitik. Man har valt att\r\nkalla detta ''den enda vägens politik''. Det är en\r\nenkelspårig, dogmatisk politik, som hotar att göra\r\nstor skada och försvåra återupprättandet av Sverige\r\nsom industrination. Man kan säga att det här är\r\nfråga om en sovjetisk politik med omvända\r\nförtecken. Regeringen har en gång för alla\r\ndefinierat den som korrekt, och det betyder att den\r\nsom har invändningar har fel i sak, enligt\r\nregeringens uppfattning, och då finns det ingen\r\nanledning att lyssna på invändningarna, på\r\nmotståndarnas argument. Detta är inte bra.</pre><pre>Per Westerberg, som jag hänvisade till tidigare, har\r\nju berömt sig för att det som för några år sedan var\r\nextrema ståndpunkter inom Moderata\r\nsamlingspartiet har han gjort till regeringspolitik.\r\nUtförsäljningen av de statliga företagen är dålig\r\npolitik. Den är inte förankrad bland allmänheten.\r\nDet finns föga förståelse för den bland de anställda,\r\noch det finns en uppenbar risk, om man\r\ngenomdriver den, att det blir brist på riskvilligt\r\nkapital, bl.a. för den strategiskt viktiga och redan\r\nhårt drabbade småföretagssektorn.</pre><pre>Skattepolitiken, som är central för regeringen och\r\nen viktig del av den generella politiken, skapar ett\r\nskattefrälse av kapitalägare. Detta frestar mycket\r\nhårt på det samförstånd som är både naturligt och\r\nnödvändigt för att små och medelstora företag skall\r\nkunna utvecklas och blomstra. Den artikel i Dagens\r\nNyheter för några dagar sedan som Anita Gradin\r\nrefererade, tog upp behovet av ett samförstånd\r\nkring utvecklingsfrågorna och kring\r\nsmåföretagspolitiken, behovet av en allmän\r\nacceptans hos allmänheten och hos de anställda för\r\nen ansvarsfull politik -- och för att de här sektorerna\r\nbehöver utvecklas. Om inte ett sådant samförstånd\r\noch en sådan acceptans kan uppnås, kommer\r\nSverige att ha oerhört svårt att konkurrera på den\r\neuropeiska marknaden och på övrig internationell\r\nmarknad.</pre><pre>I betänkandet föreslår utskottsmajoriteten att ett\r\nantal riktade program skall avvecklas innan de är\r\nfullt genomförda. Det gäller t.ex. VT-\r\ndelegationens arbete, där man har avverkat två av\r\ntre planerade år och varit inriktad på\r\nunderleverantörer, främst till bilindustrin. Detta\r\navvisar Vänsterpartiet.</pre><pre>Man vill reducera anslaget till teknisk forskning och\r\nutveckling med hänvisning till det statsfinansiella\r\nläget. Det är givetvis viktigt att man gör\r\nbesparingar där sådana kan göras utan att\r\nåstadkomma skada. Men konsekvenserna av det\r\nman föreslår blir svårartade för två viktiga\r\nprogram, nämligen programmen Ny teknik och\r\nNya produkter, som inte behöver dras ner utan\r\ntvärtom behöver utvecklas.</pre><pre>Konsekvenserna av regeringens förslag blir att stöd\r\noch rådgivning till enskilda uppfinnare och till\r\nproduktutveckling utanför de områden som är\r\nprioriterade kommer att försvinna helt eller skäras\r\nned drastiskt. Man kan inte tillgodose dessa behov\r\nmed skattelättnader.</pre><pre>Det finns i betänkandet en mängd viktiga områden.\r\nJag vill lyfta fram området träteknik, där\r\nVänsterpartiet har en kommittémotion med Bengt\r\nHurtig som första namn. Vi talar i den motionen för\r\nökad och fortsatt satsning på träteknik. Det är av\r\nkonkurrensskäl och av regionalpolitiska skäl viktigt\r\nmed en sådan satsning. Vi lyfter fram\r\nunderleverantörernas situation och den\r\nkooperativa utvecklingen, och designen, speciellt\r\nför småföretagen, och framhåller att samhället\r\nmåste ta ett ansvar för den svenska stålindustrin.</pre><pre>Herr talman! Jag har redan något överskridit den\r\ntid jag har anmält, och jag tänker inte tala mera just\r\nnu, utan får väl tillfälle att återkomma i repliker.\r\nHär är många debattörer från samtliga borgerliga\r\npartier, så vi får väl tillfälle att utbyta åsikter om\r\ndetta.</pre><pre>Jag står självfallet bakom alla de\r\nhemställanspunkter som finns uppräknade i min\r\nmeningsyttring till betänkandet, men jag kommer\r\nbara att yrka bifall till dem som finns under mom. 1\r\nsom gäller näringspolitikens inriktning, mom. 7\r\nbeträffande anslag till teknisk forskning och\r\nutveckling, mom. 12 beträffande miljöteknik och\r\nmom. 32 beträffande småföretagsutveckling.</pre><pre>Anf. 46  PER-RICHARD MOLÉN (m):</pre><pre>Herr talman! I den här debatten skall jag ägna mig\r\nåt de principiella frågorna när det gäller\r\nnäringspolitiken och det som detta näringspolitiska\r\nbetänkande innehåller. Gudrun Norberg kommer\r\natt beröra småföretagspolitiken, Kjell Ericsson\r\nriskkapitalmarknaden och Göran Hägglund bl.a.\r\nforskning och teknisk utveckling.</pre><pre>Först av allt vill jag gratulera näringsutskottets vice\r\nordförande Anita Gradin till posten som\r\nambassadör i Wien. Anita Gradin har varit ledamot\r\nav riksdagen sedan 1969. Under de senaste åren har\r\nhon i egenskap av utrikeshandelsminister starkt\r\nbidragit till att Sverige i dag i princip har ett EES-\r\navtal med EG. Hon har förmodligen också stor del\r\ni att den socialdemokratiska regeringen lämnade in\r\nen ansökan om medlemskap till EG.</pre><pre>Jag vet också, från vänner i näringslivet, att hon\r\ntalat varmt för det svenska näringslivet under sina\r\ndelegationsresor runt om i världen och därigenom\r\nöppnat dörren för svenska exportorder. För detta\r\när Anita Gradin värd ett tack.</pre><pre>Men det finns tyvärr ett men, och det är att hon\r\nunder alla sina år i riksdagen sedan 1969, ställt upp\r\nbakom den näringspolitik som hennes\r\nsocialdemokratiska parti har stått för. I dag ser vi\r\nresultatet av den politiken. Det finns en alldeles för\r\nliten industriell sektor för att den skall kunna klara\r\nav alla de sociala åtaganden som vi har gjort. Vi ser\r\nen låg lönsamhet, en låg produktivitet och därmed\r\nen försvagad konkurrenskraft inom svenskt\r\nnäringsliv.</pre><pre>Vi har några få stora internationella företag som i\r\nallt större grad förlagt sin verksamhet till utlandet.\r\nForskning och teknisk utveckling har tyvärr i en hel\r\ndel fall förlagts till andra länder.</pre><pre>Vi har en alldeles för liten tillväxt av små företag,\r\noch vi har nästan inga medelstora företag att tala\r\nom. Man har inte utvecklat och underhållit den\r\ninfrastruktur som lägger grunden för ett modernt\r\noch framgångsrikt näringsliv. Anita Gradins parti\r\nhar bidragit till att Tetrapak och IKEA, för att\r\nnämna några exempel, lämnade Sverige under 70-\r\noch 80-talet.</pre><pre>70-talet karakteriserades av en stark misstro mot\r\nföretagande. Företagarna -- speciellt de små --\r\njagades som villebråd på samma sätt som i dag sker\r\nmed politiker. Lag lades till lag, pålaga lades till\r\npålaga och skatt lades på skatt. Varje beslut som\r\nAnita Gradins parti drev igenom betraktades i sin\r\nenskildhet som marginellt och som en bagatell.\r\nMen summan av allt detta blev det vi nu upplever av\r\narbetslöshet och för litet av entreprenörsskap samt\r\nden mängd konkurser som nu sker. Sverige har\r\ntyvärr varit i utförsbacken under alla de år som\r\nAnita Gradin suttit i riksdagen.</pre><pre>Låt oss gå tillbaka litet grand och se vad som hänt.\r\nÅr 1972 sattes lagstiftningen på arbetsrättens\r\nområde i gång. Det ledde i många avseenden, även\r\nom det fanns positiva inslag, till en ökad byråkrati\r\noch tungroddhet, i synnerhet hos de små företagen.\r\nAvskrivningarna på partsrederier begränsades. Det\r\nfick konsekvenser för svensk rederinäring och för\r\nsvensk varvsnäring. En skattebrottslag infördes och\r\nskattetilläggen såg dagens ljus.</pre><pre>År 1973 drev man en näringspolitik med\r\nsocialistiska förtecken. Vi har Stålverk 80 och en\r\nlång rad andra misslyckade statliga satsningar i gott\r\nminne.</pre><pre>År 1975 begränsades möjligheterna att göra\r\navsättningar för framtida pensioner för företagare.\r\nSamma år såg fåmansbolagslagarna dagens ljus. De\r\nmindre företagen skulle framöver inte behandlas på\r\nsamma principiella sätt som de stora. Det blev\r\nkrångligare och mer riskfyllt att driva och starta\r\nföretag.</pre><pre>År 1976 genomdrev Socialdemokraterna en\r\nbevissäkringslag som stärkte skattefogdarnas makt.\r\nVi minns jakten på Ingmar Bergman på Operan.\r\nSamma år skärptes lagstiftningen ytterligare vad\r\ngäller fåmansbolag. Carl Lidbom skrev nya och\r\nförsvårande lagar var och varannan natt.</pre><pre>Sedan blev det något bättre under de borgerliga\r\nåren. Arbetsgivaravgifter sänktes,\r\navskrivningsmöjligheterna ökade, speciellt för de\r\nsmå företagen, och förmögenhetsskatten sänktes.\r\nDet skapade bättre förutsättningar för\r\ngenerationsväxlingar.</pre><pre>Men 1982 började Anita Gradins parti på nytt att\r\nrycka undan fotfästet för företagsamheten. Jakten\r\npå företagarna började igen. En drakonisk\r\nlagstiftning mot ekonomisk brottslighet kom till.\r\nEgenföretagarna och småföretagsverksamheten\r\nsåg många gånger verksamheten raseras av\r\norättfärdiga ingripanden från myndigheternas sida.</pre><pre>År 1983 infördes en löneavgift på 2  %. Arvs- och\r\ngåvoskatter höjdes. Generationsskiften blev\r\nsvårare, i många fall omöjliga, att genomföra. Det\r\nvar bara att sälja sina företag och livsverk till de\r\nstora företagen. Samma år infördes den s.k.\r\nangiverilagen. Generalklausulen mot skatteflykt\r\nskärptes, och förmögenhetsskatten höjdes.</pre><pre>År 1984 inrättades löntagarfonderna. Företagarna\r\nskulle betala in pengar från sina företag till fonder\r\nsom skulle köpa aktier i företag. Företagarna skulle\r\nbetala för sin egen socialisering. Vidare\r\nbegränsades rätten till lagernedskrivning.\r\nPreliminär B-skatt skulle utgå med 120  % av\r\nfastställd skatt från det här året.</pre><pre>År 1985 togs avdrag för arbetsrättsliga skadestånd\r\nbort. Stämpelskatten på nyemitterade aktier\r\nfördubblades.</pre><pre>År 1986 infördes näringsförbud, skärpt\r\netableringskontroll av företag och vandelsprövning\r\nav åkare och restauratörer. Omsättningsskatten på\r\nhandel med aktier fördubblades. Företagarnas\r\nkaptitalförsäkringar började\r\nförmögenhetsbeskattas. Företagsbot infördes.</pre><pre>År 1987 höjdes arbetsgivaravgiften. En lång rad\r\nnya och höjda skatter på energi drevs igenom.\r\nRätten att i princip tänka till när det gäller ny\r\nkärnkraftsteknik förbjöds.</pre><pre>År 1988 höjdes arbetsgivaravgiften. Avsättningar\r\ntill vinstdelning belades med arbetsgivaravgift.</pre><pre>År 1989 drogs en intensiv debatt i gång av Anita\r\nGradins parti för att ge AP-fonderna rätt att fritt\r\nköpa aktier. Man förde fram fortsatta\r\nsocialiseringstankar.</pre><pre>År 1990 höjdes fastighetsskatterna. Därmed fick\r\nmånga småföretag höjda lokalkostnader.\r\nEnergiskatterna höjdes.</pre><pre>Herr talman! Detta är bara ett litet urplock av\r\nexempel på företagsdiskriminerade beslut som har\r\ngenomdrivits under den socialdemokratiska\r\nregeringstiden här i riksdagen, under 70- och 80-\r\ntalet. Till detta kan läggas den målmedvetna\r\nmotviljan från detta parti att öppna den offentliga\r\nsektorn för enskilt entreprenörskap. Den\r\nkommunala egenregiverksamheten växte och\r\nväxte, medan den privata sfären krympte. Med\r\nåren har beskattningen kommit att bli ett allt\r\ndjupare ingrepp i äganderätten. Rörelsefriheten\r\nhar inskränkts och riskerna har ökat för\r\nsmåföretagen. Likviditetsindragningarna genom\r\nsnabbare uppbörder dränerade under 80-talet de\r\nsmå företagens kassor, samtidigt som räntorna på\r\nlån steg i höjden. Avdragsrätten begränsades.</pre><pre>Ingen kan väl glömma snickaren Elon Hjortberg i\r\nGöteborg som fick gå ifrån sitt företag på grund av\r\natt de företagare som han i sin tur anlitade inte\r\nbetraktades som företagare av\r\nskattemyndigheterna. Ingen kan väl heller glömma\r\nHalvar Alvgard som oskyldigt beskylles för grovt\r\nskattebrott och fick gå ifrån sitt företag.</pre><pre>Vi har kunnat se fogdarnas makt växa under de\r\nsocialdemokratiska åren. Samtigt som kraven på\r\nföretagarna skärptes, mildrades påföljderna för\r\nmyndighetsmissbruk och vårdslös\r\nmyndighetsutövning. Så har 70- och 80-talet i stort\r\nsett varit. Man har dragit åt tumskruvarna på\r\nsmåföretagen steg för steg, medan man i\r\nförhandlingar i många fall givit de stora företagen\r\nfavörer i form av skatteeftergifter och bidrag.</pre><pre>Herr talman! Det är skönt att det nu våras, inte\r\nbara utanför det här huset, utan även när det gäller\r\nsvensk näringspolitik. Växtligheten frodas ånyo.\r\nDen nya regeringen har harvat, gödslat och sått.\r\nSnart börjar det växa så att det knakar.</pre><pre>Herr talman! Vi står inför ett spännande 90-tal då\r\nny företagsamhet skall få växa fram. Kursen är den\r\nrätta. Framtiden med den borgerliga regeringen vid\r\nstyråran ter sig ljus.</pre><pre>Avslutningsvis vill jag tyvärr konstatera att något\r\npåtagligt omtänkade -- mot bakgrund av de\r\nekonomiska problem vi har i dag med hög\r\narbetslöshet och låg lönsamhet -- och några\r\nkonkreta förslag inte har kommit fram i de\r\nsocialdemokratiska motioner och reservationer\r\nsom finns fogade till det betänkande vi just nu\r\ndiskuterar. Det handlar bara om litet mer pengar\r\ntill forskning, teknik och teknisk utveckling. Det\r\nskall helst ske via NUTEK. Vi ser fortsatta\r\nselektiva branschprogram och litet stöd till\r\nunderleverantörer, men de stora strukturella\r\nförslagen och idéerna lyser med sin frånvaro.\r\nEntreprenörer och företagare i gemen kan inte lita\r\npå socialdemokratin. Med socialdemokratisk\r\nnäringspolitik skulle vi leva vidare med de problem\r\nsom i dag skapar ungefär 1 500 konkurser i\r\nmånaden och en stor och skrämmande\r\narbetslöshet.</pre><pre>Med det, herr talman, vill jag yrka bifall till\r\nhemställan i utskottets betänkande och avslag på\r\nsamtliga reservationer.</pre><pre>Anf. 47  ANITA GRADIN (s) replik:</pre><pre>Herr talman! Jag vet inte om jag skall tacka Per-\r\nRichard Molén för de vänliga orden i början, eller\r\nvad som var meningen. Vi får väl hoppas att det var\r\npositivt.</pre><pre>Det tycks bara vara elände med den\r\nsocialdemokratiska näringspolitiken enligt Per-\r\nRichard Molén. Nu är det ju inte på det viset, om\r\njag skulle skriva historien. Jag behöver inte gå\r\ntillbaka längre än till arvet 1982. Det var jobbigt att\r\nkomma till Kanslihuset vid det tillfället. Varför var\r\ndet så? Jo, därför att det inte fanns någon\r\nframtidstro i svenskt näringsliv. Man hade totalt\r\ntappat sugen efter de sex borgerliga åren. Det\r\ngällde då att ta hand om alla lik som fanns i\r\ngarderoberna. Det gällde att klara ekonomin. Så\r\nsmåningom fick vi hjulen att rulla åt rätt håll.</pre><pre>Dessutom kunde vi skapa arbetstillfällen för\r\nmänniskor och en framtidstro i näringslivet som\r\ninnebar att Sverige kom in på rätt väg.</pre><pre>Det hade varit trevligare om Per-Richard Molén\r\nhade berättat för oss vad den nya borgerliga\r\nregeringen står för i näringspolitiken. Jag saknar\r\ndet.</pre><pre>Jag skulle gärna vilja berätta för kammaren att jag\r\nunder måndagen och tisdagen var i Bryssel på ett\r\nseminarium om EG:s ekonomi. Man diskuterade\r\nkonsekvenserna av Maastricht-överenskommelsen.\r\nMan vet att den nya inre marknaden kommer att\r\nbetyda ökad konkurrens och att den också kan\r\ninnebära strukturförändringar i det europeiska\r\nnäringslivet.</pre><pre>En sak var alla överens om, nämligen att det behövs\r\nen industripolitik där alla europeiska länder ställer\r\nupp för att lindra konsekvenserna av den ökade\r\nkonkurrens som, naturligtvis, den inre marknaden\r\nför med sig. Alla var överens om att det är viktigt\r\nmed strukturfonder och sociala fonder och att det\r\nbehövs stöd till olika branscher för att de skall\r\nkunna vara aktiva. På så sätt kan Europa och den\r\ninre marknaden, där också Sverige kommer att\r\nvara med, vara konkurrenskraftiga gentemot Japan\r\noch USA och därmed slå vakt om både\r\nsysselsättning och ett framgångsrikt näringsliv.</pre><pre>Anf. 48  PER-RICHARD MOLÉN (m) replik:</pre><pre>Herr talman! Om jag känner Anita Gradin rätt, och\r\nmed utgångspunkt i det arbete hon har gjort\r\nangående EG och mycket annat på det\r\ninternationella planet som har uppskattats, är det\r\nändå fullt tänkbart att hon i sitt stilla hjärta och på\r\nsin egen lilla kammare många gånger under de\r\nsenaste 20 åren har känt en tveksamhet inför många\r\nav de förslag som hennes eget parti och regering har\r\ndrivit igenom.</pre><pre>Jag tror inte att löntagarfondsdebatten, och\r\nlöntagarfonderna i sig, har varit bra för\r\nsmåföretagen. Kan det, herr talman, vara riktigt att\r\nfrån Anita Gradins sida först ta pengar från\r\nsmåföretagen för att sedan ge pengarna tillbaka på\r\nett annat sätt via delägande i de egna företagen?</pre><pre>Jag tror inte att svensk näringspolitik enbart skall\r\nanpassas till den internationella nivån. När det\r\ngäller småföretagsamheten måste vi själva i Sverige\r\nlägga vår egen grund utifrån det företagararv som\r\nvi själva har, dvs. att själva ge småföretagen\r\nmöjligheter att bygga upp Sverige på nytt. Det här\r\nskulle vara i stället för att rasera landet med alla de\r\nskatter och avgifter som brandskattat\r\nsmåföretagsamheten och gjort att många personer,\r\nförmodligen duktiga och lämpade som\r\nentreprenörer, hellre låtit sig anställas och arbeta\r\ninom offentlig verksamhet.</pre><pre>Anf. 49  ANITA GRADIN (s) replik:</pre><pre>Herr talman! Självfallet skall svenskt näringsliv\r\nvara medvetet om att man lever i en internationell\r\nvärld och att man skall bygga på egen grund.</pre><pre>Men det här innebär, Per-Richard Molén, att vi\r\nockså behöver en svensk näringspolitik. Även i\r\nSverige behövs det ett samarbete mellan samhället\r\noch näringslivet. Regering och riksdag skall spela\r\nen roll tillsammans med näringslivet. På det sättet\r\nstår man på den svenska grunden och skulle kunna\r\nvara framgångsrik och klara sig internationellt.</pre><pre>Jag har fortfarande inte hört något om den\r\nborgerliga näringspolitiken.</pre><pre>Anf. 50  PER-RICHARD MOLÉN (m) replik:</pre><pre>Herr talman! Jag håller med om att en förutsättning\r\nför en positiv utveckling av näringslivet är ett gott\r\nsamarbete mellan samhälle och näringsliv. Då\r\nmåste också de som leder Sverige skapa ett\r\nförtroende hos företagen.</pre><pre>För några månader sedan läste jag en bok av Bo\r\nSödersten med titeln Kapitalismen byggde landet.\r\nBo Södersten berättar i boken om den skattepolitik\r\nsom han själv ansåg vara samhällsekonomiskt\r\nkomplett vanvettig. Han skriver att den skapade en\r\ntotal hysteri runt skattebrottsligheten och den höll\r\npå att driva fram en polisstat. En betydande del av\r\nmedelklassen höll på att bli manifesta eller latenta\r\nskattebrottslingar. Som nybliven riksdagsman\r\nföljde han troget det socialdemokratiska mönstret.\r\nDen gemensamma attityden var: ''Kläm åt de\r\ndjävlarna!''</pre><pre>Jag säger inte att Anita Gradin har den attityden.\r\nMen det måste uppenbarligen vara företrädare för\r\npartiet i riksdagen som har haft den inställningen.\r\nOm det är den attityden som har präglat svensk\r\nnäringspolitik är det, herr talman, inte särskilt svårt\r\natt inse att det har i hög grad bidragit till ökad\r\narbetslöshet, alla konkurser och katastrofer vi\r\ndagligdags ser.</pre><pre>Herr talman! Den nuvarande regeringen har lagt\r\nfast ett antal åtgärder som är värdefulla.\r\nFörmögenhetsskatten på arbetande kapital har\r\nsänkts. Förmögenhetsskatten kommer att helt\r\navskaffas 1994. Arvs- och gåvoskatterna sänks\r\nkraftigt för att på det sättet göra\r\ngenerationsväxlingar möjliga. Skatten på\r\nkapitalinkomster sänks till 25 % nästa år.\r\nBegränsningar i avdragsrätten för ränteutgifter tas\r\nbort. De särskilda reglerna för beskattning av\r\nutdelning och reavinst för fåmansbolag ändras. Vi\r\nsträvar efter en betydligt större likhet mellan de\r\nstora företagen med många ägare och de bolag, ofta\r\nsmå, som har få ägare. Omsättningsskatten, den\r\ns.k. valpskatten, tas bort. Den allmänna\r\nlöneavgiften sänks. Arbetsgivaravgiften inom\r\nstödområde sänks med 10 procentenheter. Statliga\r\nbolag säljs ut. Den offentliga sektorn öppnas för\r\nentreprenörer. Energiskatterna sänks.\r\nFastighetsskatten kommer att sänkas. Det blir\r\navregleringar och sänkta skatter på energiområdet.</pre><pre>Allt detta är vad den borgerliga regeringen har sått\r\npå en så kort tid som sedan oktober.</pre><pre>Anf. 51  ROLF L. NILSON (v) replik:</pre><pre>Herr talman! Jag blev djupt besviken när jag hörde\r\nPer-Richard Moléns anförande. Han gjorde reklam\r\nför sig själv genom att säga att han skulle tala om\r\ndet principiella. Då får jag väl tolka att det\r\nprincipiella i den nya regeringens näringspolitik är\r\nåtminstone till fyra femtedelar onyanserat gnäll på\r\ntidigare regeringar och en ovilja att ta ett eget\r\nansvar för utformandet av en ny politik.</pre><pre>Här sägs inget, Per-Richard Molén, om den\r\nborgerliga näringspolitiken. Väljer regeringen att\r\ndriva en internationellt sett alldeles egen\r\nnäringspolitisk linje? Det skulle vara en linje som\r\nhar övergivits, eller håller på att övergivas, av\r\nEngland, USA, EG-länderna och Japan.</pre><pre>Skall Sverige, när moderaterna dikterar\r\nnäringspolitiken, bli en nyliberal fornlämning?\r\nSamtliga andra nationer eller ekonomiska block\r\ninser ju behovet av samhälleliga insatser, av ett\r\nsamspel mellan stat, anställda och företagare, för\r\natt utnyttja de nationella resurserna och främja\r\nkonkurrensen.</pre><pre>I det principiella fanns inte ett ord om ett ekologiskt\r\nperspektiv, om man undantar de litet skruvade\r\nbilder som Per-Richard Molén använde sig av,\r\nnämligen att det var gödslat, plöjt, sått och harvat\r\noch att växtligheten skulle frodas. Det är i och för\r\nsig bra om man använder naturgödsel och inte\r\nkonstgödsel, vilket jag tror att moderaterna\r\nanvänder sig av.</pre><pre>Det krävs litet mer än ett blommande bildspråk för\r\natt bli trovärdig när det gäller den nödvändiga\r\nkopplingen mellan miljö- och naturhänsyn och\r\nnäringspolitik, utveckling och produktion.</pre><pre>Anf. 52  PER-RICHARD MOLÉN (m) replik:</pre><pre>Herr talman! Jag förstår att Rolf L. Nilson känner\r\nett visst motstånd mot en beskrivning av historien.\r\nDet är ju inte särskilt trevligt att som f.d.\r\nkommunist gå tillbaka till sin egen korta historia\r\nfrån 1917 och se vilka resultat den näringspolitik\r\nhar lett till som baserats på de idéerna.</pre><pre>Rolf L. Nilson ser ingenting i den borgerliga\r\npolitiken som är bra. Man får en känsla av att han\r\ninte ser och inte hör, men trots att han varken ser\r\neller hör eller noterar någonting så avfärdar han --\r\nförmodligen med bara ryggmärgen -- alla de förslag\r\nsom borgerligheten för fram.</pre><pre>I övrigt noterar jag att Rolf L. Nilson anser att\r\nskattepolitiken är bra från generell utgångspunkt.\r\nMen då måste man föra en skattepolitik som gynnar\r\nföretagsamheten och de små företagen, inte den\r\nskattepolitik som Rolf L. Nilsons parti ställt upp på\r\nunder 70- och 80-talen och som har lett till den\r\narbetslöshet och det elände som vi upplever i dag.</pre><pre>Hur fagert tal Rolf L. Nilson än ägnar sig åt tror jag\r\nändå inte att de företagare och entreprenörer som\r\nlyssnar till locktonerna faller för frestelsen att på\r\nnågot sätt backa upp och stödja den grundideologi\r\nutifrån vilken Rolf L. Nilson för debatten.</pre><pre>Anf. 53  ROLF L. NILSON (v) replik:</pre><pre>Herr talman! Jag kan hålla med Per-Richard Molén\r\nom att det finns anledning att kritisera den\r\nsocialdemokratiska näringspolitiken och att det\r\nfinns anledning att kritisera ställningstaganden som\r\nvänsterpartiet eller vpk har gjort tidigare i\r\nnäringspolitiska sammanhang. Jag är öppen för en\r\nsådan diskussion.</pre><pre>Men jag tycker faktiskt -- och det borde också Per-\r\nRichard Molén kunna inse om han går tillbaka och\r\ntittar på protokoll och yttranden -- att under den\r\nperiod från 1988 och fram till nu som jag har suttit\r\ni riksdagen har vi gjort rätt stora förändringar i vår\r\nnäringspolitik.</pre><pre>Det är fel som Per-Richard Molén säger att\r\nvänsterpartiet inte ser något positivt i åtgärder som\r\nföreslagits av de borgerliga. Som exempel kan jag\r\nnämna beskattningen av det arbetande kapitalet i\r\nsmåföretagen. Våra kontakter och samtal med\r\nsmåföretagare har övertygat oss om att det har varit\r\nen riktig åtgärd att ta bort den beskattningen.</pre><pre>Jag tycker att det här är viktiga frågor och att de\r\nvinner på att man debatterar dem sakligt och\r\nframtidsinriktat och inte ägnar den övervägande\r\ndelen av tiden till historiska exposéer.</pre><pre>När det gäller skattepolitiken mera allmänt sade jag\r\ni mitt inledningsanförande, och jag har sagt det i\r\ntidigare debatter, att det finns en stor risk med att\r\nskapa ett skattefrälse av företagare, därför att det\r\ntär på samförståndet, den acceptans som är\r\nnödvändig för att man skall kunna utveckla\r\nproduktionen på ett bra sätt. Den är nödvändig\r\ndärför att de anställda är företagens största resurs.</pre><pre>Dåligt motiverade, ''avundsjuka'' anställda gör inte\r\nbra arbetsinsatser, är inte inställda på att utveckla\r\nproduktionen. Människor använder sin fantasi och\r\nsin skaparkraft på andra sektorer än inom\r\narbetslivet, om de upptäcker att det inte finns\r\nmöjligheter att göra en insats därför att\r\nlagstiftningen hindrar det eller därför att\r\narbetsgivaren inte inser vilken resurs de anställda\r\när.</pre><pre>Det är här jag menar att det finns ett behov av\r\nsamförstånd. Samförståndet tror jag är speciellt\r\nviktigt inom småföretagssektorn, och det har jag\r\nockså sagt tidigare, därför att här rör sig folk fram\r\noch tillbaka över gränsen mellan att vara anställd\r\noch att vara företagare. Snickare är ena ögonblicket\r\nföretagare och nästa halvår anställda. Detsamma\r\ngäller målare, osv. osv.</pre><pre>Anf. 54  PER-RICHARD MOLÉN (m) replik:</pre><pre>Herr talman! Jag har noterat det omtänkande som\r\nvänsterpartiet har gjort när det gäller\r\nbeskattningen av arbetande kapital. Låt oss då\r\nbetrakta det som det första lilla steget mot en mera\r\nnäringsvänlig näringspolitik, för det räcker inte\r\nmed det här.</pre><pre>Det skulle vara rätt intressant att höra Rolf L.\r\nNilsons inställning till att öppna den offentliga\r\nsektorn för privata inslag, för entreprenörer att på\r\nnågot sätt erbjuda alternativ, att föra in\r\nkonkurrensen på ett mera påtagligt sätt inte bara i\r\nden privata utan även i den offentliga\r\nverksamheten.</pre><pre>Vilken inställning har Rolf L. Nilson till\r\navregleringar? Vi är i dag tyngda av mängder av\r\nregleringar på en lång rad områden.</pre><pre>Jag tror också att det vore värdefullt om Rolf L.\r\nNilson kunde ställa sig positiv -- och inte bara han\r\nutan även hans parti -- till en anslutning till EG. Det\r\när en av förutsättningarna för att vi skall få den\r\ninternationalisering av vårt näringsliv som Anita\r\nGradin har arbetat för och som är en del av\r\nnågonting viktigt för en framtid i Sverige som\r\nentreprenör och som vanlig medborgare och\r\nanställd.</pre><pre>Anf. 55  REYNOLDH FURUSTRAND (s):</pre><pre>Herr talman! Låt mig inledningsvis få instämma i\r\noch understryka det som Anita Gradin tidigare\r\nframförde i sitt anförande. Det sker nu oerhört\r\nsnabba förändringar i vår omvärld, och det kommer\r\natt ställa krav på en mycket aktiv och\r\nframåtsyftande handels- och näringspolitik.\r\nNäringspolitiken skall klara marknadens,\r\nkonsumenternas, behov och samtidigt vara tekniskt\r\nkompetent och utvecklande. Den skall också skapa\r\nnya jobb.</pre><pre>I vår omvärld och då framför allt i länder som\r\nbefinner sig på samma industriella nivå som Sverige\r\nförs bland industriledare och politiker en\r\ndiskussion om vilka krafter som påverkar\r\nutvecklingen och vilka styrmedel som man behöver\r\nanvända sig av.</pre><pre>Jag gjorde 1989 samma erfarenhet som Anita\r\nGradin nyss redovisade, då jag hade förmånen att\r\nfå vara med på en konferens i Bryssel, där man\r\ndiskuterade den ekonomiska utvecklingen i\r\nEuropa. Det kom fram på den konferensen att man\r\nfann det svenska skattesystemet spännande och var\r\nintresserad av vilka möjligheter det skulle ge för\r\nkonsumenter i Sverige och för företagare i Sverige.</pre><pre></pre><pre>Det är glädjande att notera att det nu, när Anita\r\nGradin rapporterar från den konferens som hon har\r\ndeltagit i, visar sig att positionerna har flyttats fram\r\nytterligare. Vi kan, Per-Richard Molén, med\r\nstolthet säga att Sverige återigen har visat vägen för\r\nEuropa.</pre><pre>Herr talman! Jag har tidigare i denna kammare sagt\r\natt det är en myt att tro att en marknad fungerar\r\nhelt fritt, utan några styrningar och någon form av\r\ninblandning. Frågan är bara vilken typ av styrning\r\noch stimulans som skall användas. Jag tillhör dem\r\nsom menar att blandekonomin, där ett visst mått av\r\nsamhällsinsatser har stor betydelse, blir nödvändig\r\nför att man skall kunna klara de problem som vi står\r\ninför. Det gäller teknisk forskning, utbildning,\r\nnyföretagande, miljö, kommunikationer och\r\nmycket annat.</pre><pre>I stort sett handlar alla de centrala frågorna om hur\r\nvi på bästa möjliga sätt skall använda våra\r\ngemensamma resurser och samtidigt ge människor\r\nmöjlighet att leva ett gott liv.</pre><pre>Herr talman! Senare kommer Mats Lindberg att i\r\nsitt anförande belysa några områden där vi\r\nsocialdemokrater menar att den politik som\r\nregeringen nu är i färd med att genomföra inte\r\nförbättrar situationen utan tvärtom faktiskt\r\nförsämrar och försvårar. Det gäller då främst\r\nriskkapitalförsörjning, forskning och utveckling.</pre><pre>I det här betänkandet finns det, herr talman, några\r\nmotioner och en reservation som behandlar\r\nkooperativt nyföretagande. Jag vill något\r\nkommentera detta.</pre><pre>Nyföretagandet i kooperativ form har fått en ökad\r\nbetydelse de senaste åren. Nykooperativ har vuxit\r\nfram inom områden som traditionellt\r\nsmåföretagande och i de nya informations- och\r\ntjänstesektorerna. Framför allt har de väckt\r\nuppmärksamhet som alternativ till den offentligt\r\nproducerade vården och omsorgen. Man räknar\r\nmed att nykooperativ verksamhet för närvarande\r\nomsätter en dryg miljard kronor. Det är naturligtvis\r\nangeläget att samhällets insatser för stöd och\r\nstimulans till nyföretagande också kommer\r\nkooperativa företagsformer till del, på samma\r\nvillkor som för övrigt företagande.</pre><pre>Inom regionalpolitiken nämner regeringen själv att\r\nvissa medel då det gäller anslaget till regionalpolitik\r\nskall få användas till stöd för kooperativ utveckling.</pre><pre>Herr talman! De olika former av kooperativt\r\nnyföretagande som nu utvecklas ställer ju också\r\nkrav på samhällets insatser. Det gäller i första hand\r\natt anpassa såväl lagstiftning som stödåtgärder för\r\nsmåföretagande och nyföretagande.\r\nUtgångspunkten måste vara att den kooperativa\r\nföretagsformen ges samma förutsättningar att\r\nverka och utvecklas som andra företagsformer.\r\nMen om den kooperativa företagsformen skall få\r\nmöjlighet att utvecklas, behövs också ökade\r\ninsatser för såväl utbildning och information som\r\nrådgivning när det gäller de människor som skall\r\nverka på det här området.</pre><pre>Vi har i den socialdemokratiska reservationen\r\npåpekat att stödet till kooperativ utveckling bör\r\nutgå med ett högre belopp än vad regeringen har\r\nföreslagit. Detta kan klaras genom omfördelning av\r\nanslag, främst via regionalpolitiska medel och\r\nanslaget till småföretagsutveckling.</pre><pre>Herr talman! Många påstår att näringspolitiken blir\r\n90-talets huvudfråga. Ur det perspektivet är det\r\nbåde anmärkningsvärt och förvånande att den\r\nnuvarande regeringen inte aktivt tar tag i\r\nnäringspolitiken. I stället bedrivs det en låt-gå-\r\npolitik med utförsäljning av statliga företag. Jag\r\nerinrar mig en debatt i kammaren för ett antal år\r\nsedan. En riksdagsledamot inom Centern, Ivar\r\nFranzén, anklagade oss socialdemokrater för att\r\nföra icke-politik. 20 gånger under sitt anförande\r\nupprepade han ordet icke-politik. När Per-Richard\r\nMolén var i talarstolen upplevde jag på nytt icke-\r\npolitiken. Hela tiden angreps vi socialdemokrater,\r\nmen det var icke-politik. Det var mycket litet tal om\r\nvad den borgerliga regeringen vill åstadkomma för\r\natt göra situationen så avsevärt mycket bättre. Det\r\nhjälper inte med enbart skattesänkningar och\r\nskatteomläggningar. Det måste föras en aktiv\r\nnäringspolitik.</pre><pre>Regeringen började sitt arbete med Ny start för\r\nSverige. Efter ett tag blev det Rivstart för Sverige,\r\noch när nu rivstarten för Sverige misslyckades blev\r\ndet Omstart för Sverige. Vi som har idrottat vet att\r\nman efter två omstarter inte får vara med längre.\r\nHerr talman! Jag tycker att detsamma borde gälla\r\ninom politiken.</pre><pre>Jag ber att i likhet med Anita Gradin få yrka bifall\r\ntill reservationerna 1, 7, 11, 17 och 19.</pre><pre>Anf. 56  GUDRUN NORBERG (fp):</pre><pre>Herr talman! Jag vill instämma i gratulationen till\r\nAnita Gradin med anledning av hennes utnämning\r\ntill ambassadör.</pre><pre>Jag tänkte inleda med att göra något ovanligt,\r\nnämligen läsa några meningar ur\r\nsocialdemokraternas reservation om\r\nnäringspolitikens inriktning.</pre><pre>Det står så här:</pre><pre>''I det läge som för närvarande råder med negativ\r\nekonomisk utveckling och en internationell\r\nlågkonjunktur bör all handlingskraft inriktas på att\r\nskapa förutsättningar för att ekonomin åter skall\r\nkunna växa.''</pre><pre>Nästa stycke börjar så här:</pre><pre>''Ett huvudinslag i denna politik är att det\r\nåstadkoms en sådan utveckling av näringslivet att\r\ndet kan ge full sysselsättning och en ekonomisk\r\ntillväxt som kan ligga till grund för den sociala\r\nvälfärdspolitiken.''</pre><pre>Det tredje stycket börjar på följande sätt:</pre><pre>''Den nödvändiga utvecklingen av näringslivet\r\nstimuleras främst genom allmänt verkande åtgärder\r\ninom den ekonomiska politikens och\r\nnäringspolitikens ramar.''</pre><pre>När man läser detta frågar man sig varför ni i all\r\nvärlden skrev den där reservationen. Det här är ju\r\nexakt vad regeringen säger.</pre><pre>Efter att ha läst detta är det svårt att förstå varför\r\nsocialdemokraterna reser land och rike runt och\r\npåstår att regeringen genom att sänka skatterna och\r\nunderlätta för företagen på ett otillständigt sätt\r\ngynnar näringslivet och arbetsgivarna -- om ni\r\nverkligen har samma inställning som vi, att\r\n''allmänt verkande åtgärder ger den nödvändiga\r\nstimulansen för näringslivet''.</pre><pre>Nej, trots formuleringarna i reservationen framgår\r\ndet nog ganska tydligt att det finns en klar rågång\r\nmellan den förra regeringens och den nuvarande\r\nregeringens grundinställning i dessa frågor. Annars\r\ninställer sig genast frågan varför inte den\r\nsocialdemokratiska regeringen under sin tid före\r\nvalet vidtog de åtgärder som behövdes. Varför såg\r\nden socialdemokratiska regeringen arbetslösheten\r\nöka så kraftigt under våren, sommaren och hösten\r\nfram till valet utan att stimulera näringslivet och\r\nförsöka åstadkomma ekonomisk tillväxt för att\r\ntrygga jobben?</pre><pre>Förklaringen till våra stora problem nu är att den\r\ntidigare regeringen misslyckades med\r\nstabiliseringspolitiken, vars syfte är att utjämna\r\nkonjunktursvängningarna. Socialdemokraterna\r\nkunde inte förhindra överhettning under en god\r\nkonjunktur som den i slutet av 80-talet. Då var det\r\nbrist på arbetskraft. Kostnader och priser drevs upp\r\noch försvagade Sveriges konkurrenskraft. Vi\r\ntappade marknader, och när lågkonjunkturen kom\r\nvar svensk ekonomi mer sårbar än de flesta länders\r\nekonomi.</pre><pre>Därför, herr talman, är det inget tvivel om att\r\nSverige sedan oktober månad 1991 gått in i en helt\r\nny epok. Den nya regeringens rivstart under hösten\r\ndrog upp riktlinjerna för en ny ekonomisk politik\r\noch en ny näringspolitik. Denna nya politik fullföljs\r\nnu bit för bit.</pre><pre>Herr talman! Näringslivet är den bärande sektorn i\r\nsvensk ekonomi. Den rådande lågkonjunkturen\r\nmed stagnation och utslagning av många företag\r\nvisar med all tydlighet att ett livskraftigt näringsliv\r\när en förutsättning för välfärden. Det är lönsamma\r\nföretag som ger säkra jobb. Det är expansion i\r\nnäringslivet som skapar ekonomisk tillväxt och\r\ndynamisk utveckling.</pre><pre>Näringspolitiken skall syfta till att ge näringslivet\r\ntydliga ramar. Den skall bygga på\r\nmarknadsekonomins principer med fri\r\nföretagsamhet, sund konkurrens och enskilt\r\nägande. De politiska ramarna skall utgöra en\r\ngaranti för att näringslivet skall präglas av socialt\r\nansvar, god miljö och god resurshushållning.</pre><pre>Men den ekonomiska tillväxten infinner sig inte\r\nomgående. Det är därför regeringens bestämda\r\nmålsättning, vilket också är mycket tydligt uttryckt\r\ni regeringsförklaringen, att skapa goda allmänna\r\nbetingelser för långsiktig ekonomisk tillväxt.</pre><pre>Näringspolitikens viktigaste uppgift är därför att\r\nskapa ett gott klimat för företagsamheten i Sverige,\r\nså att utvecklings- och tillväxtkraften i svensk\r\nekonomi kan återvinnas. Synen på näringspolitiken\r\npräglas av den här regeringens starka tro på\r\nenskilda individers och företags kreativa förmåga.</pre><pre>Herr talman! Svenskt näringsliv är egentligen\r\nsmåföretagsamhet. Jämfört med det fåtal\r\nstorföretag som finns i vårt land, lever\r\nsmåföretagen sitt liv i det tysta. Men det förtjänar\r\natt påpekas att de många småföretagen genom\r\nkreativitet och dynamiskt tänkande starkt har\r\nbidragit till Sveriges ekonomiska välstånd.</pre><pre>Det finns alltså alla skäl att föra en näringspolitik\r\nsom i hög grad är anpassad för små- och medelstora\r\nföretag. Men den politiken skall inte bygga på\r\nselektiva insatser, där vissa företag och branscher\r\ngynnas av staten som ''stödgumma'' medan andra\r\nmissgynnas. Vi skall undvika en politik som\r\nuppmuntrar till rop på hjälp från staten. Företagen\r\nmår i längden bättre av att stå på egna ben och av\r\nvetskapen om att det är dessa regler som gäller. Det\r\nblir de starka företagen som överlever, och det är\r\nde som har de bästa utvecklingsmöjligheterna. I\r\nstället skall företagen ges tillfredsställande politiska\r\nvillkor, så att Sverige blir ett bra och attraktivt land\r\natt driva företag i.</pre><pre>Denna omläggning, bort från den\r\nsocialdemokratiska bidragspolitiken, föranleder ett\r\nantal reservationer. Jag tänkte mycket kortfattat\r\nberöra några av dem. Avsiktligt utelämnar jag den\r\nviktiga frågan om riskkapital, eftersom Kjell\r\nEricsson bl.a. kommer att uppehålla sig vid den.</pre><pre>Socialdemokraterna kritiserar regeringen, i\r\nreservation nr 3, för besparingar som berör\r\nuppfinnare och innovatörer.</pre><pre>Här gäller i hög grad den tes som beskrivits nyss,\r\nnämligen att allmänna åtgärder skall stimulera\r\nnäringslivet. Detta gäller även uppfinnare.\r\nSkattelättnader för småföretag har redan införts,\r\noch nu bereds inom finansdepartementet frågor om\r\nannan företagsbeskattning. Där kan frågan om\r\nskattestimulanser för teknik- och\r\ninnovationsföretag komma att övervägas. Det finns\r\nnog anledning att ha förväntningar på den\r\nforskningsproposition som kommer om något år,\r\neftersom forskning är av stor betydelse för\r\nuppfinnare.</pre><pre>Samma kommentarer kan faktiskt ges beträffande\r\nmånga av reservationerna från\r\nSocialdemokraterna. Här och där pytsar man ut\r\nnågra miljoner till särskilda områden eller projekt.\r\nDet är dock inte åtgärder som, enligt vår mening,\r\nger några några betydande förbättringar för\r\nsmåföretagsamheten i sin helhet. Detta gäller\r\nreservationerna nr 7, 13, 17, 18 och 19.</pre><pre>När det gäller Ny demokratis reservationer så\r\nfinner jag inte heller där några förslag som skulle få\r\nnågon praktisk betydelse för företagen. Att bygga\r\nett s.k. Japanhus i Sverige för att försöka locka hit\r\nflera japanska företag tror jag inte är särskilt\r\ngenomtänkt. Det är inte heller förslagen för att\r\nfrämja uppfinnare och innovatörer.</pre><pre>Jag måste säga att om införande av produktjury och\r\ninnovationstimme i TV är Nydemokraternas bevis\r\npå det s.k. sunda förnuftet -- som de gärna vill\r\nåberopa -- var det verkligen inte mycket att komma\r\nmed.</pre><pre>Därmed, herr talman, yrkar jag bifall till\r\nhemställan i betänkandet och avslag på samtliga\r\nreservationer.</pre><pre>Anf. 57  REYNOLDH FURUSTRAND (s)\r\nreplik:</pre><pre>Herr talman! Gudrun Norberg frågar varför vi inte\r\nvidtog några åtgärder. Problemet med\r\nminoritetsregeringar -- det vet väl Gudrun Norberg\r\neftersom hennes parti ingår i en sådan regering -- är\r\natt vinna stöd för den politik man vill genomdriva.\r\nPrecis som Anita Gradin sade när vi tog över efter\r\nsex års borgerligt regerande, var det viktigaste att\r\nsanera ekonomin i landet och att rätta till det som\r\nhar gjorts fel under ett antal år. Det gäller det som\r\nvar fel utifrån vårt politiska synsätt. Gudrun\r\nNorberg måste respektera att vi har det synsättet.</pre><pre>När vi hade rustat upp ordentligt började vi ta tag i\r\ndet som var nödvändigt, nämligen att få fart på och\r\nstimulera industrin. Vi upplevde, samtidigt som\r\nden internationella högkonjunkturen, ett schvung i\r\nindustrin, vars like inte har funnits tidigare.</pre><pre>När överhettningen blev oerhört stark, Gudrun\r\nNorberg, ville vi sätta in åtgärder. Var fanns\r\nGudrun Norbergs parti då? Det gick så långt att\r\nregeringen Carlsson tvingades avgå, eftersom ni\r\nkonsekvent motsatte er att gå med på de förslag\r\nsom vi lade fram i den här kammaren och i\r\nutskotten för att försöka dämpa överhettningen.\r\nJag glömmer aldrig debatten om bostadsbyggandet.\r\nNär vi lade fram förslag om en spärregel för\r\nbostadsbyggandet i Stockholm påstod den\r\nnuvarande skatteministern Bo Lundgren att detta\r\nvar ett fruktansvärt ingrepp på marknaden. Så\r\nskulle det inte gå till. Efteråt har han nästan\r\nanklagat oss för att vi inte tog i mera när marknaden\r\nvar så överhettad. Man måste bestämma sig,\r\nGudrun Norberg, för vilket ben man skall stå på.</pre><pre>Vi tar ansvar för den politik som vi har lagt fram i\r\nvåra reservationer. Vi vet att den politiken bl.a.\r\nleder till att småföretag skulle få möjlighet till\r\nriskkapital, vilket är nödvändigt innan man\r\nkommer i gång och skall betala sin skatt. Ni säger\r\natt man skall sänka skatten. För många av dessa\r\nföretag är skatten inte intressant förrän kanske\r\nefter fyra fem år när de har kommit på fötter.</pre><pre>Anf. 58  GUDRUN NORBERG (fp) replik:</pre><pre>Herr talman! Jag skall lämna frågan om riskkapital\r\neftersom den debatten kommer. Kjell Ericsson\r\nkommer att föra den från vår sida.</pre><pre>Socialdemokraterna använde inte den goda tiden,\r\nhögkonjunkturen, till att skapa ett stabilt\r\nnäringsliv. I stället lade man på näringslivet ett\r\nantal pålagor, vilket Per-Richard Molén har räknat\r\nupp tidigare. Det medförde att vi inte fick ett starkt\r\nnäringsliv. Det fanns även andra frågor som bidrog\r\ntill att företagarna flydde Sverige. Det gällde ett\r\nhelt paket. Vi hade tidigare ett skattesystem som\r\nmissgynnade arbete. Vi hade en hög sjukfrånvaro i\r\nSverige och ett sjukförsäkringssystem som inte\r\ngynnade att man var på jobbet. Vi hade en låg\r\nproduktivitet, vilket innebar mycket höga\r\nlönekostnader för företagarna. Detta medförde att\r\nsvenska företag inte var konkurrenskraftiga. Det\r\nfanns tidigare en osäkerhet hos näringslivet i\r\nSverige om vilken energipolitik som skulle komma\r\natt föras. Hur skulle det bli med elförsörjningen och\r\nvad skulle det bli för elpriser? Det var före\r\ntrepartiuppgörelsen.</pre><pre>På den tiden fanns också en osäkerhet om var\r\nSverige stod i EG-frågan och frågan om anslutning\r\ntill EG. Det ledde till en osäkerhet när det gäller att\r\ndriva företag i Sverige. Vi vet att vi hade ett enormt\r\nstort utflöde av investeringskapital från Sverige.\r\nSvenska företagare valde inte att investera här\r\nhemma och utländska företagare valde inte\r\nSverige. Detta förde även ut forsknings- och\r\nutvecklingsresurser ur landet. Man lät åren med\r\nhögkonjunktur rinna förbi utan att stabilisera\r\nnäringslivet. Sviterna av detta får vi lida av nu.</pre><pre>Anf. 59  REYNOLDH FURUSTRAND (s)\r\nreplik:</pre><pre>Herr talman! Skälet, Gudrun Norberg, till att\r\nmånga företag har valt att använda sig av\r\ntillverkning även utomlands är faktiskt att\r\nmarknaden är större utanför landets gränser än här\r\nhemma. Det medför naturligtvis att konkurrensen\r\nblir viktig för oss.</pre><pre>Det är uppenbart att vi hade ett antal bekymmer\r\noch problem. Det skall inte stickas under stol med.\r\nVi var medvetna om dessa problem. Vi började ta\r\ntag i problemen. Vi var förberedda och vidtog\r\nåtgärder. En del åtgärder var utan tvekan\r\nsmärtsamma, men nödvändiga.</pre><pre>Frågan är om det ni nu sätter i verket leder till rätt\r\nväg. Frågan är om den enda vägens politik är den\r\nrätta politiken. Som vi socialdemokrater ser det\r\nbehövs det även några andra vägar. Det kan inte\r\nbara finnas en enda väg -- nämligen det krassa\r\nkapitalets väg -- där ni lägger er platt och tror att\r\nmarknaderna fritt kommer att sväva och att inget\r\nkommer att styra.</pre><pre>Fråga dig själv, Gudrun Norberg, vilka krafter som\r\nkommer att styra där.</pre><pre>Vi vet att det behövs samhällskrafter som styr en\r\nbalanserad ekonomisk utveckling, och i vår\r\nnäringspolitik tog vi faktiskt fasta på detta genom\r\natt ge småföretag möjligheter, genom att satsa på\r\nteknisk forskning, genom att satsa på utveckling\r\noch genom att ange för företagen vilka marknader\r\nde skulle kunna vara med och konkurrera på -- allt\r\ndetta finns i vår näringspolitiska motion.</pre><pre>Det är den typen av frågor som nu diskuteras av\r\npolitiker och industriledare, inte bara här hemma\r\nutan runt om i hela Europa. I alla de större\r\nindustriländerna förs nu den debatten, och där visar\r\ndet sig att den politik som vi har slagit in på har\r\nväldigt mycket att ge.</pre><pre>Anf. 60  GUDRUN NORBERG (fp) replik:</pre><pre>Herr talman! Jag sade faktiskt i mitt anförande --\r\njag var mycket noga med det -- att näringspolitiken\r\nskulle syfta till att dra upp ramarna för näringslivet.\r\nJag vill alltså hävda att jag aldrig har talat om att\r\nlåta marknaden löpa fritt, som Reynoldh\r\nFurustrand nu påstår. Genom politiken skall vi\r\nange ramarna och dra upp riktlinjerna, och inom\r\ndessa ramar skall marknadskrafterna råda. Där\r\nskall det naturligtvis vara lönsamt att driva företag.</pre><pre>Det har funnits en attityd från socialdemokratisk\r\nsida -- den finns väl kanske fortfarande, men den\r\nhar varit tydligare tidigare -- att se lönsamhet i\r\nföretag som någonting fult. Man skulle inte få tjäna\r\npengar, det skulle inte få finnas profitintressen, osv.\r\nMan har låtit kostnaderna för företagen skjuta i\r\nhöjden därför att man inte velat att företag skulle\r\nvara lönsamma.</pre><pre>Detta är naturligtvis alldels fel politik, och det är\r\nbakgrunden till osäkerhet på arbetsplatsen.\r\nFöretag som inte går med vinst kan inte expandera,\r\nkan inte anställa fler människor och kan inte ens\r\nbehålla den personal de har. Därför är det viktigt\r\natt vi har en skattepolitik och en näringspolitik som\r\nger företagen möjligheter och vinstmöjligheter.\r\nDet är där vi får de säkra jobben, och det är där vi\r\nkan skapa fler jobb. Därför är småföretagen\r\nmycket viktiga -- det är i småföretagen som de nya\r\njobben kommer att finnas.</pre><pre>Anf. 61  ROLF L. NILSON (v) replik:</pre><pre>Herr talman! Jag skulle vilja fråga Gudrun\r\nNorberg: Var finns de anställda i regeringens\r\nnäringspolitik?</pre><pre>Tillväxtproblemen i slutet av 80-talet handlade\r\nväldigt mycket om låg produktivitet. Det har\r\nutretts. Det finns många förklaringar till den\r\nsjunkande produktiviteten och den låga\r\nproduktivitetsutvecklingen i svenska företag. En\r\nviktig del är att man inte fullt ut utnyttjar de\r\nanställdas resurser. Man kan säga att det är ett\r\norganisationsproblem, ett\r\nföretagsutvecklingsproblem. Det finns stora\r\nföretag -- ABV t.ex. -- som har varit mycket\r\nframgångsrika, mycket förutseende på de här\r\nområdena och som även har lyckats få ned\r\nfrånvaron och upp produktiviteten, som har lyckats\r\nfå ökad kreativitet och ökat engagemang från de\r\nanställda.</pre><pre>Det finns inte ett ord om de anställda i de\r\nborgerligas näringspolitik. Är det först när\r\nsnickaren eller målaren blir egen företagare eller\r\nnär metallarbetaren öppnar en liten firma som han\r\nfår människovärde och blir en produktiv faktor i\r\nden borgerliga näringspolitiken? Det är ett\r\nförenklat och farligt synsätt.</pre><pre>Företagsutveckling och sådan kompetens som jag\r\ntalar om kan man inte vänta sig i små företag. Man\r\nkan knappast förvänta att små företag skall kunna\r\nköpa den. De förslag till besparingar som\r\nmajoriteten har ställt sig bakom går ut över\r\nresurser, företagsutveckling, kompetens för\r\nföretagsutveckling, som förmedlas genom\r\nNUTEK. Detta tycker jag är en dålig politik. Det\r\när ett dåligt sätt att spara.</pre><pre>Gudrun Norberg säger att man inte skall peka ut\r\nområden som skall prioriteras, områden som det\r\nskall satsat på. Men det gör ju regeringen,\r\nmajoriteten och Gudrun Norberg själv. Ni t.o.m.\r\nsnävar in det spektrum som det skall göras\r\nsatsningar på genom att säga att satsningar bara\r\nskall göras på bioteknik, informationsteknologi och\r\nmiljötenik. Ni har valt ut de här områdena -- säkert\r\npå goda grunder. Det är bra områden, men jag\r\ntycker att satsningarna är för små. Men ni har gjort\r\nen politisk prioritering, och det är nödvändigt att\r\ngöra den typen av prioriteringar. Man kan alltså\r\nsäga att ni talar med dubbla tungor; omedvetet gör\r\nni det som måste göras -- medvetet gör ni någonting\r\nannat.</pre><pre>Anf. 62  GUDRUN NORBERG (fp) replik:</pre><pre>Herr talman! Rolf L. Nilson frågade: Var finns de\r\nanställda i en borgerlig näringspolitik? Jo, de finns\r\ni fasta jobb i företagen. Och det är där de skall\r\nfinnas. Som jag alldeles nyss sade är det de\r\nlönsamma företagen som ger de säkra jobben.</pre><pre>Vi utnyttjar inte de anställda som resurser, som den\r\ntillgång de är, påstod Rolf L. Nilson också. Jag\r\nhävdar bestämt att det är fel. Vi har från\r\nFolkpartiets sida otaliga gånger uttalat att de\r\nanställda, t.ex. inom den offentliga sektorn, är den\r\nstörsta och bästa resursen. Vi har talat om den inre\r\nrevolutionen inom den offentliga sektorn och gått i\r\nbräschen för den, nämligen att ge de anställda\r\nstörre ansvar för verksamheten -- det är de som kan\r\nverksamheten bäst -- och större ekonomiskt ansvar.</pre><pre>Vi har talat om att öppna den offentliga sektorn\r\nockså för privat verksamhet för att få till stånd\r\nkonkurrens, för att stimulera till idéer och stimulera\r\nde anställda på båda områdena, både de\r\nprivatanställda och de offentliganställda. Men vi\r\nhar också talat om att stimulera de anställda inom\r\nden offentliga sektorn genom att ge dem mera\r\nansvar, genom att dela upp verksamheten i mindre\r\nenheter och genom att ge dem ekonomiskt ansvar.</pre><pre>Jag tycker därför att det är ett mycket oförtjänt\r\npåhopp att säga att vi inte skulle ta tillvara de\r\nanställda som resurser. Vi har åtskilliga gånger\r\nhävdat att de är stora resurser och sagt att vi vill\r\nutnyttja dem på ett bättre sätt.</pre><pre>Anf. 63  ROLF L. NILSON (v) replik:</pre><pre>Herr talman! Jag vill påminna Gudrun Norberg om\r\natt det i småföretagarpropositionen gjordes en\r\navisering om ändringar i trygghetslagarna för de\r\nanställda i småföretagen. Det är knappast ett sätt\r\natt visa uppskattning av de anställda i små företag --\r\natt försöka komma åt de rättigheter som de har\r\nskaffat sig genom sina fackliga organisationer,\r\ngenom att sluta sig samman kollektivt.</pre><pre>Det finns i den borgerliga näringspolitiken, säger\r\nman, en avveckling av riktade resurser och en\r\nsatsning på allmänna åtgärder, framför allt på\r\nskatteområdet. Jag vill återigen framhålla att\r\nmånga av de åtgärder som behövs inte är en fråga\r\nom pengar -- det är fråga om tillgång till\r\nkompetens, det är fråga om kontakter, det är fråga\r\nom erfarenheter som man måste kunna dela med\r\nandra. Jag har lyft fram detta på\r\nföretagsutvecklings- och\r\npersonalutvecklingsområdet, men det gäller t.ex.\r\nockså möjligheten att knyta kontakter och utveckla\r\nnätverk, det gäller den verkstadstekniska\r\ndelegationen, det gäller stöd och hjälp till små\r\nföretag, underleverantörer, främst till bilindustrin;\r\ndet gäller också andra insatser för andra\r\nunderleverantörer: att specialisera sig, att söka\r\nmarknadsnischer, att samla ihop information, att\r\nknyta kontakter med andra underleverantörer, att\r\nskaffa sig relevant, aktuell kunskap.</pre><pre>Vänsterpartiet har i den näringspolitiska\r\nmotionen -- det blir delvis ett svar till Per-Richard\r\nMolén -- betonat att det är viktigt att det ställs\r\nerfarenhet och kompetens till små företags\r\nförfogande när det gäller inträde på den öppna\r\neuropeiska marknaden, om det nu sker genom\r\nEES-avtal eller genom fullt medlemskap. Genom\r\natt man drar ned på riktade insatser, genom att man\r\ndrar ned på NUTEK:s budget, minskar de här\r\nmöjligheterna.</pre><pre>Och detta är av småföretagen uppskattade tjänster,\r\noch de är nödvändiga. Det är självklart för varje\r\nansvarskännande regering och för varje nation att\r\nerbjuda den här typen av ram eller bakgrund för de\r\nsmå företagen, så att de kan finnas i sina nischer och\r\nutvecklas, introducera ny teknik och nya produkter\r\noch knyta kontakter.</pre><pre>Anf. 64  GUDRUN NORBERG (fp) replik:</pre><pre>Herr talman! Det är naturligtvis, som Rolf L.\r\nNilson säger, viktigt att knyta kontakter och att\r\nkunna bygga upp ett nätverk. Det tror jag inte att\r\nvi på något sätt har tagit bort förutsättningarna för.\r\nEn mindre nedskärning på NUTEK kan inte betyda\r\natt man skulle eliminera möjligheterna att skapa\r\nkontakter, utbildning, osv. NUTEK finns\r\nnaturligtvis kvar och har en hel del av sin\r\nverksamhet kvar.</pre><pre>Det är också i stor utsträckning organisationernas --\r\njag tänker då både på de fackliga organisationerna\r\noch på arbetsgivarorganisationerna -- uppgift att på\r\nolika sätt skapa sådana kontakter.</pre><pre>Rolf L. Nilson var inne på Europeiska\r\ngemenskapen. Rolf L. Nilson var tidigare ärlig nog\r\natt säga att han hade tänkt om när det gällde\r\nborttagandet av förmögenhetsskatten på arbetande\r\nkapital. Det hade varit bra om han hade gjort det\r\ntidigare; då hade vi kunnat avskaffa den tidigare.\r\nMen jag hoppas att han en dag ställer sig här och\r\nsäger att han har tänkt om även när det gäller EG\r\noch de kontakter det betyder för svenskt näringsliv.</pre><pre>Anf. 65  MATS LINDBERG (s):</pre><pre>Herr talman! Den svenska industrin befinner sig i\r\nen lågkonjunktur som slår hårt mot\r\nsysselsättningen och utvecklingen i Sverige. Det är\r\ndärför viktigt att man tar tillvara den\r\nutvecklingskraft som finns i de små och medelstora\r\nföretagen. Det är också viktigt att man stimulerar\r\ntillkomsten av nya företag och utvecklar nya idéer.\r\nDen politiken har socialdemokratin med framgång\r\ngenomfört.</pre><pre>Den nuvarande regeringens förslag till ny närings-\r\noch småföretagarpolitik har tvärt stoppat denna\r\nutveckling. Den kraftiga minskning av anslaget för\r\nsmåföretagsutveckling som regeringen har\r\nföreslagit kommer att slå hårt mot de\r\nvälmotiverade utvecklingsinsatser som NUTEK\r\ngjort för att förbättra förutsättningarna för\r\nutvecklingen av befintliga småföretag.</pre><pre>Dessutom skulle ett ökat nyföretagande kunnat\r\ngenomföras om inte de ekonomiska medlen dragits\r\nin. Detta står i bjärt kontrast mot vad som så\r\nfrikostigt utlovades av de borgerliga partierna inför\r\nvalet och i regeringsförklaringen.</pre><pre>De nu föreslagna nedskärningarna slår hårt mot de\r\nolika typerna av generella program och\r\nutvecklingsinsatser. Minskningen av anslaget för\r\nstöd till produktutveckling, uppfinnare och\r\nsmåföretag i tidiga utvecklingsskeden och med\r\nstora risker kommer att försämra möjligheterna till\r\nett teknik- och forskningsbaserat nyföretagande i\r\nSverige, på grund av att det inte finns någon annan\r\nfinansiering än den statliga. Bankerna är i dag inte\r\nberedda att ta några risker. Därför blir behovet\r\nmycket stort av just riskvilligt kapital.</pre><pre>Det är därför märkligt att regeringen vidhåller\r\nindragningen av medel från t.ex.\r\nutvecklingsfonderna och Norrlandsfonden utan att\r\nman har ersatt detta riskkapital. De förslag till\r\nriskpengar som man så storstilat presenterade i\r\nregeringsförklaringen har ännu inte lagts fram för\r\nriksdagen. Detta gör att det främsta hindret för\r\nföretagsutveckling i Sverige i dag är bristen på\r\nriskkapital.</pre><pre>När det sedan gäller regeringens förslag om att\r\nföretagen skall ta ett större ansvar för forskning och\r\nutveckling så kommer detta i ett läge när industrin\r\nalldeles påtagligt knyter detta snävt till den egna\r\nverksamheten. Man bör också vara medveten om\r\natt i ett internationellt perspektiv har de flesta\r\nländer en större satsning på tillämpad forskning och\r\nutveckling än vad vi har i Sverige. Detta ökar\r\nmarkant risken för att företagen förlägger sin\r\nforskning och utveckling till länder med mer\r\nattraktiva forskningsmiljöer; detta på grund av det\r\nsamhällsstöd som finns i dessa länder.</pre><pre>Jag har en känsla av att den nuvarande regeringen\r\ni sin iver att förändra inte tar någon hänsyn till\r\nkonsekvenserna utan att det är den moderata\r\nideologin som bestämmer. Här gäller alltså kartan\r\noch inte verkligheten.</pre><pre>Herr talman! Vi socialdemokrater tror att det är\r\nnödvändigt att utvecklingen av näringslivet\r\nstimuleras, främst genom generella åtgärder inom\r\nden ekonomiska politikens och näringspolitikens\r\nramar. Vi tror inte att man kan ta bort alla selektiva\r\nstöd utan att det får svåra konsekvenser för\r\nutvecklingen i landet. Regeringens förslag till\r\nnedskärningar på NUTEK innebär att stödet till\r\nuppfinnare och innovatörer minskar. Detta finner\r\nvi socialdemokrater ytterst märkligt, då den\r\nindustriella förnyelsen för utveckling och\r\nuppfinningar på lång sikt kommer att bli\r\nkommersiella. Dessa kommer oftast fram i\r\nnystartade eller små företag.</pre><pre>Regeringens förslag att lägga ner VT-delegationen\r\noch upphöra med underleverantörsprogrammet\r\nvisar att man inte har gjort någon omfattande\r\nanalys av hur situationen är för företagen i dag. När\r\nman sedan skriver i propositionen att\r\nunderleverantörerna är en bransch, förstår var och\r\nen att man inte är medveten om vad man egentligen\r\nhar föreslagit. Det vore därför klädsamt om någon\r\nföreträdare för regeringspartierna kunde se på\r\nverkligheten och rätta till detta misstag.</pre><pre>Vi anser att det arbete med\r\nunderleverantörsprogrammet som genomförts av\r\nNUTEK tillsammans med utvecklingsfonderna bör\r\nfullföljas, detta eftersom underleverantörer i hela\r\nindustrin i dag har problem till följd av de\r\nstrukturförändringar som sker i industrin. Det\r\nberor mycket på den ökande internationella\r\nkonkurrensen.</pre><pre>Underleverantörsprogrammet har varit mycket\r\nuppskattat och efterfrågat både hos storföretagen\r\noch bland underleverantörerna. Där efterfrågar\r\nman faktiskt mer omfattande åtgärder -- inte\r\nmindre. Delegationen för verkstadsteknisk\r\nutveckling har också betytt att våra småföretag har\r\ntagit stora steg framåt i den tekniska utvecklingen,\r\nmen också att de har kunnat genomföra\r\nstruktureringar för att anpassa sig till en tuffare\r\ninternationell marknad och sina kunders krav.</pre><pre>Herr talman! Avslutningsvis vill jag bara\r\nuppmärksamma kammarens ledamöter på att den\r\nrivstart som regeringen har gjort när det gäller\r\nsmåföretagspolitiken har gått åt fel håll. Vi\r\nsocialdemokrater anser att insatserna -- främst\r\navseende det tekniska nyföretagandet -- till\r\nsmåföretagsutveckling och teknisk forskning och\r\nutveckling bör fullföljas på ett ansvarsfullt sätt.\r\nDärför är vi beredda att öka anslagen utöver\r\nregeringens förslag med 30 milj.kr.</pre><pre>Herr talman! Jag yrkar härmed, i likhet med Anita\r\nGradin, bifall till reservationerna 1, 7, 11, 17 och\r\n19.</pre><pre>Anf. 66  KJELL ERICSSON (c):</pre><pre>Herr talman! Jag vill först instämma i\r\ngratulationerna till Anita Gradin och också tacka\r\nför hennes fina arbete, inte minst när det gäller vår\r\nutrikeshandel och för ett engagerat arbete i\r\nEuropafrågorna.</pre><pre>Herr talman! Ett positivt företagsklimat är\r\ngrundläggande för vår ekonomiska utveckling.\r\nNäringslivet måste grundas på en fri företagsamhet\r\noch en sund konkurrens och på enskilt och\r\nkooperativt ägande. Detta ger sammantaget\r\nlivskraftiga företag.</pre><pre>Ett starkt näringsliv över hela landet är grunden för\r\nsysselsättning, anställningstrygghet och skapande\r\nav resurser för vår välfärd. Investeringar inom den\r\nkonkurrensutsatta sektorn måste i större\r\nutsträckning stimuleras att göras här i landet i\r\nstället för utomlands. Därför behövs det en både\r\naktiv och framåtsyftande näringspolitik, som ger\r\nföretagen de rätta förutsättningarna för att de skall\r\nkunna verka på ett konkurrenskraftigt sätt i vårt\r\nland.</pre><pre>Det är viktigt att se till att även de yttre\r\nbetingelserna för företagande är bra; det gäller hela\r\nlandet. Därför har den borgerliga regeringen i\r\nregeringsdeklarationen förklarat nödvändigheten\r\nav att det görs satsningar på bättre infrastruktur,\r\ndvs. bättre vägar, modernare järnvägar och en\r\nutbyggd högskoleutbildning -- inte minst\r\nutbildningsfrågorna är väsentliga. I\r\nkompletteringspropositionen fanns det resurser för\r\nsådana satsningar. Det tycker vi är bra.</pre><pre>Vi har tyvärr haft några år av ekonomisk stagnation\r\ni vår tillväxt, och industriproduktionen har minskat\r\npå ett oroväckande sätt. Detta har i sin tur lett till\r\nen betydande arbetslöshet. Den nya regeringen har\r\ndärför med kraft tagit sig an dessa för oss så viktiga\r\nfrågor. Det anges också i regeringsdeklarationen att\r\ndet centrala målet för regeringens ekonomiska\r\npolitik blir att återvinna utvecklingskraften i svensk\r\nekonomi.</pre><pre>En klar och tydlig omläggning av kursen i den\r\nekonomiska politiken är därför nödvändig. Det\r\nbehövs en ny syn på enskilt ägande, enskilt\r\nföretagande och sparande.</pre><pre>De partier som ingår i den nya regeringen har också\r\nden grundsynen att marknadsekonomi är det enda\r\nekonomiska system som kan åstadkomma tillväxt,\r\nriktiga och meningsfyllda arbeten och resurser för\r\nen välståndsutveckling i hela landet.\r\nNäringspolitiken skall därför i första hand inriktas\r\npå att ange de ramar inom vilka företagen skall få\r\nverka. Näringslivet måste också ges långsiktigt\r\nfasta spelregler. Detaljstyrning och byråkratiska\r\ninslag och hinder måste avskaffas.</pre><pre>Vi har, som jag tidigare nämnt, en ekonomisk\r\nstagnation här i landet. Det är angeläget att denna\r\nstagnation bryts och att Sverige återupprättas som\r\nen stark företagarnation med en god och växande\r\nekonomi. Därför krävs det en omläggning av\r\npolitiken, där de enskilda initiativen,\r\nskaparkraften, det fria företagandet och det\r\nspridda personliga ägandet och sparandet utgör\r\ngrunden för en ny utvecklingskraft.</pre><pre>I sammanhanget vill jag poängtera att det även ur\r\nmiljösynpunkt är viktigt med en god ekonomisk\r\ntillväxt, detta för att miljön skall kunna förbättras,\r\nsamtidigt som en god miljö är en förutsättning för\r\nen gynnsam ekonomisk utveckling och uthållig\r\ntillväxt.</pre><pre>När vi talar om näringspolitik kan vi koncentrera\r\noss i huvudsak till de fem delområden som anges i\r\npropositionen. Det är småföretagspolitiken,\r\nprivatiseringen av statliga företag,\r\nkonkurrenspolitiken, forkning och utveckling samt\r\nenergipolitiken.</pre><pre>Strax före juluppehållet behandlade vi här i\r\nriksdagen betänkandet om småföretagen. Då drog\r\nvi också upp riktlinjerna för denna politik.</pre><pre>Både i regeringsdeklarationen och vid\r\nbehandlingen av småföretagsbetänkandet har det\r\nslagits fast, att det är av största vikt för Sveriges\r\nekonomiska utveckling att små- och\r\nnyföretagandet får en renässans. Småföretagen är\r\nnäringslivets ryggrad, och de allra flesta företag är\r\nsmåföretag. Små- och nyföretagandet är\r\nnäringslivets framtid. Det är de företagen som skall\r\nfödas och växa och därmed också stå för en stor del\r\nav de nya arbetstillfällena.</pre><pre>Arbetet för att främja de små företagen följer nu\r\nockså de riktlinjer som lades fast i det betänkande\r\nsom vi behandlade före jul. Bl.a. har ju skatten på\r\narbetande kapital slopats, skogsvårdsavgiften är\r\nslopad, momsen på mat, resor, hotell, restaurang\r\noch turism är sänkt och arvs- och\r\nförmögenhetsskatten har sänkts.</pre><pre>Medlen är således i första hand att stärka de privata\r\nincitamenten till sparande och riskfyllda\r\ninvesteringar genom bl.a. tillväxtfrämjande\r\nskattesänkningar, genom att etablera en\r\nfungerande riskkapitalmarknad och även genom att\r\ngenomföra en regelreformering med utgångspunkt\r\ni de mindre företagens speciella förhållanden. Allt\r\ndetta arbetar man nu med i regeringskansliet. i\r\nhar vid flera tillfällen behandlat frågan om\r\nprivatisering av statliga företag här i riksdagen.\r\nKonkurrenspolitiken kommer att behandlas senare\r\ni år, betänkandet om energipolitiken kommer att\r\nbehandlas här i kammaren om någon vecka, och\r\nvad beträffar forskning och utveckling kommer\r\nregeringen under 1993 att lägga fram en\r\nforskningsproposition.</pre><pre>För övrigt pågår arbetet med att göra vår industri\r\nmer konkurrenskraftig. Ett exempel på detta är\r\nförslaget i kompletteringspropositionen, som\r\ninnebär att den elintensiva industrin får kraftigt\r\nsänkta energiskatter. Detta kommer att göra våra\r\nindustrier inom skogs-, stål- och järnområdet\r\nbetydligt mer konkurrenskraftiga i förhållande till\r\nvåra konkurrentländer.</pre><pre>Det är också viktigt att slå fast att det är väsentligt\r\natt satsa på en industrirelaterad forskning och\r\nutveckling, som syftar till att bidra till utveckling av\r\nkunskap på nya områden och även till utveckling av\r\nnya metoder och processer. Instrumenten för detta\r\när det stöd som ges till nationell forskning samt\r\ndeltagande i EG:s forskningsprogram.</pre><pre>I dagens betänkande finns en rad frågor som är\r\nknutna till bl.a. olika anslag inom näringspolitiken.\r\nJag tänkte uppehålla mig ett tag vid\r\nriskkapitalförsörjningen och därmed också besvara\r\nen del av de frågor som Mats Lindberg ställde.</pre><pre>Det finns i dag ett stort behov av en ökning av\r\ntillgången på riskkapital. Detta kommer att ske på\r\nflera olika sätt. När det gäller småföretagens\r\nriskkapitalförsörjning har det hänt en hel del sedan\r\ni höstas. Det har alltså skett en rivstart. Det gäller\r\navskaffandet av förmögenhetsskatten på arbetande\r\nkapital. Det gäller förändringen i arvs- och\r\ngåvobeskattningen och sänkningen av\r\nkapitalinkomstbeskattningen. Det gäller\r\nsänkningen av fåmansbolagsbeskattningen vid\r\nutdelning av vinst och reavinst. Den allmänna\r\nlöneavgiften har slopats, omsättningsskatten på\r\naktier har tagits bort, och det har skett en sänkning\r\nav socialavgifterna i stödområdet.</pre><pre>Den här offensiven kommer att fortsätta i höst. Det\r\nkommer då att handla om sådana saker som\r\navdragsrätt i deklarationen för satsningar i\r\nsmåföretag och lägre beskattning av\r\nkapitalinkomstdelen för egenföretagare och\r\nhandelsbolag. Det gäller återinförande av\r\nkvittningsrätten mellan inkomst av tjänst och\r\nnäringsverksamhet. Det gäller förslag till\r\nskattestimulerad riskkapitalförsörjning för teknik-\r\noch innovationsföretag. Det är av stor betydelse att\r\nman kan stimulera just detta område med de förslag\r\nsom regeringen kommer att lägga fram.</pre><pre>En bedömning av de beslutade och planerade\r\nåtgärder jag nu har redogjort för visar att det rör\r\nsig om mellan 4 och 5 miljarder, och det är då inga\r\nsmåsmulor man har satsat.</pre><pre>Till detta kommer det riskkapital som finns i institut\r\noch institutioner.</pre><pre>Jag vill först ta upp utvecklingsfondernas kapital,\r\nsom den 1 januari uppgick till 2,6 miljarder. Efter\r\nförslag av den förra regeringen beslutade den förra\r\nriksdagsmajoriteten att 1 miljard skulle betalas in\r\ntill staten under en femårsperiod. Samtidigt\r\nbeslutades det också att utvecklingsfonderna\r\ndärutöver under en sjuårsperiod skall betala in 600\r\nmiljoner till de regionala riskkapitalbolagen.</pre><pre>Utvecklingsfondernas samlade kapital uppgick\r\nalltså till 2,6 miljarder. Nu är dock likviditeten\r\nganska varierande ute hos de olika fonderna. Man\r\nhar brukat pengarna på olika sätt.\r\nUtskottsmajoriteten har därför föreslagit att de\r\nfonder som har en likviditet på omkring 50 % skall\r\nfå anstånd med höstens inbetalning till juni 1993,\r\ndetta bl.a. med tanke på införandet av de nya\r\nnyetableringslånen, som inte kan vara klara förrän\r\ntidigast under hösten 1992.</pre><pre>Förslaget till nyetableringslån har varit ute på\r\nremiss. Syftet med förslaget är att dessa\r\nnyetableringslån skall vara med och finansiera\r\nnyföretagande i intervallen från 60 % och upp till\r\n90 % av ett projekt. De första 60 procenten skall\r\nbanken svara för, och de sista 10 procenten skall\r\negenföretagaren själv svara för. Lånebeloppen kan\r\nenligt förslaget variera mellan 100 000 och 1 miljon.</pre><pre>Även riskkapitalbolagen har nu börjat sin\r\nverksamhet. Bolagen kan arbeta med såväl rent\r\nägande i form av minoritetsandelar som med\r\nvinstandelslån, konvertibla skuldbrev, villkorslån,\r\nosv. I mars 1992 hade bolagen 125 miljoner\r\nvardera, totalt således 150 miljoner.</pre><pre>Norrlandsfonden har i dag ca 500 miljoner. Enligt\r\ntidigare beslut skulle 200 miljoner placeras i det\r\nnordligaste riskkapitalbolaget, men genom\r\nriksdagsbeslutet i höstas ändrades detta till att\r\nmedlen i stället skall betalas in till staten.\r\nÖverläggningar pågår nu mellan\r\nnäringsdepartementet och Norrlandsfonden, och\r\nnågon inbetalning kommer i varje fall inte att ske\r\nföre den 31 december 1993.</pre><pre>Industrifonden har ett kapital på 1,3 miljarder och\r\nhjälper till med finansiering av projekt som skall\r\nbidra till långsiktig lönsamhet och tillväxt i svensk\r\nindustri. Detta kan ske genom riskdelning i lovande\r\nmen riskfyllda industriella utvecklingsprojekt.</pre><pre>Sammantaget finns det alltså mer statligt\r\ninstitutionellt kapital i år och 1993 än under\r\nföregående år.</pre><pre>Även om inte löntagarfondernas utskiftning\r\nbehandlas i det här betänkandet vill jag här påpeka,\r\natt om regeringens proposition får bifall av\r\nriksdagen tillsätts en utredning med parlamentarisk\r\nförankring, som har till uppgift att främja\r\nkapitalförsörjningen för de mindre och medelstora\r\nföretagen. 700 miljoner är redan investerade i\r\nsmåföretag, och utöver det finns betydande belopp\r\nsom kan utnyttjas fr.o.m. 1993. Jag talar då inte om\r\nmiljoner, utan det kan röra sig om miljarder. Det\r\när således betydande belopp som kan frigöras och\r\nanvändas ute i småföretagen.</pre><pre>Om man sammantaget ser på olika skattelindringar,\r\nvad som finns ute i olika institutioner och vad som\r\nkan komma att bli aktuellt, rör det sig alltså om\r\nstora belopp. Det är i storleksordningen över 10\r\nmiljarder. Att jämföra det med de miljoner som har\r\ndragits in på något konto är egentligen litet svårt.\r\nMan ser här vilka satsningar regeringen har gjort.</pre><pre>Jag vill också ta upp bankernas roll. Även om det är\r\nbra med olika typer av kapitalförsörjning kan inget\r\nersätta bankerna. Ett fungerande banksystem är\r\ngrunden till en sund kapitalmarknad. Bankerna\r\nhade faktiskt under förra året lånat ut 426 miljarder\r\ntill småföretagen och staten och dess institut ca 1,8\r\nmiljarder. Där ser vi förhållandena.</pre><pre>Med den nya regeringens politik, med\r\nskattesänkningar i syfte att öka företagens\r\nmöjlighet att bygga upp sitt eget kapital och bereda\r\nmark för en mer privatiserad riskkapitalmarknad\r\nökar vi företagens möjligheter att låna på en\r\nmarknad som blir alltmer normal.</pre><pre>Utöver vad jag nu har skisserat finns även\r\nregionalpolitiska resurser att tillgå. Inom\r\nstödområdet finns investerings-, utvecklings- och\r\nsysselsättningsstöd, och dessutom kommer\r\nlokaliseringslånen återigen att införas i\r\nstödområdet.</pre><pre>Herr talman! Jag skulle också vilja uppehålla mig\r\nlitet grand vid utvecklingsfondernas verksamhet.\r\nJag vill först slå fast att utvecklingsfonderna är en\r\noffensiv resurs i länens näringslivsutveckling. Den\r\nfrämsta uppgiften framöver blir att tillföra\r\nkompetens vid nyetablering och vid utveckling av\r\nbefintliga företag. Det är också angeläget att man\r\nhjälper småföretagen med EG-kontakter, eftersom\r\nbehovet av sådana kontakter kommer att öka i\r\nbetydande omfattning.</pre><pre>En annan viktig uppgift för både\r\nutvecklingsfonderna och andra organ är att ge\r\ninformation och hjälp till nyföretagare. Jag tycker\r\natt det finns anledning att uppmärksamma\r\nkvinnliga företagare som vill starta företag, särskilt\r\nde grupper av kvinnor som har för avsikt att starta\r\nföretag inom den offentliga sektorn. Detta kan\r\nockså ha stor betydelse för förnyelsen av den\r\noffentliga sektorn. Vi har många exempel på\r\nkreativa kvinnliga företagare. Jag läste i\r\nGöteborgs-Posten i helgen om kvinnliga företagare\r\ni Västsverige som startat många nya företag inom\r\nt.ex. bageribranschen, hushållning, safttillredning,\r\nm.m. Även i detta sammanhang har\r\nutvecklingsfonderna varit behjälpliga. Denna\r\nverksamhet förtjänar både beröm och uppmuntran.</pre><pre>Herr talman! Det finns också andra områden som\r\nbehandlas i betänkandet, men jag skall inte nu gå\r\nin på dem. Låt mig slutligen konstatera att den\r\nförändrade näringspolitiken, regeringens\r\nomläggning av kursen i den ekonomiska politiken,\r\nutbyggnaden av den eftersatta infrastrukturen och\r\nde ökade satsningarna på utbildning och forskning\r\nskapar förutsättningar för nya investeringar och en\r\nutveckling som bryter nedgången i näringslivet.</pre><pre>Tyvärr fick den nya regeringen överta ansvaret när\r\nlandet befann sig i ett mycket besvärligt\r\nekonomiskt tillstånd. Även vår omvärld har det\r\nbekymmersamt. Detta gör att den ekonomiska\r\nåterhämtningen kommer att vara arbetsam och\r\nkommer att ta tid. Men med de olika beslut som\r\nfattats och som föreslagits eller som den nya\r\nregeringen nu arbetar med kommer vi att vända\r\nåter mot en positiv utveckling.</pre><pre>Herr talman! Med detta yrkar jag bifall till\r\nutskottets förslag och avslag på reservationerna och\r\nmeningsyttringen från Vänsterpartiet.</pre><pre>Anf. 67  ROLF L. NILSON (v) replik:</pre><pre>Herr talman! Jag vet att Centerpartiet skall vara\r\nregeringens miljösamvete och stå för regeringens\r\nmiljöprofil. Jag skulle vilja fråga Kjell Ericsson:\r\nVar syns miljöhänsynen, miljösatsningarna i\r\nregeringens näringspolitik? Jag har väldigt svårt att\r\nse några sådana satsningar i detta betänkande.\r\nDäremot är det ganska lätt att se exempel på\r\nmotsatsen. Jag skall redovisa två sådana. Det är\r\nden tidigare sänkningen av energiskattetaket för\r\nden elintensiva industrin från 1,7 till 1,2 %, och det\r\när förslaget i kompletteringspropositionen om en\r\nny energibeskattning för industrin.</pre><pre>Det var ju en utfrågning kring detta förslag som\r\npågick hela dagen i går, samtidigt med\r\nnäringsutskottets sammanträde. Det sades mycket\r\nom det förslag som ligger och som Centern står\r\nbakom, men en sak var absolut klar, nämligen att\r\nförslaget från miljösynpunkt sköts totalt i sank av\r\nrepresentanter från naturvårdsverket,\r\nNaturskyddsföreningen och NUTEK. Sett från\r\nmiljösynpunkt var detta ett dåligt förslag, vars\r\nkonsekvenser blir ökade utsläpp av giftiga ämnen.\r\nDet var ungefär den sammanfattning man gjorde.</pre><pre>Jag skulle gärna vilja höra av Kjell Ericsson var\r\nsatsningen på miljön finns, var det ekologiska\r\nhänsynstagandet finns invävt i regeringens\r\nnäringspolitik.</pre><pre>När det gäller riskkapitalförsörjningen vill jag\r\npåminna Kjell Ericsson om en gemensam\r\nreservation som Vänsterpartiet och Centern hade\r\ntill det ursprungliga beslutet om indragning av\r\nutvecklingsfondernas likvida medel till staten och\r\nett återförande av dem till riskkapitalbolagen. Vi\r\nvar överens om att det inte var bra, utan att de\r\npengarna i stället skulle komma de små och\r\nmedelstora företagen runt om i landet till godo. Nu\r\nmedverkar Centern och Kjell Ericsson i en\r\nregeringspolitik, vars budskap från början har varit\r\natt staten skall ta bort sitt engagemang ur\r\nriskkapital- och kapitalförsörjningen, att denna\r\nskall ske på normala villkor.</pre><pre>Anf. 68  KJELL ERICSSON (c) replik:</pre><pre>Herr talman! Rolf L. Nilson frågar var vi har\r\nmiljöhänsynen i den här politiken. Den finns med i\r\nhela regeringens politik på olika områden. I det här\r\nfallet hör ekonomi och ekologi ihop. Vi har i många\r\nländer sett, att om man inte har haft en god\r\nekonomisk tillväxt har också miljön varit dålig. Inte\r\nminst i öststaterna har vi sett många exempel på\r\ndet. Skall man ha resurser för att kunna skapa en\r\ngod miljö, måste man också kunna utveckla den\r\nteknik som finns, och det gör vi med en god\r\nekonomisk tillväxt. Detta går alltså hand i hand.</pre><pre>När det gäller energipolitiken har vi tillsammans\r\nmed Socialdemokraterna och Folkpartiet lagt fast\r\nriktlinjerna för en långsiktig energipolitik. Det\r\nbeslutet ligger fast också nu. Miljöavgifter men\r\nockså stimulanser till nya bränslen kommer att leda\r\ntill att vi får en bättre miljöpolitik. Förslaget till\r\nenergibeskattning är t.ex. kombinerat med en\r\nhöjning av avgifterna för koldioxidutsläpp. Det ena\r\när alltså varvat med det andra.</pre><pre>Skall man ha en god ekonomisk tillväxt måste man\r\nha en bra miljö, och skall man ha en bra miljö måste\r\nman ha en god ekonomisk tillväxt. Många många\r\npraktiska exempel i vår omvärld visar att det är så.</pre><pre>Det är riktigt att vi sade nej till en indragning av\r\nmedel från utvecklingsfonderna när det var\r\naktuellt, men efter hand har det kommit fram nya\r\nincitament. Som jag redovisade har det redan\r\nfattats beslut om ett batteri av åtgärder, som nu är\r\npå gång. Sammantaget är det fråga om mycket\r\nmycket mer resurser än vad som har dragits in från\r\nutvecklingsfonderna. Det finns även efter\r\nindragningarna kvar pengar i utvecklingsfonderna,\r\noch vi sköt ju också fram den inbetalning som skulle\r\nha hösten 1992 till halvårsskiftet 1993. Vi räknar\r\nockså med att de nya nyetableringslånen skall\r\nkomma till stånd. Dessa blir värdefulla för\r\nnyföretagande, för småföretagare som behöver\r\nhjälp med finansiering. Det gäller för dem att\r\nkunna få hjälp med egenkapitalet. Genom det\r\nskisserade förslaget kan de få en soliditet i företaget\r\npå 40 %. Det är en stor tillgång.</pre><pre>Sammantaget har den nya regeringen tagit fram\r\nresurser som är betydligt mycket större än de vi nu\r\ndrar in från utvecklingsfonderna.</pre><pre></pre><pre>Anf. 69  ROLF L. NILSON (v) replik:</pre><pre>Herr talman! Kjell Ericsson säger att ekonomi och\r\nekologi inte hör ihop. Jag skulle ha köpt en sådan\r\nplattityd från en moderat talare, men det gör mig\r\nbesviken att få höra en sådan från en centerpartist.</pre><pre>Jag hoppas att Kjell Ericsson är medveten om att\r\ndet här är betydligt mer komplicerat än så. Det är\r\ninte så att ökad tillväxt och ''god ekonomi''\r\nsjälvklart leder till att man tar miljöhänsyn. Det\r\nkan lika väl leda till rovdrift på miljön, till\r\növerutnyttjande av råvaror och energi. Om den\r\nindustriella världen över huvud taget har utrymme\r\nför någon tillväxt, måste den tillväxten hanteras\r\nväldigt varsamt. Man kan säga att vi befinner oss i\r\nett sådant läge miljömässigt i världen att det är\r\nfråga om balansgång på slak lina. Det betyder att\r\nmålmedvetna satsningar måste göras på att ställa\r\nom produktion till cirkulära processer, till\r\nresurssnål och energisnål verksamhet, öka\r\nåtervinningsgraden osv. Det är därför som vi har\r\nbegärt extra medel för satsning på miljöteknik i vår\r\npartimotion.</pre><pre>Beträffande det förslag till energibeskattning som\r\nnu ligger -- det vill jag upprepa -- var det samlade\r\nomdömet från ansvarskännande miljömänniskor\r\natt det leder till ökade utsläpp av giftiga ämnen.\r\nDet är ett ur miljösynpunkt dåligt förslag.</pre><pre>Om EKH-lånen, som ju blivit regeringens\r\nflaggskepp när det gäller finansieringen för\r\nsmåföretagen, finns ett omdöme att de egentligen\r\ninte leder till några nya pengar, snarare till ökad\r\nbyråkrati. Min uppfattning är att det måste finnas\r\nen uppsjö av olika finansieringsmöjligheter.\r\nSamhället måste ta sitt ansvar. Jag kan hålla med\r\nKjell Ericsson och regeringen om att de vanliga\r\nkreditinstituten, bankerna och finansbolagen,\r\nmåste ta ett mycket större ansvar än vad de tar i\r\ndag.</pre><pre>Slutligen: Kan Kjell Ericsson se några påtagliga\r\neffekter när det gäller tillgängligheten på riskvilligt\r\nkapital av de åtgärder som regeringen hittills har\r\nvidtagit?</pre><pre>Anf. 70  KJELL ERICSSON (c) replik:</pre><pre>Herr talman! Rolf L. Nilson säger att ekonomi och\r\nekologi inte går ihop. Jag förstår inte riktigt vad han\r\nmenar. Är det någonting som är viktigt är det\r\nfaktiskt att se till att dessa hör ihop. Det verkar som\r\natt Rolf L. Nilson menar att ekonomisk tillväxt är\r\ndetsamma som rovdrift. Det måste vara ett helt\r\nfelaktigt synsätt, för så är det ju inte. Bara det att\r\nman ökar användningen av förnybara bränslen\r\ninnebär en tillväxt, likaså att man går över till\r\nvindkraft, brukar solenergi och biobränslen, går\r\nfrån fossila bränslen till förnybara bränslen. Det\r\nfinns alltså många åtgärder som innebär ekonomisk\r\ntillväxt utan att det för den skull är fråga om\r\nrovdrift. Vi har ju sett många exempel på, att om\r\nman sköter ekonomin och har en bra ekonomisk\r\ntillväxt och samtidigt tar miljöhänsyn, får vi också\r\nen god miljö. Det är vad den här regeringen strävar\r\nefter och har en helhetssyn att man skall göra detta.</pre><pre>När det gäller riskkapital finns nu ett förslag som\r\nhar remissbehandlats. Det är inte till alla delar\r\nbra -- det tycker inte jag heller. Men uppläggningen\r\nav det med räntesubvention och en lång\r\namorteringstid är bra. Småföretagen får en mjuk\r\nigångssättnings-  och inkörningsperiod. När det\r\ngäller finansieringen återkommer vi till hösten.\r\nSom sagt: de olika batterier av åtgärder som har\r\nföreslagits kommer att innebära en stor tillgång.</pre><pre>För övrigt kan jag säga att man redan kan se tecken\r\npå att de skulle ha gett effekt. Jag har haft kontakt\r\nmed många banker under de senaste veckorna. De\r\nsäger samfällt att de nu lånar ut mer pengar till\r\nsmåföretagen än vad de gjorde i fjol. Jag har varit i\r\nkontakt med Västra Värmlands sparbank,\r\nFöreningsbanken, Värmlandsbanken och\r\nHandelsbanken. Alla säger att de nu lånar ut mer\r\npengar. Även om det är kärvt, finns nu en klar\r\nljusning, en klar förbättring. Det tyder på att man\r\ntror att det som nu görs kommer att ge resultat.</pre><pre>Anf. 71  MATS LINDBERG (s) replik:</pre><pre>Herr talman! Kjell Ericsson har för kammaren ett\r\nantal gånger nu sagt att det blivit mer riskkapital i\r\nSverige. Detta är alltså inte sant. Under den nya\r\nregeringens period har det inte funnits riskkapital\r\npå marknaden. Jag tycker att det vore klädsamt om\r\nKjell Ericsson kunde tala om för kammaren att det\r\när så. De insatser som regeringen har gjort och de\r\nförslag som har lagts fram har inte hunnit börja\r\nverka ännu. Jag skulle därför vilja be Kjell Ericsson\r\natt på något vis bekräfta det han har påstått inför\r\nkammaren.</pre><pre>När det då gäller bankernas utlåning vill jag\r\nframhålla att de faktiskt inte lånar ut mer riskvilligt\r\nkapital. Vad som däremot har hänt -- och det är\r\nganska naturligt -- är att företagen har blivit\r\ntvingade att använda checkkrediter betydligt mer\r\nän de har gjort tidigare. Det är alltså det nya\r\nkapitalet. Det är mycket ''dyra'' pengar för\r\nsmåföretagen. Detta är fakta.</pre><pre>Jag skulle vilja ställa ett par frågor till Kjell\r\nEricsson. Varför har Centern fallit för det synsättet\r\natt man skall konfiskera 200 milj.kr. ur\r\nNorrlandsfondens kassa? Norrlandsfonden har\r\nunder många år arbetat med småföretag i\r\nNorrlands inland. Vad som nu händer är att\r\nfondens utlåningsmöjligheter mycket starkt\r\nbegränsas. Min fråga blir då: Varför har Centern\r\nvänt dessa företag ryggen? Var finns logiken i\r\nCenterns hantering, som jag tycker under många år\r\nvarit ganska nära vår inställning till NUTEK och\r\nvissa branschprogram? Jag kan nämna\r\nträprogrammet som exempel. Där har, som jag har\r\nuppfattat det, Centern varit positiv till den\r\nstrukturförändring som sker inom träsektorn. Man\r\nhar kunnat via NUTEK få en vidareförädling i\r\nframför allt sysselsättningssvaga områden. Jag har\r\nuppfattat att Centern har varit positiv till detta,\r\nmen nu har man vänt på klacken och ger inte längre\r\nnågon möjlighet till detta.</pre><pre>Anf. 72  KJELL ERCISSON (c) replik:</pre><pre>Herr talman! När jag säger att det finns mer pengar\r\nunder 1992 och 1993 än tidigare bygger det på det\r\njag redovisade här, att det finns pengar i\r\nutvecklingsfonderna, Norrlandsfonden,\r\nindustrifonden, småföretagsfonden och\r\nriskkapitalbolagen. Nyetableringslånen kommer\r\natt ge ytterligare medel, och medel från\r\nlöntagarfonderna skall anslås till riskkapital. Hur\r\nstort anslaget blir pågår det nu diskussioner om.\r\nMen det kommer att anvisas kapital därifrån också.</pre><pre>Bankerna förfogar över 1 000 miljarder i\r\nsammanhanget. Som jag sade tidigare lånar de ut\r\npengar i dag. Det är inte lika nattsvart som det har\r\nvarit tidigare. Jag talade med flera bankchefer i går,\r\nbl.a. chefen för Västra Värmlands sparbank, som\r\nsade att banken lånar ut mycket mer nu än tidigare.\r\nJag håller med om att det har varit kärvt ett tag och\r\natt det har varit svårt att få riskkapital och svårt att\r\nlåna pengar. Men det börjar bli ljusare. Det är\r\nviktigt att konstatera. Skattesänkningar som\r\nstimulerar riskkapitalförsörjning, kvittningsrätten\r\nsamt innovationsföretag och teknikföretag gör att\r\nvi får mycket mer pengar ut till de företag som vi\r\nvill slå vakt om.</pre><pre>Mats Lindberg var faktiskt från början med på att\r\ndra in pengar från Norrlandsfonden. Men pengarna\r\när ännu inte indragna, och det pågår diskussioner\r\nmellan näringsdepartementet och Norrlandsfonden\r\nom och när detta skall ske. Som jag sade tidigare\r\nblir det tidigast i december 1993. Under tiden fram\r\ntill dess har de olika åtgärderna börjat verka. Vi har\r\nockså sett i vilken omfattning utvecklingsfondernas\r\nkapital har använts. En del fonder har legat inne\r\nmed stort kapital och haft en likviditet på mellan 80\r\noch 90 %. Har man inte brukat kapitalet, är det\r\nbättre att aktivera det någon annanstans.</pre><pre>Sammantaget kommer det alltså att finnas mer\r\npengar. Under hösten kommer det att hända\r\nganska mycket.</pre><pre>Beträffande träbranschprogrammet vet vi att\r\nLennart Schotte har gjort en utredning. Ett förslag\r\nkommer att läggas fram till hösten. Jag instämmer i\r\natt det är viktigt att vi satsar på trä och träförädling.\r\nDet är just vad Lennart Schotte tar upp i sin\r\nutredning som kan följas av en proposition.</pre><pre>Anf. 73  MATS LINDBERG (s) replik:</pre><pre>Herr talman! Det känns tryggt att vi är överens om\r\nträprogrammet. Det hade varit klädsamt om Kjell\r\nEricsson hade föreslagit att vi skulle få bibehålla\r\nresurserna till NUTEK. Då hade inte programmet\r\nbehövt avbrytas.</pre><pre>Beträffande Norrlandsfonden finns en viss skillnad\r\nmellan det förslag som den socialdemokratiska\r\nregeringen lade fram och det förslag som nu har\r\nlagts fram. Det vara alltså fråga om pengar till\r\nriskkapitalbolag i den socialdemokratiska\r\nregeringens förslag. I det här fallet är det fråga om\r\nkonfiskering av pengar från Norrlandsfonden. Det\r\när alltså en avsevärd skillnad på dessa två saker.</pre><pre>När det gäller riskvilligt kapital tycker jag att det\r\nvore bra om Kjell Ericsson talade med företagen.\r\nAtt bankerna har uppfattningen att de lånar ut mer\r\npengar är inte något underligt. Jag skulle också\r\ntycka så om jag vore bankdirektör. Jag skulle tala\r\nom att banken fortfarande lånar ut pengar. Men jag\r\nhar de facto inte träffat någon företagsföreträdare\r\nsom påstår att det har blivit en ändring i synen på\r\nriskvilligt kapital.</pre><pre>Man lånar i dag inte ut pengar ens om det inte finns\r\nnågra risker, och det är egentligen det som är\r\nbekymret. Många av de små och medelstora\r\nföretagen befinner sig därför i dag i en situation där\r\nman är tvungen att använda checkkrediten, och det\r\ntror jag också Kjell Ericsson tycker är felaktigt.</pre><pre>Det vore bra för kammarens ledamöter om Kjell\r\nEricsson nu utnyttjade den taletid han har kvar till\r\natt något presentera regeringens näringspolitik. Jag\r\ntycker att de tidigare företrädarna på ett mycket\r\nskickligt sätt har undvikit att egentligen svara på\r\nnågon fråga som ställts när det gäller vilken politik\r\nsom i fortsättningen skall bedrivas i Sverige.</pre><pre>Anf. 74  KJELL ERICSSON (c) replik:</pre><pre>Herr talman! När det gäller Norrlandsfonden vill\r\njag än en gång säga: Pengarna är ännu inte\r\nindragna. Det sker förhandlingar mellan\r\nnäringsdepartementet och Norrlandsfonden. När\r\nså kommer att ske är ännu inte klart.</pre><pre>När det sedan gäller näringspolitiken anser jag att\r\nalla vi företrädare för de borgerliga partierna har\r\nförklarat vår inställning, hur vi ser på\r\nnäringspolitiken, vilka åtgärder vi föreslår och vilka\r\nstöd och stimulanser som kommer att finnas i den\r\nnya näringpolitiken. Regeringen satsar på\r\nskattelättnader och skattestimulanser för\r\nsmåföretag och innovationsföretag.</pre><pre>Mats Lindberg tog tidigare upp frågan om\r\nuppfinnare och innovatörer. Det kommer också där\r\natt tillskapas skattestimulanser för\r\ninnovationsföretag. Regeringen arbetar också med\r\natt ta fram ett förslag till ett åtgärdsprogram för\r\nuppfinnarna. Stödet till Uppfinnarföreningen\r\ninnebär faktiskt en liten höjning till 5,7 milj.kr.</pre><pre>När det gäller Eurekaprogrammet föreslås en\r\nhöjning från 5 milj.kr. till 20 milj. kr., en betydande\r\nökning när det gäller den delen. Satsningen på\r\nbiomedicin och miljöteknik har inte drabbats av\r\nneddragningar. Det är många områden som har\r\nprioriterats och som regeringen har satsat på. Det\r\nvisar också att regeringen tror på att vi har ett\r\nnäringsliv och företag som vill och kan satsa. Jag vet\r\natt det med de resurser som nu kommer att tillföras\r\nockså skapas möjligheter att kunna göra detta.</pre><pre>Därtill skapas riktiga yttre förutsättningar med bra\r\ninfrastruktur -- järnvägar, vägar och flyg -- och bra\r\nutbildning. Också allt detta satsar vi på, så att\r\nSverige blir ett sådant land där man kan verka som\r\nkonkurrenskraftig företagare. Det ger de anställda\r\nanställningstrygghet och säkra jobb, och det ger\r\nockså lönsamma företag.</pre><pre>Anf. 75  GÖRAN HÄGGLUND (kds):</pre><pre>Herr talman! Också jag vill sälla mig till skaran av\r\ngratulanter. Jag vill alltså gratulera Anita Gradin\r\ntill utnämningen och tacka för den korta tid vi har\r\nfått arbeta tillsammans bl.a. i näringsutskottet. Jag\r\nvill också vidimera de goda omdömen som tidigare\r\nhar förmedlats av andra talare. Jag anser att Anita\r\nGradin har gjort betydande insatser i svenskt\r\npolitiskt liv, inte minst när det gäller\r\nutrikeshandeln, arbetet med det nyligen ingångna\r\nEES-avtalet och EG-frågan. Jag önskar Anita\r\nGradin lycka till med de nya arbetsuppgifterna.</pre><pre>Herr talman! Näringspolitiken torde vara ett av de\r\npolitiska områden som påverkats mest av det\r\nregeringsskifte som 1991 års val ledde till. Inom den\r\nekonomiska politiken utgör näringspolitiken ett\r\nnyckelområde för att bryta ekonomisk stagnation\r\noch lägga grunden till en ny period av tillväxt,\r\nföretagande och utveckling.</pre><pre>Just nu är det tuffa förhållanden för svenskt\r\nnäringsliv. Men jag tror att vi när vi kommer ur\r\ndenna konjunkturnedgång har genomfört\r\nförändringar som skapar väldigt goda förhållanden\r\nför svenskt näringsliv att hävda sig på den\r\ninternationella marknaden. Industrins\r\nkostnadsläge har pressats ned, vi har en mycket låg\r\ninflation och börjar nu se ljuspunkter när det gäller\r\nsvensk exportindustri.</pre><pre>Regeringens inriktning är att skapa goda generella\r\nvillkor och förutsättningar för näringslivet i vårt\r\nland. Den selektiva näringspolitik som allt för länge\r\nbedrivits i Sverige har utgått från föreställningen att\r\nbyråkratin bättre än marknaden kan identifiera\r\nframtidens vinnande branscher och företag.\r\nTraditionell svensk näringspolitik har också till\r\nsamhällsekonomiskt höga kostnader fördröjt\r\nnödvändiga strukturrationaliseringar. Centralstyrd\r\ndetaljreglering med statligt stöd för vissa företag\r\nkombinerat med subventionsprogram med\r\nvarierande inriktning ersätts nu med en\r\nmarknadsekonomiskt sund, generell\r\nnäringspolitik.</pre><pre>Marknadsekonomin erkänns i dag av i stort sett alla\r\nsom den enda ekonomiska inriktning som kan\r\ntrygga medborgarnas välfärd, svara upp mot\r\nkraven för en god miljö och slå vakt om välfärden.\r\nEndast genom ett näringsliv som långsiktigt förmår\r\nhävda sig på den allt mer internationaliserade\r\nmarknaden kan de resurser genereras som fordras\r\nför att upprätthålla och förbättra vår gemensamma\r\nvälfärd. Regeringen har sedan sitt tillträde\r\ngenomfört omfattande förändringar i syfte att\r\nfrämja företagande. Näringspolitiken skall\r\nstimulera och uppmuntra kreativitet,\r\nföretagsamhet och entreprenörskap. Framför allt\r\nbetonas betydelsen av att det ges möjlighet att\r\netablera och expandera små och medelstora\r\nföretag.</pre><pre>Den nya näringspolitiken inriktas på fem\r\nhuvudområden. Det är småföretagspolitiken, där vi\r\ntidigare har fattat beslut om en rad angelägna\r\nåtgärder. Det handlar om privatisering av statliga\r\nföretag, ett arbete som pågår och som kommer att\r\nta många år att genomföra, vilket är ett mycket\r\nviktigt steg inom den ekonomiska politiken. Det är\r\nockså fråga om en ny konkurrenspolitik, forskning\r\noch utveckling samt naturligtvis även\r\nenergipolitiken.</pre><pre>Kunskap är makt och grunden för all utveckling.\r\nSvensk utbildningsstandard har genom åren varit\r\nhög. För ett så utlandsberoende land som Sverige\r\när det av avgörande betydelse att utbildningens\r\nkvalitet och kvantitet inte negativt avviker\r\ngentemot förhållandena i den konkurrerande\r\nomvärlden. Den tekniska forskningen och\r\nutvecklingen är alltså av avgörande betydelse för\r\nförnyelse och utveckling inom industrin. Vi\r\nbefinner oss i dag i ett statsfinansiellt läge som gör\r\natt nästan samtliga sektorer måste ta en del av\r\nbesparingsbördan. Det är ett faktum som inte\r\nbekymrar alla lika mycket, men det är inte desto\r\nmindre sant.</pre><pre>Regeringen har valt att i den ekonomiska politiken\r\nbedriva en generell politik som skapar goda\r\nförhållanden över hela landet och för alla företag.\r\nDetta kommer att skapa utrymme för många\r\nföretag att satsa mer egna resurser i utvecklings-\r\noch forskningsarbete. All forskning och utveckling\r\nskapas inte via statliga anslag, utan kan också\r\nskapas genom insatser direkt i företagen.</pre><pre>I en situation med krympande ramar blir\r\nprioriteringar mer nödvändiga är tidigare.\r\nSatsningar måste i första hand göras på områden\r\ndär utbytet kan bedömas bli störst och mest\r\nframtidsinriktat. I propositionen föreslås ett antal\r\nområden som regeringen anser bör prioriteras. Det\r\nhandlar om informationsteknikrelaterade projekt,\r\nbioteknik och biomedicinsk teknik samt\r\nmiljöteknik. Också Eurekaprojektet skall ges hög\r\nprioritet med speciell inriktning på de små och\r\nmedelstora företagen. Utskottets majoritet har\r\nockså ställt sig bakom de föreslagna prioriterade\r\nområdena, och det vill även jag göra.</pre><pre>Genom den generella näringspolitiken förbättras\r\nmöjligheterna för industrin att själv satsa på\r\nforskning och utveckling och att ägna sig åt detta\r\nhelt i egen regi eller i samverkan med t.ex.\r\nNUTEK. Det gör också enligt min mening att\r\nforskning och utveckling blir bättre anpassad till\r\nverkliga och påtagliga behov. Jag tror också att\r\neffektiviteten ökar genom detta.</pre><pre>När det gäller forskning och utveckling kommer\r\nockså fler förslag i den forskningsproposition som\r\nväntas nästa vår. Som bl.a. Kjell Ericsson har varit\r\ninne på pågår ett arbete för att skapa\r\nskattestimulanser för teknik- och\r\ninnovationsföretag.</pre><pre>Herr talman! Jag vill med detta korta inlägg yrka\r\nbifall till utskottets hemställan i dess helhet.</pre><pre>Anf. 76  HANS NYHAGE (m):</pre><pre>Herr talman! I föreliggande betänkande från\r\nnäringsutskottet behandlas också motionen N269.\r\nBakom motionen står företrädare för samtliga de\r\npartier som representerar Södra Älvsborgs valkrets\r\ni riksdagen. Vi kommer alltså från den del av landet\r\ndär tekoindustrin alltjämt har sitt huvudsäte. Vi\r\nlever och verkar i Sjuhäradsbygden och vet av egen\r\nerfarenhet vilken viktig roll tekoindustrin spelar i\r\nnäringslivet, för bygden och för människorna som\r\nbor där. Självfallet är det för hela vårt land av stor\r\nbetydelse, t.ex. ur självförsörjningssynpunkt, att vi\r\nhar en väl fungerande, bärkraftig tekoindustri.</pre><pre>Det är en fullkomlig självklarhet att vi alla fem\r\nkänner en mycket stor oro för vad som kan komma\r\natt ske med hela tekoindustrin. Den har som bekant\r\nbrandskattats mycket hårt genom åren. Under\r\nefterkrigstiden har mer än 100 000 arbetstillfällen\r\ngått förlorade, och från att ha haft en närmast total\r\nsjälvförsörjningsförmåga är vi i dag närmast totalt\r\nimportberoende.</pre><pre>Den kris som vi nu tvingas uppleva på\r\narbetsmarknaden omfattar också i mycket hög grad\r\ntekoindustrin. Varsel och uppsägningar avlöser\r\nvarandra på löpande band. Senast i denna veckan\r\ntvingades således den riksbekanta Ludvig\r\nSvenssons gardinfabrik i Kinna att avskeda 47\r\nanställda. Under förra året fördubblades\r\narbetslösheten inom branschen, och den uppgår nu\r\ntill nära 15 %. Spåren förskräcker -- var skall det\r\nsluta? Skall vi verkligen inte har kvar någon\r\ntekoindustri alls i vårt land.</pre><pre>Orsakerna till den negativa utvecklingen inom\r\ntekobranschen är främst dels den genom åren starkt\r\nökande importkonkurrensen från olika\r\nlågprisländer, dels en framtvingad mycket\r\nomfattande utflyttning av produktionen till andra\r\nländer. Givetvis drabbas också denna bransch av\r\nden allmänna lågkonjunkturen.</pre><pre>Mot denna bakgrund är det givetvis av största vikt\r\natt vår tekoindustri ges samma spelregler som gäller\r\nför de länder med vilka den främst har att\r\nkonkurrera. Så är det förvisso inte nu. Gällande\r\nhandelsregler snedvrider konkurrensförhållandena\r\nsåväl på hemmamarknaden som på de europeiska\r\nmarknaderna. Alldeles påtagligt har förra årets\r\nbeslut om liberalisering av tekoimporten skadat vår\r\nhemmaindustri.</pre><pre>Vi motionärer ställer tre yrkanden om åtgärder i\r\nvår motion, vilka vi anser vara nödvändiga för att\r\nbevara vår tekoindustri och vilka samtliga innebär\r\nen anpassning till motsvarande förhållanden inom\r\nEG. De gäller för det första en anpassning till EG:s\r\nregelsystem för tekoimport, för det andra en\r\nanpassning också till EG:s system för u-\r\nlandstullfrihet samt för det tredje en harmonisering\r\nav dumpningsåtgärder.</pre><pre>Det är enligt min mening fullkomligt självklart att\r\nvi i Sverige, mot bakgrund av den officiella\r\ninställningen till medlemskap i EG, skall anpassa\r\noss till EG:s motsvarande regler på de berörda\r\nområdena. Vid ett medlemskap kommer vi att\r\ninföra samma regler som EG. Näringsutskottet\r\nuttalar sig också i den riktningen men avstyrker\r\nlikväl alla tre yrkandena. Var det konsekventa i\r\nagerandet från utskottets sida ligger i att vi skall\r\ninvänta medlemskapet är sannerligen svårt att\r\nförstå.</pre><pre>Varför skall vi själva skapa sämre förhållanden för\r\nvår egen industri än vad man gör i omvärlden?\r\nVarför kan vi inte tillämpa motsvarande regler,\r\nvilket man gör där? Varför skall vi medvetet skada\r\nvår egen industri, när vi inte har minsta skyldighet\r\natt tillämpa andra regler?</pre><pre>Herr talman! Näringsutskottet är enhälligt i sitt\r\nställningstagande till motionen. Dock finns det ett\r\nsärskilt yrkande som stöder den. Jag hälsar det\r\nyrkandet med glädje. Det hade varit bättre att det\r\nhade stått som ett yrkande från utskottet.</pre><pre>Anf. 77  KARIN STARRIN (c):</pre><pre>Herr talman! Det är oerhört viktiga frågor som vi\r\nbehandlar nu. Allt företagande som vi kan\r\nstimulera måste vi stimulera. Det är oerhört viktigt\r\natt våra företag känner att de har stöd i den svenska\r\npolitiken, alltifrån de små företagen till de stora\r\nföretagen. Jag ställer mig helt bakom detta\r\nbetänkande.</pre><pre>Det är två frågor som jag särskilt vill lyfta fram. Det\r\när frågor som jag har tagit upp i motioner som jag\r\nhar väckt, och dessa motioner behandlas i\r\nbetänkandet. Det är frågor om linhantering och\r\nlinförädling och frågor om kvinnligt företagande.</pre><pre>Helt riktigt skrivs det en hel del välvilliga ord om\r\nlinhantering och linförädling. Jag vill verkligen\r\nunderstryka att detta är en viktig näringsgren. Vi\r\nhar en gammal tradition i Sverige omkring linets\r\nhantering. Vi kan odla lin och ta hand om lin. Men\r\ni dessa tider när det hela tiden krävs effektivare\r\nhantering och när man måste övergå från en\r\nmanuell hantering till en mer maskinell hantering,\r\nmåste naturligtvis hela näringsgrenen utvecklas,\r\noch för detta behövs det pengar.</pre><pre>Jag kan inte riktigt förstå att man inte kan tycka att\r\ndetta ger Sverige möjligheter. Vi har kunnandet. Vi\r\nhar marker att odla linet på, och vi har dessutom\r\nmänniskor som kan jobba med detta. Vi har ledig\r\narbetskraft. Varför skulle vi då inte se dessa\r\nmöjligheter att satsa ytterligare på lin. Jag kan inte\r\nriktigt nöja mig med att man bara skriver att man\r\nförutsätter, att man ser en ökad omfattning och att\r\ndet är önskvärt att linhanteringen får en ökad\r\nomfattning. Det är precis det som står i\r\nbetänkandet.</pre><pre>Jag kan naturligtvis förstå att man kan ta egna\r\ninitiativ på olika nivåer i dessa frågor. Men det\r\nskulle vara mycket bra om riksdagen gjorde ett\r\nklart uttalande om att dessa engagerade människor,\r\nt.ex. i mitt landskap Hälsingland, kände riksdagens\r\nhelhjärtade stöd att de kan jobba vidare med\r\nlinhantering.</pre><pre>I motionen skriver vi att vi tycker att det nu borde\r\nges medel för att få fram ett effektivare\r\nberedningsverk och att det också borde ges medel\r\nså att dessa människor kan marknadsföra de olika\r\nprodukter som de får fram på detta sätt.</pre><pre>Det är viktigt att riksdagen nu känner ansvar för att\r\ndet skapas ytterligare sysselsättningstillfällen och\r\nproduktion just inom linets område.</pre><pre>Den andra fråga som jag vill aktualisera med mitt\r\nlilla inlägg är det kvinnliga företagandet. Kvinnors\r\nentreprenörskap måste stimuleras. Helt riktigt står\r\ndet i budgetpropositionen att man särskilt bör\r\nuppmärksamma den potentiella företagarkraft som\r\nfinns just bland kvinnor. Men vad menas egentligen\r\nmed att särskilt uppmärksamma? Man måste ju ge\r\nnågot ytterligare än att bara skriva det. Man måste\r\nnaturligtvis peka på att inte minst kvinnor som är\r\nberedda att utveckla sitt självklara engagemang, sin\r\ninbyggda känsla av att t.ex. skapa, får stöd i olika\r\nprojekt.</pre><pre>Tanken i vår motion var att man nu skulle peka på\r\natt speciella anslag måste utgå till just kvinnligt\r\nföretagande, så att dessa kvinnor kan få känna\r\ndetta speciella stöd som så väl behövs. Det finns\r\ninte i dag. Det finns väldigt litet statistik på hur\r\nmycket kvinnor får i olika stödprojekt. Det finns\r\nväldigt litet statistik över huvud taget över kvinnligt\r\nföretagande.</pre><pre>Men låt oss då förstå att man i och med dessa\r\nskrivningar skall klart kunna använda dessa\r\nformuleringar som stöd när man ute i\r\nlänsstyrelserna och i utvecklingsfonderna skall\r\npröva vilka ansökningar om pengar till projekt som\r\nskall bifallas. Då kan t.ex. jag utifrån det beslut\r\nsom riksdagen i dag kommer att fatta\r\nrekommendera handläggare som arbetar med\r\nspeciellt dessa frågor att kvinnor skall prioriteras på\r\nett särskilt sätt. Jag kan lova riksdagens ledamöter\r\natt jag verkligen skall göra den\r\nrekommendationen. Jag skall samtidigt se till att\r\ndenna skrivning efterföljs.</pre><pre>Anf. 78  LENNART BRUNANDER (c):</pre><pre>Herr talman! Karin Starrin talade om lin och\r\nlinodling. Jag kan instämma i mycket av det som\r\nhon sade. Det är viktigt för Sverige att utveckla\r\ndenna näring. Det är något som vi i Sverige kan\r\nganska mycket om och borde kunna få ut en hel del\r\nav.</pre><pre>Jag har begärt ordet för att tala om något som är\r\nnära besläktat med linet, nämligen svensk\r\ntekoindustri. I betänkandet behandlas en motion\r\nsom ledamöter från Sjuhäradsbygden och Södra\r\nÄlvsborg har väckt. I motionen sägs att svensk\r\ntekoindustri borde ha samma regler som finns ute i\r\nEuropa och som EG har på detta område. Det har\r\ninte fått några större återverkningar i de förslag i\r\nbetänkandet som riksdagen skall ta ställning till i\r\ndag. Däremot har Kjell Ericsson fogat ett särskilt\r\nyttrande till betänkandet där han talar om Centerns\r\nsyn på detta och hur vi i Centern vill ha det.</pre><pre>Svensk tekoindustri håller på att förblöda.\r\nMänniskor varslas om uppsägning, företag går i\r\nkonkurs, och sysselsättningen inom tekoindustrin\r\nminskar undan för undan. Det är klart att detta inte\r\nkan fortsätta hur länge som helst. Förr eller senare\r\nförsvinner basen för svensk tekoindustri. Då tror\r\njag att vi går miste om något som vi verkligen vill\r\nha och behöver ha kvar inom landet.</pre><pre>När den socialdemokratiska regeringen hade\r\nmakten lade man fram ett förslag om att reglerna\r\nför importen av tekoprodukter skulle förändras. Vi\r\nhade begränsningar av lågprisimporten, och dem\r\ntog man bort. Det gjorde man trots att\r\nförhandlingar om detta pågick i GATT.</pre><pre>GATT-förhandlingarna har på det området gått\r\nganska bra. Man är överens om hur man skulle\r\nkunna lösa problemet. Det innebär att\r\nmultifiberavtalet, som reglerade lågprisimporten,\r\nskulle försvinna vid sekelskiftet eller strax därefter.\r\nMen Sverige går i förväg och ger svensk\r\ntekoindustri en nackdel som den naturligtvis har\r\nsvårt att klara av. Svensk industri har över huvud\r\ntaget under slutet av 80-talet fått en försämrad\r\nkonkurrenskraft av en förfärlig mängd olika skäl.\r\nTill detta kommer den här försämringen.</pre><pre>Ett av motiven när det här förslaget lades fram var\r\natt vi skulle få billigare kläder i Sverige. Det fanns\r\npotentater som beskrev hur många miljarder\r\nsvenska konsumenter skulle tjäna på att dessa\r\nregler förändrades. Vi i Centerpartiet gick emot\r\ndetta. Vi ansåg att det var fel att ge tekoindustrin\r\nregler som försämrade konkurrenskraften och\r\nmöjligheten att konkurrera med andra föreag ute i\r\nEuropa. Vi trodde inte heller på resonemanget att\r\nom vi bara ändrade dessa regler skulle vi få billigare\r\nkläder.</pre><pre>Tyvärr har vi fått rätt, både när det gäller\r\ntekoindustrins bekymmer och konsumenternas\r\nmöjligheter att få billigare kläder. I februari-mars i\r\når ökade priserna på kläder med 4,7 %, medan\r\nkonsumentprisindex i övrigt steg med 0,5 %. Vi\r\nfick alltså en helt motsatt effekt.</pre><pre>Nu har vi dessutom sökt medlemskap i EG. Ett\r\nmedlemskap i EG innebär att svensk industri bör\r\nha ungefär samma förutsättningar som företag i\r\nEG. Utrikeshandelsministern har skrivit under ett\r\navtal om EES, som också skall spela denna roll. Jag\r\ntycker att det finns alla skäl i världen att ge svenska\r\ntekoföretag den chans som de förtjänar och att ge\r\nsvenska tekoarbetare en möjlighet att konkurrera\r\nmed sina bröder och systrar i Europa på lika villkor.\r\nDärför tycker jag, precis som vi skriver i den här\r\nmotionen, att det måste vara rimligt att ändra\r\ntilbaka beslutet om att säga upp multifiberavtalet\r\noch att få tillbaka de regler som man fortfarande\r\nhar inom EG, med begränsningar av\r\nlågprisimporten.</pre><pre>Det behöver också göras en hel del andra\r\nförändringar i detta umgänge. Det gäller regler mot\r\ndumpning, uppträdande i GATT-förhandlingar och\r\nannat. Jag utgår ifrån att vår\r\nutrikeshandelsminister kommer att jobba utifrån\r\ndessa förutsättningar. Det har från tekoindustrin till\r\nutrikesdepartementet skickats skrivelser och\r\nbegäran om sådana här förändringar. Jag tycker att\r\ndet är fullständigt rimligt att de sker. Jag förväntar\r\nmig faktiskt att vi får sådana förslag från vår\r\nutrikeshandelsminister så snart som möjligt.</pre><pre>Dessa förändringar är oerhört viktiga för\r\nSjuhäradsbygden, som fortfarande har många\r\nsysselsatta inom teko. Det är fortfarande den\r\nviktigaste industrigrenen i flera av våra kommuner.\r\nFörändringarna är också oerhört viktiga för dem\r\nsom är tekoföretagare, för alla som jobbar inom\r\ntekoföretagen eller som jobbar i den servicenäring\r\nsom finns i anslutning till tekoindustrin. Men de är\r\nockså viktiga för Sverige, tycker jag. Det skulle\r\nvara mycket fattigt om vi inte hade en svensk\r\ntekoindustri kvar eller en kunskap på det här\r\nområdet. Det vore synd om den kunskapen skulle\r\nförsvinna. Men det är också fråga om ett\r\nkulturmönster och en kulturskatt som vi skall vara\r\nrädda om.</pre><pre>Jag ser inte att det finns några större möjligheter att\r\nmed det här betänkandet som bakgrund få något\r\nannat beslut än det som föreslås i hemställan. Men\r\njag hoppas att regeringen lägger fram de förslag\r\nsom kan förändra situationen så att teko får en\r\nchans. Det är nödvändigt för svensk industri och för\r\nsvenska tekoföretag.</pre><pre>Anf. 79  BENGT DALSTRÖM (nyd):</pre><pre>Herr talman! Genom olyckliga omständigheter var\r\njag inte närvarande när det var min tur att hålla mitt\r\ninledande anförande. Jag har nu suttit här i några\r\ntimmar och lyssnat på visdom om näringspolitik och\r\nhar också haft tillfälle att summera ett och annat.</pre><pre>Vid det här laget är det uppenbart för det svenska\r\nfolket att industrin och näringslivet -- speciellt\r\nsmåföretagens verksamhet -- är grunden till\r\nvälfärden. Det har vi hört flera talare bekräfta. Vi i\r\nNy demokrati har tidigare deklarerat och även ställt\r\nupp på regeringens förslag med inriktning på att\r\nöka industrins konkurrenskraft genom sänkta\r\nkapital-, förmögenhets-, arvs-  och gåvoskatter, och\r\nnu kommer förhoppningsvis en sänkt energiskatt\r\nför den elintensiva industrin.</pre><pre>Däremot saknar vi åtgärder som skulle lätta trycket\r\npå småföretagens behov av exempelvis riskvilligt\r\nkapital på kort sikt och för de verkligt små\r\nföretagen. Till detta och andra\r\nmarknadsstimulerande åtgärder vill jag gärna\r\nåterkomma.</pre><pre>Jag tänkte först ta upp några allmänna synpunkter\r\npå näringspolitiken och sedan något kommentera\r\nvåra motioner.</pre><pre>Jag börjar med arbetsmarknaden. Vi har över\r\n400 000 småföretagare. Det är den viktigaste\r\nföretagsamheten, inom vilken vi kan skapa nya\r\njobb relativt snabbt. Om en person mer var anställd\r\nper företag hade vi ingen arbetslöshet. Det är en\r\nreflexion. Därför måste alla tänkbara möjligheter\r\nutnyttjas för att stimulera småföretagen.</pre><pre>Den stora ungdomsarbetslösheten är en annan\r\nviktig bit. Den kommer vi genom ett beslut i\r\nriksdagen att motverka genom den nya lösningen\r\nmed ungdomsplatser, som förhoppningsvis skall\r\nskapa 40 000--50 000 nya ungdomsjobb. Nu är det\r\nupp till företagen att ge ungdomarna chansen till en\r\nvärdefull praktik och sysselsättning. Detta är något\r\nsom etableras redan i sommar.</pre><pre>Regeringens satsningar i övrigt, exempelvis på\r\ninfrastrukturen, är självklart ett bra initiativ för nya\r\njobb. Men hur är det med tempot för\r\nigångsättningen? Vi har inte sett mycket av lättnad\r\nnär det gäller arbetslösheten, kopplad till dessa\r\nsatsningar.</pre><pre>Att vi i en annan del av arbetsmarknaden bryter\r\nupp det statliga monopolet på arbetsförmedlingen\r\nser vi som en mycket vettig åtgärd.</pre><pre>Några ord om konkurrenslagstiftningen.\r\nRegeringens förslag till en ny\r\nkonkurrenslagstiftning anknyter väl till våra\r\nmotioner i frågan, som tyvärr inte kommer att\r\nbehandlas under vårriksdagen. Vi kan dock glädja\r\noss över att vi medverkat till en skärpning av PBL-\r\nlagstiftningen (plan- och bygglagen), som\r\nundanröjer hindren för en fri etableringsrätt inom\r\nkommunerna. Nu kan inte ICA-  och KF-\r\ninflytandet längre hindra etableringen av\r\nexempelvis nya lågprisvaruhus.</pre><pre>Låt oss nu också hoppas att sammanslagningen av\r\nSPK och NO till ett nytt konkurrensverk för\r\növervakning av den EG-anpassade\r\nkonkurrenslagstiftningen håller tidsplanen med en\r\netablering under sommaren. Det ser vi som viktigt.</pre><pre>Jag skall beträffande energibeskattningen bara\r\nkonstatera att regeringen och Ny demokrati här\r\nmedverkar till en viktig kostnadssänkning för den\r\nelintensiva industrin genom att ta bort\r\nenergiskatten för dessa företag. Detta skall enligt\r\nsakkunniga beräkningar ses som en möjlighet att\r\nskapa över 10 000 nya jobb.</pre><pre>Jag vill också säga något om EES-avtalet och EG.\r\nSjälvklart ser vi inom Ny demokrati fram mot en\r\ntillämpning av EES-avtalet och en anslutning till\r\nEG med en positiv grundsyn. Samtidigt tycker vi\r\ndock att regeringen missköter möjligheten att\r\nskapa en beredskap hos näringslivet för den\r\nkonkurrenssituation som näringslivet kommer att\r\nställas inför genom medlemskapet i EG. Även när\r\ndet gäller att skapa en positiv grundsyn till EG hos\r\nallmänheten har regeringen alltför länge avhållit sig\r\nfrån möjligheten att på ett populärare sätt\r\ninformera familjen Svensson och oss vanliga\r\nsvenskar om mervärdena och betydelsen av EG-\r\ntillhörigheten.</pre><pre>Det riskvilliga kapitalet har varit på tapeten vid\r\nvarje talartillfälle i dag. Jag kan inte heller gå runt\r\ndetta. Det är, som vi ser det, den viktigaste frågan\r\ni näringspolitiken, med anknytning till de små och\r\nmedelstora företagen. Det är en av de viktigaste\r\nfrågorna vi har att ta ställning till innan vi skiljs åt\r\nför sommaren.</pre><pre>Ny demokrati har tidigare motionerat i denna\r\nfråga, bl.a. med förslag till en serie åtgärder:\r\navdragsrätt i privatdeklarationen för satsning i eget\r\nföretag eller i riskkapitalföretag, kvittningsrätt för\r\nnäringsidkare, nyvärdesavskrivning och obeskattad\r\navsättning av vinstmedel. Det är förändringar som\r\nsnabbt skulle skapa motivation hos småföretagarna\r\nför nyinvesteringar och nyföretagande. Nu fick jag\r\nglädjande nog bekräftat av Kjell Ericsson att detta\r\när åtgärder och tankar som regeringen arbetar med.\r\nVi ser fram emot dessa förslag. Vi var litet tidigt ute\r\noch fick inget gehör för våra tankegångar i de här\r\navseendena. Kanske det ställningstagandet\r\nberodde på den förväntade propositionen om\r\nnyföretagarlånet, EKH, som vi vet kommer att\r\nbetyda en hel del i fråga om riskvilligt kapital, men\r\ni detta fall knutet till nyetablerade företag.</pre><pre>Utvecklingsfonderna och riskkapitalföretagen\r\nkommer förhoppningsvis att kunna aktivera sitt\r\nlånekapital till småföretagen. Vi i Ny demokrati ser\r\nemellertid inte dessa åtgärder som tillräckliga för\r\natt motverka bankernas hårdhänta behandling av\r\nsmåföretagens kapitalbehov. Vi har därför\r\nföreslagit att löntagarfondernas kapitalresurser\r\nutnyttjas i form av en investerings- och\r\nutvecklingsbank, med huvudsaklig uppgift att\r\ntillgodose de små och medelstora företagens behov\r\nav riskvilligt kapital. Det är ett hett förslag som är\r\nunder behandling i finansutskottet, varför jag\r\navstår från att här utveckla våra synpunkter på\r\nolika lösningar i denna fråga.</pre><pre>Det här var några allmänna synpunkter kring\r\nnäringspolitiken.</pre><pre>Den viktigaste frågan i näringsutskottets\r\nbetänkande är, som vi tidigare antydde, tillgången\r\npå riskvilligt kapital. Vi har en rad av olika\r\ninstitutioner som i dag skall medverka till\r\nsmåföretagarnas riskkapitalförsörjning, nämligen\r\nutvecklingsfonderna, riskkapitalföretagen,\r\nNorrlandsfonden, Småföretagsfonden,\r\nFöretagskapital AB och Industrifonden. Men,\r\nfungerar de? Det krävs kanske en sanering och en\r\növersyn med tanke på om vi nu enligt Ny\r\ndemokratis modell också inför EKH-lån och\r\ninvesteringsbank.</pre><pre>Jag vill här bara beröra en av de viktigaste\r\nmöjligheterna för små och medelstora företag när\r\ndet gäller riskvilligt kapital, nämligen\r\nutvecklingsfonderna -- som ni vet, lokalt\r\nutplacerade över landet.</pre><pre>För att kunna bedöma utlåningspotentialen, som\r\nredan har belysts något, hos utvecklingsfonderna\r\nlät utskottet undersöka den lånelikvida situationen.\r\nDet visade sig då att man endast i ett fåtal av\r\nutvecklingsfonderna hade utnyttjat sitt lånekapital.\r\nAndelen likvida medel skiftade mellan 5 och 85 %,\r\nvilket måste betraktas som mycket\r\nanmärkningsvärt, inte minst mot bakgrund av\r\nsmåföretagens uttalade behov av just riskvilligt\r\nkapital, ett slags kapital som bankerna inte är\r\nberedda att bistå med.</pre><pre>Utskottet säger nu i sitt betänkande att regeringen\r\nnoggrant bör följa utvecklingen och tillse att\r\nutvecklingsfondernas disponibla lånekapital\r\nverkligen aktiveras och att fortsatt utveckling\r\nredovisas för riksdagen, något som också vi ställer\r\nupp på.</pre><pre>För att med hjälp av utvecklingsfonderna\r\nytterligare tillförsäkra marknaden riskvilligt\r\nkapital -- i avvaktan på de nya EKH-lånen -- bör\r\nriksdagen anmoda regeringen att med en låg andel\r\nlikvida medel ge utvecklingsfonderna anstånd med\r\ntidigare beslutade inbetalningar till staten.\r\nInbetalningarna skall göras under tiden december\r\n1992 till den 30 juli 1993. Genom detta beslut blir\r\nNy demokratis motion i den här frågan\r\ntillgodosedd -- i alla fall till viss del.</pre><pre>När det gäller stöd till uppfinnare och innovatörer\r\nhar vi i motion N224 tagit upp en viktig fråga, inte\r\nminst för många småföretagare. Ofta skapas nya\r\nproblemlösningar och genialiska uppfinningar som\r\ninte leder till patentsökningar och genomförande.\r\nVad kan orsaken vara? Den kan vara otillräckliga\r\nkunskaper, brist på riskkapital och osäkerhet om\r\nvart man skall vända sig. NUTEK har inte lyckats\r\ntillgodose detta behov av information.</pre><pre>Ny demokrati föreslår i sin motion en utredning\r\nsom skulle undersöka möjligheterna till ett\r\ninrättande av en produktjury, gärna i NUTEK:s\r\nregi, i kombination med en innovationstimme i TV.\r\nDet är en idé som kan vara värdefull att pröva. Det\r\när en liten del som det handlar om, men man måste\r\nse den i ett vidare sammanhang. Avslutningsvis vill\r\njag senare, som svar till Gudrun Norberg, belysa\r\ndet här litet mer.</pre><pre>Nu över till ett mycket viktigt problem, nämligen\r\nden lavinartade ökningen av antalet konkurser.\r\nTidigare hörde vi här i morse att det f.n. rör sig om\r\nca 1 500 konkurser i månaden, med allt vad det\r\ninnebär i form av kapitalförstöring och\r\narbetslöshet.</pre><pre>Den pågående insolvensutredningens arbete leder\r\ninte till några konkreta åtgärder förrän år 1993. Vi\r\nhar inte råd att vänta till dess! En åtgärd bör kunna\r\ngenomföras relativt omgående, nämligen en ändrad\r\nprioriteringsordning mellan olika fordringar vid\r\nkonkurs. Underleverantörernas fordringar måste\r\nges högre prioritet än statens fordringar. Det är en\r\nändring som inte kräver någon större utredning,\r\nutan kan genomföras omgående. Riksdagen bör\r\nanmoda regeringen att snarast förelägga riksdagen\r\nett förslag till lösning av denna fråga.</pre><pre>Avslutningsvis vill jag än en gång uttrycka min\r\nförhoppning om att den fortsatta\r\nriskkapitalförsörjningen för små och medelstora\r\nföretag får sin ''tunga'' lösning genom en\r\nsamförståndsöverenskommelse kring vårt förslag\r\nom en investerings-  och utvecklingsbank.</pre><pre>Herr talman! Jag står bakom alla Ny demokratis\r\nreservationer, men yrkar bifall endast till\r\nreservationerna 4, 16 och 20 i syfte att vinna tid åt\r\nkammaren.</pre><pre>Jag har kvar att besvara en syrlig kommentar som\r\nGudrun Norberg fällde till vår motion när det gäller\r\nproduktjury, TV-timme och nya innovationer. Jag\r\nunnar gärna Gudrun Norberg det.</pre><pre>Vi vill, med vår motion, visa toppen av det isberg\r\nav den potentiella marknad som inte fungerar i dag.\r\nVi måste finna nya enkla former för små företag att\r\nföra fram sina idéer. Det som tas upp i vår motion\r\npekar på en sådan möjlighet. Om man ser det i ett\r\nvidare sammanhang, Gudrun Norberg, är det nya\r\nprodukter och affärsidéer som Sverige behöver.\r\nEfter kriget har egentligen endast två verkligt stora\r\naffärsidéer kommit fram, nämligen Tetrapak och\r\nIKEA. Det är därför som vi måste dels satsa på\r\nforskning och utveckling, som tanken är -- det\r\nställer vi helt upp på --, dels vara öppna inför alla\r\nnya grepp som kan lätta upp klimatet för de\r\nuppfinnare och innovatörer som redan arbetar i\r\nsmåföretag.</pre><pre>Jag vill ta upp en avslutande fråga, som ställdes\r\ntidigare till Rolf L. Nilson och som jag inte har hört\r\nnågot svar på. Också jag är intresserad av att få veta\r\nvilken syn Rolf L. Nilson och Vänsterpartiet har på\r\nett öppnande av den offentliga marknaden för\r\nprivat företagsamhet.</pre><pre>Anf. 80  BERNDT EKHOLM (s):</pre><pre>Herr talman! För sammanhangets i debatten skull\r\nvill jag tala om att jag kommer att tala om\r\ntekofrågor.</pre><pre>Vi är några stycken som har medverkat till ett par\r\ntekomotioner. Det är dels en flerpartimotion nr\r\nN269, dels en socialdemokratisk motion nr N226.</pre><pre>När det gäller flerpartimotionen har utskottet\r\nintagit en mycket sträv och, minst sagt, avvisande\r\nattityd. Motionen handlar om importrestriktioner,\r\nu-landstullfrihet och dumpningsåtgärder.</pre><pre>När det gäller importrestriktioner är det allmänt\r\nsett naturligtvis bra att vi har en så stor frihandel\r\nsom möjligt. Det är något som jag gärna vill\r\nbekänna mig till. Det är emellertid samtidigt bra\r\nom den frihandeln skapas under socialt acceptabla\r\nformer, och att den skapas på ett sätt som visar att\r\ndet i praktiken är en bra väg.</pre><pre>När det gäller de återstående importrestriktionerna\r\nför teko kan man nog diskutera vilka länder som\r\ngynnas om dessa restriktioner tas bort. Det är inte\r\nhelt givet att det är de fattigaste länderna som\r\ngynnas. Det kan mycket väl kan vara så att de\r\nländer som inte har det som allra sämst gynnas. Det\r\nkan gälla vissa andra typer av lågprisländer som kan\r\nfå en större försäljning genom att det inte finns\r\nimportkvoter. Frågan är alltså inte så enkel som\r\nmånga vill göra den till.</pre><pre>Det finns också en annan grupp som i allra högsta\r\ngrad gynnas av detta, nämligen textilimportörerna.\r\nDe driver därför ett mycket ambitiöst lobbyarbete\r\npå olika sätt.</pre><pre>En undersökning som har gjorts visar att\r\nprishöjningarna inte dämpas på det sätt som man\r\nhade förutsatt, utan sker ganska snabbt.</pre><pre>Lennart Brunander säger att han har förväntningar\r\npå regeringen. I ett frågesvar till Arne Kjörnsberg\r\nhar emellertid Ulf Dinkelspiel ganska klart\r\ndeklarerat att han inte har något större intresse av\r\natt medverka till att vår bygd får en säkrare\r\nsysselsättningen i det här avseendet.</pre><pre>Att Socialdemokraterna var initiativtagare till att ta\r\nbort importrestriktionerna på det här området,\r\nLennart Brunander, är visserligen sant. Det skedde\r\nemellertid under medverkan av alla andra partier,\r\nmed undantag av Centern om jag minns rätt. Jag är\r\ndärför litet förvånad över att Centern i det här\r\närendet faktiskt inte vågar reservera sig utan enbart\r\nhar ett särskilt yttrande i vilket EG-anpassningen\r\nomtalas. Eftersom Lennart Brunander\r\napostroferade oss vill jag markera att Centern, när\r\ndet kommer till kritan, inte vågar reservera sig.</pre><pre>I den gemensamma motionen har också frågan om\r\nu-landstullfrihet tagits upp. Den frågan har, trots\r\nallt, fått en något mer gynnsam behandling. Det\r\ntalas om att vi kan förvänta oss att en anpassning till\r\nEG -- om det inom den närmaste tiden blir tal om\r\nen översyn på den punkten -- kommer att beaktas.\r\nJag hoppas att så blir fallet, men jag vill ändå göra\r\nen markering genom att yrka bifall till yrkande 1 i\r\nmotion N269.</pre><pre>Jag går nu över till den socialdemokratiska\r\nmotionen och gör först en direkt koppling till det\r\nsom jag nyss nämnde, nämligen priskontrollen. Det\r\nblev inte så, precis som vi befarade, att priserna\r\nsjönk i och med att importrestriktionerna togs bort.\r\nPriserna på dessa varor har i stället stigit precis som\r\npriserna på andra varor -- delvis litet mer. Man får\r\nalltså inte uttalad effekt. Det är riktigt som det står i\r\nutskottets betänkande att man får vänta ut det hela\r\nnågot, eftersom det kan ta tid.</pre><pre>Utskottets skrivning att man tänker ha fortsatt\r\nbevakning när det gäller denna fråga är bra. Det är\r\nnågot som jag hälsar med tillfredsställese.</pre><pre></pre><pre>Vi har i den socialdemokratiska motionen också\r\nmarkerat ett behov av fortsatt stöd. Vi har inte,\r\nsom utskottet vill göra gällande, hävdat att det skall\r\nvara ett särskilt tekostöd. Vi har faktiskt skrivit att\r\ndet skall vara ett stöd till teko inom ramen för det\r\ngenerella näringslivsstödet och att stödet särskilt\r\nborde inriktas på utbildning, marknadsföring och\r\nutveckling. Låt mig hänvisa till det arbete som\r\ngjorts av utvecklingsfonden i Älvsborgs län som\r\nvarit mycket framgångsrikt när det gäller att\r\nrestaurera tekoföretag, om jag får uttrycka mig så.\r\nDet har gällt att göra en analys av situationen och\r\nhitta nischer som är utvecklingsbara för dessa\r\nföretag. Det stödet har kunnat ges inom ramen för\r\ndet särskilda tekostödet. Det försvinner nu, och\r\nvad jag kan förstå kommer utvecklingsfonden inte\r\natt få några nya pengar från regeringen eller för den\r\ndelen riksdagen. Man kan alltså få svårigheter att\r\nfullfölja detta arbete, som har varit framgångsrikt.</pre><pre>Med anledning av den delen av motionen vill jag\r\nyrka bifall till yrkande 1 i den socialdemokratiska\r\nmotionen N226.</pre><pre>Vi har i samma motion tagit upp Protekos situation.\r\nProteko hjälper till att utveckla små och medelstora\r\nföretag genom att höja kunskaperna och har\r\ntidigare haft ett särskilt verksamhetsbidrag på 5\r\nmilj.kr per år. Det tas nu bort. Det kan vi inte heller\r\nacceptera. Vi tycker att det är en oklok satsning.\r\nDet vore klokt att stödja det initiativ som den\r\nsocialdemokratiska regeringen tog för några år\r\nsedan. Vi yrkar därför bifall till yrkande 2 i\r\nmotionen.</pre><pre>På socialdemokratiskt initiativ, för övrigt från vår\r\negen bygd, tillsatte den socialdemokratiska\r\nregeringen en arbetsgrupp som skulle följa\r\nutvecklingen inom teko. Den arbetsgruppen har\r\ninte rapporterat sitt arbete. Jag kan notera att man\r\ni utskottets skrivning gör en markering, att\r\nregeringen inte har gjort denna redovisning och att\r\nman förväntar sig en redovisning från regeringen av\r\nutvecklingen inom tekoindustrin med anledning av\r\nde svåra problem vi har. Det är bra att utskottet har\r\ngjort denna markering även om det inte är ett\r\ntillkännagivande. Jag hoppas att det skall visa att\r\nproblemen kvarstår och att regeringen måste ta\r\ndem på allvar.</pre><pre>Anf. 81  LENNART BRUNANDER (c):</pre><pre>Herr talman! Berndt Ekholm tyckte inte riktigt om\r\natt jag påpekade att det var Socialdemokraterna\r\nsom lade fram förslaget om att förändra\r\nförutsättningarna för svensk tekoindustri och ta\r\nbort det skydd som fanns i reglerna för\r\nlågprisimport. Det var faktiskt så. Visserligen är\r\ndet ett krav som har drivits av moderater och\r\nfolkpartister under lång tid, men Centerpartiet och\r\nSocialdemokraterna hade under den tiden en\r\ngemensam linje när det gäller tekopolitiken, som\r\ninnebar att vi stöttade tekoindustrin.</pre><pre>Vi står nu inför ett medlemskap i EG, som vi har\r\nansökt om. Vi står inför ett EES-avtal, som innebär\r\natt vi industrimässigt är med i den europeiska\r\nmarknadens industrisamarbete. Då väljer man att\r\nlägga fram ett förslag som gör att svensk\r\ntekoindustri ställs offside, så att säga. Svensk\r\ntekoindustri missgynnas, och också de som jobbar\r\ninom den. Jag tycker att det är konstigt, och det är\r\nallvarligt. Jag tror ändå att det skall gå att prata\r\nmed den svenska regeringen och försöka hitta en\r\nlösning på detta. Det är alldeles nödvändigt.\r\nSituationen är helt enkelt felaktig. Den är horribel.</pre><pre>På samma sätt är det när det gäller de pengar\r\nBerndt Ekholm nu talade om. Han sade att de\r\nkanske inte räcker, att de tar slut. Det är faktiskt så.\r\nMen också det var ett förslag från den\r\nsocialdemokratiska regeringen, att man skulle\r\ntrappa ner stödet och pengarna till det särskilda\r\nstödet till teko skulle tas bort. Jag beklagar det\r\nockså. Vi ville från Centerpartiet ha ett nytt\r\nprogram. Men det fick vi ingen majoritet för. Det\r\nsocialdemokratiska förslaget gick igenom även den\r\ngången. Socialdemokraterna har ett ansvar i detta\r\nsammanhang, och det är ganska stort.</pre><pre>Anf. 82  BERNDT EKHOLM (s):</pre><pre>Herr talman! Självfallet har vi ett ansvar, och det\r\ntar vi också. Vi har många gånger från\r\nSjuhäradsbygden sagt att vi inte har varit till fullo\r\nnöjda med regeringens insatser på detta område.\r\nMen vi har fått mycket eld från Centerpartiet i de\r\ndebatterna, kan man säga. Jag kan bara notera att\r\nvi har bytt regering nu, och Centerpartiet har alla\r\nmöjligheter att driva dessa frågor inom ramen för\r\nden borgerliga regeringen. Därför är jag litet\r\nförvånad över att man inte står på sig med en\r\nreservation.</pre><pre>Vi skall väl kämpa tillsammans för att vi skall få en\r\ngod sysselsättning i vår bygd. Jag hoppas att\r\nLennart Brunander, som säkert har en bättre\r\ningång i denna regering än vad jag skulle ha, kan\r\ntala med handelsminister Ulf Dinkelspiel och se till\r\natt vi får en bra lösning på våra tekofrågor.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande lagutskottets betänkanden\r\n1991/92:LU30, LU31 och LU32 samt\r\nnäringsutskottets betänkande 1991/92:NU20.</pre><pre>Lagutskottets betänkande LU30</pre><pre>Mom. 1 och 5 (ytterligare reformarbeten m.m.)</pre><pre>Utskottets hemställan bifölls med 284 röster mot 14\r\nför meningsyttringen av John Andersson. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU31</pre><pre>Utskottets hemtällan bifölls.</pre><pre>Lagutskottets betänkande LU32</pre><pre>Mom. 5 (registrerat partnerskap)</pre><pre>Utskottets hemställan bifölls med 168 röster mot\r\n130 för reservationen av Maj-Lis Lööw m.fl. 3\r\nledamöter avstod från att rösta.</pre><pre>Mom. 6 (namnlagen)</pre><pre>Utskottets hemställan bifölls med 288 röster mot 12\r\nför meningsyttringen av John Andersson. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU20</pre><pre>Mom. 1 (näringspolitikens inriktning)</pre><pre>Först biträddes reservation 1 av Anita Gradin m.fl.\r\nmed 121 röster mot 13 för meningsyttringen av Rolf\r\nL. Nilson i motsvarande del. 166 ledamöter avstod\r\nfrån att rösta.</pre><pre>Härefter bifölls utskottets hemställan med 168\r\nröster mot 121 för reservationen av Anita Gradin\r\nm.fl. 12 ledamöter avstod från att rösta.</pre><pre>Mom. 2 (stöd till uppfinnare och innovatörer)</pre><pre>Utskottets hemställan bifölls med 216 röster mot 22\r\nför reservation 4 av Bengt Dalström. 60 ledamöter\r\navstod från att rösta.</pre><pre>Mom. 7 (anslag till teknisk forskning och\r\nutveckling)</pre><pre>Först biträddes reservation 7 av Anita Gradin m.fl.\r\nmed 127 röster mot 12 för meningsyttringen av Rolf\r\nL. Nilson i motsvarande del. 161 ledamöter avstod\r\nfrån att rösta.</pre><pre>Härefter bifölls utskottets hemställan med 167\r\nröster mot 133 för reservation 7 av Anita Gradin\r\nm.fl.</pre><pre>Mom. 12 (miljöteknik)</pre><pre>Utskottets hemställan bifölls med 284 röster mot 12\r\nför meningsyttringen av Rolf L. Nilson i\r\nmotsvarande del. 2 ledamöter avstod från att rösta.</pre><pre>Mom. 25 (riskkapitalförsörjning)</pre><pre>Utskottets hemställan bifölls med 169 röster mot\r\n131 för reservation 11 av Anita Gradin m.fl. 1\r\nledamot avstod från att rösta.</pre><pre>Mom. 31 (konkurser)</pre><pre>Utskottets hemställan bifölls med 214 röster mot 23\r\nför reservation 16 av Bengt Dalström. 65 ledamöter\r\navstod från att rösta.</pre><pre>Mom. 32 (småföretagsutveckling)</pre><pre>Först biträddes reservation 17 av Anita Gradin\r\nm.fl. med 124 röster mot 13 för meningsyttringen\r\nav Rolf L. Nilson i motsvarande del. 164 ledamöter\r\navstod från att rösta.</pre><pre>Härefter bifölls utskottets hemställan med 168\r\nröster mot 133 för reservation 17 av Anita Gradin\r\nm.fl.</pre><pre>Mom. 34 (NUTEK: Förvaltningskostnader)</pre><pre>Utskottets hemställan bifölls med 168 röster mot\r\n133 för reservation 19 av Anita Gradin m.fl.</pre><pre>Mom. 48 (främjande av utländska investeringar i\r\nSverige)</pre><pre>Utskottets hemställan bifölls med 276 röster mot 24\r\nför reservation 20 av Bengt Dalström.</pre><pre>Mom. 52 (handelspolitiska frågor på tekoområdet)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion N269 yrkande 1 av Hans\r\nNyhage m.fl. -- bifölls med acklamation.</pre><pre>Mom. 53 (stöd till tekoindustrin m.m.)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion N226 yrkande 1 av Arne\r\nKjörnsberg-- bifölls med acklamation.</pre><pre>Mom. 54 (Proteko)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion N226 yrkande 2 av Arne\r\nKjörnsberg m.fl. -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, konstitutionsutskottets\r\nbetänkande KU34, finansutskottets betänkande\r\nFiU26 samt utbildningsutskottets betänkanden\r\nUbU16, UbU13, UbU14, UbU15 och UbU17,\r\nbeslöt kammaren på förslag av tredje vice\r\ntalmannen att de fick företas till avgörande i ett\r\nsammanhang sedan debatten i dessa ärenden\r\navslutats.</pre><pre>9 §  Inrättande av ett särskilt utskott</pre><pre>Föredrogs</pre><pre>konstitutionsutskottets betänkande</pre><pre>1991/92:KU34 Inrättande av ett särskilt utskott\r\n(förs. 1991/92:15).</pre><pre>Anf. 83  CATARINA RÖNNUNG (s):</pre><pre>Herr talman! Svenska folket, med riksdag och\r\nregering, står inför efterkrigstidens viktigaste\r\nställningstagande -- hur och i vilken grad vårt land\r\nskall inlemmas i den europeiska gemenskapen.\r\nRiksdagens roll i denna process kommer att vara\r\nutomordentligt betydelsefull.</pre><pre>Det borde vara så att det som kännetecknat mycket\r\nav svensk politik i modern tid, nämligen viljan att\r\nsamarbeta över partigränserna, att komma överens\r\noch att uppnå konsensus upprätthålls. Det är dess\r\nvärre inte längre så, vilket jag skall utveckla\r\nnärmare.</pre><pre>I dag skall riksdagen besluta om att under\r\nmandatperioden inrätta ett särskilt utskott, som\r\nskall bereda propositionen om godkännande av\r\nEES-avtalet. Redan i frågan om hur riksdagens\r\nberedningsarbete och samrådsförfarandet mellan\r\nriksdag och regering skall organiseras -- ganska\r\nenkla och lättlösta procedurfrågor -- blåser\r\nregeringspartierna till strid. Moderaterna anför och\r\nmittenpartierna traskar efter. Riksdagens största\r\nparti, Socialdemokraterna, negligeras, och partiets\r\nståndpunkter nonchaleras.</pre><pre>Herr talman! Detta är att ge arbetet med EES-\r\navtalet en synnerligen dålig start. Avsikten är\r\nalltför tydlig: oppositionens roll skall försvagas och\r\nSocialdemokraternas inflytande skall vara så\r\nobetydligt som möjligt. Riksdagens, den första\r\nstatsmaktens, arbete kommer att försvåras. På två\r\nviktiga punkter avseende EES-utskottets\r\narbetsformer har Socialdemokraterna tvingats\r\nreservera sig.</pre><pre>För det första anser vi socialdemokrater att EES-\r\nutskottet bör ges samrådsfunktioner. För det andra\r\nanser vi att utskottet skall ges vidare\r\narbetsuppgifter än att bara bereda EES-\r\npropositionen. Även ärenden av central betydelse\r\nför avtalet bör komma i fråga -- detta under en\r\nlängre tidsutdräkt.</pre><pre>Redan i talmanskonferensen reserverade vi oss och\r\nframhöll att det särskilda EES-utskottet, vid sidan\r\nav utrikesnämnden, skulle företräda riksdagen och\r\nsamråda i förhandlingarna inom ramen för EES-\r\navtalet och om svenskt medlemskap i EG.\r\nRegeringen skulle också informera utskottet om\r\nsitt fortlöpande Europaarbete. Vi anser att det\r\nutskott som bereder propositionerna om EES\r\nskaffar sig ingående kompetens på området och är\r\nden bästa samrådspartnern. Erfarenhet och\r\nkunnande skulle finnas samlat i detta utskott.</pre><pre>Detta förslag viftar majoriteten bort. Man säger\r\nblankt nej till samrådsfunktionen i utskottet. Viljan\r\natt gå oppositionen till mötes i denna fråga är\r\nobefintlig. I stället hänvisar man till en mängd\r\ninstanser, och samrådet splittras upp på en rad\r\nnämnder och delegationer.</pre><pre>EFTA-delegationen, vars roll borde vara\r\növerspelad i och med EES-avtalets\r\nundertecknande, utrikesutskottet, en delegation på\r\n18 personer som skall ingå i en blandkommission\r\nmed Europaparlamentet och\r\nparlamentarikerdelegationen till ESK räknas upp i\r\nbetänkandet som lämpliga samrådspartners för\r\nregeringen. Man skyller på att riksdagsutredningen\r\nännu inte har tagit ställning och därmed förhalar\r\nfrågan.</pre><pre>Ett samrådsförfarande som är uppsplittrat på\r\nmånga händer blir ineffektivt. Det är inte heller\r\nlämpligt att samråda med alltför många instanser.\r\nRegeringen måste kanske då av sekretesskäl ålägga\r\nsig vissa restriktioner. Men det är väl det som är\r\nmeningen. Riksdagen skall vara splittrad och\r\ndiffus. Oppositionens roll skall försvagas. I stället\r\nför att dra nytta av Socialdemokraternas\r\nkompetens och låta samrådet ske på ett effektivt\r\nsätt i EES-utskottet, låter man samrådsfrågan mer\r\neller mindra rinna ut i sanden.</pre><pre>I talmanskonferensen ansåg regeringspartierna att\r\nutskottet borde upplösas så snart\r\nberedningsuppgifterna om EES-avtalet fullföljts.\r\nTalmanskonferensen förordade att under alla\r\nomständigheter bör utskottets mandat upphöra vid\r\nårskiftet 1992-1993.</pre><pre>Denna tidsplan kommer inte att kunna hållas\r\neftersom propositionen om EES inte är att vänta\r\nförrän till hösten, och KU:s majoritet kan därför\r\ninte ange någon tidsgräns för utskottets\r\nupphörande. Ingenting i konstitutionen motsäger\r\natt det särskilda EES-utskottet får arbeta även\r\nytterligare någon tid, dock längst till\r\nmandatperiodens slut. Vi socialdemokrater anser\r\natt utskottet skall ges möjlighet att arbeta även\r\nefter ikraftträdandet av EES-avtalet med\r\nberedningsuppgifter i anslutning till detta avtal.</pre><pre>Herr talman! Sverige har i dag en svag borgerlig\r\nregering med ett bräckligt regeringsunderlag.\r\nMöjligheterna för regeringen att hålla samman\r\nmandatperioden ut minskar i takt med Ny\r\ndemokratis utspel. Det senaste är att Ny demokrati\r\ngår emot regeringens förslag till nedskärningar av\r\nbostadssubventionerna. Litet ödmjukhet och\r\ngenerositet mot den ansvarstagande oppositionen\r\nskulle inte vara i vägen. Att Moderaterna fortsätter\r\nsin enda väg i självgott majestät förvånar mig inte.\r\nMen var befinner sig mittenpartierna?</pre><pre>Folkpartiets gruppledare Lars Leijonborg uttalade\r\nsig i dag i Morgonekot. I Europafrågan skulle\r\nregeringen samarbeta med oppositionen. Det bästa\r\ni svensk politisk tradition skulle upprätthållas. Man\r\nskall samarbeta när det är bra för Sverige. Varför\r\ndå inte gå oppositionen till mötes? Varför säger\r\nFolkpartiet ett och gör ett annat? Var står Centern?\r\nHar de utplånat sig själva i frågan?</pre><pre>Herr talman! Jag yrkar bifall till\r\nSocialdemokraternas reservation.</pre><pre>Anf. 84  Tredje vice talman BERTIL FISKESJÖ\r\n(c):</pre><pre>Herr talman! Arbetet med EES-avtalet har nu\r\näntligen kommit så långt att det kan vara dags för\r\nen proposition till riksdagen och beredning av\r\närendet i riksdagen. Konstitutionsutskottet har på\r\ngrundval av utredningsarbete och förslag från\r\ntalmanskonferensen nu föreslagit att ett särskilt\r\nutskott skall inrättas för beredning av detta,\r\nvolymmässigt, stora ärende. Det här är värt att\r\nnotera, eftersom det är första gången sedan den nya\r\nförfattningens tillkomst som ett särskilt utskott av\r\ndet slaget inrättas.</pre><pre>Den metod med vilken utskottsorganisationen\r\ntemporärt kompletteras stämmer väl överens med\r\nde föreskrifter som redan finns i\r\nriksdagsordningen. Det behövs således inte några\r\nförändringar av den gällande lagstiftningen. Det är\r\nbara att ta i anspråk de öppningar för ett sådant\r\nutskott som redan finns.</pre><pre>Jag yrkar bifall till utskottets förslag.</pre><pre>Jag blev förvånad när jag lyssnade på Catarina\r\nRönnungs inlägg. Det var präglat av ett slags\r\nstandardaggressivitet som man så ofta använder sig\r\nav från socialdemokratisk sida.</pre><pre>Först säger man i alla inlägg från socialdemokratisk\r\nsida, att nu struntar regeringspartierna blankt i det\r\nstörsta oppositionspartiet och lyssnar inte till vad\r\noppositionspartiet har att säga. Den andra\r\nutgångspunkten är att Moderaterna har här\r\nminsann bestämt till punkt och pricka. Folkpartiet\r\noch särskilt Centerpartiet, Catarina Rönnung\r\nnämnde inte kds denna gång, har lagt sig platt på\r\nmarken. Sedan ställer den socialdemokratiske\r\ntalaren den retoriska frågan: ''Hur trivs ni med\r\ndetta, och hur kan det komma sig att ni är så\r\nmesiga? Vad tycker ni egentligen?''</pre><pre>Det här är en standarduppläggning som jag\r\nföreställer mig snart återkommer på ledande\r\nrevyscener i vårt land. Den är lämplig att\r\npraktisera. Men den är kanske för litet roande och\r\nenbart löjeväckande för att ens platsa där.</pre><pre>Vi har haft en seriös diskussion i den särskilda\r\nriksdagsutredningen om hur beredningen av EES-\r\navtalet skall ske i riksdagen. Socialdemokraterna\r\nhar minsann deltagit i den utredningen. Frågan har\r\nvarit uppe till diskussion i talmanskonferensen.\r\nSocialdemokraterna har deltagit även där. Nu har\r\nfrågan varit uppe till diskussion i\r\nkonstitutionsutskottet där Socialdemokraterna\r\nmed bl.a. Catarina Rönnung också har deltagit.</pre><pre>Då säger Socialdemokraterna att vi inte har lyssnat\r\npå dem i den här frågan. Jo, vi har minsann lyssnat\r\nsammanträde efter sammanträde. Men vi har inte\r\nvelat tillgodose en enda aspekt på frågan som\r\nSocialdemokraterna har rest, och då blir\r\nSocialdemokraterna förgrymmade, inkl. Catarina\r\nRönnung.</pre><pre>Ett helgerån har begåtts -- Socialdemokraterna har\r\ninte fått det som de ville! Det är en mycket märklig\r\noch litet barnslig attityd. Att man inte får det som\r\nman vill innebär ju inte att riksdagens majoritet har\r\nbegått något inkonstitutionellt övergrepp. Vi har\r\nminsann från olika partiers sida fått vänja oss vid\r\ngenom årens lopp att vi inte till hundra procent har\r\nfått det som vi har velat.</pre><pre>Sakligt sett står Socialdemokraterna illa rustade i\r\nsin argumentation, och det är väl det som gör att\r\nCatarina Rönnung har hetsat upp sig så kolossalt.\r\nDen enda skillnaden mellan de båda förslagen är,\r\nkan man säga, att Socialdemokraterna vill tilldela\r\ndet tillfälliga utskottet en mera permanent roll som\r\nett allmänt rådgivningsorgan åt regeringen.</pre><pre>Det har vi menat är olämpligt att ta ställning till vid\r\nden här tidpunkten. Vi jobbar vidare i\r\nriksdagsutredningen, som verkligen inte har varit\r\nslö. Som Catarina Rönnung antydde, har\r\nutredningen många frågor på sitt schema, av vilka\r\nfrågan om tillfälligt utskott har varit en.</pre><pre>Vi jobbar vidare i utredningen med hela\r\nutskottsorganisationen i riksdagen. Det kan tänkas\r\nbli olika förändringar, och om vi kommer med i EG\r\nbör vi kanske ha ett särskilt utskott som ägnar sig åt\r\nsådana frågor. Men det utskottet får vi i så fall\r\ninrätta efter en noggrann avvägning av hur\r\nkompetensen i övrigt skall fördelas mellan olika\r\nutskott i riksdagen och mellan ett sådant här\r\norgan -- det är då vanligen det danska\r\nmarkedsudvalget som faller i sinnet -- och t.ex.\r\nutrikesnämnden.</pre><pre>Det här behöver man alltså tänka över någorlunda\r\nordentligt. Vi har för tillfället så många olika organ\r\nsom sysslar med utrikespolitiska frågor i riksdagen,\r\noch det är klart att förr eller senare måste det bli\r\nnågon form av rationalisering här.</pre><pre>Nu underkänner av någon konstig anledning\r\nCatarina Rönnung och tydligen också\r\nSocialdemokraterna EFTA-delegationen som\r\nsamrådsorgan. Catarina Rönnung kunde ju ha\r\npratat med Anita Gradin, som talade i förra\r\närendet här i kammaren, om vad hon har tyckt om\r\nEFTA-delegationen. Den har, såvitt jag kan förstå,\r\nvarit till ömsesidig belåtenhet som samrådsorgan,\r\nbåde när det nuvarande regeringsunderlaget var i\r\nopposition och efter det att det blev ett\r\nregeringsskifte. EFTA-delegationen kommer\r\nsåledes att fungera även fortsättningsvis som ett\r\nsamrådsorgan.</pre><pre>Sedan har konstitutionsutskottet, tydligen till\r\nCatarina Rönnungs förgrymmelse, räknat upp alla\r\nandra internationella samarbetsorgan som vi har\r\neller som är på gång, och de är inte få, vilket alla\r\nkan konstatera som läser s. 7 i utskottets\r\nbetänkande.</pre><pre>Nu skall jag ställa en avslutande fråga till Catarina\r\nRönnung och hoppas att hon har lugnat ner sig så\r\natt hon kan svara på den. Det var två saker utöver\r\nvad utskottsmajoriteten vill som\r\nSocialdemokraterna önskar med sin reservation.\r\nVilken är den andra saken? Det har jag faktiskt inte\r\nklart för mig.</pre><pre>Anf. 85  CATARINA RÖNNUNG (s):</pre><pre>Herr talman! Jag är alldeles kolugn. Jag vill ogärna\r\nanvända mig av standardaggressivitet mot den\r\nannars så konciliante Bertil Fiskesjö, men jag\r\nundrar om inte Centern använder sig av ett\r\nstandardförsvar när Centern känner sig klämd\r\nmellan sköldarna. Det kan ju inte vara så lätt att\r\ningå i den borgerliga regeringen på\r\nmittenpartiernas villkor, och det kan inte vara helt\r\nlätt att se opinionssiffrorna rasa.</pre><pre>Även om jag inte märkte någon större\r\naggressivitet, tror jag att mittenpartierna använder\r\nsig av ett standardförsvar. Jag tycker faktiskt att\r\nBertil Fiskesjö försvarar en ganska sjuk sak, för\r\nmed litet god vilja hade det gått att redan i\r\ntalmanskonferensen gå Socialdemokraterna, det\r\nstörsta oppositionspartiet, till mötes i en fråga som\r\när ganska enkel att lösa upp.</pre><pre>Vi vill ha ett organ för samrådsförfarande i Sveriges\r\nriksdag. Det är klart, det är enkelt, det är rejält. Vi\r\nvill inte ha det området uppsplittrat.</pre><pre>Det andra vi vill i vår reservation är att utskottet\r\ninte skall upphöra omedelbart efter det att\r\npropositionen om EES-avtalet och motionerna som\r\nväcks med anledning av den har beretts färdigt. Vi\r\nvill att utskottet skall ha möjlighet att verka under\r\nen längre tid men naturligtvis inte längre än att det\r\nupphör inom den nuvarande mandatperioden.</pre><pre>Vi tycker att det hade varit väldigt bra att man hade\r\nbörjat det stora och besvärliga arbetet med EES-\r\navtalet, om i vilken grad vi skall inlemmas i det\r\neuropeiska samarbetet, med att gå det största\r\npartiet något litet grand till mötes i en mycket enkel\r\nberedningsfråga. Jag vet att åtminstone några\r\nmittenpartister har känt sig illa berörda av att man\r\npå det här sättet inte har visat någon\r\nförhandlingsvilja.</pre><pre>Jag begagnar mig inte av någon\r\nstandardaggresivitet, men litet vanlig ilska visar jag\r\nkanske över att man så till den grad har stängt\r\ndörren för konsensus, samarbete, vilja att\r\nförhandla över partigränserna. Det hade varit\r\nklädsamt om man hade hållit dörren öppen för\r\nförhandlingar i den här för hela vårt land så viktiga\r\nfrågan.</pre><pre>Anf. 86  Tredje vice talman BERTIL FISKESJÖ\r\n(c):</pre><pre>Herr talman! Det var ju litet lugnare tongångar från\r\nCatarina Rönnung i detta inlägg. Det är tydligen\r\ninte längre så att landets öde står på spel när vi har\r\natt ta ställning till det tillfälliga utskottets uppgifter.</pre><pre>Men det är att märka att det här utskottet skall vara\r\nett beredande organ på samma sätt som alla andra\r\nutskott, även om det är ett tillfälligt utskott. Detta\r\nutskott kommer naturligtvis att ha samma\r\nbefogenheter som alla andra utskott. Vill man\r\nunder beredningens gång kalla in folk för att fråga\r\nvad de tycker, kan man göra det. Det kan vi göra i\r\nKU, och det kan man göra i alla andra utskott.</pre><pre>Men det Catarina Rönnung och\r\nSocialdemokraterna vill ha är, om jag har förstått\r\ndet rätt, något slags ersättning för både EFTA-\r\ndelegationen och utrikesnämnden. Om man\r\ntillägger det här utskottet befogenheter som redan\r\nsorterar under andra organ i riksdagen, måste man\r\nta väck de befogenheterna från de andra organen\r\neller också måste man dra upp en rågång mellan de\r\nolika organen och bestämma vilka frågor som de\r\nskall handlägga.</pre><pre>Jag förstår helt enkelt inte upprördheten från\r\nsocialdemokratisk sida. Min enkla teori -- jag har ju\r\nvarit med under hela processen ända från början --\r\när att Socialdemokraterna råkade bita sig fast i ett\r\nförslag som de själva insåg var olämpligt, och sedan\r\nhar de försökt få oss andra att kompromissa, att\r\nhitta en gemensam lösning, detta för att komma\r\nundan sitt eget dilemma.</pre><pre>Ni har helt enkelt tagit fel i den här frågan, och det\r\nhade varit lika bra att erkänna det. Ni har ju gett\r\nupp halva reservationen, därför att ni insåg att ert\r\nförslag var omöjligt. Om det blev bifallet skulle det\r\nleda till att vi tvingades ändra riksdagsordningen,\r\noch det är ändå tveksamt om det hade gått att\r\ninrätta det utskott som ni ville ha från början. Ni\r\nville ju ha ett slags EG-utskott tillsatt redan nu. Det\r\nvar er ursprungliga tanke, som ni sedan har släppt.</pre><pre>Hade ni velat se rent sakligt på den här frågan och\r\ninte bara se den ur partitaktisk synpunkt, borde ni\r\nnaturligtvis ha retirerat helt och hållet.</pre><pre>Anf. 87  CATARINA RÖNNUNG (s) replik:</pre><pre>Herr talman! Jag vet inte riktigt hur väl tredje vice\r\ntalmannen har läst vår reservation. Där står tydligt\r\natt vi utöver utrikesnämnden vill ha EES-utskottet\r\nsom samrådsorgan. Jag tycker att det är ett enkelt\r\noch klart och riktigt förslag som vi lägger fram.</pre><pre>Att samråda, som man litet vagt säger i\r\nbetänkandet, med mängder av nämnder och\r\ndelegationer leder kanske till att regeringen\r\nsamråder om en detalj i en nämnd och om en annan\r\ndetalj i en annan nämnd. Naturligtvis försvagar det\r\nriksdagens möjligheter att få en samlad och bra\r\növerblick över regeringens arbete i den här frågan.</pre><pre>Det är riktigt att vi har mildrat vår reservation, om\r\ninte annat för att vi från vår sida har velat gå\r\nmajoriteten något till mötes. Det har hittills inte\r\ngivit resultat, men vi hoppas att det så småningom\r\nskall vara möjligt att åstadkomma en god\r\nkompromiss, för en kompromiss är ju i alla fall det\r\nbästa för landet, så att det blir ett utskott med en\r\nsamlad samrådsfunktion.</pre><pre>Det utskottet skall inte förväxlas med det tillfälliga\r\nutskottet, utan detta blir en fråga att ta ställning till\r\nefter nästa val. Men livet upphör ju inte i morgon.\r\nMan kan se tiden an, tror jag, med ganska god\r\ntillförsikt.</pre><pre>Anf. 88  Tredje vice talman BERTIL FISKESJÖ\r\n(c) replik:</pre><pre>Herr talman! Jag förstår inte Catarina Rönnungs\r\nargumentering. Dels vill hon tydligen avskaffa\r\nandra samrådsorgan, dels vill hon behålla dem.\r\nHon säger själv att det skulle bli ett samlat\r\nsamrådsorgan i stället för den uppsplittring som nu\r\nråder, om socialdemokraternas reservation går\r\nigenom.</pre><pre>Men det framgår ju inte av reservationen, för såvitt\r\njag kan förstå utgår även reservanterna från att\r\nEFTA-delegationen skall vara kvar, att\r\nutrikesnämnden skall vara kvar, att\r\nutrikesutskottet skall vara kvar, att vi skall ha den\r\nparlamentariska kommittén som skall förhandla\r\nmed EG-parlamentet, osv.</pre><pre>Socialdemokraterna vill alltså inte avskaffa\r\nnågonting av det som redan finns, utan de vill lägga\r\nen funktion som andra organ sköter på ett bra sätt\r\nhos ett utskott som sannerligen får nog med\r\nuppgifter ändå under en, som jag kan tänka mig,\r\nför dess del ganska het sommar.</pre><pre>Anf. 89  CATARINA RÖNNUNG (s) replik:</pre><pre>Herr talman! EFTA-delegationen har vi sagt skall\r\nvara kvar under en tid. Utrikesutskottet har väl\r\nandra uppgifter. Delegationen som skall förhandla\r\nmed Europaparlamentet har väl andra uppgifter än\r\natt bara samråda om hur regeringens arbete med\r\nkommissionen framskrider.\r\nParlamentarikerdelegationen till ESK har väl också\r\nandra uppgifter. Så jag förstår inte Bertil Fiskesjös\r\nargumentering här.</pre><pre>I betänkandet radar man upp -- på ett ganska vagt\r\nsätt, tycker jag -- de olika nämnder och\r\ndelegationer som anses lämpliga för samråd. Det\r\nberor väl på att man vill skaffa sig alibi för att inte\r\nEES-utskottet skall få samrådsfunktioner. Men vi\r\ntycker alltså att det lämpligaste vore att inte ha\r\nsamrådsfunktionerna uppsplittrade så som\r\nmajoriteten har lagt fram det utan ha dem samlade\r\npå ett ställe. Jag tror att det vore bättre för\r\nriksdagens arbete.</pre><pre></pre><pre>Anf. 90  Tredje vice talman BERTIL FISKESJÖ\r\n(c) replik:</pre><pre>Herr talman! Jag glömde bort en sak. Catarina\r\nRönnung sade att det var ett utslag av hur klämt\r\nt.ex. Centerpartiet är i regeringen.</pre><pre>Det är verkligen att fantisera. Detta ärende har inte\r\nvarit hos regeringen. Det är ett internt\r\nriksdagsärende, som är behandlat inom riksdagen\r\nfrån början och till slut. Det är riksdagen själv som\r\nhar bestämt det, och det är ytterst\r\ntalmanskonferensen som tagit ställning till ett\r\nutredningsförslag.</pre><pre>Sedan skulle jag ytterligare vilja tillägga att\r\nCatarina Rönnung tydligen vill besluta om något\r\nslags permanent organisation av riksdagens arbete\r\ninför både EG-anslutningen och det följande EG-\r\nmedlemskapet.</pre><pre>Men detta vill inte vi. Det finns två utredningar som\r\nsysslar med detta -- jag glömde att nämna den ena.\r\nDet är dels riksdagsutredningen som skall se på en\r\nlämplig utskottsorganisation, även utifrån litet\r\nandra aspekter än just ett EG-medlemskap, och\r\ndels den utredning som sysslar med förändringar av\r\ngrundlagen som blir nödvändiga för att vi skall\r\nkunna vara med i EG. Denna sistnämnda utredning\r\nhar bara för ett par dagar sedan beslutat att hos\r\njustitiedepartementet be att få anställa en särskild\r\nperson, mycket kvalificerad för övrigt, som skall\r\ngöra ett förarbete ikring detta frågekomplex.</pre><pre>Men Socialdemokraterna vill hipp som happ, bara\r\ndärför att man från början fick denna felaktiga\r\ntanke i huvudet, genomdriva denna nya\r\norganisation utan närmare eftertanke.</pre><pre>Andre vice talmannen anmälde att Catarina\r\nRönnung anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 91  INGELA MÅRTENSSON (fp):</pre><pre>Herr talman! Jag hade inte anmält mig till denna\r\ndebatt, men när jag fick höra Catarina Rönnungs\r\nanförande blev jag minst sagt förvånad, precis som\r\nBertil Fiskesjö, över den upprördhet som hon\r\nkunde känna inför detta betänkande.</pre><pre>Jag själv beklagar att vi inte kunde ena oss om\r\nformerna för hur vi skall arbeta här. Men jag tycker\r\natt debatten mellan Catarina Rönnung och Bertil\r\nFiskesjö har visat hur mycket oklarheter som finns.\r\nDet är inte dags ännu att inrätta ett mera\r\npermanent utskott.</pre><pre>Vi måste återkomma till detta, och då hoppas jag\r\nverkligen att vi kan ena oss. Det är bedrövligt om\r\nvi i riksdagen inte kan ena oss om formerna. Att vi\r\nhar olika uppfattning i sakfrågor hör till det\r\npolitiska spelet, men vi borde kunna komma\r\növerens om formerna i riksdagen. Jag hade gärna\r\nsett att vi i konstitutionsutskottet hade nått fram till\r\ndetta.</pre><pre>Jag tyckte mig dock inte kunna uppleva att\r\nsocialdemokraterna hade någon vilja att diskutera\r\närendet. De fastnade väldigt snabbt i ett\r\nställningstagande som de hade haft redan i\r\ntalmanskonferensen. Dörren stängdes ganska\r\nsnabbt, och sedan fanns inte utrymme att diskutera\r\närendet mera. På något sätt har detta blivit en\r\nprestigefråga, vilket är litet olyckligt.</pre><pre>Catarina Rönnung drar in opinionssiffror, att vi är\r\nsmåpartier och jag vet inte vad, som över huvud\r\ntaget inte har med detta att göra.</pre><pre>Vi är olika partier som bildat en majoritet och\r\nkommit på samma linje. Vi tycker att det ännu inte\r\när dags att inrätta ett mera permanent utskott. Vi\r\nvill ha ett utskott som just förbereder EES-avtalets\r\ninförlivande. Sedan måste vi bättre förbereda hur\r\nvi skall ha det med samarbetet i övrigt och med de\r\norgan som finns.</pre><pre>Jag delar fullständigt den uppfattning som Bertil\r\nFiskesjö gett uttryck åt här i debatten och vill inte\r\nmera gå in på det. Men jag hoppas att vi sedan, när\r\nvi mera permanent tar ställning till detta,\r\ngemensamt kan ställa upp på ett förslag om hur vi\r\nvill ordna våra former här i riksdagen.</pre><pre>Anf. 92  CATARINA RÖNNUNG (s):</pre><pre>Herr talman! Jag håller med om Ingela\r\nMårtenssons idéer om att vi skall kunna ena oss om\r\nprocedurformerna här. Det är ett bra förslag, och\r\njag hoppas att vi med tiden kommer fram till det.</pre><pre>Dessutom skulle det verkligen förvåna mig -- för att\r\ngå in på vad Bertil Fiskesjö berörde -- om det fanns\r\nvattentäta skott mellan riksdagsutredningens\r\nrepresentanter och ledarna för de borgerliga partier\r\nsom nu befinner sig i regeringen. Jag tror att i denna\r\nviktiga fråga har partiledarna ganska mycket att\r\nsäga till om bakom kulisserna.</pre><pre>När det gäller att i debatten dra in opinionssiffrorna\r\nför mittenpartierna vill jag mildra mitt uttalande\r\noch säga att jag inget högre önskar än att ni ökar\r\nera opinionssiffror på bekostnad av moderater och\r\nNy demokrati. Där har ni min välsignelse.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 §  Statlig lokalförsörjning</pre><pre>Föredrogs</pre><pre>finansutskottets betänkande</pre><pre>1991/92:FiU26 Statlig lokalförsörjning (prop.\r\n1991/92:100 delvis).</pre><pre>Anf. 93  CHRISTINA LINDERHOLM (c):</pre><pre>Herr talman! Jag har inget annat yrkande än bifall\r\ntill hemställan i finansutskottets betänkande 26.</pre><pre>Skälet till att jag tar till orda i det här ärendet är att\r\njag tycker att Stockholm är värt några minuter av\r\nriksdagens tid.</pre><pre>Stockholm är vackert, inte minst just nu när\r\nparkerna grönskar och vattnet glittrar i vårsolen.\r\nStockholm är min, mina barns och många andras\r\nhembygd. Därför är det så viktigt att alla\r\nmöjligheter tas till vara att bibehålla det som är\r\nvackert, att ta bort skönhetsfläckar och att se till att\r\nstaden, främst i dess inre delar, den s.k. stenstaden,\r\nåter kan bli levande; där människor både bor,\r\narbetar och tillbringar sin fritid med att ta del av det\r\nstora kulturella utbud som finns eller att bara\r\nflanera i en ljum vårkväll.</pre><pre>För att det åter skall bli så krävs en del åtgärder. En\r\nav dem är att minska andelen kontor bl.a. genom\r\natt avkontorisera bostadslägenheter i centrala\r\nstaden. Centern i Stockholm har länge krävt att\r\nsådana åtgärder vidtas. Nu har också andra partier\r\ninstämt i Centerns krav, och det finns en stor\r\nmajoritet i Stockholms stadshus för att\r\navkontorisera innerstaden och så göra den levande.\r\nJust nu finns unika möjligheter att göra detta.\r\nOmkring 1,5 miljoner kvadratmeter kontorsyta står\r\ntomma i dag i Stockholmsregionen. Trots det byggs\r\noch planeras för ytterligare kontorsarbetsplatser.</pre><pre>I min motion Fi406 har jag visat på att även staten\r\nhar möjligheter att underlätta ökat boende i\r\nstadens inre delar. Som exempel har jag tagit\r\nGarnisonen. Det borde vara möjligt genom\r\növerläggningar mellan stat och stad att komma\r\növerens om vilka åtgärder som kan vidtas för att\r\nkoncentrera statens behov av kontorslokaler och\r\nhelt friställa vissa byggnader, t.ex. Garnisonen.\r\nDenna byggnad, som inte hör till stadens vackraste,\r\nskulle kunna rivas och bostäder byggas i stället. Det\r\nskulle troligen vara god samhällsekonomi att\r\nförfara på det sättet. Andra byggnader skulle\r\nkunna göras om till bostäder. Då skulle också\r\nvärdefulla parker och gröna ytor kunna bevaras.</pre><pre>Till min förvåning tas min motion med i ett\r\nbetänkande som inte alls handlar om det jag\r\nmotionerat om, utan om riktlinjer för den statliga\r\nfastighetsförvaltningen och ombildningen av\r\nbyggnadsstyrelsen. Utskottet betonar dock att de\r\nfrågor jag tar upp i motionen blir en naturlig uppgift\r\nför den blivande fastighetskoncernen. Det är bra,\r\noch jag kommer att bevaka att så sker. Att det då\r\ninte behövs något uppdrag till byggnadsstyrelsen\r\nom inventering av statens lokalbehov förefaller\r\nnaturligt.</pre><pre>Jag förstår också av betänkandet att frågan om den\r\nslutliga utformningen av myndighetsstrukturen i\r\ndetalj återkommer till riksdagen i höst. Det är väl i\r\noch för sig ingen garanti för att den angelägna\r\növersynen av lokalbehovet kommer till stånd.\r\nDäremot tror jag att ekonomiska aspekter,\r\nnämligen att det jag föreslagit faktiskt skulle kunna\r\nminska statens utgifter, kan hjälpa till att föra\r\nfrågan framåt. Att det dessutom skulle vara till\r\nfördel för stockholmarna, som får en bättre\r\nstadsmiljö, och för de bostadssökande, som får\r\nbostäder, är en klar fördel. Jag ser positivt på\r\nutvecklingen och har tilltro till att riksdag och\r\nregering delar mina bedömningar om att\r\nStockholm är en vacker stad, värd att satsa på, och\r\natt staten har ett medansvar för stadens framtida\r\nutformning och utveckling.</pre><pre>Anf. 94  KJELL ERICSSON (c):</pre><pre>Herr talman! Eftersom ett enigt utskott står bakom\r\ndetta betänkande vill jag bara yrka bifall till\r\nfinansutskottets hemställan.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 §  Grundläggande högskoleutbildning,\r\nm.m.</pre><pre>Föredrogs</pre><pre>utbildningsutskottets betänkanden</pre><pre>1991/92:UbU16 Lokalförsörjning m.m. för högre\r\nutbildning och forskning (prop. 1991/92:100\r\ndelvis),</pre><pre>1991/92:UbU13 Vissa för högskolan gemensamma\r\nfrågor och anslag (prop. 1991/92:100 delvis),</pre><pre>1991/92:UbU14 Grundläggande\r\nhögskoleutbildning m.m. (prop. 1991/92:100\r\ndelvis),</pre><pre>1991/92:UbU15 Anslag till forskning, m.m. (prop.\r\n1991/92:100 delvis) samt</pre><pre>1991/92:UbU17 Anslag till lantbruksuniversitetet,\r\nm.m. (prop. 1991/92:100 delvis).</pre><pre>Andre vice talmannen meddelade att\r\nutbildningsutskottets betänkanden UbU16,\r\nUbU13, UbU14, UbU15 och UbU17 skulle\r\ndebatteras gemensamt.</pre><pre>Anf. 95  BERIT LÖFSTEDT (s):</pre><pre>Herr talman! Det vi nu skall samtala om i\r\nkammaren en stund är fem betänkanden, som\r\ntalmannen just har räknat upp för oss. De berör på\r\nolika sätt högskola, grundutbildning och forskning.\r\nDäremot kan man inte säga att vare sig\r\nbetänkandena eller den del av budgetpropositionen\r\nsom de vilar på innehåller några principiella frågor\r\nsom kan ge utrymme för mera hetsiga debatter. Det\r\nskall vi inte heller ha.</pre><pre>Dessa ärenden avser tredje året i en budgetcykel på\r\ntre år. Då skall det rimligen mest handla om litet\r\nfinputsning. Vi väntar nästa år de samlade\r\npropositionerna om både grundutbildning och\r\nforskning.</pre><pre>Det är klart att vi kan ha litet olika förväntningar\r\npå vad dessa propositioner skall innehålla, och vi\r\nkan ha olika åsikter om vad de borde innehålla.</pre><pre>I vilket fall som helst har vi i bred enighet avstyrkt\r\nen lång rad enskilda motioner som har handlat om\r\nnya utbildningar, nya utbildningsorter, nya\r\nforskningsområden, osv. Det har vi inte gjort efter\r\natt ha prövat de olika motionsförslagens reella\r\nmeriter, utan vi har gjort det just med tanke på att\r\ndet kommer en annan tid då dessa frågor, som tagits\r\nupp i motionerna, och andra frågor får vägas ihop.</pre><pre>Det intressanta med det som vi nu har framför oss\r\när nog inte vad som står, utan mera vad som inte\r\nstår där.</pre><pre>Utbildningsministern strör litet tankar och idéer\r\nomkring sig. Han gör det litet rapsodiskt i\r\nbudgetpropositionen och i diverse tal som han\r\nframför, och det får han naturligtvis göra.</pre><pre>Dessutom finns ett antal frågor som lever sitt liv i\r\nhögskolevärlden med anledning av en\r\ndepartementspromemoria om fria universitet och\r\nmed anledningen av högskoleutredningen. Där\r\nfinns också olika förslag som väcker en del glädje\r\noch en del oro ute i högskolevärlden.</pre><pre>Dessutom talas det ibland om stiftelser, om\r\nkonkurrens och om central excellence -- riktigt vad\r\ndet blir av det vet vi väl inte så särskilt väl.</pre><pre>Från socialdemokratiskt håll vill vi i samband med\r\nde här betänkandena ändå ta upp några frågor som\r\ninte berörs eller som berörs bara summariskt i\r\nbudgetpropositionen.</pre><pre>Det aviseras ju i budgetpropositionen en ganska\r\nomfattande utökning av antalet\r\ngrundutbildningsplatser i högskolan, men det sägs\r\nlitet eller inget om hur det är tänkt att de skall\r\nfördelas. Det kanske det i och för sig inte skall\r\nheller, men det hade kanske varit till viss glädje om\r\ndet hade funnits några uppgifter om det. Det som\r\noroar oss är att det sägs väldigt litet eller just\r\ningenting om de små och medelstora högskolorna\r\noch hur deras framtid kan tänkas komma att se ut.</pre><pre>Internationalisering står det litet grand om. Men\r\ndet har reducerats till att handla om EG eller\r\nåtminstone Europa. Man kan ju undra vart resten\r\nav världen har tagit vägen i\r\ninternationaliseringssammanhang. Jag har vid flera\r\ntillfällen mött framför allt moderata debattörer här\r\ni kammaren som har varit väldigt ampra med\r\navseende på internationalisering.</pre><pre>Nog är det klart att samverkan med EG och t.ex.\r\nvia Tempus med Östeuropa är internationalisering,\r\nmen det är då rakt inte all internationalisering. Det\r\nhade varit bra, tror jag, om man hade kommit på att\r\ndet finns en värld utanför Europa. Det är dessutom\r\nextremt svårt att hitta pengarna till det här i\r\nbudgetpropositionen, vart de nu har tagit vägen.</pre><pre>Möjligen kan man också säga att riksdagens\r\nframtida befattning med frågor som har att göra\r\nmed utbildningsresurser och\r\nutbildningsdimensionering inte heller känns\r\nalldeles klar.</pre><pre>Herr talman! Den svenska högskolan är förfärligt\r\nduktig. Där uträttas mellan varven t.o.m. stordåd,\r\ntror jag. Där finns god kvalitet.</pre><pre>Det är klart att det kan finnas små öar av sämre\r\nkvalitet, någon lärare som inte fungerar så bra eller\r\nnågon mindre lyckad forskare, men i allmänhet står\r\nsig den svenska högskolan mycket väl i den\r\ninternationella konkurrensen och i de\r\ninternationella kontakterna. Studenter, lärare,\r\nforskare och högskoleledningar är respekterade\r\npartner vid världens ledande högskolor och\r\nuniversitet, och det är förfärligt bra för vårt land.</pre><pre>Det innebär naturligtvis också att vi har en god\r\ngrund att bygga vidare på. Det är därför väldigt\r\nangeläget att vi fortsätter att satsa på våra\r\nhögskolor och bygger ut dem efter bästa förmåga.\r\nDet är också angeläget att vi här fortsätter att göra\r\nvad vi kan göra för att slå vakt om kvaliteten.\r\nAlldeles särskilt angeläget tycker jag att det är att\r\nvi lyckas göra det möjligt för ungdomar och även\r\nvuxna som vill studera, som vill skaffa sig en högre\r\nutbildning, att göra det.</pre><pre>Det är också utomordentligt angeläget att vi orkar\r\nmed att sprida både utbildning och forskning över\r\nlandet. Det är ju ändå så att studenter i ganska stor\r\nutsträckning väljer den utbildningsort som ligger\r\nnärmast. Det finns alltså en betydande\r\nutvecklingskraft i universitet och högskolor, och det\r\nfinns anledning att dra nytta av det och glädjas åt\r\ndet.</pre><pre>Riksdagen gjorde i fjol ett par uttalanden: dels att\r\ndet borde bli bra många fler\r\ngrundutbildningsplatser i högskolan, dels att\r\nhögskolan skulle få en i förhållande till statsmakten\r\nfriare ställning. Det är principer som vi har varit\r\nganska ense om, även om vi kan bli oense om hur\r\nman skall gå till väga när man sedan skall\r\ngenomföra dem.</pre><pre>Jag skulle ändå vilja beröra några frågor som vi\r\nsocialdemokrater ansett vara särskilt angelägna\r\neller som vi har haft en annan mening om än\r\nutskottsmajoriteten. Dit hör -- jag har redan sagt\r\ndet under de första sju och en halv minuterna, och\r\njag vill säga det en gång till -- behovet av att det\r\nverkligen finns högskoleutbildning på många\r\nställen i landet; vi behöver se en plan för hur det\r\nskall kunna tryggas.</pre><pre>Dessutom är det naturligtvis så att industrin\r\nbehöver kvalificerad arbetskraft. Därför önskar vi\r\noss nästa år en tydlig plan för hur yrkesteknisk\r\nhögskoleutbildning skall kunna byggas ut.</pre><pre>När det gäller de dimensioneringsfrågor som är\r\naktuella i år -- där görs ett litet påslag jämfört med\r\ntidigare, det mesta beställt av riksdagen i fjol -- är\r\ndet egentligen inte något större fel på det förslag\r\nsom föreligger, utom att det fattas en del. Vi har för\r\nvår del accepterat de givna ramarna. Det har\r\ninneburit att vi har känt oss tvingade att göra en del\r\nomfördelningar inom den ramen för att kunna\r\ntillgodose önskemål som vi tycker är ännu viktigare\r\nän andra.</pre><pre>Innan lärarutbildningspropositionen hade kommit\r\nkunde vi misstänka att de minsta högskolorna, de\r\nsom saknar lärarutbildning, inte i det\r\nsammanhanget skulle få del av någon ökning och\r\natt de skulle komma att bli missgynnade, och vi\r\nhade alldeles rätt. Av det skälet har vi försökt skapa\r\nutrymme -- låt vara att det inte är särskilt stort --\r\nför en ytterligare satsning på fristående kurser. Det\r\ngäller då Karlskrona--Ronneby, det gäller\r\nHalmstad, Borås, Skövde, Trollhättan--Uddevalla\r\noch Eskilstuna--Västerås.</pre><pre>Vi har också tyckt att det har varit väsentligt att\r\nkunna prioritera 20 nya läkarutbildningsplatser i\r\nUmeå.</pre><pre>Det här tyckte vi att vi var tvungna att finansiera,\r\noch vi har gjort det på det viset att vi har föreslagit\r\nen senareläggning av 30 av 60 nya\r\ncivilingenjörsplatser på KTH, att vi senarelägger de\r\n30 nya arkitektplatser som var föreslagna och att vi\r\nminskar litet på ökningen av LIF-anslagen till\r\nStockholm, Uppsala, Lund och Göteborg.</pre><pre>Vi är oroliga för framtiden för de mindre och\r\nmedelstora högskolorna. Särskilt orolig kan man\r\nbli när man ser utredningsdirektiv som handlar om\r\natt peka ut några högskolor som möjligen skall\r\nkunna få ge magisterexamen medan andra med en\r\ngång är uteslutna.</pre><pre>Studerandehälsovården har i all hast flyttats över\r\ntill högskolorna. Det är möjligt att det i det fallet\r\ninte är något större fel på själva principen, men vi\r\ntycker att man kanske borde ha lugnat sig litet och\r\nberett ärendet litet bättre. Det står ingenting om\r\nmål och inriktning, det finns ingenting ordentligt\r\nom en framtida finansiering, det finns ingen\r\nredovisning av remissinstanserna. Vi tycker att man\r\nkunde ha gått litet omsorgsfullare till väga.</pre><pre>Vi är mycket glada över att vi i utskottet till slut\r\nkunde enas om satsningen på den speciella\r\nrestaurangutbildningen i Grythyttan.</pre><pre>När det sedan gäller urvals- och antagningsfrågor\r\nvill jag säga att det tillhör det område där man river\r\nupp fältet utan att riktigt berätta vad man har tänkt\r\nsig. Ute i Europa tycker man att det blir allt\r\nväsentligare att ungdomar har annan erfarenhet\r\ninnan de kommer till högskolan och att det\r\nomgivande samhället knyts närmare högskolan.</pre><pre>Här aviseras nu att arbetslivserfarenhet inte är\r\nsärskilt väsentligt, samtidigt som urval och\r\nantagning av andra skäl skall decentraliseras till de\r\nlokala högskolorna. Det måste man säkert göra när\r\nman bryter upp linjesystemet. Men vi tycker att det\r\när angeläget att man i de här sammanhangen kan\r\ngarantera rättstrygghet så att ungdomarna blir\r\nlikvärdigt behandlade, så att de t.ex. vet varför de\r\ninte har kommit in och så att de får en ordentlig\r\ninformation om vilka utbildningsvägar som finns på\r\nvilka orter och sådana saker. Vi tycker också här att\r\ndet har gått undan litet för mycket i svängarna.</pre><pre>När det sedan gäller forskningsområdet har vi inte\r\nheller några större invändningar egentligen. Det\r\nom något kommer ju att bli ordentligt debatterat\r\nnästa år -- den erfarenheten har vi. Men vi vill\r\nskicka med ett par saker som vi anser bör finnas\r\nmed i den forskningspolitiska propositionen.</pre><pre>Framför allt handlar det om att vi tycker att man\r\nbör kunna få bedriva forskning av hög kvalitet\r\nockså vid de mindre och medelstora högskolorna,\r\noch vi tycker att man bör ha med det i\r\nberedningen -- vi känner oro för hur det kan\r\nkomma att bli. Det är viktigt att hitta bra\r\norganisatoriska lösningar på det här problemet --\r\ndet är angeläget att det verkligen blir belyst.</pre><pre>Ett sakområde som vi har velat gardera i de här\r\nsammanhangen är forskning gällande gränslandet\r\nmellan ekonomi och miljö. De frågor som gäller\r\nbalans mellan det som är ekonomiskt önskvärt och\r\ndet som är miljömässigt möjligt blir allt\r\nangelägnare. Det har vi velat skicka med.</pre><pre>Lantbruksuniversitetet är det nyaste lilla barnet till\r\nutbildningsutskottet -- det kanske inte är så litet,\r\nmen det är i alla fall ett barn som\r\nutbildningsutskottet inte har haft tidigare. Det har\r\nvarit intressant att göra dess bekantskap.</pre><pre>Vi blev litet bestörta när vi upptäckte vilken kraftig\r\nbesparing som lantbruksuniversitetet -- sig självt\r\nhelt ovetande, tror jag -- stod inför; den var på 30\r\nmiljoner. Nu har man utrett lantbruksuniversitetets\r\norganisation, och vi tycker att det är rimligt att man\r\ntar ställning till det innan man ålägger\r\nlantbruksuniversitetet en så kraftig besparing.\r\nDärför har vi velat minska bördan litet. I stället för\r\nen besparing på 30 miljoner säger vi 15 miljoner. De\r\npengarna tar vi från anslag för inredning och\r\nutrustning vid högskolorna.</pre><pre>Det känns bra att vi har blivit överens om behovet\r\nav att det etableras och blir säkerställt både skoglig\r\nutbildning och skoglig forskning i Sydsverige. Jag\r\ntror att var och en av oss begriper att träden lever\r\nett annat liv i Sydsverige än de gör i norra Sverige\r\noch att man behöver forska och utbilda beroende\r\npå vilken miljö man lever i.</pre><pre>Med det här, herr talman, vill jag sluta med att yrka\r\nbifall till reservation 2 i betänkande 16, reservation\r\n2 i betänkande 13, reservationerna 2, 3, 5, 6, 7, 8,\r\n9, 11 och 13 i betänkande 14, reservation 1 i\r\nbetänkande 15 och reservation 2 i betänkande 17.</pre><pre>Anf. 96  STEFAN KIHLBERG (nyd):</pre><pre>Herr talman! Tvångsanslutning -- ordet leder\r\ntanken till f.d. Sovjetunionen och andra\r\ndiktaturer -- inte finns väl det i Sverige?</pre><pre>Jo, i den av regeringen utfärdade förordningen\r\n1983:18 stadgas att studerande vid statlig högskola\r\nskall vara medlem i ortens studerandekår samt i\r\nförekommande fall i studerandenation resp.\r\nfakultetsförening för studerande. Sveriges\r\nstuderande vid universitet och högskolor är således\r\ntvångsanslutna till sina intresseföreningar.</pre><pre>Detta s.k. kårobligatorium kränker den negativa\r\nföreningsfriheten, dvs. rätten att stå utanför en\r\nsammanslutning. Detta är ett ingrepp i individens\r\nfrihet som Ny demokrati menar är helt\r\noacceptabelt. Det kan knappast anses vara\r\nförenligt med demokratiska grundprinciper att\r\nstatsmakten tvingar samtliga studenter att betala\r\nmedlemsavgift i vissa, bestämda föreningar.</pre><pre>De argument som framförs från många av de\r\nnuvarande studentkårerna som skäl för att behålla\r\nkårobligatoriet saknar tyngd. De lider ofta brist på\r\nintellektuell stringens och logik, samtidigt som de\r\nomyndigförklarar studenternas egen förmåga att\r\nsjälva bestämma vilka sammanslutningar de vill\r\ntillhöra och vilken service de önskar från dessa\r\nsammanslutningar.</pre><pre>Argumenten präglas av ett skråtänkande och har\r\nmånga paralleller med det som monopolförsvarare\r\nbrukar dra fram. Vi instämmer gärna och helhjärtat\r\ni att kårerna och nationerna i dag på det hela taget\r\ngör ett utomordentligt bra och värdefullt arbete --\r\nså bra att vi är övertygade om att det stora flertalet\r\nstudenter alldeles frivilligt kommer att vilja vara\r\nmedlemmar även sedan ett obligatorium\r\navskaffats.</pre><pre>Den övertygelsen tycks dock inte delas av många\r\nkårpolitiker själva, eftersom de säger sig tro på den\r\nkrisbild som de ofta målar upp över hur det blir om\r\nman tar bort kårobligatoriet. Skulle studenterna\r\nvälja att inte vara med i kåren innebär ju detta nog\r\nså viktiga styrsignaler för de ansvariga\r\nbefattningshavarna inom kåren.</pre><pre>De studentkårer som verkligen lyssnar på kunderna\r\neller studenterna, som de heter i dagligt tal -- har\r\ninte något att frukta vid ett avskaffande av\r\nkårobligatoriet -- tvärtom välkomnar de ett\r\navskaffande.</pre><pre>Kritiken från de borgerliga var länge hård mot LO:s\r\ntidigare tvångsanslutning till det\r\nsocialdemokratiska partiet; den var hård och\r\nberättigad. I konsekvensens och trovärdighetens\r\nnamn borde kritiken mot tvångsanslutningen till\r\nstudentkårerna vara lika hård, men det är den inte.\r\nVarför törs inte regeringen ta steget fullt ut och\r\navskaffa kårobligatoriet, trots att frågan utretts\r\nordentligt och remissbehandlats? Frågan behöver\r\nberedas ytterligare på regeringskansliet, är svaret.\r\nDet är obegripligt varför, och några hållbara\r\nargument har heller inte framförts. Därför dyker\r\nmisstanken om svågerpolitik naturligtvis upp.\r\nStudentkårernas skyddade värld har länge varit\r\ndrivhus och plantskola för broilerpolitiker -- och\r\nsådana finns det ju tyvärr gott om, även i den\r\nnuvarande regeringen.</pre><pre>Ny demokrati har i motion K430 föreslagit en ny\r\noch akademisk utbildning samt frivillig\r\nauktorisation av journalister. Varför? undrar man.</pre><pre>Yttrandefriheten är ett av de viktigaste\r\nfundamenten i en demokrati. Men varje\r\nmedborgares rätt att uttala sina åsikter och bilda\r\nopinion är inte detsamma som att den praktiska\r\nmöjligheten att torgföra sina åsikter är tillgänglig.\r\nHär spelar press, radio, TV och andra massmedia\r\nen oerhört viktig roll. Det är dessa media som avgör\r\nden reella yttrandefriheten. Massmedierna har\r\nsåledes ett kolossalt ansvar och styr i praktiken hela\r\nopinionsbildningen i en demokrati. Detta är ett\r\nansvar som förpliktigar, men det är endast\r\nideologiskt och subjektivt baserat. Inget juridiskt\r\nansvar kan utkrävas av t.ex. en dagstidning för att\r\nden avsiktligt förtiger viktiga, men för den\r\nopassande fakta. Detta ansvar och denna makt är\r\nså stor att man ofta pratar om massmedia som den\r\ntredje statsmakten. Massmedias betydelse har utan\r\ntvivel också ökat dramatiskt under det senaste\r\ndecenniet och torde öka än mer i ett framtida\r\ninformationssamhälle.</pre><pre>I stort sett sköter många massmedia denna uppgift\r\nganska bra, även om det finns en stor spännvidd i\r\nambitionsnivå mellan olika media. Omdömet beror\r\nockså på vilken syn man har på journalisternas roll\r\ni den demokratiska processen. Detta\r\nopinionsbildnings- och demokratiansvar ställer\r\nnaturligtvis ytterligt stora krav på de viktigaste\r\naktörerna inom massmedia, nämligen\r\njournalisterna. Det ställer krav på bl.a. kunskaper,\r\nsaklighet, kompetens, självinsikt, personlig\r\nmognad och integritet. Som inom de flesta\r\nyrkeskategorier varierar kvaliteten även inom\r\njournalistkåren. Vi anser det emellertid vara ett\r\nväsentligt samhällsintresse att bidra aktivt till att\r\nsäkerställa och uppmuntra en utveckling mot mer\r\nhögkompetena journalister.</pre><pre>Vilka är då problemområdena?</pre><pre>Det är svårt att över huvud taget få i gång en\r\ndiskussion om journalisters yrkesroll och uppgift.\r\nVarför? Den enda rimliga förklaringen är att\r\njournalisterna inte vill ha en sådan diskussion och\r\natt de -- i kraft av vad jag tidigare sade -- blockerar\r\nden. Men man frågar sig naturligtvis: Var är det\r\nkritiska granskandet när det gäller den egna\r\nyrkesrollen? Journalistens uppgift är ju bl.a. att\r\nskildra och kritiskt granska verkligheten. Samtidigt\r\nkan man konstatera att sanningen alltid finns i\r\nbetraktarens ögon.</pre><pre>Man blir därför litet orolig när man läser en nyligen\r\npublicerad studie som indikerar att motivet för att\r\nvälja journalistyrket är en vilja att påverka. Vi\r\nmenar att man då har valt fel yrke. Då bör man nog\r\nvälja att bli t.ex. politiker. Det egna engagemanget\r\nriskerar att sätta krokben, man riskerar att bli\r\nförblindad av de egna värderingarna.</pre><pre>Maktutredningen visade tydligt att t.ex.\r\njournalister i avsevärt större utsträckning än\r\nsamhället i övrigt har radikalt andra värderingar --\r\nbetydligt mer till vänster, för att använda en\r\ntraditionell värdering. De prioriterar också\r\nannorlunda än flertalet medborgare. Detta är\r\nnaturligtvis fullständigt okej. Men det gäller att\r\nkunna skilja på sina egna värderingar och\r\nuppdraget som journalist.</pre><pre>Det är så illa att journalister har sämst förtroende\r\nhos allmänheten av alla yrkeskategorier. De är\r\nt.o.m. värre än politiker -- och det vill inte säga\r\nlitet. Detta är ett faktum som publicerades i ett\r\nmycket litet antal tidningar; det borde ju ha utlöst\r\nkolossal diskussion. Många säger: Tro inte på det\r\nsom står i tidningen. Det är ju också en mycket\r\nalarmerande signal.</pre><pre>Jag lyssnade nyligen på en mediakonsult som väl\r\nkänner det svenska massmediasamhället. Han\r\nsammanfattade det hela i tre punkter. -- Jag vill\r\nunderstryka att det inte är min sammanfattning,\r\nutan en erfaren mediakonsults. Han tycker att\r\nsvenska journalister kan karakteriseras så här: De\r\när enfrågejournalister, de jagar i flock, och de är\r\nofta okunniga.</pre><pre>Vi menar att den enda medicinen mot detta är\r\nkunskap och kvalificerad utbildning. Vi föreslår\r\ndärför en frivillig auktorisation av journalister,\r\neventuellt med olika auktorisationsnivåer. Man\r\nskulle kunna hämta idéer från exempelvis\r\nrevisorsområdet, där man har godkänd resp.\r\nauktoriserad revisor. När det gäller advokater finns\r\nockså vissa krav för att man skall få använda titeln\r\nadvokat; samma sak gäller legitimerad läkare.</pre><pre>Den praktiska utformningen skall självfallet göras\r\nav journalistkåren själv i samråd med kvalificerade\r\nspecialister från olika områden. Även\r\nbestämmandet av kravnivåer skall ske i nära\r\nsamråd med journalister.</pre><pre>Vi vill understryka att ett grundkrav för att erhålla\r\nauktorisation bör vara att man har en riktig\r\nakademisk examen, som vilar på vetenskaplig\r\ngrund och innefattar skolning i vetenskaplig\r\nmetodik och kritiskt tänkande. Den kan sedan\r\nbyggas på med massmedial teori och praktisk\r\nerfarenhet; något i likhet med juristutbildningen,\r\ndär man har tingsmeriteringen efter utbildningen.</pre><pre>Utbildningen på dagens journalisthögskolor anser\r\nvi tyvärr inte ligga på, vad vi menar, akademisk\r\nnivå. Grundvärderingen, som vår ståndpunkt vilar\r\npå, är att djupa, breda kunskaper och hög\r\nkompetens är nödvändiga förutsättningar för att\r\nman skall kunna utöva journalistyrket på en hög\r\nprofessionell nivå och inse och axla det ansvar yrket\r\ninnebär. Härtill kommer naturligtvis mycket högt\r\nställda krav på personlig integritet, mognad och\r\nsjälvinsikt.</pre><pre>Vår utgångspunkt är naturligtvis att\r\nauktorisationen skall vara frivillig. Men om\r\njournalistkåren själv kommer fram till att man vill\r\nha en obligatorisk auktorisation, har vi inga\r\nprincipiella invändingar. Även om auktorisationen\r\när frivillig kan t.ex. en enskild dagstidning eller TV-\r\nkanal naturligtvis själv bestämma sig för att endast\r\nanlita eller anställa auktoriserade journalister, för\r\natt på så sätt markera sina kvalitetsambitioner.</pre><pre>Avslutningsvis, herr talman, vill jag säga några ord\r\nom vår motion Akademisk utbildning och\r\nforskning i världsklass. Man skulle kunna säga att\r\nmotionen är för tidigt född. Då syftar jag på det\r\nsom Berit Löfstedt var inne på i sitt anförande,\r\nnämligen att det nästa år kommer en större\r\nproposition kring dessa frågor. Samtidigt tyckte vi\r\natt det var viktigt att markera var vi står i de här\r\nfrågorna.</pre><pre>Vi instämmer inte i den vackra skönmålning som\r\nBerit Löfstedt gör sig till tolk för. Dess värre är inte\r\nverkligheten sådan som hon beskriver den. Det är\r\nsnarare så att hur vi än mäter, finner vi att vi i\r\nSverige i våra satsningar på akademisk utbildning\r\noch forskning ligger på köplatserna bland världens\r\nindustrinationer. Detta faktum är något som vi\r\ninom Ny demokrati är mycket oroliga över, och vi\r\ntycker att det är alarmerande.</pre><pre>Vi kan i dagsläget inte se något område som är\r\nviktigare att satsa på för att trygga Sveriges\r\nframtida välstånd. Vi har inte råd i ett längre\r\nperspektiv att underlåta att göra de stora\r\ninvesteringar som krävs. Vi vill understryka att de\r\nbelopp som erfordras är investeringar i framtiden,\r\ninte kostnader.</pre><pre>Det finns många punkter som jag skulle kunna gå\r\nigenom, men jag skall inte ta upp tid med det. Jag\r\nvill bara konstatera några grundläggande fakta. Vår\r\nuppfattning är att det inte får vara någon\r\nlokaliseringspolitik. Det går inte i ett så litet land\r\nsom Sverige att skapa kvalitet i varenda buske och\r\npå varenda högskola. Det är utlandet som avgör\r\nkvaliteten. Att vi vill ha fri konkurrens och fria\r\nuniversitet, torde vara ganska självklart. Vi\r\nåterkommer till det.</pre><pre>Jag vill bara konstatera att motionen naturligtvis är\r\navstyrkt -- det är ju så systemet verkar i detta hus.\r\nDen reflexion som dyker upp är att man ute i\r\nnäringslivet gör allt för att uppmuntra\r\nförslagsverksamhet -- här gör vi precis tvärtom; här\r\navstyrker vi alla förslag. Men erfarna kolleger har\r\nbedyrat att man läser de här motionerna, om inte\r\ni slott och koja så i alla fall på departement och i\r\nregeringskansli. Det är tydligen så man vill att\r\nsignalsystemet skall fungera. Därför utgår vi ifrån\r\natt man läser detta i departement och\r\nregeringskansli. Vi ser därför fram emot den\r\nproposition om fria universitet som tydligen är på\r\ngång och forskningspropositionen som kommer till\r\nnästa riksmöte.</pre><pre>Avslutningsvis, herr talman, vill jag yrka bifall till\r\nreservation 1 i utbildningsutskottets betänkande nr\r\n13, reservtion 10 i betänkande nr 14 och reservation\r\n2 i betänkande nr 15.</pre><pre>Anf. 97  BERIT LÖFSTEDT (s) replik:</pre><pre>Herr talman! Bara för att Stefan Kihlbergs\r\nokvädingsord mot studenterna inte skall få stå\r\noemotsagda vill jag säga att jag känner\r\nutomordentligt intellektuella och mycket stringenta\r\nkårungdomar begåvade sådana -- som försvarar\r\nkårobligatoriet. Det finns också de som är både\r\nstringenta och intellektuella och som är\r\nmotståndare. Den där sortens sätt att sortera\r\nungdomar i högar känner jag kväljningar inför.</pre><pre>Jag träffade t.ex. fullständigt underbara\r\nkårpolitiska ungdomar i Linköping i måndags. Jag\r\nhar ingen aning om vilka politiska partier de tillhör.\r\nMan har för övrigt ingen partipolitisk kårpolitik i\r\nLinköping. Jag är rakt inte släkt med dem, men\r\nbegåvade var de. Jag är övertygad om att de\r\nkommer att kunna uträtta mycket i det svenska\r\nsamhället.</pre><pre>Det finns för övrigt och har funnits journalister\r\nsom, utan att ha varit akademiker, har varit\r\nfullständigt lysande i sitt yrke. Själv har jag\r\nerfarenhet av en sådan. Han är numera död. Han\r\nhette Hilding Ferm, och han var bl.a. chefredaktör\r\npå A-presstidningen i Östergötland. Han var\r\nglasarbetare från Småland. Jag tycker att han dög\r\nprecis som han var, utan Stefan Kihlbergs\r\nauktorisation.</pre><pre>Anf. 98  STEFAN KIHLBERG (nyd) replik:</pre><pre>Herr talman! Jag förstår inte riktigt det Berit\r\nLöfstedt säger. Hon tillskriver mig saker som jag\r\ninte har sagt. Jag har aldrig, inte för ett ögonblick,\r\nuttalat mig om att de kårpolitiker som finns i dag\r\nskulle vara av låg kvalitet. Tvärtom sade jag att de\r\ngör ett utomordentligt bra arbete, och eftersom de\r\ngör det är vi inte ett dugg oroliga för att upphäva\r\nobligatoriet. Vi är nämligen övertygade om att de\r\nflesta studenter väljer att vara kvar i kåren, men vi\r\nkan inte förstå varför man skall tvinga dem till det.</pre><pre>Anf. 99  BERIT LÖFSTEDT (s) replik:</pre><pre>Herr talman! Själva kårobligatoriefrågan kan man\r\nha olika synpunkter på. Jag kan kanske t.o.m. vara\r\nosäker själv. Det är inte alls det det handlar om.</pre><pre>Vad jag vände mig emot var vad Stefan Kihlberg\r\nsade -- och jag tror att jag antecknade precis vad\r\nhan sade -- om att studenter som försvarar\r\nkårobligatoriet saknar intellektuell stringens.</pre><pre>Anf. 100  STEFAN KILHLBERG (nyd) replik:</pre><pre>Herr talman! Nej, Berit Löfstedt, jag sade att deras\r\nargument saknar intellektuell stringens. Det är en\r\nhelt annan sak.</pre><pre>Anf. 101  BJÖRN SAMUELSON (v):</pre><pre>Herr talman! Apropå den senaste debatten om\r\nkårobligatoriets vara eller inte vara minns jag en\r\ngång när delar av utbildningsutskottet var i Uppsala\r\noch vi blev inbjudna till studentföreningen\r\nHeimdal. Jag har aldrig känt en sådan värme i\r\nstudentpolitiska sammanhang som den gången. Då\r\nvar jag nämligen den ende politikern som var\r\nförespråkare för avskaffandet av just\r\nkårobligatoriet. Det fanns också moderata\r\nledamöter med vid det tillfället.</pre><pre>Jag är en av dem som har slagits för avskaffandet\r\nav kårobligatoriet, men med åren blir man kanske\r\nockså litet visare och inser vilka olika problem som\r\nfinns med ett rakt avskaffande. Därför har vi i det\r\nbetänkande som nu behandlar kårobligatoriet valt\r\natt nöja oss med att vänta på en ytterligare\r\nberedning. Jag tror nämligen inte, Stefan\r\nKilhlberg, att det går att helt enkelt avskaffa\r\nobligatoriet rakt av. Den här kammaren behöver\r\nnog fatta en del ytterligare beslut som garanterar\r\nolika typer av service till studenterna, service som\r\nkårerna i dag står för. Men i princip är vi inga\r\nanhängare av detta obligatorium, det skall klart\r\nuttalas från denna talarstol.</pre><pre>Jag kan inte heller, herr talman, låta bli att något\r\nkommentera Stefan Kihlbergs litanior om\r\njournalister och journalisters utbildning. Jag tycker\r\nnog att det som Stefan Kihlberg vill ha luktar litet\r\ngrand av regler och paragrafer. Jag känner många\r\nduktiga journalister, som jag tror aldrig har satt sin\r\nfot på en högskola. Jag tror inte att en\r\nhögskoleutbildning i sig alltid är en garanti för en\r\nbra yrkesutövande journalist. Jag ser inte riktigt\r\ndetta sammanhang. Det kan naturligtvis vara så,\r\ndet kan ge sådana företräden, men det är som sagt\r\ningen garanti.</pre><pre>Det är en rad betänkanden som vi skall debattera\r\nhär i dag. Högskolepolitik, vad är det? Ja, det är en\r\nbra fråga. För vår del är högskolepolitiken liksom\r\növriga delar av utbildningspolitiken delvis ett\r\ninstrument för en rättvis fördelning av samhällets\r\nsamlade resurser. Det är ett politiskt instrument\r\nsom ger oss möjlighet att driva utvecklingen av\r\nsamhället i olika riktningar. Det är väl därför som\r\ndet kallas just högskolepolitik.</pre><pre>Vi tycker att det är väldigt viktigt att markera att\r\ndet finns ett politiskt ansvar för högskolan, dels för\r\ndem som är verksamma inom högskolan -- lärare,\r\nstudenter och forskare --, dels för dem som står\r\nutanför högskolan men är med och finansierar\r\nverksamheten.</pre><pre>Högskolepolitiken är viktig också i det avseendet\r\natt vi vet att samhället blir alltmer komplicerat,\r\nbeslutsformer blir mer komplicerade, det blir\r\nsvårare att förstå sig på spelet i maktkorridorerna,\r\nvilka vägar olika kommunikationer går när olika\r\nbeslut fattas. Detta var några exempel. Därmed vet\r\nvi också att de som kommer att vara ledande och\r\nsom delvis redan i dag är ledande i\r\nsamhällsdebatten är de som har en bra utbildning,\r\nt.ex. en högskoleutbildning. Det handlar alltså\r\näven litet grand om en demokratiaspekt, som man\r\nmåste lägga an när man utforma ett partis\r\nhögskolepolitik.</pre><pre>Demokratiaspekten ligger naturligtvis också i just\r\ndet faktum att det finns ett politiskt ansvar. På den\r\npunkten ser vi i dag ambitioner från den borgerliga\r\nregeringen att så att säga alltmer predika att\r\npolitiker inte skall lägga sig i t.ex. högskolans olika\r\ngöranden. Jag tror att det är en demokratisk\r\ngentjänst att driva utvecklingen i den riktningen,\r\neftersom det som jag sade finns så många som står\r\nutanför högskolan men som, genom att de bidrar\r\ntill finansieringen, har rätt att också indirekt utöva\r\nen form av politisk styrning och politisk kontroll\r\növer denna högskola.</pre><pre>Man kan sammanfatta dessa regeringens\r\nambitioner att inte göra politik av det som faktiskt\r\när politik med orden: Politikens apostlar\r\napplåderar absolut ansvarslöshet. Nej, det kanske\r\nvar att ta i.</pre><pre>Vad skiljer då vår politik från den politik som\r\nregeringen nu vill föra på högskolans område? Jag\r\nskall ge några exempel.</pre><pre>Vi är från Vänsterpartiets sida övertygade om att\r\nhögskolan måste expandera. Vi måste få plats med\r\nfler studerande i den svenska högskolan. Vi har lagt\r\nfram olika förslag som syftar till detta.</pre><pre>Ett av förslagen är att vi så långt som möjligt vill\r\nluckra upp linjesystemet. Vi menar inte att vi skall\r\navskaffa alla linjer. Det tror vi inte på. Det finns\r\nolika yrken som behöver ha en sammanhållen\r\nutbildning. Men man kan inom ramen för ett\r\nlinjesystem erbjuda delkurser och moment, och på\r\nså sätt, dvs. genom en effektivare användning av\r\nresurserna, skulle man kunna erbjuda fler\r\nstuderande plats på högskolan.</pre><pre>För att kunna genomföra den här nödvändiga\r\nframtida expansionen av högskolan måste det\r\nockså till andra åtgärder. En av de åtgärderna är att\r\nge högskolan bättre och fler lokaler. Ett sådant\r\nförslag har vi lagt fram i samband med årets budget,\r\nmen vi har tyvärr inte vunnit gehör för det.</pre><pre>Jag talar om effektivitet. Effektivitet innebär\r\nibland att det också är nödvändigt med vissa\r\nstrukturella förändringar. Att avskaffa\r\nlinjesystemet är en sådan strukturell förändring. Vi\r\nhar också två olika huvudmän för högskolan i\r\nSverige i dag, nämligen den statliga högskolan och\r\nden kommunala högskolan. Vi i Vänsterpartiet har\r\nunder år förfäktat idén om ett samlat\r\nhuvudmannaskap för högskolan. Olika majoriteter\r\ni riksdagen, som stött olika regeringar, har avvisat\r\nförslaget. Man har sagt att det är alldeles för dyrt.\r\nMen vi tvivlar på detta. Vi tror inte att det blir\r\ndyrare än den samlade kostnad som i dag ligger på\r\nbåde stat och landstingskommuner. Vi har\r\nemellertid sagt att okej, vi är beredda att jämka oss\r\nsamman litet grand. Vi har lagt fram förslag om\r\nsamverkansprojekt mellan statlig och kommunal\r\nhögskola, och vi har föreslagit att ett antal miljoner\r\nsatsas på sådana samverkansprojekt. På så sätt\r\nfinge vi ett underlag för politiska beslut framöver.\r\nVem hade rätt, och vem hade fel? Dessutom skulle\r\ndet innebära en kvalitetsförstärkning av olika\r\nhögskolor, både statliga och kommunala, om man\r\nsamordnade verksamheten. Det är jag alldeles\r\növertygad om.</pre><pre>När det gäller dimensioneringen av högskolan\r\nmenar vi att det på sikt borde vara möjligt med en\r\nfri antagning, att vi från riksdagens sida egentligen\r\ninte skulle behöva lägga oss i hur många studenter\r\nman tar in. Det är klart att man måste ha en viss\r\nminiminivå. Jag återkommer därmed till det\r\npolitiska ansvaret. Vi måste nämligen ha en viss\r\nförsörjning av läkare, lärare, osv. Men därutöver\r\nborde det vara möjligt att inte ha något tak för\r\nantagning av personer som vill studera olika\r\nämnen, olika discipliner.</pre><pre>Det är viktigt att vi vidtar också andra åtgärder när\r\ndet gäller rekryteringen. Det handlar då om den\r\nsneda könsfördelningen inom rekryteringen till\r\nvissa utbildningar, och det handlar framför allt om\r\nden sociala snedrekryteringen. En ökad\r\ndimensionering, en ökad volym av högskolan\r\ninnebär ju i sig att chansen blir större att vi kan\r\nbryta den sociala snedrekryteringen. Jag tror också\r\natt det behövs riktade informations- och\r\nrekryteringsinsatser just för att nå de grupper som i\r\ndag inte traditionellt söker sig till högre utbildning.</pre><pre>En åtgärd som kan förbättra den här\r\nrekryteringsbilden är en satsning på en bra\r\nlärarutbildning. Vi återkommer till\r\nlärarutbildningen i debatter längre fram, men just i\r\ndet här sammanhanget har vi lagt fram förslag om\r\nvikten av att internationalisera lärarutbildningen.\r\nVi tror inte på internationaliseringspratet om man\r\ninte vidtar åtgärder så att också de som kommer ut\r\ni skolan och skall undervisa våra barn faktiskt har\r\nkunskaper om världen utanför Sverige och helst\r\nockså utanför Europa. Vi tror att en bra åtgärd för\r\nde internationaliseringssträvanden som finns i\r\nsamhället är en satsning just på en\r\ninternationaliserad lärarutbildning.</pre><pre>Vi tror också, herr talman, att det av\r\nkonkurrensskäl och av miljöskäl är nödvändigt med\r\nökade satsningar på teknisk utbildning på\r\nhögskolenivå, och vi har till ett av de här\r\nbetänkandena fogat ett förslag om upprättande av\r\nen ny teknisk högskola. Det betyder inte att vi med\r\nnödvändighet absolut kräver att man nu sätter i\r\ngång och bygger en ny enhet. Vi kan också tänka\r\noss att man bygger ut den tekniska utbildningen så\r\natt det faktiskt motsvarar en ny teknisk högskola.\r\nVi tror att detta av konkurrensskäl är helt\r\nnödvändigt framöver, eftersom vi vet att vi inom\r\nt.ex. industrin har ett alldeles för litet inslag av\r\nmänniskor med högre teknisk utbildning. Men vi\r\ntror också att det är nödvändigt om vi framöver\r\nskall kunna slå in på en politisk väg mot ett\r\nresurssnålt samhälle, där vi återvinner i stället för\r\natt förbruka ändliga resurser. Detta kräver ökad\r\nteknisk kompetens.</pre><pre>Jag skulle också vilja säga några ord om\r\nstudenternas situation, bl.a. om\r\nstuderandehälsovården. Jag förstår inte att denna\r\ngrupp av vår befolkning skall vara så styvmoderligt\r\nbehandlad i jämförelse med andra grupper när det\r\ngäller hälsovård. De här människorna går ju in i\r\nstudier och gör en insats, en investering för landet.\r\nDå kan inte jag förstå varför de skall ha sämre\r\nvillkor än andra när det gäller hälsovård.</pre><pre></pre><pre>Därför har vi föreslagit i ett av dessa betänkanden\r\natt studerandehälsovården skall få bättre resurser.\r\nSkall högskolan dessutom rekrytera grupper som i\r\ndag traditionellt inte söker sig till högskolan, kan vi\r\nmed stor säkerhet säga att det naturligtvis kommer\r\natt öka trycket på studerandehälsovården.</pre><pre>Vi vill alltså ge de studerande en trygg tillvaro i\r\nhögskolan. Ett uttryck för detta är att vi vill gå\r\nsnabbare fram än regeringen när det gäller\r\nomvandlingen av utbildningsbidraget till\r\ndoktorandtjänster. Som jag sade tidigare är det en\r\ninvestering för samhället. Doktorandtjänster är\r\nabsolut ett sätt att visa att man erkänner för dessa\r\nstuderande att det är ett arbete som de utför. Deras\r\narbete kommer samhället och övriga att ta del av\r\nframöver. Ett arbete avlönas, och så skall det också\r\nvara med doktorandens arbete.</pre><pre>När det gäller forskningsfrågorna menar vi att det\r\när väldigt viktigt att man ger tydliga signaler till de\r\nhögskolor som i dag egentligen är beredda att ta\r\nemot fasta forskningsresurser. Därför menar vi att\r\nman borde ge högskolorna i Karlstad, Örebro,\r\nVäxjö, Sundsvall/Härnösand och Östersund\r\nsärskilda anslag för att de i samband med nästa års\r\nforskningspolitiska beslut skall kunna lyftas in inom\r\nde nationella programmen för forskning. Görs inte\r\ndetta nu eller senast nästa år, kommer man att få en\r\nkompetensflykt från dessa högskolor. Blir det så,\r\ngår de in på en precis motsatt utveckling än den som\r\nvi förespråkar från Vänsterpartiets sida, nämligen\r\nen utökning av den högre utbildningen och\r\nforskningen i det svenska samhället.</pre><pre>Herr talman! Det kunde sägas en hel del ytterligare\r\nom den svenska forskningspolitiken och den väg\r\nsom den tydligen nu slår in på, men jag tror att jag\r\nhar tagit upp det mest väsentliga och spännande.\r\nJag vill sluta med att säga att jag naturligtvis står\r\nbakom alla våra meningsyttringar, men jag nöjer\r\nmig med att yrka bifall till vår meningsyttring under\r\nmom. 11 i betänkande 16, till reservation 2 under\r\nmom. 4 i betänkande 13, till vår meningsyttring\r\nunder mom. 1 i betänkande 14, till vår\r\nmeningsyttring under mom. 58, reservation 12, i\r\nbetänkande 14, till vår meningsyttring under\r\nmom. 4 i betänkande 15, till vår meningsyttring\r\nunder mom. 50 i betänkande 15 och till\r\nmeningsyttringen under mom. 8 i betänkande 17.</pre><pre>Anf. 102  RUNE RYDÉN (m):</pre><pre>Herr talman! Jag tänker ägna mig åt\r\nutbildningsutskottets betänkanden 13--16 som\r\nberör högskola och forskning. Det betänkande som\r\nbehandlas därefter kommer min värderade kollega\r\nBo Arvidson att tala om.</pre><pre>Jag vill inledningsvis säga att den här debatten av\r\nflera olika skäl känns om inte meningslös så i varje\r\nfall inte väldigt stimulerande. Som Berit Löfstedt\r\nmycket riktigt konstaterade är det nu det tredje året\r\ni en treårig anslagscykel. Det är alltså anslag som en\r\ngång i tiden har lagts fast av den socialdemokratiska\r\nregeringen och nu ärvts av den borgerliga\r\nregeringen. Några väldigt stora förändringar kan\r\ndet under en löpande treårsperiod av naturliga skäl\r\ninte bli. Vi är alltså på båda sidor väl involverade i\r\narbetet. De reservationer som finns fogade till de\r\nfyra betänkanden som jag skall beröra är små\r\nanteckningar i marginalen, om man skall säga det\r\nrakt ut.</pre><pre>Detta har naturligtvis präglat inläggen och kommer\r\natt prägla resten av debatten också. Det hindrar\r\ninte att en del av de markeringar som har gjorts har\r\nvarit framåtsyftande för att så att säga markera för\r\nden ena eller den andra frågan och för att man, när\r\nden forskningspolitiska propositionen väl läggs\r\nfram i februari, skall kunna säga: Vad var det vi\r\nsade? Vi lade fram förslaget först.</pre><pre>Det är någonting som en opposition alltid har rätt\r\natt göra. Det kan man konstatera när man läser\r\nbetänkandena. Likadant är det naturligtvis också\r\nnär det gäller grundutbildningen, som kommer att\r\nbehandlas någon månad tidigare samma år.</pre><pre>Den enda riktigt stora och åtskiljande fråga mellan\r\nSocialdemokraterna och regeringspartierna som\r\njag har kunnat upptäcka när jag läst betänkandet är\r\negentligen synen på hur mycket resurser som skall\r\nallokeras till de små och medelstora högskolorna.\r\nAlla hörde här hur Berit Löfstedt flyttade pengar\r\nfram och tillbaka, strök några utbildningar här och\r\nlade till några utbildningar där. Det var inte några\r\nstora förändringar, men i botten låg en helt\r\nannorlunda syn på de små och medelstora\r\nhögskolorna än vad vi har.</pre><pre>Socialdemokraterna har en strävan att försöka\r\nförvandla dessa högskolor till självständiga\r\nuniversitet som skall få fasta forskningsresurser och\r\nskall fungera som forskningsbärande enheter i\r\nframtiden. Det är någonting som skulle vara\r\nönskvärt för alla, speciellt för regionalpolitikerna,\r\nmen det är föga realistiskt i den ekonomiska\r\nsituation som landet befinner sig i. Detta gäller\r\nspeciellt om vi tänker på att Sverige inte har mer än\r\n8,5 miljoner invånare. Vi har alltså många\r\nhögskoleenheter, och inte mindre än sju har fasta\r\nforskningsresurser. Det är mycket mer än vad\r\nflertalet länder med motsvarande\r\nbefolkningsmängd har. Detta är någonting som vi\r\nskall diskutera litet djupare och se vad det kommer\r\natt leda till om sådana förändringar genomförs.</pre><pre>Det innebär inte att vi från regeringspartiernas sida\r\nsäger att vi inte vill ha dessa mindre och medelstora\r\nhögskolor. Vi har varit med om utbyggnaden av\r\ndem. Vi vill slå vakt om dem, men vi anser inte att\r\nman kan allokera mer resurser för närvarande än\r\nvad som har föreslagits.</pre><pre>Berit Löfstedt tog upp en annan fråga som på sitt\r\nsätt också är åtskiljande. Det rör\r\ninternationaliseringen. Berit Löfstedt säger att det\r\nav propositionen framgår tydligt att man från\r\nregeringspartiernas sida är utomordentligt\r\nintresserad av att sträva efter en ytterligare\r\ninternationalisering, men en internationalisering\r\nsom enbart rör EG och Europa. Så är det inte, Berit\r\nLöfstedt. Vi vill öka internationaliseringen på alla\r\nområden, men man har under en lång tid i den\r\nsvenska utbildningspolitiken försummat det som\r\nheter Europa och EG. Det är först nu som det har\r\nkommit in i det egentliga blickfältet. Det är kanske\r\ndärför som Socialdemokraterna ser det som så att vi\r\nglömmer bort omvärlden, men det har vi ingalunda\r\ngjort. De andra länder som man talar om\r\nförutsätter jag är inte bara tredje världens länder,\r\nutan också forskningsintensiva länder som USA,\r\nJapan och Canada.</pre><pre>Låt mig ge ett exempel på hur starka kontakterna\r\nmellan exempelvis Sverige, Lunds universitet, och\r\nUSA har varit. Det finns sedan 25 år tillbaka ett\r\netablerat utbyte varje termin mellan Lunds\r\nuniversitet och universitetet i södra Kalifornien,\r\nUCLA. Det är många elever som har dragit nytta\r\nav detta. Så internationalisering finns redan utanför\r\nEuropa.</pre><pre>Jag kan delvis hålla med Berit Löfstedt när hon\r\nsäger att vår högskola och vår forskning är bra, men\r\njag vill också säga -- och där stödjer jag litet grand\r\ndet som Stefan Kihlberg tog upp -- att det\r\nfortfarande finns brister och anledning att säga att\r\nvi måste sträva högre. Vi måste satsa mer för att nå\r\nupp till en riktigt internationell standard, för det är\r\nbara med de bästa länderna i Västeuropa som vi\r\nskall tävla. Det är konkurrensen med dessa länder\r\nsom avgör om vi fortfarande kommer att ha en hög\r\nlevnadsstandard i vårt land och en framgångsrik\r\nexportindustri. Klarar vi inte den konkurrensen,\r\nkommer vi långsamt att halka bakåt. Det har\r\nfunnits tendenser i den riktningen under senare tid.</pre><pre>Som sagt är förändringar på gång. Berit Löfstedt\r\nsäger att hon vill ha en särskild plan för YTH. En\r\nsådan kommer helt naturligt att presenteras i den\r\nforskningspolitiska propositionen, som man redan\r\nhar börjat att arbeta med i regeringskansliet. Den\r\nfår vi på sedvanligt avvakta och se vad den\r\ninnehåller. Det är naturligtvis Berit Löfstedt\r\nobetaget att framställa de önskningar som hon har\r\npå olika satsningar på detta område.</pre><pre>Men vi kan inte i dagsläget innan vi har sett\r\nförslagen för hela området avgöra hur de skall vara\r\nlokaliserade.</pre><pre>Jag vill ett litet ögonblick komma tillbaka till de\r\nsmå och medelstora högskolorna. Det gäller där\r\nfrågan om magisterexamen. Berit Löfstedt säger sig\r\nvara orolig för att en del av dessa högskolor\r\nantagligen kommer att få möjlighet att ge\r\nmagisterexamen. Jag tänker då huvudsakligen på\r\nde s.k. gamla filialerna, dvs. Växjö, Karlstad och\r\nÖrebro. Det är en riktig väg som regeringen har\r\nanvisat, att kompetensen hos de olika\r\ninstitutionerna på dessa enheter avgör om de får\r\nmöjlighet att ge en magisterexamen. Det ligger i\r\ndessa enheters intresse, i studenternas intresse och\r\nsannerligen i samhällets och utbildningens intresse.</pre><pre>Detta tas också upp i den\r\ndepartementspromemoria som nu är under\r\nremissbehandling och som heter Fria universitet\r\noch högskolor. Även i den statliga utredningen med\r\ntiteln Frihet Ansvar Kompetens, som kom ut\r\nungefär samtidigt, kommer man in på dessa\r\nområden. Det visar att vi försöker utveckla det\r\nhögskolesystem som vi haft under de senaste\r\ndecennierna. Det är ett system som har stelnat i\r\nsina former och måste förändras om vi skall kunna\r\nbli konkurrenskraftiga.</pre><pre>Det är många områden som måste förändras. Ett av\r\ndem är helt naturligt urvalssystemet, eller\r\nantagningssystemet. Det har redan gjorts en\r\nförändring av detta. Det kom ett nytt\r\nantagningssystem 1991, och det är alltså bara två\r\nomgångar studenter som har antagits enligt det nya\r\nsystemet. Vi kan därför inte göra stora förändringar\r\ni systemet under den närmaste tiden, eftersom en\r\nviss tid måste gå från det att ett system har införts\r\ntill dess att man gör förändringar i det. Detta har\r\nsin grund i rättssäkerhetsskäl, för att studenter skall\r\nkunna anpassa sig och veta vad de har att rätta sig\r\nefter.</pre><pre>Det är klart att vissa små justeringar kan göras och\r\nmåste göras. En utav orsakerna är att vi har\r\nkonstaterat att arbetslivserfarenheten har spelat en\r\nalltför tung roll när det gäller dem som har antagits\r\ngenom högskoleprovet. Där garanterar man nu att\r\n50 % av dem som kommer in genom\r\nhögskoleprovet skall kunna komma direkt från\r\ngymnasiet, och det tycker jag är en riktig väg att gå.</pre><pre>När jag ändå är inne på studenterna vill jag också\r\nta upp frågan om studerandehälsovården. Det är en\r\nfråga som har samband med kårobligatoriet. Den\r\nhar utretts av professor Nils Stjernquist i Lund, och\r\nett betänkande i SoU-serien som heter Studenten\r\noch tvångsanslutning och som kom ut redan 1990\r\nhar remissbehandlats i olika aspekter. Den\r\nutredningen penetrerar enligt min mening på ett\r\nmycket förtjänstfullt sätt det utomordentligt svåra\r\nområde som detta är.</pre><pre>Det är självklart att studenten skall ha en rimlig\r\nhälsovård, och där håller jag med t.ex. Björn\r\nSamuelson. På de kårer där man har en riktig\r\nstudenthälsovård har man också en sådan\r\nhälsovård. Men jag tror att det brister på de mindre\r\norterna där man inte har studenthälsovården\r\nutbyggd.</pre><pre>Vad som är ett bekymmer när man nu överför\r\nstuderandehälsovården från studentkårerna till\r\nuniversiteten och högskolorna är att det inte har\r\nfunnits någon riktig beredskap för att ta hand om\r\nden. Man har inte vetat hur man skall agera. Skall\r\nman slå samman studerandehälsovården med den\r\nvanliga företagshälsovården som finns för\r\nexempelvis universitetens anställda? -- det tycker\r\njag för övrigt att man inte skall göra. Det finns\r\nmånga sådana frågeställningar.</pre><pre>Den förra regeringen ansåg att det fanns skäl att\r\ntitta på detta ordentligt. Man ökade anslaget med\r\n50 %, och den nuvarande regeringen har ytterligare\r\nökat anslaget. Jag tror att man måste se på detta i\r\nsamband med frågan om obligatoriet. Därmed är\r\njag inne på det som Stefan Kihlberg så vältaligt\r\nberörde. Kanske sköt han något över målet, men\r\ndet är helt klart att han har rätt när det gäller den\r\nallmänna principiella frågan om föreningsrätten. Å\r\nandra sidan kan man inte alltid ha rätt enligt\r\nprinciperna, utan ibland måste man kompromissa\r\noch se till den faktiska verkligheten, och den\r\nfaktiska verkligheten är utomordentligt\r\nkomplicerad.</pre><pre>Vi vet att vi har gamla etablerade kårer på de gamla\r\nuniversitetsorterna, och nya studentkårer på de nya\r\nhögskolorna där man inte alls har samma\r\ntraditioner och där det inte finns en uppbyggd\r\nföretagshälsovård, en studentbostadsstiftelse och\r\ndet stora utbud av allmänna aktiviteter som man\r\nhar i exempelvis Uppsala och Lund. Det gör att jag\r\npersonligen tror att det är svårt att hitta ett\r\ngenerellt system för hur man skall lösa detta. Det är\r\nmöjligt att man måste gå fram litet olika. Men ett\r\nsteg i denna riktning är onekligen förflyttningen av\r\nstuderandehälsovården från studentkårerna över\r\ntill högskolorna.</pre><pre>Utomlands har man löst detta problem på ett helt\r\nannat sätt redan från början. Där har man inte på\r\nsamma sätt haft nationer och studentkårer, utan en\r\nanslutning till universiteten. Där betalar man\r\nlikväl, Stefan Kihlberg, en fast avgift, dock inte till\r\nstudentkåren, men till universitetet. Jag tror inte\r\natt man så enkelt kan slopa denna avgift. Den\r\nkommer nog att finnas kvar på ett eller annat sätt.</pre><pre>Sedan till journalistutbildningen och\r\ninformationsansvaret. Jag har en gång tidigare\r\ntjänstgjort i utbildningsutskottet då där fanns en\r\nförtjänstfull socialdemokratisk journalist som hette\r\nBengt Wiklund. Han hade säkert varit\r\nutomordentligt glad om han i dag hade lyssnat till\r\nStefan Kihlberg, även om ni har olika politiska\r\nuppfattningar. Det är sällan jag har hört två\r\npersoner med så olika politisk inställning ha en så\r\nsamstämmig uppfattning i en specifik sakfråga.</pre><pre>Det här är inte lätt. Det är ett svårt problem, och\r\njag tror inte att man från statsmakternas sida kan\r\nagera och genomföra denna förändring. Det finns\r\nkrav på kunskap och kompetens, personlig mognad\r\noch annat som man har rätt och skyldighet att ställa\r\npå journalister. Det finns bland de enskilda\r\nindividerna många som är mycket bra, och det\r\nmåste vi också erkänna. Men det finns en del som\r\nkanske inte alltid håller hela vägen ut.</pre><pre>Det är inte säkert att man blir så väldigt mycket\r\nbättre därför att man väljer den ena eller andra\r\nutbildningen. Vi har nere i mina trakter en\r\njournalistutbildning som alla förståndiga inom\r\njournalistkåren, chefredaktörer etc., menar är den\r\nbästa i landet. Jag skall inte nämna den vid namn,\r\ndå får den kanske väl mycket reklam, men det är\r\nalltså inte någon högskoleutbildning utan en\r\nutbildning vid en folkhögskola. Där har man\r\ntydligen lyckats med att inpränta dessa krav hos\r\nsina elever på ett framgångsrikt sätt.</pre><pre>Sedan måste jag säga att jag blev litet förvånad när\r\nStefan Kihlberg kom in på frågan om en\r\nauktorisation för journalister. Plötsligt lämnar han\r\ndetta med friheten, det personliga ansvaret, och går\r\ntillbaka litet grand till skråtänkandet som han så\r\nkraftfullt fördömde när det gällde studentkårerna\r\noch obligatoriet. Det hade jag inte väntat mig. Men\r\nmycket skall man ju höra, sägs det.</pre><pre>Jag vill också till Stefan Kihlberg säga att jag inte är\r\nsäker på att vi ligger på köplats. Jag har svarat på\r\ndet tidigare när det gäller forskning och utbildning\r\ni Sverige. Vi är inte bäst, men vi är heller inte\r\nsämst. Det finns en del som skall rättas till. Men\r\nmycket är också berömvärt i detta land.</pre><pre>Jag delar däremot uppfattningen att\r\nutbildningspolitik skall vara utbildningspolitik och\r\ninte reigonalpolitik. Då kommer jag in på det Björn\r\nSamuelson sade, och som jag upplevde hade han\r\nkanske litet grand den motsatta uppfattningen.\r\nDessutom talade han varmt om den statliga\r\nstyrningen av högskolan och forskningen. Där har\r\nvi på majoritetssidan en helt annan uppfattning.\r\nMen samtidigt -- och detta är också en\r\nkontradiktion som här kommer fram hos Björn\r\nSamuelson -- talar han om den stora friheten när\r\ndet gäller antagningen till högskolan. Han talar om\r\natt det inte skall finnas något numerus clausus.\r\nDetta är i och för sig något mycket trevligt, men det\r\när förödande för statsfinanserna, och det kan också\r\nvara förödande för de enskilda individer som\r\nskaffar sig en utbildning och sedan finner att det\r\ninte i något avseende finns någon arbetsmarknad\r\nnär de väl är färdiga.</pre><pre>Jag tror att man skall tänka sig för mer än en gång\r\ninnan man går en sådan väg. Det berörs dels i den\r\npromemoria som jag talade om, dels i den statliga\r\noffentliga utredningen om frihet, ansvar och\r\nkompetens. Jag tycker att Björn Samuelson skall\r\nläsa dem.</pre><pre>Herr talman! Nu när klockan börjar dra sig fram\r\nmot middagspausen tycker jag att vi i utskottet skall\r\nuttrycka vår glädje över att vi kommit överens om\r\natt ge regeringen till känna att den högre\r\nrestaurangutbildningen i Grythyttan skall\r\npermanentas. Den svenska restaurangkulturen\r\nkommer säkert på sikt att ha stor nytta av att det\r\nfinns en sådan utbildning på detta område. Det\r\nbehövs förvisso en sådan utbildning i Sverige, vilket\r\nvi alla kan konstatera när vi går ut och äter. Tack.</pre><pre>Anf. 103  BJÖRN SAMUELSON (v) replik:</pre><pre>Herr talman! För det första: Rune Rydén talar om\r\nstuderandehälsovården och säger att den är bra på\r\nen del ställen där de har den, och då har de den.\r\nDet är sant, och det får mig att tänka på Arve\r\nOpsahl när han sade att det de har det har de här i\r\nLissabon.</pre><pre>Vi föreslår dessa förstärkningar eftersom vi vet att\r\nkvaliteten varierar, och vi vill garantera en jämn\r\noch god kvalitet när det gäller\r\nstuderandehälsovården på alla högskolor.</pre><pre>För det andra: Det var intressant att höra Rune\r\nRydén tala om de forskningsresurserna vid de små\r\noch medelstora högskolorna. Kan jag göra\r\ntolkningen att de högskolor som jag räknade upp,\r\nÖrebro, Växjö, Karlstad, Sundsvall, Härnösand\r\noch Östersund, inte kan räkna med att få fasta\r\nforskningsresurser framöver?</pre><pre>För det tredje: Säg vilken folkhögskola det är som\r\nger denna goda journalistutbildning, Rune Rydén.\r\nFolkhögskolan behöver stöd.</pre><pre>För det fjärde: Vi skulle nog behöva föra en längre\r\ndebatt om politisk styrning och det politiska\r\nansvaret. Det handlar inte om att vi vill gå in och\r\ndetaljstyra i det dagliga arbetet. Det handlar om ett\r\npolitiskt och demokratiskt ansvar. Vi tycker att de\r\nenda som kan ta det är just politiker, eftersom man\r\ninte kan så att säga hänga en rektor vart tredje år.\r\nDet går ju inte. Det handlar alltså om ett\r\ndemokratiskt ansvar som de som är inbegripna i\r\nverksamheten och de som står utanför men som\r\nlikväl är med och finansierar verksamheten kan ta.\r\nDet gäller alltså att vara tydlig i detta sammanhang.\r\nDet är ett viktigt fundament i en demokrati att man\r\nkan peka ut vilka som är politiskt ansvariga, annars\r\ntror jag att vi löper stor risk att t.ex. föraktet för\r\npolitiker kan breda ut sig ganska mycket.</pre><pre>Anf. 104  TREDJE VICE TALMANNEN:</pre><pre>Det går bra, Rune Rydén, att tala från bänkplatsen.</pre><pre>Anf. 105  RUNE RYDÉN (m) replik:</pre><pre>Herr talman! Jag ber att till Björn Samuelson få\r\nsäga att studerandehälsovården är, som Björn\r\nSamuelson riktigt konstaterade, olika på olika\r\nuniversitets- och högskoleorter. Men i stort sett,\r\nmed undantag av de allra minsta, tror jag att den är\r\nganska bra. När den nu överförs från\r\nstudentkårerna till högskolorna, gäller det att se till\r\natt man kan hålla den kompetensen uppe och att\r\nstuderandehälsovården verkligen fungerar. Jag är\r\nlitet orolig över att man inte kommer att klara det\r\npå alla håll. Men min förhoppning är att det ändå\r\nskall lyckas. Utskottet har ju möjlighet att följa\r\nutvecklingen.</pre><pre>För närvarande kan man inte lova att de mindre och\r\nmedelstora högskolorna skall kunna få fasta\r\nforskningsresurser som täcker hela deras områden.\r\nNär det gäller enstaka ämnen, där det finns lärare\r\nsom har kompetens, kan man mycket väl tänka sig\r\natt utvidga detta. Men man kan inte göra det\r\ngenerellt över fältet, därför att vi inte har vare sig\r\nekonomiska eller personella resurser att göra det\r\nunder den närmast överblickbara tiden. Det är det\r\nsom vi diskuterar, Björn Samuelson, inte vad som\r\nkan hända efter t.ex. nästföljande treårsperiod.</pre><pre>Vad folkhögskolan heter vet Björn Samuelson. Jag\r\nbehöver därför inte tala om det.</pre><pre>Jag är litet orolig över den totalpolitiska styrning\r\nsom Björn Samuelson talar så varmt för och som\r\nhan tydligen vill se på alla fält utom när det gäller\r\nsjälva antagningen till högskolan. Där skall det vara\r\nfritt fram. Vi från majoritetens sida eftersträvar i\r\nstället en större frihet som leder till konkurrens och\r\nmångfald och därmed också kompetenshöjning\r\ninom högskoleområdet. Jag tror inte att den\r\nlikriktning som den politiska styrningen innebär\r\nleder till detta. Vi kan titta i backspegeln, Björn\r\nSamuelson, och konstatera att utvecklingen under\r\nde senaste 20 åren i det avseendet närmast\r\nförskräcker.</pre><pre>Anf. 106  BJÖRN SAMUELSON (v) replik:</pre><pre>Herr talman! Nej, Rune Rydén skall själv få säga\r\nvilken folkhögskola som det handlar om. Den\r\nligger ju i hans hemtrakter.</pre><pre>När det gäller fasta forskningsresurser till framför\r\nallt de högskolor som jag räknade upp tidigare, vill\r\njag säga att det är självklart, Rune Rydén, att de\r\nskall ha resurser till de områden där de har\r\nkompetens, inget annat. Det handlar också om\r\npolitiskt ansvar och om politisk styrning att ange att\r\npengar kan ges dit. Jag kan därför inte förstå varför\r\nden politiska styrningen, den politiska\r\nbeslutsprocessen och politiskt demokratiskt ansvar\r\nskulle vara ett så stort pedagogiskt äventyr för\r\nRune Rydén.</pre><pre>Att t.ex. ange att det för att upprätthålla en\r\nkulturnation krävs att så och så många har\r\ndoktorerat i socialantropologi, innebär också att\r\nman anger ett politiskt mål. Att ge resurser till\r\nsådan utbildning och sådan forskning innebär också\r\natt man uttrycker en politiskt ambition. Det är\r\nockså i och med detta ett sätt att tala om att vi är\r\nberedda att ta det politiska ansvaret för detta\r\nförslag och dessutom för detta beslut.</pre><pre>Det är i detta sammanhang som högern inom\r\nsvensk politik har predikat just denna apolitisering\r\nunder hela 80-talet. Det var därför som jag sade att\r\napolitikens apostlar applåderar absolut\r\nansvarslöshet.</pre><pre>Anf. 107  RUNE RYDÉN (m) replik:</pre><pre>Herr talman! Nu har Björn Samuelson förfallit till\r\npolitisk retorik. Den tänker jag inte bemöta, därför\r\natt jag tycker att han inte på något avgörande sätt\r\nhar visat att den typ av styrning av högskolan som\r\nhan eftersträvar ger den konkurrens och den\r\nstimulans och därmed skapar den kreativitet och\r\nden kompetens som vi behöver inom svenskt\r\nuniversitetsväsende och inom våra högskolor för att\r\nvi skall kunna klara situationen framöver. Vi har\r\ninte haft den utvecklingen under den tid som vi har\r\nhaft en centralstyrd högskola i Sverige. Därför\r\nmåste vi pröva ett annat system. Det tror jag\r\nkommer att vara utomordentligt stimulerande för\r\nhögskolväsendet, men inte den väg som Björn\r\nSamuelson förespråkar.</pre><pre>För övrigt heter folkhögskolan Skurup.</pre><pre>Anf. 108  TREDJE VICE TALMANNEN:</pre><pre>Jag får meddela att anslag om kvällsplenum nu har\r\nuppsatts.</pre><pre>Anf. 109  BERIT LÖFSTEDT (s) replik:</pre><pre>Herr talman! Rune Rydén konstaterar att vi har\r\nolika syn på de små och medelstora högskolorna.\r\nDet är säkert alldeles sant. Jag skäms dessutom inte\r\nett ögonblick för det.</pre><pre>Jag ser just nu tecken i skyn som väldigt tydligt\r\nsäger att vi har olika syn på dem. Jag tänker på\r\nutredningen om magisterexamen. Jag är inte ett\r\ndugg orolig över att magisterexamen skall kunna få\r\nutfärdas i Örebro, Växjö, Karlstad, Sundsvall och\r\nHärnösand. Vad jag däremot är orolig över är de\r\nhögskolor som inte får möjlighet att utfärda\r\nmagisterexamen. Varför i all sin dag skall studenter\r\nvälja att studera vid högskolor,som de redan från\r\nbörjan känner kanske är någon sorts andra rangens\r\nhögskolor. Jag misstänker allvarligt att det är precis\r\ndet som är på gång, nämligen att göra två sorters\r\nhögskolor.</pre><pre>Jag skulle vilja veta vilka planer Moderaterna har\r\nför de små och medelstora högskolorna? Hur är det\r\ntänkt? När Rune Rydén tillägger att man skall se till\r\natt det finns 24 universitet ute i landet så tar han i.\r\nMen jag skulle vilja veta vilka planer Moderaterna\r\nhar.</pre><pre>När det gäller internationaliseringen gav Rune\r\nRydén exempel på ett antal internationella\r\nrelationer som under åren byggts upp med Europa\r\noch USA. Jag vet inte om han talade om något u-\r\nland, men jag kan lägga till det. Visst har dessa\r\nalldeles utomordentliga relationer byggts upp. De\r\nhar dessutom till stor del byggts upp under\r\nsocialdemokratiskt regeringsinnehav. Detta kan\r\ndärför inte ha varit något stort bekymmer. Vad jag\r\nsade var att jag var litet besviken över att allt det\r\nyviga tal som vi under åren har mött om\r\ninternationalisering nu bara handlar om Europa.\r\nJag skulle kunna hålla en längre plädering för\r\nnödvändigheten av utbildnings-  och\r\nforskningssamarbete med Europa. Det är inte det\r\nsom jag talar om. Men jag oroar mig för att denna\r\nhårdsatsning nu faktiskt ibland kan komma att\r\ntränga ut tidigare kontakter med högskolor i t.ex.\r\ntredje världen.</pre><pre>Vad jag också sade i mitt anförande, herr talman,\r\nvar att jag tycker att svenska universitet och\r\nhögskolor är duktiga men att de självfallet kan bli\r\nbättre och att det därför finns anledning att satsa på\r\nkvalitet och även kvantitet, m.m.</pre><pre>Anf. 110  RUNE RYDÉN (m) replik:</pre><pre>Herr talman! Jag vill till Berit Löfstedt säga när det\r\ngäller möjligheten att avlägga magisterexamen att\r\növriga högskolor kommer att få den möjligheten\r\nnär de visar att de har kompetens på ett område så\r\natt de klarar av att ge den utbildning som behövs för\r\nmagisterexamen. Det är därmed inte reglerat till de\r\nhögskolor som Berit Löfstedt läste upp, utan det\r\nkan gälla ytterligare högskolor, men de måste, efter\r\nnoggrann prövning, visa att de har kompetens på\r\nområdet i fråga.</pre><pre>Det tycker jag är viktigt. Det borgar för att vi kan\r\nge examina med en tillräcklig kompetens. I annat\r\nfall vore det förödande. Då skulle snabbt\r\nexamensväsendet urholkas i Sverige, och vi skulle\r\nfå det som Berit Löfstedt senare var rädd för,\r\nnämligen A-  och B-lag inom högskolorna.</pre><pre>Sedan ställde Berit Löfstedt frågan: Varför läser\r\nman på andra högskolor, där man inte har\r\nmöjlighet att avlägga magisterexamen? Det beror\r\nnaturligtvis på, Berit Löfstedt, vilken typ av\r\nutbildning eller examen man är ute efter. Det är\r\ninte alls säkert att man vill läsa ända upp till 80-\r\npoängsnivå.</pre><pre>När det gäller internationaliseringen ligger det\r\nfaktiskt litet grand i det som Berit Löfstedt säger.\r\nMed den stora satsning som nu sker mot Europa\r\noch EG kanske man inte alltid kommer ihåg att\r\nhålla de kontakter man har haft tidigare med resten\r\nav världen. Jag skall ge henne rätt i detta. Jag\r\ntycker liksom Berit Löfstedt att det är viktigt att\r\nman håller kvar de kontakter man har haft och\r\nfortsätter att utveckla dem. Men vi måste ha en klar\r\nsatsning mot EG och Europa nu, för att ta igen det\r\nsom vi har förlorat under tidigare decennier, när vi\r\nhar varit utomordentligt dåliga på att odla\r\nkontakterna med våra närmaste grannar i det här\r\navseendet.</pre><pre>Anf. 111  BERIT LÖFSTEDT (s) replik:</pre><pre>Herr talman! Det jag undrade över var frågan om\r\nmagisterexamen, t.ex. varför man nu bara utreder\r\nde fyra utpekade högskolorna. Man kunde lika\r\ngärna ta sig en titt på allihop. Det kan finnas en just\r\nforskare i Ronneby som skulle kunna vara med och\r\nbygga upp kompetensen där, någon som har valt att\r\nflytta dit för att leva och verka där och som omkring\r\nsig har en tillräckligt god miljö för att också t.ex.\r\nRonneby skulle kunna få ge denna\r\nmagisterexamen. Jag tycker att man skulle vara\r\nlitet mer förutsättningslös från början.</pre><pre>Anf. 112  RUNE RYDÉN (m) replik:</pre><pre>Herr talman! Jag vill till Berit Löfstedt säga att det\r\ntar tid att bygga upp kompetens. Det gör man inte\r\nfrån den ena dagen till den andra. Anledningen till\r\natt man har koncentrerat sig på de nämnda\r\nhögskolorna är att de har funnits i relativt många år.\r\nDär har kompetensen byggts upp. Där kan man i\r\ndagsläget bedriva C-  och D-studier. Det är rimligt\r\natt börja med de högskolorna och se om de klarar\r\nde kompetenskrav som man kommer att ställa upp\r\nför att magisterexamen skall ges. Sedan kan man gå\r\nvidare.</pre><pre>Anf. 113  STEFAN KIHLBERG (nyd) replik:</pre><pre>Herr talman! Skälet till att jag begär replik är bl.a.\r\nstuderandehälsovården, som framförs som\r\nargument för att behålla kårobligatoriet. Jag har\r\nhört det argumentet tidigare, men bärkraften i det\r\nökar inte för att det upprepas.</pre><pre>Stockholms studentkår har frågat sig varför\r\nstudenterna skall betala sin hälsovård tre gånger,\r\nförst via skattsedeln, sedan via patientavgift och till\r\nsist genom kåravgift.</pre><pre>En annan reflexion är att man är så rädd om\r\nstuderandehälsovården. Men för\r\nföretagshälsovården ryker statsbidraget och man\r\ntar i stort sett bort den, vilket är bra. Vi applåderar\r\nden utvecklingen, för företagshälsovården är ett\r\ngigantiskt slöseri. Det är man ense om inom\r\nföretagshälsovården. Men studerandehälsovården\r\nvårdar man och tar som intäkt för att behålla ett\r\nkårobligatorium.</pre><pre>Jag är ledsen, Rune Rydén, min avsikt var inte att\r\nchocka. Rune Rydén har helt rätt. Vi avskyr\r\nregleringar. Just därför var jag noga med att\r\nunderstryka att det är fråga om en frivillig\r\nauktorisation. Den är frivillig. Den har ingenting\r\nmed regleringsiver att göra. Jag drog parallellen\r\nmed legitimation för läkare och tandläkare samt\r\nadvokattiteln. Jag är mycket glad över att jag har\r\nen auktoriserad revisor i mitt företag. Jag har valt\r\ndet, inte för att jag är skyldig enligt\r\naktiebolagslagen, utan för att det står som en\r\nkvalitetsgaranti. Det har med kvalitet att göra.</pre><pre>Slutligen sade jag att Sverige i sina satsningar på\r\nakademisk utbildning och forskning ligger på\r\nköplats bland världens industrinationer. Jag\r\nciterade Ulf af Trolle. Jag har mycket stort\r\nförtroende för Ulf af Trolles kompetens i det här\r\nsammanhanget.</pre><pre>Annars njöt jag av Rune Rydéns anförande, och jag\r\nkan instämma i det mesta. Jag ser med tillförsikt\r\nfram emot forskningspropositionen och\r\npropositionen om de fria universiteten.</pre><pre>Anf. 114  RUNE RYDÉN (m) replik:</pre><pre>Herr talman! Jag vill till Stefan Kihlberg säga att\r\ndet finns många besvärliga frågeställningar, dels\r\nkring studerandehälsovården, dels kring\r\nobligatoriefrågan.</pre><pre>Det finns en utredning som kom 1990. Den talade\r\njag om i mitt anförande. Den frågeställning som\r\nutredningen berörde bereds för närvarande i\r\ndepartementet. Man överväger att gå vidare på det\r\nhär området med förslag. När det sker vet jag inte,\r\nmen självklart måste det komma någonting. Som\r\nsituationen är just nu kan man inte fortsätta.</pre><pre>Frågan om studerandehälsovården har man löst på\r\nså sätt att den överförts från studentkårerna till\r\nhögskolorna. Men vi har kvar hela problemet runt\r\nobligatoriefrågan i övrigt. Vad skall man göra med\r\nstudentbostäderna, nationerna, etc.? Det är en\r\nfråga som jag tror är värd en egen debatt. Därför\r\nkommer jag att avsluta denna nu.</pre><pre>Anf. 115  HANS GUSTAFSSON (s):</pre><pre>Herr talman! Riksdagsledamöterna från Kalmars,\r\nKronobergs och Blekinge län har i en gemensam\r\nmotion, Ub465, hemställt att frågan om ett\r\nnätverksuniversitet i sydöstra Sverige bör prövas i\r\nsamband med utarbetandet av 1993 års\r\nforskningspolitiska proposition. Vi har i motionen\r\ntämligen utförligt redovisat skälen för att ett\r\nnätverksuniversitet skall etableras i området. Men\r\njag skall inte här gå igenom dessa skäl, eftersom det\r\ninte är det som frågan gäller i dag.</pre><pre>Vi hade en motsvarande motion förra året. Den\r\nomfattades då av utbildningsutskottets s.k.\r\nförenklade behandling. Det var enligt vår mening\r\nen smula nonchalant. Det var första gången som\r\nmotionen hade väckts i riksdagen, och tanken med\r\nden förenklade behandlingen var att man varje år\r\nskulle undvika behandlingen av motioner som\r\nåterkom gång efter annan. Vi vet att\r\nutbildningsutskottet har mycket att göra. Vi har\r\ndärför återkommit med vår motion i år, för att ge\r\nutskottet en ny möjlighet till en reell behandling av\r\nvår motion.</pre><pre>Vi har uppfattningen att man inte kan behandla\r\nfrågan om inrättandet av ett nytt universitet för sig.\r\nDen måste prövas i ett övergripande\r\nforskningspolitiskt sammanhang. Det sker bäst i\r\nsamband med upprättandet och utarbetandet av\r\n1993 års forskningspolitiska proposition. Detta är\r\nockså motionens enda yrkande.</pre><pre>Vår förvåning blev stor när vi fann att utskottet\r\ndelade vår uppfattning. Man konstaterar nämligen\r\natt prioriteringen mellan olika forskningsbehov bör\r\ngöras i ett sammanhang i 1993 års\r\nforskningspolitiska proposition. Eftersom man\r\nhade samma uppfattning som vi avstyrkte man\r\nmotionen. För att ingen tvekan skulle råda\r\navstyrktes den också i reservation nr 1. Om någon\r\nytterligare skulle vara osäker passade också\r\nsuppleanten på att göra det i sin meningsyttring till\r\nbetänkandet.</pre><pre>Det framstår som närmast obegripligt att utskottet\r\nredovisar samma uppfattning som motionärerna\r\noch på denna grund föreslår att motionen skall\r\navslås. Det finns såvitt jag vet i riksdagen inget\r\ntvång på att avslå motioner. Det går faktiskt att\r\nbifalla dem. Jag måste fråga mig hur en motion i\r\nutbildningsutskottet skall se ut om den skall kunna\r\nbli tillstyrkt, om det inte ens räcker att den\r\növerensstämmer med utskottets uppfattning. Det\r\när så anmärkningsvärt att jag måste be utskottets\r\nföreträdare att kommentera detta märkliga resultat\r\nav utskottets behandling av vår motion nr 465.</pre><pre>Det är litet svårt för oss att komma hem till våra\r\nväljare, som är mycket intresserade av den här\r\nfrågan, och säga att vår motion avslogs därför att\r\nutskottet hade samma uppfattning som vi. Det\r\nskulle vara bra om någon av utskottets företrädare\r\nkunde ge oss ett bättre skäl att redovisa när vi möter\r\nvåra väljare.</pre><pre>Jag ber till sist, herr talman, att få yrka bifall till\r\nmotion Ub465.</pre><pre>Anf. 116  RUNE RYDÉN (m) replik:</pre><pre>Herr talman! Jag vill till Hans Gustafsson säga att\r\ndet han har redogjort för är alldeles korrekt. Otack\r\när nämligen världens lön.</pre><pre>Anf. 117  HANS GUSTAFSSON (s) replik:</pre><pre>Herr talman! Jag konstaterar att detta tydligen är\r\nen princip som gäller bara i utbildningsutskottet.</pre><pre>Anf. 118  CHRISTER LINDBLOM (fp):</pre><pre>Herr talman! Jag vill ta ett par minuter i anspråk för\r\natt redogöra litet för en motion som jag har skrivit\r\ntillsammmans med Ulf Melin och som finns\r\nbehandlad i UbU13. Den handlar om ett problem\r\ninom högskolevärlden, som tid efter annan har\r\nvarit ganska bekymmersamt men som ändå inte har\r\nkunnat få någon särskilt bra lösning. Det rör sig om\r\nstudenter som av någon anledning inte är lämpade\r\nför det yrke som de utbildar sig till och möjligheten\r\natt avskilja sådana studenter.</pre><pre>Från 1988 finns en förordning som stadgar vilka\r\nprinciper som gäller för avskiljande. Det är\r\nexemplifierat med att den studerande lider av\r\npsykisk sjukdom eller psykisk abnormitet,\r\nmissbrukar alkohol eller narkotika eller har gjort\r\nsig skyldig till allvarlig brottslighet och det därför\r\nkan bedömas föreligga påtaglig risk för att han kan\r\nkomma att skada annan person eller värdefull\r\negendom under utbildningen.</pre><pre>Vad som är att märka är att dessa föreskrifter\r\nendast gäller utbildningssituationen. Det finns\r\ninget regelverk som kan föregripa en uppenbart\r\nolämplig individ att komma ut i ett yrke. Åtgärder\r\nfår vidtagas först när så är fallet.</pre><pre>Detta förhållande ställer till stora bekymmer. Det\r\nhar hänt att studenter i Sverige, vilka har\r\ngenomgått en lång utbildning inom ett vårdyrke,\r\nt.ex. en tandläkarutbildning, har kommit till en\r\nallmäntjänstgöring och i stort sett blivit bortmotade\r\nfrån sin yrkesutövning. Det innebär en stor tragedi\r\noch dessutom en stor ekonomisk förlust framför allt\r\nför studenten men även för samhället.</pre><pre>Vi motionärer ser en mycket stor anledning till att\r\ngöra en översyn av detta i syfte att eventuellt\r\nförändra reglerna för avskiljning. Utskottet har\r\nbehandlat den här motionen mycket välvilligt, och\r\njag vill instämma i det som står i utskottets\r\nbetänkande, nämligen: ''Utskottet förutsätter att\r\nregeringen utifrån denna utvärdering noga\r\növerväger behovet av en utvidgning av skälen för\r\navskiljning i högskolelagens 10a §.''</pre><pre>Anf. 119  BO ARVIDSON (m):</pre><pre>Herr talman! Jag hade tänkt att i den här debatten\r\ni dag enbart beröra utbildningsutskottets\r\nbetänkande nr 17 om anslag till\r\nlantbruksuniversitet, m.m.</pre><pre>Det är första gången som utbildningsutskottet har\r\nhaft att behandla anslag till Sveriges\r\nlantbruksuniversitet. De har tidigare behandlats i\r\njordbruksutskottet.</pre><pre>Om man gör en jämförelse mellan\r\nlantbruksuniversitetet och universitet och\r\nhögskolor i övrigt kan man konstatera att SLU har\r\nen mycket stor frihet att själv fördela sina anslag\r\nmellan olika fakulteter liksom mellan olika orter i\r\nlandet. Detta innebär självfallet att ledningen för\r\nlantbruksuniversitetet har en svår och grannlaga\r\nuppgift och ett stort ansvar för att tillgodose de\r\nolika behov av utbildning och forskning som finns i\r\nskilda delar av landet.</pre><pre>Skogsbruk måste med naturnödvändighet drivas\r\nolika i skånska bokskogar och i norrländska\r\nområden med fjällnära skog. Växtodling i\r\nSydsverige har andra förutsättningar än växtodling\r\ni t.ex. Tornedalen. Husdjursskötseln har helt olika\r\nförutsättningar i södra och norra Sverige beroende\r\npå olikheter i klimat och förutsättningar för\r\nfoderproduktion. Kraven skiftar också på\r\nbyggnadernas utformning. Även på\r\nträdgårdsområdet är förutsättningarna\r\nannorlunda.</pre><pre>Jag har velat peka på dessa olika förutsättningar för\r\natt beskriva de svårigheter som\r\nlantbruksuniversitetet därmed har när det gäller att\r\nså rationellt som möjligt fördela resurserna för\r\nutbildning och forskning på sitt område. Från\r\nutbildningsutskottets sida kommer vi att med stort\r\nintresse följa lantbruksuniversitetets verksamhet\r\noch inte minst de förändringar som aviseras på\r\nutbildningsområdet, bl.a. i betänkandet Landskap\r\nNäring Kunskap, SOU 1991:101.</pre><pre>Låt mig sedan gå över till att ta upp några av de\r\nförslag som finns i budgetspropositionen och i olika\r\nmotioner och reservationer.</pre><pre>Utskottsmajoriteten tillstyrker regeringens förslag\r\npå alla punkter. Det gäller bl.a. den besparing på 30\r\nmilj.kr. som föreslås under anslaget Sveriges\r\nlantbruksuniversitet. I en mycket kärv\r\nbudgetsituation är det nödvändigt att göra\r\nbesparingar på alla områden.</pre><pre>I den socialdemokratiska reservationen nr 2\r\nföreslås att besparingen begränsas till 15 milj.kr. I\r\nett annat betänkande på utbildningsområdet\r\nfinansierar man besparingen. Utskottsmajoriteten\r\nhar dock inte funnit skäl att tillmötesgå\r\nSocialdemokraternas förslag. Vänsterpartiets\r\nförslag att avslå besparingen helt utan att anvisa en\r\nfinansiering tycker jag är oansvarigt. Jag yrkar\r\navslag på reservation 2 från Socialdemokraterna\r\noch meningsyttringen från Västerpartiet.</pre><pre>Huvuddelen av diskussionerna i utskottet har rört\r\nden skogliga forskningen och skogsutbildningen i\r\norter som Garpenberg, Skinnskatteberg och\r\nVärnamo.</pre><pre>I flera motioner har synpunkter på den framtida\r\nverksamheten i Garpenberg och på hur den kan\r\nutvecklas framförts. Den skogliga utbildningen är\r\nsedan länge föremål för utredning och diskussion\r\ninom SLU. Utskottet understryker i sitt\r\nbetänkande att det är angeläget att klarhet nås\r\ninom en snar framtid i bl.a. frågan om\r\njägmästarutbildningen i Garpenberg och att besked\r\nföreligger i anslutning till budgetpropositionen för\r\n1993/94. När det gäller placering av forskartjänster\r\ninom SLU:s verksamhetsområde bör dessa\r\nbehandlas av de högskoleorgan som har anförtrotts\r\ndessa utgifter.</pre><pre>Beträffande skogsmästarutbildningen i\r\nSkinnskatteberg hänvisar utskottet liksom tidigare\r\ntill den pågående översynen av de skogliga\r\nutbildningarna.</pre><pre>Den skogliga utbildningen och forskningen i södra\r\nSverige tas upp i flera motioner, bl.a. mot bakgrund\r\nav att styrelsen för Sveriges lantbruksuniversitet\r\nunder motionstiden i januari planerade för en\r\nnedläggning av skogsteknikerutbildningen i\r\nVärnamo.</pre><pre>I det på denna punkt enhälliga betänkandet slås det\r\nsydsvenska skogsbrukets och skogsnäringens\r\nbetydelse fast. Utskottet understryker också\r\nskogens stora roll för naturvård och rekreation i det\r\nfolktäta Götaland. Mot bakgrund av det\r\nsydsvenska skogsbrukets speciella karaktär och\r\nförutsättingar anser utskottet, i likhet med SLU:s\r\nstyrelse vid dess sammanträde i februari 1992, att\r\nbehovet av kunskap om sydsvenska skogliga\r\nförhållanden bör särskilt beaktas vid den pågående\r\növersynen av den skogliga utbildningen. Utskottet\r\nnoterar även att satsningarna på skogsområdet i\r\nsödra Sverige hittills är små jämfört med satsningar\r\ni övriga landet.</pre><pre>Beträffande den socialdemokratiska motionen\r\nangående forskning om och utveckling av alternativ\r\nodling tror jag inte att ståndpunkterna i\r\nbetänkandet skiljer sig så mycket åt trots att\r\nsocialdemokraterna har en reservation i frågan.\r\nUtskottsmajoriteten anser att motionens syften är\r\ntillgodosedda i och med det som utskottet har\r\nanfört.</pre><pre>Herr talman! Jag yrkar avslag på reservation 1.</pre><pre>Avslutningsvis några ord om riksskogstaxeringen,\r\nsom tas upp i två motioner. Utskottet delar såväl\r\nmotionärernas som jordbruksutskottets\r\nuppfattning att riksskogstaxeringens verksamhet är\r\nangelägen. Den oklarhet som nu synes råda om\r\nvillkoren för den framtida verksamheten är\r\nolycklig.</pre><pre>Utskottet utgår från att regeringen så snart som\r\nmöjligt föranstaltar om sådana åtgärder att\r\nvillkoren för den fortsatta verksamheten läggs fast.</pre><pre>Herr talman! Jag ber att få yrka bifall till\r\nutbildningsutskottets hemställan och avslag på\r\nreservationer och meningsyttringar i samtliga\r\nbetänkanden i dagens debatt.</pre><pre>Anf. 120  KURT OVE JOHANSSON (s):</pre><pre>Herr talman! Decennier av diskussioner, periodvis\r\nmycket intensiva, och krav på en konsthögskola i\r\nsödra Sverige har ännu inte givit resultat. Vi är ett\r\nstort antal ledamöter från de södra regionerna som\r\nnu kräver att det är dags att gå från ord till\r\nhandling.</pre><pre>Flera statliga utredningar har kommit till samma\r\nslutsats och understrukit vikten av att en\r\nkonsthögskola, förlagd till Malmö, kommer till\r\nstånd.</pre><pre>Det är nu över 20 år sedan\r\nkonstnärsutbildningssakkunniga föreslog att en\r\nkonst-  och designskola skulle etableras i\r\nMalmöregionen. Storstadsutredningen slog i sitt\r\nslutbetänkande fast att Sverige behöver tre\r\nnationella centra. Det innebär, enligt min mening,\r\natt det då också skall finnas tre kulturellt fullödiga,\r\njämställda och konkurrenskraftiga centra.</pre><pre>I dag är Malmöregionen den enda av landets tre\r\nstorstadsregioner som inte har en konsthögskola.\r\nDetta är anmärkningsvärt med tanke på den stora\r\nenighet i frågan som har varit rådande i statliga\r\nutredningar. En konsthögskola med den inriktning\r\nsom här eftersträvas skulle ge regionen en egen\r\nidentitet och utgöra en central institution för att\r\nskapa ett rikt kulturliv och en regional utveckling\r\noch bidra till en positiv utveckling av näringslivet i\r\nSydsverige. En utbildning på högskolenivå i södra\r\nSverige för konst och design gör sig alltmer gällande\r\ni takt med att vårt land allt närmare integreras i ett\r\neuropeiskt samarbete.</pre><pre>Professor Gunilla Lagerbielke har i en alldeles\r\npurfärsk statlig utredning föreslagit att det skall\r\ninrättas en konsthögskola i Malmö. Valet av Malmö\r\nsom lokaliseringsort får väl anses vara logiskt med\r\ntanke på att merparten av Sydsveriges kulturella liv\r\nutspelas i denna region.</pre><pre>Enligt utredaren bör utbildningen vid en\r\nkonsthögskola i Malmö och södra Sverige utformas\r\nså att den får en tydlig profil i förhållande till övriga\r\nkonsthögskolor i Sverige. Jag delar den\r\nuppfattningen och konstaterar samtidigt att detta\r\nkrav är lätt att tillgodose. I detta sammanhang vill\r\njag understryka att det är mycket viktigt vid\r\nuppbyggandet av en konsthögskola att ta vara på de\r\nerfarenheter som redan vunnits genom\r\nForumskolorna. Där bedrivs undervisning redan i\r\ndag på mycket hög nivå.</pre><pre>I Lagerbielkes utredning föreslås att en\r\nkonsthögskola i Malmö inrättas tidigast under\r\nperioden 1996-1998. Därmed tycker kanske någon\r\natt allt borde vara gott och väl. Men så är det tyvärr\r\ninte. Vi som slagits för en konsthögskola i Södra\r\nSverige har verkligen fått lära läxan att\r\nutredningsförslag inte är detsamma som\r\nregeringsförslag till riksdagen.</pre><pre>Det utredningsförslag som lagts fram av professor\r\nGunilla Lagerbielke kan innebära att ytterligare 20\r\når går utan att vi får en sydsvensk konsthögskola.\r\nAtt, som det står i utskottsbetänkandet, regeringen\r\nhar för avsikt att ta ställning i denna fråga under\r\nnästa 3-årsperiod innebär inte nödvändigtvis att\r\nden gör det.</pre><pre>En högskola för konst och design till Malmö och\r\nsödra Sverige får inte längre förhalas. Det är viktigt\r\nför Sverige att i en framtid med ökad europeisk och\r\ninternationell konkurrens inte komma på\r\nefterkälken här. En satsning på konst-  och\r\ndesignutbildningar har förutom ett stort kulturellt\r\nvärde okså stor betydelse för framtida\r\nsysselsättning och välfärd.</pre><pre>Vi motionärer förväntar oss att regeringen hanterar\r\ndenna fråga så att en högskola för konst och design\r\ni Malmö förverkligas senast under perioden\r\n1996/97--1998/99.</pre><pre></pre><pre>Anf. 121  LAILA STRID-JANSSON (nyd):</pre><pre>Herr talman! Den svenska tekoindustrin har på\r\nbeklädnadssidan länge varit en bransch i kris. En\r\ngod utveckling med en omfattande export har\r\ndäremot inredningstextil.</pre><pre>Utbildningen i klädformgivning är mycket svag,\r\nvilket utan tvivel är en av anledningarna till krisen\r\nför svensk konfektionsindustri. Andra länder satsar\r\npå utbildning på hög nivå, och klädformgivning är\r\nen särskild utbildningsinriktning och inte som i\r\nSverige en del av textil konst och formgivning. Ett\r\nexempel är Finland, där det finns en femårig\r\nklädformgivarutbildning vid konstindustriella\r\nhögskolan, väl försedd med datoriserade\r\nhjälpmedel och annan behövlig utrustning.</pre><pre>Viss utbildning i klädformgivning finns vid\r\nKonstfackskolan i Stockholm inom institutionen för\r\ntextil konst och formgivning. Under en\r\ntreårsperiod, 1989/90, 1990/91 och 1991/92, tillsköt\r\nindustridepartementet medel för en halvtids,\r\nadjungerad professur med vissa kringresurser för\r\nkompetensutveckling inom textil design och\r\nklädformgivning. Tack vare detta har vissa\r\npunktinsatser kunnat göras, men resurserna är helt\r\notillräckliga för att ge en gedigen utbildning.</pre><pre>Högskolan i Borås ger utbildning i textil- och\r\nkonfektionsteknik på 80 poäng. En av\r\ninriktningarna är produktutformning och beskrivs\r\nsom en industriell formgivarutbildning med ämnen\r\nsom väveriteknik, trikåteknik,\r\nmönsterformgivning och kollektionsuppläggning.\r\nUtbildningen är uppdelad på två inriktningar, textil\r\nresp. konfektion. Den ligger inom teknisk sektor.\r\nSkolan ligger i anslutning till Proteko och har\r\ntillgång till all modern utrustning och teknik.</pre><pre>En samordning av resurserna vid Konstfackskolan\r\noch högskolan i Borås skulle ge en god utbildning\r\nmed integration av konstnärligt och tekniskt\r\nkunnande. Sju till tio elever skulle antas per år.\r\nAntagningen skulle göras till Konstfackskolan i\r\nStockholm och grundas på konstnärliga\r\nkvalifikationer, kombinerade med intresse och\r\nfallenhet för tekniska lösningar.</pre><pre>Utbildningen skulle omfatta 170 poäng och leda till\r\nexamen i klädformgivning. Utbildningen skulle\r\nomfatta formgivning för konfektion av herr-, dam-\r\noch barnkläder, yrkeskläder, kläder för småskalig\r\nproduktion och även scenkläder. Utbildningen\r\nskulle delvis vara lokaliserad till Konstfack, delvis\r\ntill Borås.</pre><pre>En utbildning i klädformgivning har sedan länge\r\nefterlysts av verksamma inom branschen. Den\r\nbehövs för att utveckla småskalig produktion med\r\nspeciell inriktning och är av avgörande betydelse\r\nför svensk export.</pre><pre>Även om tillverkning sker i andra länder skapas\r\nsysselsättning i Sverige, om det finns kollektioner\r\nmed en egen profil. Den kan bara åstadkommas av\r\nväl utbildade, kreativa formgivare som tack vare\r\nsitt kunnande vågar gå egna vägar.</pre><pre>På 60-talet var svensk design alla kategorier ett\r\nbegrepp ute i världen som behandlades med den\r\nstörsta respekt. Låt oss sträva efter att åter erövra\r\ndenna position.</pre><pre>Herr talman! En utredning om den konstnärliga\r\nhögskoleutbildningen i Sverige har nyligen kommit\r\nfram med sitt betänkande. Eftersom detta går helt\r\ni linje med Ny demokratis motion UB445, har vi ej\r\nsett någon anledning att reservera oss, utan vi ser i\r\nstället med tillförsikt att den föreslagna\r\nutbildningen kan starta så snart som möjligt.</pre><pre>Anf. 122  ULF MELIN (m):</pre><pre>Herr talman! Jag har tillsammans med företrädare\r\nfrån Folkpartiet, Centern och kds lagt en motion till\r\nriksdagen som berör behovet av forskning och\r\nhögre skoglig utbildning i södra Sverige. Det finns\r\ninte något område inom utbildningssektorn där det\r\nråder en så stor snedfördelning i landet som just\r\nden högre skogliga utbildningen och forskningen.\r\nKnappt 10 % av resurserna satsas i södra Sverige.\r\nResten satsas i Mellansverige och norra Sverige.\r\nRisken är uppenbar att snedfördelningen kommer\r\natt öka i framtiden och att koncentrationen till\r\nMellansverige och norra Sverige kommer att öka.\r\nSkälet till detta är SLU:s beslut att lägga ner\r\nskogsteknikerutbildningen i Värnamo.</pre><pre>Bakgrunden till nedläggningen anges bl.a. vara det\r\nminskade statsbidraget till SLU. I\r\nbudgetpropositionen angav jordbruksministern att\r\n''ett exempel på område för besparingar kan vara\r\nden skogliga utbildningen som bör anpassas till\r\nmarknadens krav''.</pre><pre>Jag tycker att SLU på en punkt, men bara på en\r\nenda, tar hänsyn till marknadens krav, och det\r\ngäller utbildningens dimensionering. Vi har utan\r\ntvivel utbildat för många skogstekniker de senaste\r\nåren. Men man har inte tagit hänsyn till\r\nmarknadens krav när det gäller lokaliseringen av\r\nden högre utbildningen, eftersom man väljer att\r\nbehålla utbildningen i Skinnskatteberg och\r\nBispgården. Detta tycker jag är anmärkningsvärt,\r\noch i det avseendet har också marknaden, med\r\nrätta, reagerat. Skogsnäringen har varit fullständigt\r\nenig i sitt ogillande av beslutet att lägga ned den\r\nenda skogliga högskoleutbildningen i södra\r\nSverige.</pre><pre>De skogliga utbildningsvägarna har utretts\r\ningående under 1990/91. Härtill har\r\narbetsmarknadens synpunkter inhämtats under\r\nhösten 1991. Effektiviseringar och omstrukturering\r\nav utbildningarna har efterfrågats, men inte i något\r\nfall har en avveckling av den sydsvenska\r\nskogsutbildningen förordats. Tvärtom har det\r\nbetraktats som en självklarhet att högre skoglig\r\nutbildning skall bedrivas i södra Sverige.</pre><pre>Samtidigt vet vi att 20 % av skogen finns i Götaland\r\noch att 30 % av tillväxten och 40 % av\r\nskogsbruksvärdet finns där. Dessutom finns 40 %\r\nav arbetstillfällena i södra Sverige. Mot bakgrund\r\nav det jag nu har sagt ter sig SLU:s beslut om\r\nnedläggningen i Värnamo än mer anmärkningsvärt.\r\nMan borde satsa mer resurser på forskning och\r\nutbildning i södra Sverige, i stället för tvärtom.</pre><pre>En annan aspekt som gör att forskning och\r\nutbildning borde vara bättre fördelade i landet är\r\natt skogen och skogsbruket inte ser likadant ut i\r\nhela vårt land. Det finns betydande skillnader\r\nmellan norra och södra Sverige. Det gäller t.ex.\r\nägarstrukturen. Södra Sverige domineras av\r\nsmåskogsbruket, med nära 100 000 skogsägare. I\r\nmotsats till Norrlandsskogsbruket är det\r\nsmåskaligt. Naturen är helt annorlunda, vilket\r\nkräver exempelvis avverkningsmetoder och\r\nnaturvårdshänsyn av annan typ än i Norrland. I\r\nsödra Sverige finns också en annan\r\nträdslagsfördelning, med bl.a. ädellövskog som\r\nkräver sin speciella skötsel.</pre><pre>Den skogsvetenskapliga fakulteten gör nu en\r\növersyn av den högre skogliga utbildningen.\r\nTroligtvis kommer man att föreslå att den tvååriga\r\nskogsteknikerutbildningen och den ettåriga\r\nskogsmästarutbildningen slås samman till en treårig\r\nutbildning. Det är en riktig utveckling. I det\r\nsammanhanget är det av största vikt att SLU ser till\r\natt denna utbildning etableras både i södra och\r\nnorra Sverige av skäl som jag här har anfört.</pre><pre>Slutligen vill jag peka på behandlingen av motionen\r\ni utbildningsutskottet. Utskottet understryker\r\nvikten av att forskning och utbildning på\r\nskogsområdet bedrivs i olika delar av landet. Det är\r\nmin förhoppning att SLU och dess styrelse\r\nuppfattar denna tydliga signal på rätt sätt.</pre><pre>Anf. 123  DAN ERIKSSON i Stockholm (nyd):</pre><pre>Herr talman! I dag är det väldigt få personer som\r\növerblickar den komplexa helheten i\r\nbyggprocessen. I Sverige är dessa personer ofta\r\nknutna till produktionsledet. Detta försvårar\r\nkonkurrensriktig planering, projektering och\r\nupphandling i beställarledet. I klartext innebär\r\ndetta att det blir dyrare att bygga, och inte så litet\r\nheller.</pre><pre>De senaste åren har vi i Sverige byggt för mer än\r\n200 miljarder per år. Vi har varit med om\r\nbyggkostnadsökningar på mer än 100 % från mitten\r\nav 1986 till mitten av 1990, alltså på fyra år. Ser man\r\ntillbaka på den senaste 20-årsperioden har\r\nkostnadsökningarna legat på nästan det dubbla mot\r\növrig industriell produktion. Detta beror till stor\r\ndel på den undermåliga konkurrenssituationen\r\ninom byggbranschen samt den låga andelen\r\nkonkurrensriktiga upphandlingar. Vårt\r\nsubventionssystem har också eldat på\r\nprisutvecklingen, men den diskussionen tar vi\r\nsenare.</pre><pre>En vanlig upphandlingsform i dag är\r\ntotalentreprenad. Byggkonsulten, den\r\nmedhjälpande och rådgivande specialisten, är vid\r\ntotalentreprenad anlitad och avlönad av\r\nbyggbolaget. Detta innebär naturligtvis inga\r\nfördelar för beställaren, och lojaliteten kan\r\nifrågasättas starkt. Stor risk finns att orderingången\r\nkan minska för konsulten, om konsulten inte sköter\r\nsig sett ur byggbolagets synvinkel. Konsultens\r\nfunktion borde alltid vara att ta till vara beställarens\r\nintressen utan intressekonflikter.</pre><pre>Kunskapsnivån i beställarledet är i allmänhet\r\nväldigt låg, av naturliga skäl. Det beror på de\r\nkomplexa problemställningarna samt på att\r\nbeställningarna ofta är av engångskaraktär. Med\r\nnuvarande system har oftast beställaren en alltför\r\nsvag ställning i förhållande till producenten med\r\nhänsyn till vad som är önskvärt.</pre><pre>Ordet arkitekt är grekiska och betyder ledande\r\növerbyggmästare. I Sverige, till skillnad från i de\r\nflesta EG-länder och i Japan, är arkitekterna i\r\nsjälva verket husritare. Jag menar inte att de är\r\ndåliga. Mitt syfte är att vi skall ha en utbildning där\r\nman kan se helheten i byggprocessen. I den svenska\r\nutbildningen saknas undervisning om hur man\r\nplanerar, bygger och om ekonomi och\r\naffärsmässighet. Behovs-, funktions- och\r\nvärdeanalys samt projektering, upphandling,\r\nprojektuppföljning, kontroll och\r\nerfarenhetsåterföring är därför i de flesta fall\r\nundermåliga, vilket ofta leder till ökade kostnader\r\noch sämre resursutnyttjande än vad som borde vara\r\nfallet. Här finns mycket att lära av andra länder,\r\ninte minst Japan, där det finns stor kunskap på\r\nområdet. Höga kostnader i byggbranschen belastar\r\ni stor utsträckning staten och ytterst de boende --\r\nkonsumenterna, skattebetalarna. Det är\r\nnaturligtvis önskvärt med lägre byggkostnader även\r\nur allmänsynpunkt.</pre><pre>Det finns i dag inte någon bra utbildning för\r\nbyggkonsulter. Men arkitektutbildningen borde\r\nkunna ses över för att få fram en mera skräddarsydd\r\nutbildning som syftar till att man skall kunna se\r\nhelheten i byggprocessen på ett bättre sätt. Här\r\nfinns det oerhört mycket pengar att spara. Det rör\r\nsig på sikt om tiotals miljarder, och mer ändå.</pre><pre>Regeringen har i budgetpropositionen presenterat\r\nen plan för åtgärder i fråga om lokalsituationen för\r\nvåra högskolor. Det är bra. En ökad satsning på\r\nhögskolorna är i sikte. Då bör man också se över\r\nlokalbehovet på sikt för att undvika att detta blir en\r\nännu trängre sektor än i dag. På\r\nförvaltningsområdet finns det oerhört mycket att\r\ntjäna. Byggnader utgör en stor del av den\r\nförmögenhetsmassa som finns. Vikten av en\r\nrationell och god förvaltning kan inte nog påpeks.\r\nDet rör sig om oerhört stora belopp\r\nsamhällsekonomiskt.</pre><pre>Herr talman! Jag yrkar bifall till reservation 4 i\r\nbetänkande 14. Med hänsyn till kammarens tid\r\nyrkar jag inte bifall till den andra reservation som\r\njag berört.</pre><pre>Anf. 124  JOHN ANDERSSON (v):</pre><pre>Herr talman! Utbildningsutskottets betänkande nr\r\n17 behandlar anslaget till lantbruksuniversitetet\r\nsamt ett antal motioner om skogliga frågor. Jag har\r\ntidigare i debatter här i kammaren understrukit hur\r\nviktig vår skogsnäring är. Jag anser att denna näring\r\nmånga gånger är styvmoderligt behandlad av\r\nstatsmakten. Senast detta skedde var när riksdagen\r\nför ett par veckor sedan beslöt att ta bort bidragen\r\ntill byggande av skogsbilvägar.</pre><pre>Nu kommer ett nytt negativt ingrepp och ett nytt\r\nnegativt beslut som berör den skogliga sektorn. I\r\nbudgetpropositionen föreslogs en besparing på\r\nanslaget till lantbruksuniversitetet på 30 milj.kr.\r\nDen skogliga utbildningen nämns som ett lämpligt\r\nbesparingsobjekt. Hur besparingarna blir i\r\nslutänden ankommer på SLU att självt besluta om.\r\nSom skäl för denna besparing anges det nödvändiga\r\nmed besparingar i statsbudgeten.</pre><pre>Det senare torde väl vara obestridligt när\r\nbudgetunderskottet börjar närma sig\r\nhundramiljardersvallen. Men frågan är om inte den\r\nhär åtgärden är något förhastad. Skogsnäringen\r\nstår för ett nettoexportvärde på över 50 miljarder\r\nkronor, som jag nämnt tidigare. Ur det\r\nperspektivet är det mycket små resurser som satsas\r\npå näringen från statens sida. Detta är en sida av\r\nsaken. En annan är det nödvändiga i att satsa på\r\nforskning och utveckling för att behålla den\r\nposition som näringen har i dag. Det torde vi inte\r\nkunna uppfylla genom att snåla och göra\r\nbesparingar.</pre><pre>Nu har ju också eventuella förändringar av SLU:s\r\nverksamhet utretts. Man borde nog ha väntat med\r\nåtgärder tills man bestämt hur verksamheten skall\r\nbedrivas framöver.</pre><pre>Ett par motioner som behandlas i betänkandet\r\ngäller riksskogstaxeringen. Den utgör en\r\nnödvändig grund för utformning, uppföljning och\r\nutvärdering av vår skogspolitik. Den förser\r\nmyndigheter och organisationer med uppgifter för\r\nstrategisk planering och kontroll av\r\nskogshushållning på riksnivå, men även på regional\r\nnivå. Den ger också unika möjligheter att inom\r\nramen för en intensifierad miljöövervakning samla\r\nuppgifter om och följa vad som händer i våra\r\nskogar, vår natur och vår miljö i övrigt. En\r\nkomplettering av riksskogstaxeringen skulle t.ex\r\nkunna utgöra basen i ett nationellt\r\nmiljöövervakningsprogram.</pre><pre>Den här taxeringen arbetar med tioåriga perioder,\r\ns.k. omdrev, vid inventering i fält. Den långsiktiga\r\nkaraktär och uppläggning som taxeringen har\r\nkräver att fältarbetet kan genomföras i full\r\nomfattning under hela tidsperioden, dvs. den tid för\r\nvilken dess ambitionsnivå är fastlagd av\r\nstatsmakterna. Detta måste också innebära att\r\nförutsättningarna för denna verksamhet är givna\r\nför hela perioden. Det nuvarande anslagssystemet\r\ninnebär att taxeringen tilldelas medel inom SLU:s\r\nram.</pre><pre>Ett starkt önskemål från institutionen för\r\nskogstaxering är dels att det sker en förstärkning av\r\nriksskogtaxeringen, dels att medlen anvisas över ett\r\nsäranslag. Med tanke på taxeringens karaktär är\r\ndet inte tillfredsställande att institutionen skall slåss\r\nmed andra verksamheter om medel inom denna\r\nram.</pre><pre>Den här frågan har nu överlämnats till den\r\nskogspolitiska kommittén. Det är en något olycklig\r\nhantering enligt min mening. Nu ser jag emellertid\r\natt både jordbruksutskottet och\r\nutbildningsutskottet delar den oro som vi\r\nmotionärer framfört när det gäller hanteringen av\r\ndenna fråga. Det är bra att jordbruksutskottet, med\r\ninstämmande av utbildningsutskottet, klart säger\r\nifrån att regeringen och berörda instanser bör\r\nmedverka till att beslut om riksskogstaxeringens\r\nfortsatta verksamhet kan fattas utan tidsspillan.</pre><pre>Herr talman! Med förhoppning om att så även blir\r\nfallet ber jag till sist att få yrka bifall till den\r\nmeningsyttring som Björn Samuelson fogat till\r\nbetänkandet.</pre><pre>Anf. 125  BO ARVIDSON (m) replik:</pre><pre>Herr talman! John Andersson tog upp skogens\r\nbetydelse för vårt land. Det kan jag naturligtvis\r\ninstämma i. Det hindrar inte att det är nödvändigt\r\natt göra besparingar på lantbruksuniversitetets\r\nområde, liksom på många andra områden.</pre><pre>När jordbruksministern i budgetpropositionen\r\nsäger att man bl.a. skall titta på den skogliga\r\nutbildningen är det mot bakgrund av vad som sades\r\ntidigare i debatten här, nämligen att det finns ett\r\nvisst överskott på skogstekniker. Därför bör man\r\nnaturligtvis se över denna utbildning och anpassa\r\nden till behovet.</pre><pre>När det gäller riksskogstaxeringen konstaterar jag\r\natt det utskottsbetänkande som vi har att behandla\r\ni dag bygger på två motioner, en från Moderata\r\nsamlingspartiet och en från Vänsterpartiet. Det är\r\nkanske inte en så vanlig konstellation, men den har\r\nfått en mycket positiv behandling. Liksom John\r\nAndersson ser jag fram mot att regeringen noga\r\nskall följa den här frågan och ta de initiativ som är\r\nnödvändiga för att riksskogstaxeringen skall kunna\r\ngenomföra sin verksamhet på ett bra sätt även de\r\nkommande tio åren.</pre><pre>Anf. 126  JOHN ANDERSSON (v) replik:</pre><pre>Herr talman! Att besparingarna skulle göras genom\r\natt man lägger ner en del av den skogliga\r\nutbildningen -- man säger i dag att den inte\r\nbehövs -- är ju en sak. Det finns ett starkt önskemål\r\nfrån institutionen för skogstaxering att få\r\nytterligare ett tiotal miljoner. Det finns hål att\r\nstoppa pengarna i om man kan spara in på ett håll\r\npå SLU:s område. Detta hade inte behövt\r\nföranleda att man skulle spara in dessa 30 milj.kr.</pre><pre>Anf. 127  INGER LUNDBERG (s):</pre><pre>Herr talman! Låt mig först få vända mig till Stefan\r\nKihlberg. Jag tycker att det efter hans inlägg\r\nbehöver sägas i den här kammaren: Bevara oss från\r\nett samhälle där makten auktoriserar det fria ordet!\r\nTänk efter, Stefan Kihlberg! Stefan Kihlberg har\r\nnog tänkt länge på den här frågan, men det har\r\nkanske inte blivit så genomtänkt i alla fall.</pre><pre>I betänkande 1991/92:UbU14 slår\r\nutbildningsutskottet enhälligt fast att den högre\r\nrestaurangutbildningen i Grythyttan skall\r\npermanentas. Så blir Grythytte akademi från nästa\r\når erkänd som en liten, men betydelsefull, del i den\r\nsvenska högskolan. Det är jätteroligt, och det är\r\nmycket rättvist. Det är också ett bevis på att en\r\nutbildning av hög kvalitet kan växa fram som\r\nresultat av envetna kommunalmäns och -kvinnors\r\narbete för sin bygd och av idéer från duktiga\r\nföretagare. Den måste inte ligga på stora\r\nuniversitetsorter eller ens på etablerade\r\nhögskoleorter. Regionalpolitiska pengar för\r\nokonventionella insatser ger resultat.</pre><pre>I Grythytte akademi ges högre\r\nrestaurangutbildning på det som i dag så populärt\r\nkallas god europeisk nivå. Utbildningen ger\r\nsamtidigt bygden en chans att utveckla\r\nturistnäringen där det är så innerligt vackert, där\r\nvildmark förenas med gammalt svenskt\r\nkulturlandskap och där människor drabbats hårt av\r\nstrukturrationaliseringar.</pre><pre>Utskottet har, med regeringskansliets goda minne,\r\nagerat okonventionellt och gör ett tillkännagivande\r\ni ärendet innan den stora utbildningspropositionen\r\nkommer nästa år. Därmed bifalls den\r\nsexpartimotion med Maud Björnemalm som första\r\nnamn som krävde att den permanentades. Det var\r\nviktigt. Nu vågar grythytteborna och\r\nfastighetsbolaget i Grythyttan ta emot den svenska\r\npaviljongen från Sevilla. Nu kan den ta emot\r\nutbildningen, och nu kan den ta emot annan\r\nverksamhet som kan stärka bygden. Så fullföljs ett\r\nav den socialdemokratiska regeringens goda\r\ninitiativ av en enig riksdag i dag. Tänk, herr talman,\r\nom det alltid vore så väl!</pre><pre>Slutligen är det bra och fint att vårdutbildningar\r\nsom sjuksköterskeutbildningen förlängs. Men det\r\när litet bekymmersamt att\r\nlaboratorieassistentutbildningen fortfarande inte\r\nhar fått sin behövliga förlängning. Det är en teknisk\r\nutbildning för kvinnor. En viktig utbildning, där vi\r\nskall kunna erbjuda det yppersta. Jag hoppas och\r\nvädjar att regeringen tar dessa behov på allvar och\r\natt man läser utskottstexten där vi enigt och\r\ngemensamt har markerat betydelsen av den här\r\nutbildningen.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande konstitutionsutskottets\r\nbetänkande 1991/92:KU34, finansutskottets\r\nbetänkande 1991/92:FiU26 samt\r\nutbildningsutskottets betänkanden\r\n1991/92:UbU16, UbU13, UbU14, UbU15 och\r\nUbU17.</pre><pre>Konstitutionsutskottets betänkande KU34</pre><pre>Utskottets hemställan bifölls med 160 röster mot\r\n134 för reservationen av Thage G. Peterson m.fl.</pre><pre>Finansutskottets betänkande FiU26</pre><pre>Utskottets hemställan bifölls.</pre><pre>Utbildningsutskottets betänkande UbU16</pre><pre>Mom. 10 (anslagsbeloppet under Inredning och\r\nutrustning av lokaler vid högskoleenheterna m.m.)</pre><pre>Utskottets hemställan bifölls med 176 röster mot\r\n121 för reservation 2 av Lena Hjelm-Wallén m.fl.</pre><pre>Mom. 11 (ytterligare anslag till utrustning m.m.)</pre><pre>Utskottets hemställan bifölls med 282 röster mot 13\r\nför meningsyttringen av Björn Samuelson. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU13</pre><pre>Mom. 2 (kårobligatoriet)</pre><pre>Utskottets hemställan bifölls med 272 röster mot 23\r\nför reservation 1 av Stefan Kihlberg. 1 ledamot\r\navstod från att rösta.</pre><pre>Mom. 4 (urval)</pre><pre>Först biträddes reservation 2 av Bengt Silfverstrand\r\nm.fl. med 121 röster mot 14 för meningsyttringen\r\nav Björn Samuelson i motsvarande del. 161\r\nledamöter avstod från att rösta.</pre><pre>Härefter bifölls utskottets hemställan med 161\r\nröster mot 134 för reservation 2 av Bengt\r\nSilfverstrand m.fl.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU14</pre><pre>Mom. 1 (omfattningen av\r\ndimensioneringsökningen av grundläggande\r\nhögskoleutbildning budgetåret 1992/93)</pre><pre>Utskottets hemställan bifölls med 281 röster mot 13\r\nför meningsyttringen av Björn Samuelson i\r\nmotsvarande del. 2 ledamöter avstod från att rösta.</pre><pre>Mom. 4 (planeringsramar för\r\ncivilingenjörsutbildning)</pre><pre>Utskottets hemställan bifölls med 175 röster mot\r\n121 för reservation 2 av Bengt Silfverstrand m.fl.</pre><pre>Mom. 8 (ny arkitektutbildning)</pre><pre>Utskottets hemställan bifölls med 272 röster mot 21\r\nför reservation 4 av Stefan Kihlberg. 1 ledamot\r\navstod från att rösta.</pre><pre>Mom. 20 (påbyggnadslinjen Fortbildning i socialt\r\nbehandlingsarbete)</pre><pre>Utskottets hemställan bifölls med 173 röster mot\r\n122 för reservation 6 av Bengt Silfverstrand m.fl.</pre><pre>Mom. 53 (journalistutbildning)</pre><pre>Utskottets hemställan bifölls med 272 röster mot 22\r\nför reservation 10 av Stefan Kihlberg. 1 ledamot\r\navstod från att rösta.</pre><pre>Mom. 56 (n(planeringsramar)</pre><pre>Utskottets hemställan bifölls med 174 röster mot\r\n121 för reservation 11 av Bengt Silfverstrand m.fl.\r\n1 ledamot avstod från att rösta.</pre><pre>Mom. 58 (studerandehälsovården)</pre><pre>Utskottets hemställan bifölls med 219 röster mot 13\r\nför meningsyttringen av Björn Samuelson i\r\nmotsvarande del. 62 ledamöter avstod från att\r\nrösta. Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU15</pre><pre>Mom. 4 (utbyggnad av fasta forskningsresurser och\r\ninrättande av nya fakulteter och universitet)</pre><pre>Först biträddes utskottets hemställan med den\r\nändring däri som föranleddes av bifall till motion\r\nUb465 av Hans Gustafsson m.fl. med 42 röster mot\r\n16 för meningsyttringen av Björn Samuelson i\r\nmotsvarande del. 235 ledamöter avstod från att\r\nrösta.</pre><pre>Härefter biträddes reservation 1 av Lena Hjelm-\r\nWallén m.fl. med 118 röster mot 46 för utskottets\r\nhemställan med den ändring däri som föranleddes\r\nav bifall till motion Ub465 av Hans Gustafsson m.fl.\r\n132 ledamöter avstod från att rösta.</pre><pre>Slutligen bifölls utskottets hemställan med 154\r\nröster mot 130 för reservation 1 av Lena Hjelm-\r\nWallén m.fl. 12 ledamöter avstod från att rösta.</pre><pre>Mom. 12 (övergripande strategi för akademisk\r\nutbildning och forskning)</pre><pre>Utskottets hemställan bifölls med 274 röster mot 21\r\nför reservation 2 av Stefan Kihlberg. 1 ledamot\r\navstod från att rösta.</pre><pre>Mom. 50 (anslagsbeloppet under Vissa särskilda\r\nutgifter för forskningsändamål)</pre><pre>Utskottets hemställan bifölls med 282 röster mot 13\r\nför meningsyttringen av Björn Samuelson i\r\nmotsvarande del. 1 ledamot avstod från att rösta.\r\nÖvriga moment</pre><pre>Utskottets hemställan bifölls.</pre><pre>Utbildningsutskottets betänkande UbU17</pre><pre>Mom. 8 (anslagsbeloppet under Sveriges\r\nlantbruksuniversitet)</pre><pre>Först biträddes reservation 2 av Lena Hjelm-Wallén\r\nm.fl. med 124 röster mot 15 för meningsyttringen\r\nav Björn Samuelson. 156 ledamöter avstod från att\r\nrösta.</pre><pre>Härefter bifölls utskottets hemställan med 160\r\nröster mot 134 för reservation 2 av Lena Hjelm-\r\nWallén m.fl. Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>Ajournering</pre><pre>Kammaren beslöt kl. 18.01 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>12 §  Ändrat huvudmannaskap för särskolan\r\noch särvux m.m.</pre><pre>Föredrogs</pre><pre>utbildningsutskottets betänkande</pre><pre>1991/92:UbU21 Ändrat huvudmannaskap för\r\nsärskolan och särvux m.m. (prop. 1991/92:94).</pre><pre>Anf. 128  INGER LUNDBERG (s):</pre><pre>Herr talman! När jag precis hade fått mitt första\r\nbarn läste jag en liten ledare i Vi föräldrar. Där stod\r\ndet ungefär så här:</pre><pre>''Det finns nog inte någon enda kvinna, som inte\r\nnån gång, och ibland flera gånger, när hon väntat\r\nbarn känt både glädje och oro...</pre><pre>Glädje för den där lilla goa ungen som snart ska\r\nvara en del av ens liv. Och oro för att allt inte ska\r\nvara bra, ...att barnet ska vara skadat... att barnet\r\ninte ska vara som andra... att barnet ska få det\r\njobbigare än andra. Ja, kanske också för att man\r\nsjälv ska få det jobbigare än andra.</pre><pre>Ibland blir den där ångesten så stark att den känns\r\nsom verklighet.</pre><pre>Och så kommer förlossningen. Och den går bra.\r\nOch sen kommer barnläkaren och säger att det här\r\nvar en liten pigg tjej eller kille. Och då glömmer vi\r\noron. Men vad värre är då glömmer vi så lätt att inte\r\nalla får det lika lätt, att några tusen barn inte föds\r\nprecis som andra... att några föräldrar får det\r\nmycket jobbigare än andra... att några av oss aldrig\r\nkommer att kunna koppla av helt och fullt... att de\r\naldrig kommer att kunna säga sig: vad skönt det\r\nkänns att barna klarar sig själva nu... Vi glömmer\r\natt det kunde ha varit vårt barn, som var precis lika\r\nälskat, men behövde så oerhört mycket mer.''</pre><pre>Jag tycker att den ledaren -- i all sin enkelhet -- är\r\nviktig för varenda en av oss. En kort tid känner vi\r\noro, tror vi att det kan gälla oss också. Sedan\r\nglömmer vi och blir oss själva nog.</pre><pre>Några barn behöver mer stöd än andra. Några\r\nföräldrar har ett mycket mer krävande jobb än\r\nandra. Det är, och det måste vara, hur besvärlig vi\r\nän tycker den kommunala ekonomin är, alldeles\r\nsjälvklart att vi solidariskt ställer upp och stödjer de\r\nbarn och de föräldrar som har de allra största\r\nbehoven.</pre><pre>Särskolan spelar en viktig roll för utvecklingsstörda\r\nbarn och ungdomar. Här har landstingen gjort ett\r\nbra jobb. Många barn som fått utbildning i\r\nsärskolan kan leva sitt liv helt och fullt som vuxna,\r\nklara ett jobb, leva ett alldeles självständigt liv.\r\nAndra -- med svårare handikapp -- kan med hjälp\r\nav den grund särskolan och familjen lagt\r\ntillsammans få ett gott liv, även om det aldrig blir\r\nprecis som andras.</pre><pre>Många utvecklingsstörda barn går integrerade i den\r\nallmänna grundskolan. Vi såg i TV i går ett fint\r\nexempel på en liten kille som går i den vanliga\r\ngrundskolan på sina villkor och som är en mycket\r\nomtyckt kompis bland kamraterna i skolan.\r\nIntegration, som ingen drömde om för bara något\r\nårtionde sedan, har fungerat väl för många av\r\nbarnen. Det har också givit deras kamrater\r\nmöjlighet att se att vi kan fungera bra tillsammans,\r\nfastän våra förutsättningar är olika.</pre><pre>I takt med att kommunerna tar ett bredare ansvar\r\nhar det blivit naturligt att de också tar över ansvaret\r\nför särskolan. Här skapas möjligheten att förena\r\ndet kunnande som byggts upp i särskolan med\r\nprimärkommunernas ansvar för barns fritid,\r\nomsorg och skola för alla. Kunnandet hos\r\nsärskolans lärare kan komma grundskolan till del.\r\nSamverkan mellan skolformerna kan underlättas,\r\noch möjligheterna till helhetssyn på barnens fritid\r\noch skola stärks. Här ges också nya möjligheter att\r\nintegrera utvecklingsstörda barn i den allmänna\r\nskolan och hitta samverkansformer mellan\r\nsärskolan och grundskolan. Det här är en viktig\r\nreform.</pre><pre>Men vi har alla som medborgare ansvar för att\r\nreformen inte bara blir administrativ. Särskolans\r\nelever behöver varandra, men de behöver också\r\nandra barn. Vi har som föräldrar, lärare och vuxna\r\nansvar för att ge integrationen ett innehåll, som inte\r\nbara betyder formell gemenskap.</pre><pre>Våra attityder har avgörande betydelse för våra\r\nbarn. Ger vi barn chansen att möta varandra, ha\r\nrespekt för varandras olikheter och vara generösa\r\nmot varandra, då får de utvecklingsstörda barnen\r\nett mycket rikare liv och då får alla barn ett mycket\r\nmer spännande och innehållsrikt liv. Då utvecklas\r\nde inte till inskränkta och ogenerösa vuxna.</pre><pre>Vi vuxna kan öppna våra hem för alla barn, inte\r\nbara för dem av barnens kompisar som dragit en\r\nvinstlott i livet. Visst vinner vi på att hjälpa\r\nvarandra och stötta varandras barn. Då blir livet\r\nrikare och chanserna för föräldern till ett\r\nhandikappat barn att också leva sitt eget liv mycket\r\nstörre.</pre><pre>På många punkter är vi ense, men på två principiellt\r\nviktiga punkter är vi socialdemokrater inte beredda\r\natt följa utskottsmajoriteten.</pre><pre>Utskottets majoritet är inte beredd att ge\r\nföräldrarna till utvecklingsstörda barn samma\r\nförtroende och ansvar som man ger till andra. Man\r\nlägger -- liksom regeringen -- beslutet om att ett\r\nutvecklingsstört barn skall ha rätt att gå i\r\ngrundskola eller bör gå i särskolan hos samhället\r\noch den lokala skolstyrelsen. Det är myndigheterna\r\nsom bestämmer i majoritetens förslag. Vi\r\nsocialdemokrater menar att föräldrarnas rätt måste\r\nstärkas. Det är föräldrarna som skall ha det\r\navgörande ordet.</pre><pre>I en tid när föräldrarna i grundskolan har rätt att\r\nvälja skola för sina barn, när beslutet om ett barn\r\nskall börja skolan vid sex års ålder eller ej ligger hos\r\nföräldern, väljer de borgerliga att inte ge de\r\nhandikappade föräldrarna förtroendet att välja.\r\nS.k. välvilliga skrivningar om samråd är bra. Men\r\nde räcker inte. Det yttersta ansvaret måste här, som\r\nför alla andra barn, ligga hos föräldrarna.</pre><pre>Engagemanget hos Kds och Centern räckte till att\r\nväcka motioner till riksdagen -- inte till att ta strid\r\nmed regeringen i en principiellt viktig\r\njämlikhetsfråga.</pre><pre>Vi socialdemokrater menar att regeringen bör ges i\r\nuppdrag att överväga hur vårdnadshavare skall ges\r\nrätt att avgöra valet av skolform för sina barn. Det\r\när beklagligt att Centerns och Kds representanter\r\ninte ville stödja sina egna motioner i\r\nutbildningsutskottet. Ni har chansen att ändra er.\r\nJag yrkar bifall till Socialdemokraternas\r\nreservation 1 under mom. 6.</pre><pre>Vi ställer helhjärtat upp på beslutet om\r\ndecentralisering av ansvaret för särskolan. Men vi\r\nmenar att riksdagen har ansvar för att förändringen\r\nskall bli riktigt bra. Då gäller det att säkra den\r\nkunskap som byggts upp när landstingen haft ett\r\növergripande ansvar. Några barn har alldeles\r\nspeciella behov: de flerhandikappade barnen. De\r\nbehöver tillgång till konsulenter som har djup\r\nkunskap om olika handikapp, som kan stödja både\r\ngrundskolan och särskolan när barnen har alldeles\r\nspeciella behov. Den organisationen behöver\r\nutvecklas -- inte slås sönder -- när särskolan\r\nkommunaliseras.</pre><pre>Synskadade och hörselskadade barn har tillgång till\r\nkvalificerade, statliga konsulenter. De\r\nflerhandikappade barnen har minst lika stora\r\nbehov. Vi menar att en snabb översyn av\r\nkonsulentorganisationen måste göras för att\r\nförstärka resurserna och göra\r\nhuvudmannaskapsfrågorna klara. Frågan har\r\nväckts i flera motioner bl.a. från Kds och\r\nFolkpartiet. Det är beklagligt att man också här går\r\nifrån sin övertygelse och lägger sig för regeringen.\r\nVi socialdemokrater menar att riksdagen skall ge\r\nett tydligt uppdrag till regeringen för att säkra de\r\nmest utsatta barnens behov.</pre><pre>Jag yrkar bifall till socialdemokraternas reservation\r\n2 under mom. 16.</pre><pre>Anf. 129  BJÖRN SAMUELSON (v):</pre><pre>Herr talman! Får jag först yrka bifall till reservation\r\n1 under mom. 6, till reservation 2 under mom. 15\r\noch till vår meningsyttring under mom. 18.</pre><pre>Jag såg på Aktuellt i går kväll. Där var ett bra\r\nreportage om en kille som heter Mikael. Mikael\r\nbetyder den önskade. Mikael går i en vanlig skola.\r\nHan är litet utvecklingsstörd, men han har en bra\r\nskolgång. Föräldrarna, lärarna och de andra\r\neleverna var överens om att det var bra. Mikael\r\ntyckte det också. Han har det så bra att han t.o.m.\r\nkan använda cykel fram och tillbaka till skolan. Det\r\nvar närhetsprincipen när det gäller skolgången i sin\r\nprydno.</pre><pre>Inom utbildningspolitiken, särskilt skolpolitiken,\r\nhar vi under de senaste åren ofta diskuterat frågan\r\nom föräldrainflytandet. Det handlar om\r\nbrukarinflytandet, om att stärka elevdemokratin\r\noch föräldrarnas rätt. Det handlar t.o.m. -- det är\r\nfullt möjligt inom dagens statsbidragssystem -- om\r\natt välja skola. Det här gäller, om inte praktiska\r\nhinder föreligger, framför allt barn som är så att\r\nsäga normala och föräldrar till sådana barn. Här\r\nutgår man ifrån att det är föräldrarna och barnen\r\ntillsammans som vet deras eget bästa. Det är ju den\r\nenda rimliga utgångspunkten.</pre><pre>Men så fort vi kommer över på frågan om barn som\r\nhar den här typen av handikapp, vilket gör att de\r\nkanske ibland behöver visst stöd och kanske t.o.m.\r\nbehöver gå i särskola, infinner sig någon form av\r\nomtanke. Man säger: Det är nog inte alldeles säkert\r\natt det alla gånger är föräldrarna som vet sitt eget\r\nbarns bästa. Jag tycker att det är märkligt, även om\r\njag inte alls tror att det är illa menat. Men det är\r\nologiskt. Det är dåligt genomtänkt.</pre><pre>Vad är det som säger att man inte kan ha exakt\r\nsamma utgångspunkter när det gäller dessa barn\r\nsom vi i dag diskuterar, dvs. barn med olika\r\nhandikapp och med viss utvecklingsstörning? Ge\r\nmig ett argument och ett skäl mot detta. Jag förstår\r\natt det inte är av illvilja, men jag kan heller inte\r\nförstå varför man inte kan ha samma utgångspunkt\r\nsom man har när det gäller normala barn och deras\r\nskolgång. Vi i vänsterpartiet biträder därför den\r\nreservation som Socialdemokraterna har avgivit till\r\ndetta betänkande när det gäller att stärka\r\nföräldrainflytandet.</pre><pre>Det har också inom skoldebatten förts en\r\nprincipiell diskussion om likvärdigheten. Vi brukar\r\nsäga att likvärdigheten innebär att det oavsett om\r\nman är pojke eller flicka, oavsett från vilken familj\r\nman kommer och oavsett var man bor i landet skall\r\nvara en likvärdig skola man möter. Det betyder inte\r\natt det för den sakens skull är en entydig skola och\r\ninte att skolan, vare sig inom skolan eller inom\r\nklassen, skall vara lika för alla barn. Tvärtom har\r\nlikvärdigheten som sekundär effekt just olikhet\r\ninom skolan och undervisningen, t.ex. olikheten att\r\nbarn behöver olika mycket stöd och resurser.</pre><pre>Inom en samlad ram av anslag och resurser innebär\r\ndetta med nödvändighet -- och det skall vi som är\r\npolitiker säga -- att andra barn får litet mindre. Men\r\nnär vi fattar beslut om organisationsförändringar på\r\nskolans område, och är eniga om att vi vill\r\ngarantera likvärdigheten, måste vi också ta ansvar\r\nför att denna likvärdighet kan nås.</pre><pre>Vi i vänsterpartiet har ingenting emot att särskolan\r\nnu flyttas över till kommunerna, och vi hade heller\r\ningenting emot att lärarna kommunaliserades,\r\nvilket vissa herrar och damer i församlingen\r\ntidigare hade för några år sedan. Men vi tycker att\r\ndet är viktigt särskilt när det gäller särskolan att\r\nman ser till att den kompetens som finns där\r\nbevaras, något som behövs i kommunerna\r\nframöver om man skall göra skolan likvärdig och ge\r\nfri valmöjlighet när det gäller skolgång för dessa\r\nelever, och då behövs det resurser.</pre><pre>Konsulenterna, som Inger Lundberg tidigare\r\nberörde, är ett sådant område. Vi i vänsterpartiet\r\nhar inte i vårt yrkande om de konsulenter som skall\r\nvara till stöd för lärare och eleverna -- och\r\nnaturligtvis för elevernas kompisar för att bl.a.\r\nförklara vad det handlar om -- sagt att vi skall anslå\r\nx antal kronor just till denna konsulentverksamhet.\r\nJag återkommer senare till frågan om pengarna.</pre><pre>Jag har sagt att man behöver se över detta för att se\r\nvilka behov som finns så att vi skall uppfylla de mål\r\noch de intentioner som uttrycks i betänkandet. Det\r\när att ta demokratiskt politiskt ansvar, för att här\r\nåterknyta till den tidigare utbildningsdebatten här i\r\ndag, att säga: Detta vill vi undersöka. Vi vill se vilka\r\nbehov som finns, eftersom vi vill att man skall\r\nkunna nå alla dessa mål. Likvärdighetsprincipen\r\nskall gälla, och vi vill ge föräldrar möjlighet att\r\navgöra i vilken skola deras barn skall gå.</pre><pre>Mot bakgrund av detta har vi från Vänsterpartiets\r\nsida menat att riksdagen borde anslå en\r\ngenomföranderesurs. Jag tror att alla i denna\r\nkammare som är här nu, och de som samlas här i\r\nmorgon kl. 12.00 -- de är betydligt fler än nu, kan\r\njag säga till åhörarna på läktaren -- faktiskt vill\r\ngarantera en likvärdig utbildning även för dessa\r\nbarn. När vi i andra fall har genomfört olika\r\nreformer inom skolans område har vi inte sällan\r\nkunnat pytsa dit litet resurser för att garantera en\r\nbra genomförd verksamhet.</pre><pre>Vill man nu ge föräldrarna ett verkligt inflytande så\r\natt de kan välja i vilken skola de vill att deras barn\r\nskall gå, och vill man ge en likvärdig skola, vet vi\r\natt det behövs informationsinsatser inte bara när\r\ndet gäller kompetensöverförandet. Det handlar\r\nockså om informationsinsatser till de nya\r\nskolkompisar som dessa handikappade barn skall\r\nmöta. Det är inte minst viktigt att de får kunskap\r\nom handikappen. Det är bl.a. det som gör att man\r\nser de möjligheter och förtjänster som alla\r\nmänniskor har, oavsett vad vi utrustats med här i\r\nlivet.</pre><pre>Herr talman! Vad jag vill säga med detta är att det\r\ni första hand kanske egentligen inte är resurser som\r\nräcker till som dessa barn med handikapp speciellt\r\nbehöver, utan det är det normala, det vanliga. Det\r\ntror jag förutsätter att även dessa föräldrars\r\ninflytande är minst lika stort som det inflytande som\r\nföräldrarna till barn utan handikapp har. Att tala\r\nom det normala borde vara det vanliga. Det\r\nbetyder givetvis inte att vi borser från särskilda\r\nbehov.</pre><pre>Anf. 130  CHRISTER LINDBLOM (fp):</pre><pre>Herr talman! Jag instämmer helt i den värme och\r\ndet engagemang för de barn som vi talar om här i\r\ndag som både Inger Lundberg och Björn\r\nSamuelson här gör sig till tolk för. Däremot har jag\r\nen del synpunkter på det som sades, och det tänker\r\njag återkomma till.</pre><pre>Kommunaliseringen av särskolan kan ses som en\r\ndel av en pågående decentraliseringsprocess i\r\nSverige. Överföringen av ansvaret för övrig\r\nskolverksamhet till kommunerna beslutades av\r\nriksdagen våren 1989, och sedan förra året har\r\nkommunerna även arbetsgivaransvar för lärare,\r\nskolledare och syofunktionärer. Särskolan har\r\nsedan länge legat under landstingskommunalt\r\nhuvudmannaskap. Men i det betänkande som vi i\r\ndag diskuterar föreslås att kommunerna skall\r\növerta ansvaret för särskolan. Detta kan ske\r\nsuccessivt, men skall vara genomfört senast 1995.</pre><pre>Eftersom merparten av särskolorna redan nu är\r\nlokalmässigt integrerade med kommunernas\r\ngrund- och gymnasieskolor är det naturligt att ett\r\nbyte av huvudman sker. Det har varit en stor\r\nenighet om detta både i utskottet och i de\r\nbetänkanden som kommit från de kommittér som\r\narbetat med dessa frågor, och det gläder mig\r\nsärskilt.</pre><pre>Som underlag för den proposition som betänkande\r\nUbU21 behandlar har funnits två olika utredningar\r\nfrån särskolekommittén och särvuxkommittén.\r\nSärskolekommittén avlämnade sitt betänkande --\r\nSärskolan, en primärkommunal angelägenhet -- i\r\napril förra året. Den baserades på direktiv från år\r\n1989 som dessutom kompletterats med de beslut\r\nsom riksdagen har fattat om mål- och\r\nresultatstyrning av skolan. Betänkandet har varit\r\nute på bred remiss.</pre><pre>Särvuxkommitténs betänkande -- Vidgad\r\nvuxenutbildning för utvecklingsstörda --\r\navlämnades redan våren 1990. Merparten av de\r\nförslagen låg till grund för de delar av propositionen\r\nVäxa med kunskaper, som avsåg just särvux.\r\nResterande förslag har föredragande statsrådet\r\ntagit ställning till i den proposition som vi nu\r\ndebatterar.</pre><pre>Redan i 1985 års skollag infördes en bestämmelse\r\nom möjligheten för ett landsting att överföra\r\nansvaret för särkoleverksamheten till\r\nkommunerna. Detta har utnyttjats på en del\r\nställen, bl.a. i Sörmland.</pre><pre>Kommunernas övertagande av ansvaret för\r\nsärskolan öppnar för ytterligare samverkan och\r\nintegrering av särskolan i kommunens övriga\r\nskolverksamhet. Det kan gälla lokaler, utrustning,\r\nläsårsplanering m.m. Även fortbildning för lärarna\r\noch annan personalutveckling gynnas av att dessa\r\nkategorier får samma huvudman och kanske större\r\nkontakt med kollegerna i grundskolan och\r\ngymnasium i och med att man har möjlighet att\r\nbedriva gemensam personalutveckling.</pre><pre>Skyldigheten för kommunerna att anordna\r\nutbildning för utvecklingsstörda barn, ungdomar\r\noch vuxna kan tillgodoses på olika sätt såväl genom\r\nolika klasser och grupper i särskolan som genom\r\nintegrering i grundskole- eller gymnasieklasser.</pre><pre>Utskottet är enigt med regeringen om\r\npropositionens huvuddrag. Två reservationer, som\r\ndet nyss har redogjorts för här, och en\r\nmeningsyttring har fogats till betänkandet. Det\r\ngäller just föräldrainflytandet och\r\nkonsulentverksamhetens organisation. Jag\r\nåterkommer till dessa frågor senare.</pre><pre>Starka skäl talar för bibehållandet av särskolan som\r\nsärskild skolform, liksom den formella prövningen\r\nav det som man kallar personkretstillhörigheten.\r\nKommunen skall alltså pröva och besluta om en\r\nperson skall tas emot i särskolan, såväl i\r\nkommunala som i fristående skolor. En anpassning\r\ntill 9-årig skolplikt sker för särskolans elever, och\r\nkommunerna blir skyldiga att erbjuda samtliga\r\nelever som har genomgått den obligatoriska\r\nsärskolan fortsatt utbildning i den frivilliga skolan,\r\nmotsvarande gymnasieskolan. Eleverna kan då\r\nantingen fortsätta i särskolan eller inom\r\ngymnasieskolans individuella program.</pre><pre>Grundsärskoledelen av särvux föreslås bli\r\nförändrad så till vida att man får en modell som mer\r\nliknar motsvarande komvuxutbildning, och\r\ndessutom föreslås att yrkesutbildning skall\r\ninkluderas i denna särvuxutbildning.</pre><pre>Några remissinstanser, bl.a. FBU, vill att särskolan\r\nsom särskild skolform skall avvecklas och att alla\r\nbarn skall kunna integreras i grund-  och\r\ngymnasieskola. Utskottet, liksom regeringen, är\r\ninte beredd att avveckla särskolan. Där finns\r\nmycket specialpedagogisk kompetens samlad, som\r\nför varje elevs speciella behov kan skapa en så god\r\nstudiemiljö som möjligt.</pre><pre>Få företeelser är så individuella som handikapp av\r\nolika slag. Inom den grupp av elever som tillhör\r\nsärskolans personkrets är därför den individuella\r\nutbildningsplaneringen särskilt väsentlig. Det är\r\nockså av vikt att den kunskap som byggts upp i det\r\nhär avseendet inom särskolan utnyttjas för att\r\ntillvarata varje elevs speciella behov. Ett sådant\r\nindividuellt utvecklingsprogram skall upprättas för\r\nalla elever enligt den läroplan för den obligatoriska\r\nsärskolan som gäller fr.o.m. innevarande läsär. Det\r\när den läroplan som kallas Lsä 90. I samverkan\r\nmellan elev, förälder och lärare skall elevens behov\r\nanalyseras och mål sättas för känslomässig och\r\nsocial utveckling, liksom begåvnings- , kunskaps-\r\noch färdighetsutveckling.</pre><pre>I och med överföringen av ansvaret för särskolan\r\növertar kommunen den prövning av vem som skall\r\ntas emot i särskolan som landstinget tidigare\r\ngjorde. Utskottet föreslår ingen förändring av\r\ninnebörden i 3 kap. 4 § skollagen, den som anger\r\nvem som skall tas emot i särskolan och vem som har\r\nansvaret för att så sker. Både i propositionstexten\r\noch i specialmotiveringen till lagtexten poängteras\r\nvikten av ett obligatoriskt samråd med förälder\r\ninnan placering sker i särskola.</pre><pre>I några motioner i anslutning till denna punkt anser\r\nmotionärerna att det slutliga avgörandet skall ligga\r\nhos föräldrarna. Även bland remissvaren finns\r\ndenna åsikt uttryckt. Särskolekommittén var dock\r\ninte beredd att föreslå en lagändring som så att säga\r\nskulle ge föräldrarna ett veto.</pre><pre>Frågan om föräldrainflytandet har varit och är en\r\nmycket svår fråga. Hur man än utformar\r\nlagstiftningen, kommer det alltid att finnas elever\r\nsom kommer i kläm. Det är i sammanhanget viktigt\r\natt klargöra att lagstiftningen i första hand skall\r\ntillvarata den svagare partens intressen, nämligen\r\nelevens, inte föräldrarnas eller samhällets. Att\r\nintressena i många fall sammanfaller är naturligtvis\r\nen annan sak. Det är mycket olyckligt om det\r\nuppstår konflikter runt barn med särskilda behov.\r\nErfarenheterna landet runt är att de allra flesta\r\ndiskussioner mellan elev och föräldrar å ena sidan\r\noch särskola å den andra utmynnar i konstruktiva\r\nåtgärder, även om undantag finns.</pre><pre>Med kommunen som huvudman för all obligatorisk\r\nskola ökar rimligen möjligheterna till flexibla\r\nlösningar. Särskolan skall ses som en tilläggsresurs\r\nför barn med handikapp, inte som det primära\r\nalternativet för alla. Detta är mycket viktigt att\r\npoängtera.</pre><pre>Det är naturligt att det i de allra flesta fall är\r\nföräldrarna som bäst känner sina barns behov. I de\r\nfall då detta av olika anledningar inte är fallet, kan\r\npsykiskt utvecklingsstörda och handikappade barn\r\nha ett stöd i nuvarande lagstiftning. Generositet\r\noch flexibilitet från kommunens sida gentemot elev\r\noch förälder skapar förutsättningar för att ge alla\r\nbarn en så god och för individen specialutformad\r\nutbildning som möjligt.</pre><pre>Om olösliga konflikter skulle uppstå och om\r\nkommunen fattar beslut som elev eller förälder inte\r\nkan acceptera, finns möjligheten att överklaga hos\r\nskolväsendets överklagandenämnd. Min\r\nförhoppning är att detta blir en sällsynthet.\r\nDrömmen för framtiden för oss alla är naturligtvis\r\natt fler och fler barn skall kunna integreras i\r\ngrundskolans eller gymnasieskolans klasser och att\r\nsärskolan så att säga växer bort av sig själv.</pre><pre>I den socialdemokratiska reservationen 1 ställer\r\nman sig bakom den bedömning som utskottet har\r\ngjort i synen på lagstiftningen, men man vill\r\nsamtidigt att regeringen skall göra förnyade\r\növerväganden.</pre><pre>Som jag tidigare har sagt har jag stor respekt för\r\nsvårigheterna att göra dessa bedömningar. Men jag\r\nblev något förvånad när Inger Lundberg beskrev\r\nsin egen reservation på ett sätt som åtminstone inte\r\njag har läst den. I reservationen står det faktiskt\r\ninte alls att man prompt skall ge föräldrarna ett\r\nökat inflytande. Det står: ''Utskottet konstaterar\r\natt regeringens förslag innebär att ett beslut om\r\nsärskoleplacering således inte kan fattas av\r\nstyrelsen för särskolan i hemkommunen utan att\r\nsamråd dessförinnan har skett med elevens\r\nvårdnadshavare. Utskottet accepterar tills vidare\r\nden föreslagna ordningen, vilken motsvarar den\r\nsom gäller i dag, och föreslår att riksdagen antar\r\nregeringens förslag till lydelse av 3 kap. 4 §\r\nskollagen.''</pre><pre>Detta är något helt annat än det som Inger\r\nLundberg tidigare har uttalat från denna talarstol.\r\nJag hade inte tänkt att polemisera särskilt hårt i\r\ndenna fråga, eftersom jag vet att den är svår. Men\r\nnär jag fick en direkt uppmaning måste jag ändå\r\ngöra det.</pre><pre>Litet längre ned i reservationen har man en\r\nnödutgång, där det står att det nog vore bra om\r\nregeringen tittade över detta igen. Men jag skulle\r\nfaktiskt vilja ha en förklaring av Inger Lundberg\r\nvad Socialdemokraterna egentligen menar. Om ni\r\nvill att föräldrarna skall ha ett veto, undrar jag\r\nvarför ni inte skriver det.</pre><pre>Den andra socialdemokratiska reservationen gäller\r\nsynen på konsulentorganisationen. Utskottet\r\nmenar att vi skall avvakta handikapputredningens\r\nslutbetänkande för att på det sättet kunna göra en\r\nsamlad bedömning av stödresurserna för\r\nmänniskor med olika typer av handikapp. Eftersom\r\nslutbetänkandet lär läggas fram under våren blir det\r\nändå inte fördröjningar av det slaget att ett bifall till\r\nreservatin 2 skulle göra någon avgörande skillnad\r\nför en konstruktiv lösning av\r\nkonsulentorganisationen. Därför anser jag att vi\r\nmycket väl kan avvakta just\r\nhandikapputredningens slutbetänkande.</pre><pre>Herr talman! Jag ber att få yrka bifall till hemställan\r\ni utbildningsutskottets betänkande 21 i dess helhet.</pre><pre>ANf. 131  INGER LUNDBERG (s) replik:</pre><pre>Herr talman! Jag blev bekymrad när jag lyssnade\r\npå Christer Lindbloms klara argumentation för att\r\nbeslutet skall ligga hos samhället och inte hos\r\nföräldrarna. Christer Lindblom läste inte den\r\nsocialdemokratiska reservationen färdigt. Där står\r\ndet: ''Utskottet anser därför att frågan om\r\nbeslutanderätten vid val av skolform för\r\nskolpliktiga barn bör bli föremål för förnyade\r\növerväganden inom regeringskansliet med\r\ninriktningen att ge vårdnadshavare rätt att avgära\r\nvalet av skolform.''</pre><pre>Självfallet kan vi inte leva i ett laglöst tillstånd. Vi\r\nbehöver få ett förslag till en ny lag med den\r\ninriktning som Socialdemokraterna kräver i\r\nreservation 1.</pre><pre>Jag blev också litet skakad när jag hörde Christer\r\nLindblom läsa ur utskottstexten. Jag mindes inte att\r\nutskottstexten var riktigt så dålig att man skrev att\r\nmedicinska, psykologiska och sociala utredningar\r\nskall genomföras. Samhället skall i all sin välvilja\r\nutreda och undersöka, men föräldern får inte\r\nmyndigförklaras.</pre><pre>I en av de motioner som har väckts har det skrivits\r\nhur viktigt det är att just det yttersta ansvaret ligger\r\nhos föräldern. Det är det som vi vill peka på i\r\nreservation 1. Christer Lindblom, varför vågar ni\r\ninte lita på de utvecklingsstörda barnens föräldrar?\r\nDe har omdöme, och jag försäkrar Christer\r\nLindblom att de arbetar med sitt barns bästa för\r\nögonen.</pre><pre>Anf. 132  CHRISTER LINDBLOM (fp) replik:</pre><pre>Herr talman! Jag litar i stor utsträckning på de\r\nhandikappade barnens föräldrar. Men Inger\r\nLundberg och jag vet mycket väl att vi måste ha en\r\nlagstiftning som gäller alla. Vi vet också mycket väl\r\natt alla föräldrar inte är så att säga i det skicket och\r\nlever på det sättet att de kan ta ansvar för sina barn.\r\nDet finns barn som har föräldrar med sociala\r\nproblem, med missbruksproblem och annat. I de\r\nfall som barnen har föräldrar som inte kan ta det\r\nansvar som vi förväntar oss kan vi stötta dem med\r\nhjälp av denna lag.</pre><pre>Det handlar om en komplicerad bedömning. Detta\r\ngäller inte minst de barn som har lätta\r\nutvecklingsstörningar. Ju lättare\r\nutvecklingsstörningen är, desto mer komplicerad\r\nblir naturligtvis bedömningen för de speciellt\r\nutbildade människor som skall göra den.</pre><pre>Inger Lundberg sade att Socialdemokraterna vill ge\r\nföräldrarna frihet, vilket inte de borgerliga\r\npartierna vill. Varför ger ni då inte redan nu\r\nföräldrarna ett veto, enligt de motioner som har\r\nklara yrkanden om detta? Varför ställer ni inte upp\r\npå det utan gör denna konstiga omskrivning, som\r\ninnebär att man måste gå en omväg via regeringen?\r\nNi kan ju bara föreslå en annan lagtext.</pre><pre>Anf. 133  INGER LUNDBERG (s) replik:</pre><pre>Herr talman! Förlåt, Christer Lindblom, men den\r\nvanliga ordningen här i riksdagen är att regeringen\r\nfår tillfälle att utforma lagtexten på grundval av den\r\ngrundsyn som riksdagen ger uttryck för. Vår\r\ngrundsyn har mycket tydligt och klart deklarerats.</pre><pre>Jag måste säga att Christer Lindblom inte gör mig\r\nmindre övertygad efter sitt senaste inlägg. Vad sade\r\nhan egentligen? Jo, han sade att de\r\nutvecklingsstörda barnens föräldrar inte kan få\r\ndetta förtroende, eftersom det finns så många\r\nföräldrar som har missbruksproblem och andra\r\nproblem.</pre><pre>Det finns enstaka föräldrar till normalbegåvade\r\nbarn, till utvecklingsstörda barn och till\r\nrörelsehindrade barn som har alldeles speciella\r\nsociala problem. Det gäller inte specifikt någon\r\ngrupp, och för detta finns det en annan lagstiftning,\r\nen särskild lagstiftning som gäller både\r\nhandikappade och icke handikappade barn och\r\nsom säkrar behoven i de mycket exeptionella fall då\r\nföräldrarna av tragiska skäl inte kan ta ansvaret för\r\nsina barn.</pre><pre>Anf. 134  CHRISTER LINDBLOM (fp) replik:</pre><pre>Herr talman! Tyvärr gäller en del av den här\r\ndebatten speciella grupper, Inger Lundberg. Det\r\nfinns forskning som klart visar att t.ex.\r\nalkoholmissbrukande mödrar föder barn som\r\ntyvärr i mycket hög utsträckning blir skadade på\r\nsådant sätt att de kommer att omfattas av\r\nsärskolans personkrets. Det finns klara samband\r\nmellan detta.</pre><pre>Naturligtvis skulle regeringen, med den ordning\r\nsom Inger Lundberg beskriver, kunna få riksdagens\r\nuppdrag att forma om sin lag. Men i det här fallet\r\nskulle det vara mycket enkelt att göra ett tillägg i\r\nden förekommande lagtexten. Jag tror inte att man\r\nbehöver göra särskilt många sådana ytterligare\r\növerväganden som står nämnda i den motionstext\r\nsom Inger Lundberg hänvisar till.</pre><pre>Förste vice talmannen anmälde att Inger Lundberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 135  BJÖRN SAMUELSON (v) replik:</pre><pre>Herr talman! Jag vet, liksom Inger Lundberg, att\r\ndet finns annan lagstiftning som har till uppgift att\r\ngarantera den svagaste partens rätt. Den\r\nlagstiftningen gäller alla människor, oavsett om\r\nman är handikappad eller inte.</pre><pre>Jag biträder den här reservationen. Vi hade ett\r\nsådant yrkande i vår motion också. Det är därför vi\r\nuttrycker oss på ett sådant sätt att vi ber regeringen\r\natt se över detta en gång till, i akt och mening att\r\nåterkomma till riksdagen med förslag som ger\r\nföräldrar till de här barnen ett förstärkt inflytande,\r\nsamma inflytande och samma möjlighet till\r\nansvarstagande som föräldrar till normala barn har.\r\nVad jag förstår är vi överens om den ambitionen.\r\nDärför är det förvånande att utskottsmajoriteten\r\ninte kan gå med på förslaget att vi ber regeringen\r\natt titta över detta en gång till.</pre><pre>Sedan citerade Christer Lindblom\r\nsärskolekommittén om föräldrainflytandet. Jag satt\r\noch väntade på att han kanske skulle fortsätta att\r\ncitera särskolekommittén när det gällde\r\ngenomförandet. Särskolekommittén\r\nuppmärksammade statens ansvar för\r\nhuvudmannaskapsförändringen, för att den skulle\r\ngå så smidigt som möjligt. Man sade att\r\ninformationsinsatser är i synnerhet angelägna i ett\r\nförberedande skede, eftersom särskolan för många,\r\nsåväl politiker som tjänstemän ute i kommunerna,\r\när en relativt okänd verksamhet, ibland också\r\nomgiven av fördomar. Man föreslog en utbildning\r\nriktad mot förtroendevalda, lärare, skolledare och\r\nelevvårdspersonal. Man ville anslå ungefär 6\r\nmilj.kr. under en treårsperiod.</pre><pre>Detta är väl inte alldeles oöverkomligt. Varför\r\ntilldelar ni inte genom det här beslutet den resurs\r\nsom behövs för genomförandet? Om detta var\r\nsärskolekommittén också enig.</pre><pre>Anf. 136  CHRISTER LINDBLOM (fp) replik:</pre><pre>Herr talman! Björn Samuelson talade i sitt tidigare\r\ninlägg om likvärdighet och varför man inte skulle ta\r\nsteget fullt. Varför tar man inte från Björn\r\nSamuelsons sida steget fullt ut och avvecklar\r\nsärskolan? En hel del av remissinstanserna föreslog\r\nfaktiskt att man skulle ta bort särskolan och från\r\nbörjan integrera alla barn i normal utbildning i den\r\nvanliga skolan.</pre><pre>Björn Samuelson sade tidigare också att det krävs\r\nen hel del genomföranderesurser därför att många\r\nav de här barnen kommer att få nya kompisar. Det\r\nbehövs information osv. Men så hemskt många nya\r\nkompisar får de inte. Särskolan är redan i dag\r\nintegrerad med den grundskola och den\r\ngymnasieskola som redan finns i kommunen. Man\r\nhar redan kompisarna. Jag har goda exempel från\r\nmin egen hemstad, där man har en integrerad\r\nsärskola mitt i en låg- och mellanstadieskola. Det\r\nfungerar alldeles utmärkt. Där är barnen kompisar\r\nfrån början.</pre><pre>Det vi talar om här är extra sköra barn. Därför\r\ntycker jag att det är mycket trevligare att ha den\r\nsamtalston mellan oss som Björn Samuelson och\r\njag har, jämfört med den som förekom tidigare.</pre><pre>Vi har i detta betänkande poängterat att det är\r\nfråga om ett utvidgat samråd. Det finns i\r\nspecialmotiveringen, i utskottsbetänkandet och\r\näven i propositionen. Det samråd som skall ske\r\nmed föräldrarna skall naturligtvis ske med\r\nvärdighet och respekt för de här föräldrarna. Det är\r\nalldeles givet. Jag vet också att kommunerna har en\r\nmycket stor generositet redan i dag. Vill\r\nföräldrarna prova en vanlig skolform, får man göra\r\ndet. Vill man gå tillbaka och få den tilläggsresurs\r\nsom särskolan innebär, får man det. Här finns en\r\nstor flexibilitet. Jag är dock medveten om att det\r\nfinns problem. Men det är mycket som fungerar bra\r\nredan i dag.</pre><pre>Anf. 137  BJÖRN SAMUELSON (v) replik:</pre><pre>Herr talman! Två saker vill jag ta upp och den första\r\när likvärdigheten. Om jag ansåg att vi hade en\r\nlikvärdig skola i Sverige, skulle jag sluta med\r\nskolpolitiken. Då fanns det ingen anledning att\r\ndriva de här viktiga frågorna, som jag tycker måste\r\ndrivas här i riksdagen och i andra politiska\r\nförsamlingar. Jag anser dock inte att vi har en\r\nlikvärdig skola. Jag anser inte att resurser används\r\npå bästa tänkbara sätt. Jag anser inte att det\r\ngenerellt är så att resurser alltid går dit där de\r\nbehövs bäst. Jag tycker snarare att det är mer\r\nvanligt att resurser stryks ut som en jämn smet. Det\r\nexemplet är vanligare. I det perspektivet tycker jag\r\nabsolut inte att vi har en likvärdig skola för de barn\r\nsom har de här handikappen, särskilt inte i den\r\nallmänna skolan. Om jag ansåg det skulle jag inte\r\nföreslå särskila resurser för genomförandet. Då\r\nbehövdes inte de. Vi har kanske litet olika\r\ndefinitioner på vad vi menar med likvärdighet, jag\r\noch Christer Lindblom.</pre><pre>Den andra saken jag vill ta upp är integrationen.\r\nFör mig, Christer Lindblom, är integrationen inte\r\nbara att man har en särskoleklass i ett rum i en\r\nvanlig skola. Integrationen är att de här eleverna\r\ngår i ''vanliga'' klasser. Det är integration för mig.\r\nDet andra är bara en partiell integration. Att olika\r\nbarn får möta varandra är vad jag avser när jag i\r\nden här debatten pratar om integration.</pre><pre>Anf. 138  CHRISTER LINDBLOM (fp) replik:</pre><pre>Herr talman! Jag tar genomföranderesursen först.\r\nDet är klart reglerat vem som har ansvaret för\r\nframför allt lokal skolutveckling. Det ingår\r\nsärskilda medel för detta, även för särskolan, i det\r\nstatsbidrag som i dag går till landstingen, och som\r\nkommer att fortsätta att göra det ett tag till. Där\r\nfinns redan pengar för detta. En så stor del av\r\nsärskolan är redan i dag integrerad i kommunernas\r\ngrund- och gymnasieskolor att jag inte tror att det\r\npå alla ställen finns så väldigt stort behov av dessa\r\nmassiva informationsinsatser.</pre><pre>Jag håller helt med Björn Samuelson om att vi\r\nsjälvklart ständigt måste ha målet att skapa bättre\r\nlikvärdighet. Vi måste arbeta vidare mot det mål\r\nsom alla politiska partier har gemensamt, nämligen\r\natt skapa en skolmiljö för alla människor med så få\r\ninskränkningar för de handikappade som möjligt.\r\nMed den här propositionen tycker jag att vi skall ge\r\nkommunerna chansen att göra en bra särskola\r\nbättre. Vi skall följa utvecklingen. Om någonting\r\nskulle gå alldeles snett är det självklart inte på\r\nnågot sätt obetaget för vare sig regering eller\r\nriksdag att ta initiativ till förändrade regler. Men\r\ndetta är första steget i en utveckling mot, vilket jag\r\nsade tidigare i mitt anförande, drömmen att\r\nsärskolan inte längre behövs därför att alla barn kan\r\nintegreras i den normala skolan. Det är möjligen\r\nutopiskt, men ändå något att drömma om.</pre><pre>Anf. 139  CHRISTINA LINDERHOLM (c):</pre><pre>Herr talman! Det är med besvikelse och förvåning\r\nsom jag har tagit del av utbildningsutskottets\r\nbetänkande nr 21 med anledning av regeringens\r\nproposition om ändrat huvudmannaskap för\r\nsärskolan. Majoriteten i utskottet talar klart och\r\ntydligt om att föräldrarnas röst har lågt värde när\r\nman har ett handikappat barn. När jag nu har\r\nlyssnat på debatten här i kammaren de senaste\r\nminuterna måste jag säga att jag inte bara är\r\nbesviken och förvånad utan dessutom djupt oroad.\r\nOm utskottets majoritet företräder den syn som\r\nChrister Lindblom har gett uttryck för här i\r\nkammaren är läget allvarligt.</pre><pre>Christer Lindblom företräder ett parti, Folkpartiet\r\nliberalerna, som annars har hävdat föräldrarnas\r\nrätt till inflytande i skolan på ett mycket tydligt sätt\r\noch till föräldrarnas glädje. Under många år har\r\nFolkpartiet liberalerna gjort detta. Det smärtar mig\r\natt nu höra att Christer Lindblom och/eller partiet\r\ntydligen har ändrat uppfattning i den här frågan.</pre><pre>Föräldrarna till handikappade barn har allra som\r\noftast en mycket större och djupare kunskap om\r\nsina barn än kanske Christer Lindblom och jag har,\r\nom Christer Lindblom har barn. Jag har tre\r\nstycken. Jag vill påstå att jag känner dem rätt väl.\r\nMen hade de haft handikapp skulle jag förmodligen\r\nha tvingats att sätta mig in i deras handikapp på ett\r\nbetydligt djupare sätt, vilket de allra flesta föräldrar\r\ngör. Men här skall man stifta lagar som utgår från\r\natt föräldrarna inte är ''i det skicket'' -- där citerar\r\njag Christer Lindblom -- att de kan fatta beslut om\r\nsina barns skolgång.</pre><pre>I andra fall är vi, som sagt, överens om att\r\nföräldrarna har stor betydelse -- den allra största\r\nbetydelsen -- när det gäller ansvaret för sina barn\r\noch rätten att välja skola. Majoriteten i den här\r\nkammaren tror också på föräldrarnas förmåga att\r\navgöra om barnet skall börja skolan vid 6 eller vid\r\n7 års ålder. Tydligen finns inte samma tilltro till\r\nomdömet hos föräldrar till handikappade barn.\r\nJag, liksom alla föräldrar som berörs, skulle vara\r\nmycket intresserade av att få veta varför. Jag\r\nhoppas att det finns en djupare förklaring än den\r\nsom vi här nyligen har fått höra.</pre><pre>Beslut om placering av barn får inte fattas utan\r\nsamråd konstaterar både regering och\r\nutskottsmajoritet. Samråd kan gå till på många\r\nolika sätt. En del föräldrar har upplevt samråd per\r\ntelefon, efter att experterna har gjort sin\r\nbedömning. Andra är helt på det klara med att man\r\nsom förälder är helt i händerna på experter.</pre><pre>Tilltron till ordet samråd är tydligen obegränsad\r\nhos utskottets majoritet. Tyvärr delas inte den\r\nuppfattningen av många av de föräldrar som\r\nberörs.</pre><pre>Det finns en möjlighet att rätta till utskottets\r\nbedömning, och det är genom att rösta för\r\nreservation 1 i betänkandet. Det kostar inget.\r\nTvärtom ger det troligen både ekonomiska vinster\r\noch andra positiva effekter i det långa loppet.</pre><pre>''Det känns alltför ofta som om man stångar pannan\r\nblodig mot en massa bastanta experter som lär\r\nkänna ens barn efter några minuters samtal och ger\r\nomdömen ena gången som inte gäller nästa gång.''\r\nDen här meningen är ett citat ur ett brev från en\r\nförälder med ett handikappat barn, en förälder som\r\nväl och utförligt beskriver sin och familjens\r\nsituation, som har haft många och omfattande\r\nkontakter, som har läst särskolekommitténs\r\nbetänkande, vilket har kommit under senare år,\r\noch som har många kloka synpunkter när det gäller\r\nde här frågorna. Det handlar alltså om en förälder\r\nsom möjligen inte är i det skicket att hon kan\r\navgöra hur hennes barn skall ha det.</pre><pre>Den föräldern har varken upplevt en långsiktig\r\nutvecklingsplan för sitt barn eller haft möjlighet att\r\npåverka beslut som rört hennes barns\r\nskolplacering. Just den här föräldern har upplevt\r\nryckighet i planering, beslut om ändring av\r\nplacering utan samråd och har meddelats i\r\nefterhand per telefon. Det är tyvärr inte ett enstaka\r\nfall det handlar om, utan exemplen är många.</pre><pre>Särskolekommittén har redovisat hur skiftande\r\nbedömningarna är mellan olika landsting när det\r\ngäller placering i särskola. Antalet placerade barn\r\nvarierar mellan 0,72 % och 1,40 % -- det står i\r\nbetänkandet -- av den totala elevpopulationen.\r\nTotalt undervisades 0,95 %, dvs. 11 000 elever i\r\nsärskolan läsåret 1989/90. Skillnaderna mellan\r\nlandstingen kan, enligt särskolekommittén, inte\r\nförklaras på objektiva grunder utan antas bero på\r\nolika uttagningsprinciper.</pre><pre>Det behöver i och för sig inte vara något fel i detta,\r\nmen som jag påpekade i min motion: när\r\nbedömningarna ändå blir olika även för barn med\r\nliknande handikapp, finns det absolut inget skäl till\r\natt inte föräldrarna skulle tillmätas kompetens att\r\nfatta beslut om sitt barns skolgång. Självfallet vill\r\nföräldrarna höra och diskutera med experterna om\r\nderas motiv och bedöming innan placering görs.\r\nMan måste emellertid också kunna ha ett inflytande\r\növer det beslut som sedan fattas.</pre><pre>Det finns ingen skillnad i föräldrars ansvar för sina\r\nbarns uppväxt och fostran. Då måste också tilltron\r\nvara stor till föräldrars kunskap om sina barn, och\r\nderas önskemål och synpunkter måste väga mycket\r\ntungt och vara vägledande för dem som inte alls har\r\nden långvariga kontakt och erfarenhet av barnet\r\noch dess handikapp som förädrarna har.</pre><pre>Beträffande fristående särskolor ser jag fram mot\r\nden proposition som har aviserats. Jag har, som jag\r\nockså redovisat, stor tilltro till föräldrars\r\nkompetens att fatta beslut om sina barn och\r\nkunskap om sina barn. Det är för mig självklart att\r\ningen inskränkning i föräldrars valfrihet skall göras\r\nnär det gäller val av skola för deras barn, oavsett\r\nom det är handikappat eller ej.</pre><pre>Det finns alternativ pedagogik även för\r\nhandikappade barn, pedagogik som visat sig\r\nframgångsrik, framför allt när det gäller psykiskt\r\nhandikappade barn. Den bör tas till vara.\r\nDessutom bör samma ekonomiska förutsättningar\r\ngälla för fristående särskolor.</pre><pre>Den tredje fråga som jag tog upp i min motion\r\nrörde upprättande av långsiktiga utbildnings-  och\r\nutvecklingsplaner. Av utskottets betänkande\r\nframgår att sådana skall upprättas enligt Lsä 90.\r\nDet är fortfarande, tio år efter införandet, inte\r\nsärskilt välkänt bland vare sig föräldrar eller\r\nansvariga för särskolan i landstingen. Åtminstone\r\nkan man konstatera att enskilda föräldrar och\r\nföräldraföreningar vid särskolor har krävt att få just\r\nsådana långsiktiga utbildningsplaner i samband\r\nmed att särskolekommitténs betänkande\r\nremissbehandlades. Man kan ju då inte ha känt till\r\natt sådana krav redan finns. I stället har man\r\nbetonat ryckigheten som ett stort problem.</pre><pre>Vilka regler gäller för de elever som är integrerade\r\ni grundskolan? Särskolekommittén betonar att det\r\när nödvändigt att precisera bl.a. begreppet\r\nindividintegrering. Det har inte berörts i vare sig\r\nproposition eller betänkande, såvitt jag har kunnat\r\nse. Här kävs ökad kunskap hos både kommunernas\r\nansvariga och föräldrar. Det är viktigt att\r\nskolverket i sin uppföljning och utvärdering av\r\nskolverksamheten särskilt uppmärksammar de\r\nelever som har integrerats och deras situation.</pre><pre>Herr talman! Jag kommer att rösta för reservation\r\n1 i betänkandet, vilken även omfattar yrkande 1 i\r\nmin motion Ub58.</pre><pre>Anf. 140  CHRISTER LINDBLOM (fp) replik:</pre><pre>Herr talman! Upplysningsvis kan jag tala om att jag\r\nhar fyra barn. Jag kan också vidimera att jag är\r\nfolkpartist och att jag inte på något sätt har ändrat\r\ninställning i anledning av behandlingen av det här\r\nbetänkandet. Folkpartiet har inte heller ändrat\r\ninställning. Vi har valt att låta gällande lag -- den\r\nhar gällt ett tag nu -- fortsätta att gälla. Vi har inte\r\nstiftat en ny lag, som Christina Linderholm sade.</pre><pre>Att ändra den här lagen och ge föräldrarna ett s.k.\r\nveto är svårt. Det har jag sagt många gånger\r\ntidigare. Vi i utskottet har valt att låta rådande\r\nlagstiftning få gälla, även fortsättningsvis. Vi tar\r\ndenna ställning med ett slags ödmjukhet. En dylik\r\nödmjukhet möter man emellertid inte hos dem som\r\nargumenterar mot vår inställning. Alla andra vet i\r\nstället mycket bättre. Jag tycker det skulle vara bra\r\nom jag själv hade denna säkerhet i min bedömning.\r\nFortfarande känner jag ödmjukhet inför den här\r\nfrågan.</pre><pre>Christina Linderholm sade att jag representerar\r\nFolkpartiet. Det gör jag naturligtvis, men just i dag\r\nrepresenterar jag framför allt utskottet och talar å\r\nutskottets vägnar. Som bekant utgör också\r\nChristina Linderholms partikamrater en del av den\r\nmajoritet som har skrivit under utskottets förslag.\r\nDet förefaller som något misslyckat arbete på\r\nhemmaplan om man inte har kunnat övertyga sin\r\negen partigrupp om det här ganska centrala\r\nförslaget, som vi är överens om i utskottet.</pre><pre>Dessutom en sakupplysning. Kanske\r\nmissuppfattade jag Christina Linderholm, men jag\r\ntyckte att hon sade att Lsä 90 hade verkat i tio år.\r\nLsä 90 infördes i höstas och verkar nu på sitt första\r\når. Det är möjligt att de långsiktiga utbildnings-\r\noch utvecklingsplanerna av den anledningen ännu\r\ninte har blivit en allmänt införd företeelse.</pre><pre>Anf. 141  CHRISTINA LINDERHOLM (c)\r\nreplik:</pre><pre>Herr talman! Det sist anförda var mitt misstag. Jag\r\nläste fel på årtalet. Jag är så van vid Lgr 80 att jag\r\nkopplade fel.</pre><pre>Det är trevligt att ha en mängd barn. Jag är säker\r\npå att Christer Lindblom har haft stort inflytande\r\növer sina barns skolgång och har haft möjlighet att\r\nvara med och påverka olika beslut.</pre><pre>Är det så att Christer Lindblom här representerar\r\nhela utskottet blir jag så allvarligt oroad som jag\r\nsade i början av mitt anförande. När man lyssnar\r\npå de föräldrar som finns i föräldraföreningar vid\r\nsärskolor, på de föräldrar som har handikappade\r\nbarn och på FUB-föräldrar, finns det faktiskt starka\r\nskäl till att göra det här ställningstagandet som jag\r\nhar valt att göra. Det är inte svårt, och man blir\r\nsäkrare ju fler föräldrar som man talar med.\r\nFöräldrar har faktiskt en oerhörd kompetens i vad\r\ngäller kunskapen om sina barn. I övriga fall finns\r\ndet annan lagstiftning att ta till.</pre><pre>Min besvikelse över min egen partigrupps\r\ninställning är inte mindre än min besvikelse över\r\nandra partigruppers i utskottets majoritet\r\ninställning.</pre><pre>Anf. 142  CHRISTER LINDBLOM (fp) replik:</pre><pre>Herr talman! Den särskolekommitté som har\r\narbetat med de här frågorna består av en mängd\r\nexperter och representanter för\r\nföräldraorganisationer. Det har även ibland dessa\r\nmänniskor funnits olika synpunkter på den här\r\nfrågan.</pre><pre>Jag har också talat med en hel del föräldrar till\r\nutvecklingsstörda barn. Det finns inte någon direkt\r\növerensstämmelse med centralorganisationernas\r\nåsikter om särskolans avskaffande och om\r\nföräldrainflytande, utan även här finns olika\r\naspekter med i bilden.</pre><pre>Jag bevarar gärna min ödmjukhet litet till. Det är\r\ninte så enkelt som Christina Linderholm säger, och\r\ndet må väl ligga mig till last. Jag har faktiskt tänkt\r\nganska mycket på detta, och det är inte en\r\nslentrianmässigt intagen ståndpunkt som utskottet\r\nhar, utan alla har grubblat ganska mycket på det här\r\ninnan vi kom fram till beslutet.</pre><pre></pre><pre>Anf. 143  CHRISTINA LINDERHOLM (c)\r\nreplik:</pre><pre>Herr talman! Det är naturligtvis riktigt att\r\nföräldrar, experter, lärare och andra assistenter\r\nsom kan komma i fråga kring ett handikappat barn\r\ni många fall, kanske i de flesta fall, är helt eniga om\r\nhur man skall jobba. Det är tur. Men jag ser\r\nfortfarande inget skäl till att man inte kan\r\nargumentera på helt motsatt sätt mot Christer\r\nLindblom och säga: Vi ger föräldrarna det\r\navgörande inflytandet. I de få fall där det inte\r\nfungerar får vi sätta in andra åtgärder. Vänd på\r\nsteken, så kommer det säkert att bli minst lika bra\r\nsom Christer Lindblom tror att hans förslag\r\nkommer att bli.</pre><pre>Förste vice talmannen anmälde att Christer\r\nLindblom anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 144  BJÖRN SAMUELSON (v) replik:</pre><pre>Herr talman! Det är en övertygande argumentation\r\nsom Christina Linderholm framför i sitt anförande\r\noch i replikväxlingen med Christer Lindblom. Jag\r\nfår en känsla av att det har gått prestige i denna\r\nfråga på något sätt. Jag vill fråga Christina\r\nLinderholm om hon inte har använt samma\r\nargument gentemot sina egna i utskottet. Jag vill\r\nockså fråga om hon tror att hon kan vända sin\r\nriksdagsgrupp till voteringen i morgon. Om hon\r\ninte tror att hon lyckas med det är jag beredd att\r\nyrka på återremiss av detta betänkande. Vi har\r\nännu tid på oss. Men det avgörs av de svar jag får\r\nav Christina Linderholm på mina frågor.</pre><pre>Anf. 145  CHRISTINA LINDERHOLM (c)\r\nreplik:</pre><pre>Herr talman! Det kom litet plötsligt. Naturligtvis\r\nskulle jag helst se att jag kunde vända den\r\nriksdagsgrupp jag själv tillhör. Det vore det allra\r\nbästa. När man har beslutat om ett betänkande i\r\nutskottet anser man sig ha gjort sitt\r\nställningstagande och färdigbehandlat frågan. Som\r\njag sade tidigare känner jag en viss besvikelse\r\ngentemot min egen grupp.</pre><pre>Om det finns en möjlighet till ett\r\nåterremissyrkande, tycker jag att det skulle vara\r\nlyckligt om man kunde komma fram den vägen.\r\nMen det förutsätter att man når den framgång man\r\nvill åstadkomma med ett sådant förslag.</pre><pre>Anf. 146  BJÖRN SAMUELSON (v) replik:</pre><pre>Herr talman! Jag vill säga till Christina Linderholm\r\natt det är här vi beslutar. Det skall vi hålla styvt på,\r\näven om vi bereder i utskotten. Vi som har suttit i\r\nutbildningsutskottet länge, bl.a. jag och Rune\r\nRydén, har varit med om att vi har gjort uppgörelser\r\ndirekt här i kammaren också. Det har faktiskt hänt.</pre><pre>Herr talman! Jag tar Christina Linderholms svar till\r\nintäkt för det jag nu kommer att säga. Jag yrkar på\r\nåterremiss av detta ärende till utskottet.</pre><pre>Anf. 147  INGRID NÄSLUND (kds):</pre><pre>Herr talman! Regeringen har genom sin\r\nproposition om valfrihet och fristående skolor velat\r\nge föräldrar ökade möjligheter att välja skola för\r\nsina barn. Med tanke på den ökade valfriheten för\r\nföräldrar i allmänhet rimmar det illa att föräldrar\r\ntill förståndshandikappade barn inte får del av\r\ndenna valfrihet.</pre><pre>I propositionen om ändrat huvudmannaskap för\r\nsärskolan och särvux föreslår regeringen att ett\r\nbeslut om särskoleplacering fattas av styrelsen för\r\nsärskolan i kommunen. Utskottet konstaterar att\r\nett sådant beslut inte kan fattas utan att samråd\r\nmed elevens föräldrar dessförinnan förekommit.\r\nSamtidigt är utskottet inte berett att ge föräldrarna\r\ndet avgörande inflytandet.</pre><pre>Jag har med anledning av den här propositionen i\r\nen motion framhållit att den bästa placeringen kan\r\nman komma fram till genom en dialog mellan\r\nelever, föräldrar och skola. I den dialogen måste\r\nföräldrarnas synpunkter tillmätas avsevärt större\r\nbetydelse än i dag. Det är enligt min mening\r\nföräldrarna som bäst kan bedöma barnets\r\nförutsättningar. Ett beslut bör därför inte kunna\r\nfattas utan föräldrarnas medgivande. Det nu\r\nliggande förslaget innebär att samhället åläggs att\r\navgöra vilken undervisning som är den bästa för\r\nbarnet. Samhället kan i sämsta fall, om samrådet\r\ninte leder till att den beslutande myndigheten och\r\nföräldrarna kommer överens, tvingas att placera\r\neleven mot vårdnadshavarens vilja.</pre><pre>I sammanhanget vill jag erinra om att andan i det\r\nhär förslaget strider mot FN:s deklaration om de\r\nmänskliga rättigheterna, artikel 26:3, där det står:\r\n''Rätten att välja den undervisning, som skall ges åt\r\nbarnen, tillkommer i första rummet deras\r\nföräldrar.'' Partierna i den nuvarande regeringen\r\nhar vid många tillfällen använt denna deklaration\r\nför att plädera för föräldrars rätt att välja\r\nundervisning för sina barn. Det har jag själv också\r\ngjort.</pre><pre>Det är naturligtvis ingen illvilja från regeringens\r\nsida som gör att man väljer att inte föreslå någon\r\nändring i lagen till förmån för föräldrarnas\r\nbeslutsrätt när det gäller utvecklingsstörda barns\r\nskolgång.</pre><pre>Vad är det då man bygger på? Såvitt jag kan se\r\nklargör inte propositionen eller utskottets\r\nbetänkande detta på ett övertygande sätt. Man\r\nhänvisar till att beslutet måste föregås av\r\npedagogiska, psykologiska och medicinska\r\nutredningar, och man påpekar att\r\nsärskolekommitténs betänkande SOU 1991:30 har\r\nlegat till grund för propositionen. Kommittén\r\nföreslog att prövningen av den s.k.\r\npersonkretstillhörigheten skulle bibehållas.</pre><pre>Inte heller särskolekommittén talar klarspråk på\r\nden här punkten. Det anser jag att man måste göra.\r\nAnnars har de människor som berörs av lagen och\r\neventuellt har invändningar mot den inga\r\nmöjligheter att komma med adekvata\r\ninvändningar.</pre><pre>Naturligtvis är det den enskilde elevens bästa som\r\nalla vill sätta i första rummet. I den lagstiftning som\r\nföreslås måste det ligga en misstanke om att barnets\r\nföräldrar inte alltid kan avgöra vad som är barnets\r\nbästa. Då menar man att skolstyrelsen måste få\r\nsista ordet för att skydda barnet. Mot vem, måste\r\nman fråga sig. Jag tycker att det är närmast genant\r\natt besvara den frågan.</pre><pre>När det gäller de barn som är gränsfall, kommer det\r\nalltid att vara ett problem att avgöra vilken\r\nskolform som passar dem bäst. Det faktum att det\r\nofta är en ganska stor omplacering av\r\nutvecklingsstörda barn i vissa klasser tyder på\r\ndetta. Det gör också det faktum som vi tidigare har\r\nhört beröras, att det är olika i olika landsting, med\r\nolika skolformer. Jag fick ett exempel på det\r\nhäromdagen, i en klass på tio--tolv barn. Efter\r\nnågra år fanns det bara två barn kvar av den\r\nursprungliga gruppen. De andra hade flyttat eller\r\nomplacerats. Vem det än är som har sista ordet vid\r\nvalet av undervisningsform, kommer vi aldrig att\r\nkunna garantera att det är det absolut lyckligaste\r\nvalet man gör. Vi kan alltså aldrig helt undvika\r\nfelbeslut, vem som än beslutar. Men det går att fatta\r\nnya beslut, om det behövs.</pre><pre>Jag instämmer helt i att all expertis skall ställas till\r\nföräldrarnas förfogande, när de i samförstånd med\r\nskolan skall fatta sitt beslut. En djupgående dialog\r\nom vad som kan vara det bästa alternativet är\r\nnödvändig. De flesta föräldrar med\r\nutvecklingsstörda barn har redan tidigare, ofta vid\r\nmånga tillfällen, haft anledning att ta del av läkares,\r\npsykologers och pedagogers utredningar om sitt\r\nbarn. Dessa utredningar har de självfallet också\r\nsom underlag vid den bedömning de nu skall göra.\r\nDe har ofta kontinuerlig kontakt med en läkare,\r\nsom de vänder sig till för att få råd.</pre><pre>I många fall har de också ägnat sig betydligt mer åt\r\nsitt barn än vad vi föräldrar i allmänhet gör, därför\r\natt deras barn behövt dem på ett särskilt sätt. De\r\nhar alltså under årens lopp fått en icke föraktlig\r\nkompetens. De har en lång erfarenhet när det gäller\r\nsitt barns förutsättningar men också begränsningar.</pre><pre>Vid samtal med en professor som arbetat i 20 år\r\nmed utvecklingsstörda barn framkom att han bara\r\nkunde påminna sig två fall, under alla dessa år, där\r\nföräldrar och experter inte kommit fram till\r\nsamförstånd om barnens skolgång. Han hade en\r\nmycket hög uppfattning om föräldrarnas\r\nkompetens och omdöme. Han ansåg det helt\r\norimligt att det inte var föräldrarna som skulle ha\r\ndet slutgiltiga avgörandet.</pre><pre>Varför är det då så viktigt, när det gäller så få fall,\r\natt föräldrarna är de som enligt min mening skall ha\r\navgörandet när det gäller sitt barns skolgång? Det\r\när helt enkelt därför att de själva vill ha detta\r\ninflytande, därför att vi inte skall sätta oss till\r\nförmyndare över dem. Låt oss för ett ögonblick\r\ntänka efter. Vem av oss skulle vilja vara beroende,\r\nja t.o.m. känna vanmakt, som en del föräldrar har\r\nuttryckt, inför ett sådant beslut, om vi upplevde att\r\ndet blev fel?</pre><pre>Det är en mycket dålig utgångspunkt för ett barns\r\nskolgång att föräldrar och skola inte är överens. Ett\r\nförtroendefullt samarbete är alltid betydelsefullt,\r\noch inte minst när det gäller dessa mer utsatta barn.</pre><pre>Det räcker inte med samråd. Målet måste vara\r\nsamförstånd. Detta kräver mycket mer förståelse,\r\nja rent av inlevelse från myndighetens\r\nrepresentanter, för alla de skäl föräldrar kan ha för\r\nsitt val av skolform.</pre><pre>Jag har den övertygelsen att föräldrar till\r\nutvecklingsstörda barn har både den kompetens,\r\ndet omdöme och den mognad som krävs för att\r\nbesluta om sitt barns placering. Frågan är om\r\nriksdagen är mogen att fatta beslut om ökad\r\nvalfrihet för en grupp föräldrar som alltför länge\r\nförvägrats det reella inflytandet över sina barns\r\nskolgång.</pre><pre>Jag ber att få yrka bifall till min motion.</pre><pre>Anf. 148  CHRISTER LINDBLOM (fp) replik:</pre><pre>Herr talman! Jag vill inte ge mig in i någon förnyad\r\noch fördjupad diskussion med Ingrid Näslund.\r\nMycket av det hon sade har redan sagts. Jag vill\r\nbara än en gång påpeka att det inte är fråga om en\r\nny lagstiftning. Det är fråga om att konvertera den\r\nlagstiftning som gäller i dag för landstingets\r\nsärskola till den nya kommunaliserade särskolan.</pre><pre>Jag skulle dessutom vilja passa på att göra ett\r\nförtydligande. Jag sökte förut efter ord när jag\r\nskulle tala om de olyckliga föräldrar som har\r\nproblem av olika slag och använde då uttrycket\r\n''föräldrar i det skicket''. Jag ber kammaren om\r\nursäkt för att jag använde det uttrycket. Det beror\r\nhelt på att jag inte kunde finna några andra ord.\r\nDet var absolut ingen mening i detta.</pre><pre>Anf. 149  INGRID NÄSLUND (kds) replik:</pre><pre>Herr talman! Jag är helt på det klara med att det är\r\nfråga om att behålla samma lagstiftning i sak. Det\r\när inte det jag har talat om. Jag hade hoppats att vi\r\nskulle vara mogna att ändra på den lagen nu.</pre><pre>Anf. 150  BJÖRN SAMUELSON (v) replik:</pre><pre>Herr talman! Det var ett mycket bra anförande som\r\nIngrid Näslund höll. Jag kan ställa upp på varenda\r\nbokstav. Men min fråga är följande. Om mitt\r\nåterförvisningsyrkande vinner kammarens gehör,\r\när då Ingrid Näslund beredd att i utskottet, där hon\r\ntill skillnad från mig sitter vid bordet, se till att vi i\r\nmajoritetstexten får en skrivning som går i linje\r\nmed bifall till de motioner som vi och andra har\r\nväckt om att förstärka föräldrainflytandet?</pre><pre>Skillnaden mellan majoritetstexten och\r\nreservationen är att det i reservationen begärs att\r\nregeringen skall återkomma med förslag som går i\r\nsamma riktning som de motioner Ingrid Näslund\r\noch jag har väckt. Det är vad jag skulle vilja att vi\r\nkom fram till i utskottet, om\r\nåterförvisningsyrkandet vinner gehör.</pre><pre>Är Ingrid Näslund beredd att arbeta för en sådan\r\nskrivning i utskottet, när vi får tillbaka\r\nbetänkandet?</pre><pre>Anf. 151  INGRID NÄSLUND (kds) replik:</pre><pre>Herr talman! Först och främst tycker jag att det är\r\nviktigt att vi tror oss veta att vi har underlag för\r\ndetta i kammaren, om det skall vara någon mening\r\nmed det. Jag har verkligen försökt så gott jag har\r\nkunnat att arbeta för min övertygelse hitintills.\r\nAnledningen till att jag inte har reserverat mig är\r\natt jag bedömde att det inte nu fanns underlag för\r\ndet i kammaren. Jag skulle gärna se att detta\r\nåterförvisades till regeringen och att man gjorde en\r\nny övervägning. Men det kanske också behövs litet\r\ntid där för att överväga.</pre><pre>Jag skall tala klarspråk. Jag upplevde stämningen i\r\nutskottet som att man var tveksam till hur man\r\nskulle behandla frågan från den andra sidan. Det är\r\nviktigt att det framkommer. Jag var inte med på det\r\nsenaste sammanträdet eftersom jag var bortrest,\r\noch hade inte möjlighet att känna hur stämningen\r\nvar då, men jag hade alltså en känsla av att många\r\ntycker att man inte riktigt vet hur man skall\r\nbehandla frågan.</pre><pre>Jag har hela tiden haft övertygelsen att frågan skall\r\nbehandlas på det här sättet, men man kan inte\r\ntvinga på andra sin övertygelse -- inte ens dem som\r\nstår en mycket nära.</pre><pre>Anf. 152  BJÖRN SAMUELSON (v)replik:</pre><pre>Herr talman! Det handlar ju om att, med ett\r\nvanligare språkbruk, återremittera ärendet till\r\nutskottet så att vi får möjlighet att ta upp en\r\ndiskussion där igen. Efter att ha hört den här\r\ndebatten tror jag att det kan komma att finnas en\r\nmajoritet här i kammaren för yrkandet i reservation\r\n2, som också innebär bifall till Ingrid Näslunds, min\r\noch -- tror jag Socialdemokraternas motion.</pre><pre>Regeringen får då tid på sig att fundera över hur\r\nman skall stärka föräldrarnas inflytande och kan\r\nåterkomma till riksdagen med ett sådant förslag.\r\nDen lag som nu gäller kommer att gälla även under\r\nden tiden, så vi kommer inte att leva i ett laglöst\r\nland, för att delvis citera en tidigare talare. Det är\r\ndet det handlar om.</pre><pre>Jag vet att Christina Linderholm kommer att arbeta\r\nför att fler skall ställa upp på intentionerna i\r\nreservation 2, och jag skall göra vad jag kan. Jag\r\nkommer att stödja kds motion. Jag tror att vi har\r\nväldigt goda utsikter att vinna majoritet för\r\nförslaget i kammaren.</pre><pre>Det behöver inte gå prestige i detta. Vi har nu\r\nmöjlighet att fatta ett bättre beslut. Låt oss då göra\r\ndet.</pre><pre>Anf 153  INGRID NÄSLUND (kds)replik:</pre><pre>Herr talman! Jag tycker att det är helt riktigt, och\r\nviktigt, att det inte går prestige i sådana här beslut.\r\nSom jag ser det är detta inte något beslut som skall\r\nbehöva politiseras. Det är olyckligt om sådana här\r\ndjupt mänskliga frågor politiseras så mycket att\r\nman inte kan stå för sin övertygelse. Jag skulle\r\ndärför vilja se att regeringen tar upp frågan på nytt\r\noch överväger den.</pre><pre>Anf 154  CARL-JOHAN WILSON (fp):</pre><pre>Värderade talman! Jag vill aktualisera frågan om\r\nkonsulentstöd för flerhandikappade barn i\r\nsärskolan, något som jag har tagit upp i motion\r\nUB59.</pre><pre>Jag inser att utskottet har försökt att göra en\r\nvälvillig skrivning, och jag har goda förhoppningar\r\nom att det här ärendet kan hanteras på ett vettigt\r\nsätt. Men för att en debatt om detta skall komma\r\nmed i kammarens protokoll vill jag ändå\r\naktualisera frågan.</pre><pre>Landstingets konsulenter för flerhandikappade gör\r\nutmärkta insatser både för barnen som går i\r\nsärskolan, för deras familjer och för lärarna.</pre><pre>Statens institut för handikappfrågor erbjuder\r\ngrundskolans och gymnasieskolans elever, lärare\r\noch familjer stöd för flerhandikappade. Då kan\r\nman tycka att det är litet märkligt att inte särskolans\r\nelever skulle ha samma möjligheter. Där borde ju\r\nbehovet vara ännu större än i den vanliga skolan.</pre><pre>Nu avstyrker utskottet min motion med ganska\r\ngoda förhoppningar om att\r\nkonsulentorganisationen skall bli bra även med\r\nkommunala huvudmän. Man hänvisar bl.a. till\r\nstatsrådet, som i propositionen talar om\r\nmöjligheter till en samlad lösning när\r\nhandikapputredningens förslag behandlas.</pre><pre>Jag hoppas att de som arbetar med de här frågorna\r\när beredda att bevaka detta även i fortsättningen,\r\nså att inte särskolans barn får sämre stöd om de har\r\ndrabbats av flerhandikapp.</pre><pre>Värderade talman! Jag har inget yrkande, utan ville\r\nbara aktualisera detta för protokollet.</pre><pre>Anf 155  INGER LUNDBERG (s):</pre><pre>Herr talman! Vi har haft en mycket nyttig debatt.\r\nNyttig därför att den, tror jag, har väckt en del\r\nfrågor och nyttig för att någon kanske har fått tänka\r\nlitet mer.</pre><pre>Ingrid Näslund var mycket tydlig över var hon står.\r\nHon står på sin motion. Etik, Ingrid Näslund, är att\r\nvåga stå för sin övertygelse och slåss för den. Vi\r\nhoppas att du kommer att stå fast när utskottet på\r\nnytt får pröva frågan om föräldrainflytande.</pre><pre>Christina Linderholm har visat civilkurage i en\r\nfråga som är utomordentligt viktig. Jag hoppas att\r\nmånga av kammarens ledamöter kommer att vilja\r\nansluta sig till henne. Jag har uppfattningen att det\r\nfinns underlag för ett ja till ett formellt\r\nåterremissyrkande till utskottet.</pre><pre>Jag har dessutom uppfattat debatten så att det med\r\nstor sannolikhet också finns underlag för ett positivt\r\nbeslut; ett beslut som följer den socialdemokratiska\r\nreservation som i sig innebär bifall till såväl Ingrid\r\nNäslunds som Christina Linderholms motioner.\r\nDet vore väldigt fint om det kunde bli kammarens\r\nbeslut. Jag vädjar än en gång till Christer\r\nLindblom: När vi får tillbaka ärendet till utskottet,\r\nta emot det och den här debatten och föräldrarnas\r\nönskemål med just den ödmjukhet som du sade att\r\ndu kände.</pre><pre>Herr talman! Jag yrkar återremiss av betänkandet\r\ntill utskottet.</pre><pre>Anf 156  BJÖRN SAMUELSON (v):</pre><pre>Herr talman. Jag hade ingen mer replikrätt, men\r\nville ta tillfället i akt och säga att jag inte skall låta\r\ndet gå prestige eller partipolitik i den här frågan.\r\nDet är inte nödvändigt. Vad vi kan göra är att\r\nnågon gång låta argumenten vinna en debatt.</pre><pre>Jag tycker att både Ingrid Näslund, Christina\r\nLinderholm, Inger Lundberg, och i någon mån jag\r\nsjälv, har kommit med tunga och starka argument\r\nför att söka vägar att förstärka föräldrarnas\r\ninflytande över sina barns skolgång.</pre><pre>Jag skall, från min plats i utskottet, kraftigt\r\nunderstödja de motioner som går i den riktningen.\r\nDet kan ju inte, herr talman, bli någon\r\nregeringskris för detta.</pre><pre>Anf 157  CHRISTER LINDBLOM (fp):</pre><pre>Jag hade inte heller någon repliktid kvar, men jag\r\nvill passa på och klargöra att det över huvud taget\r\ninte finns någon prestige i detta. Jag har gång på\r\ngång talat om att jag och andra med ödmjukhet har\r\nnärmat oss den här frågan.</pre><pre>Vi får se hur kammaren reagerar och om ärendet\r\nkommer tillbaka till utskottet i form av en\r\nåterremiss. I så fall får vi naturligtvis ta upp en ny\r\ndiskussion. Men det är alltså inte på grund av\r\nprestige som vi har gjort vårt ställningstagande. Vi\r\nhar gjort samma avvägningar som alla andra.</pre><pre>Jag tycker att det är litet märkligt att det skall\r\nuppfattas som prestige att någon har en annan\r\nuppfattning. Det är inte fråga om det. Vi har, som\r\nsagt gjort våra överväganden och fattat det här\r\nbeslutet. Kommer utskottsbetänkandet tillbaka till\r\nutskottet, får vi ta en ny diskussion. Men, och det\r\när viktigt att klargöra, det har ingenting med\r\nprestige att göra.</pre><pre>Anf. 158  BJÖRN SAMUELSON (v) replik:</pre><pre>Herr talman! Det var välgörande att få höra\r\nChrister Lindblom säga det senaste. Det väcker en\r\nförhoppning hos mig om att vi kan förändra\r\nmajoritetsskrivningen när det gäller föräldrarnas\r\ninflytande över sina barns skolgång. Jag ser med\r\ntillförsikt fram mot en förnyad behandling i\r\nutskottet. Då kan vi kanske gå eniga till kammaren\r\nnär det handlar om föräldrainflytandet och\r\nskolgången.</pre><pre>Anf. 159  INGRID NÄSLUND (kds):</pre><pre>Herr talman! Jag vill bara göra ett klarläggande när\r\ndet gäller mitt yrkande. Jag yrkade bifall till det\r\nförsta yrkandet när det gällde min motion. När det\r\ngäller resurserna, som jag naturligtvis också anser\r\nbehövs, är jag beredd att invänta\r\nhandikapputredningen.</pre><pre>Överläggningen var härmed avslutad.</pre><pre>(Beslut skulle fattas den 7 maj.)</pre><pre>13 §  En översyn av byggnadsgarantilagen\r\nm.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU26 En översyn av\r\nbyggnadsgarantilagen m.m.</pre><pre>Anf. 160  LENNART NILSSON (s):</pre><pre>Herr talman! I går satt jag och tittade på TV. Det\r\nvar någonting som hette Glashuset. Där lärde jag\r\nmig faktiskt något nytt.</pre><pre>Redan på Napoleons tid fanns det en lag som\r\nhandlade om att de som byggde husen också skulle\r\nse till att det var bra hus. Det var rätt och slätt så\r\nenkelt. Napoleon hade fått för sig att om det\r\nbyggdes hus skulle de också fungera. Brister som\r\nuppstod i husen skulle den som byggde husen få\r\nrätta till.</pre><pre>Nu har det gått ganska lång tid sedan Napoleons\r\ntid. Även om det har gått lång tid kom det ett\r\nförslag till vårriksdagen förra året från den\r\nsocialdemokratiska regeringen. Det handlade om\r\natt man skulle införa en lag om byggnadsgaranti.\r\nDen skulle gälla under tio år. Om det uppstod\r\nbrister i byggnationen av flerfamiljshusen skulle\r\ninte de som bor där drabbas. Det var de som byggde\r\noch som hade ansvaret för detta som skulle få rätta\r\ntill de brister som uppstod.</pre><pre>Detta regeringsförslag behandlades här i\r\nkammaren för ett år sedan. Det fanns en bred\r\nmajoritet för att biträda förslaget från\r\nSocialdemokraterna, Vänsterpartiet, Folkpartiet\r\noch Centern. Moderaterna stod utanför detta i\r\nvanlig ordning.</pre><pre>Sedan fick vi ett regeringsskifte under hösten. I\r\nsamband med detta beslutade en riksdagsmajoritet\r\ntvärtemot vad man hade sagt tidigare. Centern och\r\nFolkpartiet hade ju tyckt att den här lagen skulle\r\ninföras. Tvärtemot vad riksdagen hade beslutat\r\nunder våren sade de att nu måste man förhala detta.\r\nDet är ganska egendomligt med tanke på att vi har\r\nen regering som har talat om ny start för Sverige.\r\nDet har varit rivstarter och omstarter. Man ville\r\nförhala detta genom att skjuta upp tillämpningen av\r\nlagstiftningen som skulle innebära en garanti för de\r\nboende, inte minst i flerfamiljshus.</pre><pre>Motivet för senareläggningen av lagstiftningen\r\nhandlade om att parterna på bostadsmarknaden\r\nskulle förhandla för att nå fram till frivilliga\r\növerenskommelser. Vi hade redan på våren lärt oss\r\natt dessa försök att nå överenskommelser inte hade\r\nhandlat om någonting annat än att man ville\r\nförhala, eftersom en del parter inte ville ha någon\r\nlagstiftning.</pre><pre>I höstas bestämde riksdagen att lagen skulle träda i\r\nkraft med ett halvårs fördröjning. Nu kommer det\r\nett utskottsinitiativ från den borgerliga majoriteten\r\ni utskottet som handlar om att man ytterligare vill\r\nskjuta upp tillämpningen av den här lagen för att\r\nden eventuellt skall, om det nu blir så, träda i kraft\r\nden 1 juli 1993.</pre><pre>Detta betyder ingenting annat än att man, i likhet\r\nmed Moderaterna, inte vill ha någon lagstiftning.\r\nJag utgår ifrån att, om det finns litet av moral i\r\npolitiken som ju så många talar om, i varje fall\r\nAgne Hansson, som skall företräda majoriteten i de\r\nhär sammanhangen, kan ge oss som biträder\r\nreservationen ett löfte om att om man inte kan\r\nklara detta i regeringskansliet, måste lagen träda i\r\nkraft. Det handlar ju om att skydda dem som kan\r\nråka illa ut emot de olika producenter som bedriver\r\nden här verksamheten. Det måste ju vara rimligt.\r\nPrecis som man var förnuftig i en del stycken på\r\nNapoleons tid borde, även majoriteten i den här\r\nkammaren vara förnuftig.</pre><pre>Herr talman! Jag yrkar bifall till den\r\nsocialdemokratiska reservationen som är fogad till\r\nutskottets betänkande nr 26.</pre><pre>Anf. 161  EVA ZETTERBERG (v):</pre><pre>Herr talman! I detta ärende som gäller översyn av\r\nbyggnadsgarantilagen finns det ingen anledning att\r\nlägga ut texten mer än vad Lennart Nilsson redan\r\nhar gjort. Det är ett oerhört märkligt agerande av\r\nden borgerliga majoriteten. Det är svårt för mig att\r\nförstå att det är på något annat sätt än precis som\r\nLennart Nilsson säger, nämligen att den borgerliga\r\nmajoriteten inte vill ha den här\r\nbyggnadsgarantilagen. Jag kan inte tolka det hela\r\npå något annat sätt.</pre><pre>Jag har svårt att se hur regeringen och majoriteten\r\nskall kunna förklara det för människor som på olika\r\nsätt har blivit drabbade därför att det inte har\r\nfunnits någon byggnadsgarantilag.</pre><pre>Med detta vill jag instämma i den\r\nsocialdemokratiska reservationen och yrka bifall\r\ntill den. Vänsterpartiet ställer helhjärtat upp på\r\nden.</pre><pre>Anf. 162  AGNE HANSSON (c):</pre><pre>Herr talman! Det är inte från majoritetens sida,\r\nåtminstone inte från Centerpartiets sida, fråga om\r\natt förhala det här ärendet för att undvika en\r\nbyggnadsgarantilag, Lennart Nilsson. Det är fråga\r\nom att åstadkomma en så effektiv och bra lösning\r\nsom möjligt.</pre><pre>Eva Zetterberg, om man säger att detta är ett\r\nmärkligt agerande bevisar det att man på intet sätt\r\nhar satt sig in i hur komplicerad den här frågan är\r\noch vilken vidd och svårighetsgrad den har. Den\r\nhistorieskrivning som Lennart Nilsson gjorde, och\r\nden glöd med vilken han talade för skydd mot\r\nbyggfusk, ger mig anledning att tycka att\r\nsocialdemokraterna under alla sina regeringsår,\r\nända från Napoleons dagar till nu, borde ha lyckats\r\nfå fram en sådan lag.</pre><pre>Det är med hjälp av initiativrätten -- det är riktigt --\r\nsom bostadsutskottet i detta betänkande föreslår\r\natt en översyn av den nya byggnadsgarantilagen\r\nkommer till stånd. Det förutsätter att\r\nikraftträdandet av den nu beslutade garantilagen\r\nskjuts upp ett år. Det är också riktigt.\r\nUtskottsmajoritetens motiv är att få fram ett så\r\nenkelt, billigt och effektivt lagstiftningssystem som\r\nmöjligt.</pre><pre>Jag vill redan nu från början slå fast att det är fråga\r\nom att tillgodose ett heltäckande konsumentskydd\r\nmot sjuka hus, mot fel och brister eller skador\r\nunder husets första tio år. De branschavtal som\r\nfinns, Lennart Nilsson, eller håller på att förhandlas\r\nfram, ger inte något heltäckande konsumentskydd.</pre><pre>Den lag om byggnadsgaranti som redan är\r\nbeslutad, och som skulle ha trätt i kraft nu vid\r\nhalvårsskiftet, har ju visat sig ha svagheter och vara\r\nmindre rationell. Det var orsaken, Lennart\r\nNilsson, till att man första gången tvingades att\r\nskjuta fram den här frågan. De inblandade parterna\r\nhade inte lyckats lösa frågan med återförsäkringar\r\nför garantibolagen för att klara de komplexa regler\r\nsom var uppbyggda i den lag som är beslutad.</pre><pre>Konstruktionen med särskilda garantibolag är\r\nkrånglig. Den skapar dessutom en onödig\r\nadministration. Det har också visat sig att det har\r\nvarit svårt att klara alla de olika problemen med\r\nåterförsäkringar vid dessa stora garantiåtaganden.</pre><pre>Genom lagens regler om återkrav skapas ett\r\ndubbelförsäkringssystem för dem som är\r\ninvolverade i byggprocessen. Lagen förutsätter\r\nockså att garantiföretagen gemensamt inrättar en\r\nbyggnadsgarantinämnd. Det ökar byråkratin\r\nytterligare. Detta gör att systemet blir krångligt,\r\noöverskådligt och onödigt dyrt för alla parter.</pre><pre>Det är riktigt att Centern, Folkpartiet och den\r\nmajoritet som Lennart Nilsson beskrev ställde upp\r\nvid det tillfället. Det var inte regeringen som kom\r\nmed förslaget. Det var även vid det tillfället ett\r\ninitiativ från utskottet. Jag tycker att det agerande\r\nsom nu har skett är i linje med den höga\r\nmiljöambition som utskottet hade då. Den vill vi\r\nfullfölja nu.</pre><pre>Därför är det bättre att förvissa sig om att man får\r\nett säkert och effektivt system från början. De\r\nutredningar och analyser som hade gjorts i\r\nregeringskansliet och annat som låg bakom det\r\ntidigare förslaget visade att det inte fanns några\r\nalternativ då. Det har visat sig senare. Den här\r\nkomplexiteten och svårigheten gör att det finns stor\r\nanledning till att tänka över om man inte kan hitta\r\nrationellare och enklare system som gör ansvaret\r\nbetydligt klarare, som är mer lättöverskådligt,\r\nkräver mindre administration, som undviker\r\ndubbelförsäkringen och därmed blir billigare för de\r\nboende men som ändå ger ett precis lika säkert\r\nförsäkringsskydd.</pre><pre>Sådana idéer finns nu. Vi tror att de lösningarna går\r\natt genomföra. Då tycker vi att det är bättre att\r\növerväga och pröva dem innan man sätter ett nytt,\r\nkrångligt och dyrt system i kraft som sedan skulle\r\nbli mycket svårt att ändra. Om det inte går att finna\r\nen bättre lösning kommer det krångliga systemet\r\natt träda i kraft om ett år.</pre><pre>De fördelar som finns i den redan beslutade lagen\r\nskall vi naturligtvis ta till vara. Till dem bör man\r\nkunna lägga enklare regler som ger en totalt bättre\r\nprodukt. I den skiss på direktiv till en översyn som\r\nutskottet har gjort pekas just på möjligheten med\r\nen s.k. objektförsäkring som undviker detta med\r\ndubbelförsäkring och garantibolag.</pre><pre>Utskottsmajoriteten säger i betänkandet att\r\nregeringen bör ta initiativet till en översyn med\r\nmålet att utreda om en lag om byggnadsgaranti\r\nenligt den s.k. objektförsäkringsmodellen har de\r\nfördelar som den kan synas ha, framför den lag som\r\nnu gäller. Skulle det visa sig, som jag sade tidigare,\r\natt detta inte är någon lösning kommer den redan\r\nbeslutade lagen att träda i kraft om ett år.</pre><pre>Mot bakgrund av vad jag nu har sagt är det svårt att\r\nförstå varför Socialdemokraterna och\r\nVänsterpartiet motsätter sig en sådan här översyn.\r\nTror ni att om något skall vara riktigt effektivt och\r\nbra måste det göras byråkratiskt, krångligt och\r\noöverskådligt? Dessutom skall det helst vara så dyrt\r\nsom möjligt och så krångligt att kunderna, de\r\nboende, inte kan kontrollera och överblicka de\r\nstora kostnaderna. Är det detta ni är ute efter?\r\nVarför vill ni inte medverka till att få fram ett så\r\neffektivt och bra skydd som möjligt, i stället för att\r\nsätta ett dåligt och ineffektivt system i sjön som\r\negentligen kommer att motverka sitt syfte. Jag är\r\növertygad om att Napoleon inte ens skulle ha\r\nkommit på tanken att använda ett så krångligt\r\nsystem som Socialdemokraterna tydligen\r\nfortfarande vill binda sig fast vid.</pre><pre>Vi har i utskottet kunnat ta egna initiav på sjuka-\r\nhus-området, och vi har i stor enighet krävt\r\nständiga miljöförbättringar mot byggfusk och andra\r\nfel. Men nu är det helt plötsligt inte längre möjligt.\r\nVad har ni emot, Lennart Nilsson, att göra det\r\nenklare, effektivare och billigare för\r\nkonsumenterna, de boende? I er reservation finns\r\ninte ett enda ord som motiverar varför ni avstyrker\r\ninitiativet.</pre><pre>När jag läser de två meningar som den\r\nsocialdemokratiska reservationen består av, får jag\r\nett bestämt intryck av att det är fråga om en tjurig\r\nnej-sägare som vill vara emot enbart därför att man\r\nskall vara emot. Det är inte särdeles konstruktivt\r\noch gagnar inte de boende.</pre><pre>Jag tror att det går att skapa ett garantisystem som\r\när minst lika effektivt och har ett heltäckande\r\nkonsumentskydd men på ett enklare sätt och till en\r\nbetydligt lägre kostnad för alla inblandade -- inte\r\nminst för de boende. Därför bör riksdagen ge\r\nregeringen utredningsuppdraget. Ett bättre och\r\neffektivare försäkringsskydd mot fel och brister i\r\nflerfamiljshusen är värt ett sådant försök.</pre><pre>Herr talman! Jag yrkar bifall till hemställan i\r\nbetänkandet och avslag på reservationen.</pre><pre>Anf. 163  LENNART NILSSON (s):</pre><pre>Herr talman! Jag vet inte om det börjar bli litet för\r\nsent på kvällen, men jag tycker att Agne Hanssons\r\nargumentation haltar en aning. Det är inte vi\r\nsocialdemokrater som är besvärliga. Det är\r\nmärkligt när Agne Hansson försöker\r\növerargumentera i den här diskussionen. Han har\r\nändå varit med om att det t.ex. var en bred\r\nmajoritet i riksdagen förra året. Centerpartiet och\r\nFolkpartiet var med på förslaget. Man ville sedan\r\nunder diskussionen på höstkanten skjuta upp\r\nfrågan.</pre><pre>Anledningen till att vi har reserverat oss är ingen\r\nannan än den vi har redogjort för. Vi kanske kan\r\nlita på Agne Hansson. Vi kanske t.o.m. kan lita på\r\nfolkpartisterna som var med på att det skulle finnas\r\nen lagstiftning, eftersom branschen inte kunde\r\nklara det hela. Men vi litar inte på Agne Hanssons\r\nregering, som jag utgår från är motståndare till allt\r\nvad det handlar om i denna fråga.</pre><pre>Vi socialdemokrater vill självklart inte ha en\r\nlagstiftning som är krånglig och besvärlig.\r\nAnledningen till att vi över huvud taget föreslog en\r\nlagstiftning var att branschen inte kunde enas när\r\ndet gäller att klara av tredje mans problem.\r\nMänniskor som äger husen och de som bor där\r\nkommer i kläm. Lagen kom ju till mot bakgrund av\r\natt branschen inte kunde komma överens, men nu\r\nhar ikraftträdandet förhalats.</pre><pre>Om allt nu är så krångligt och besvärligt, och Agne\r\nHansson har bättre lösningar på svåra problem, vad\r\när det som säger att regeringen i Rosenbad skall\r\nklara att lägga fram ett förslag på månaderna fram\r\ntill hösten som man inte har klarat sedan tillträdet i\r\noktober förra året? Utskottsinitiativet, initierat av\r\nutskottsmajoriteten, kommer av att Agne\r\nHanssons regeringskamrater i Kanslihuset har sölat\r\noch inte har lyckats åstadkomma något. Det är\r\ndärför som vi är så misstänksamma. Vad är det som\r\nsäger att regeringen hinner få fram ett förslag till\r\nhösten när man inte har lyckats under dessa\r\nmånader?</pre><pre>Det är inte fel på oss socialdemokrater i de här\r\nsammanhangen, Agne Hansson. Det är inte vi som\r\nhar förhalat frågan, utan det är Agne Hansson och\r\nhans regering som bär ansvaret. Nu handlar det om\r\ntrovärdigheten och om regeringen skall komma\r\nfram med något. Skyll inte på oss att frågan har\r\ntagit lång tid!</pre><pre>Om vi är så eniga i utskottet, som vi ibland brukar\r\nvara, borde Agne Hansson som ordförande kunna\r\nprata med sina regeringskamrater och säga åt dem\r\natt ösa på litet.</pre><pre>Anf. 164  AGNE HANSSON (c) replik:</pre><pre>Herr talman! Om ni inte vill ha ett så krångligt\r\nsystem, Lennart Nilsson, varför vill ni inte vara med\r\noch pröva den enklare lösningen? Vad är det för fel\r\npå tanken att försöka försäkra varje objekt mot\r\nskada för att undvika alla problem?</pre><pre>Jag har redan tidigare förklarat, Lennart Nilsson,\r\nvarför vi har tvingats skjuta på frågan. Vi hade inte\r\nens kunnat sätta detta i sjön, eftersom frågan om\r\nåterförsäkringar inte hade klarats ut. Det hela var\r\nså krångligt med garantibolagen som krävde så\r\nstora återförsäkringar.</pre><pre>Den majoritet som fanns då och som jag tillhörde\r\nställde upp på förslaget för vi såg inga andra\r\nlösningar då. Men vi hade redan då med oss i\r\nbagaget vad vi då sade i betänkandet, nämligen att\r\nman bör om möjligt titta på enklare och bättre\r\nlösningar. Kommer sådana fram, borde de prövas\r\nförst.</pre><pre>När det visar sig att möjligheten öppnar sig att finna\r\ndessa lösningar borde chansen tas innan ett\r\nkrångligt system införs.</pre><pre>Herr talman! Det är möjligt att det hade gått att\r\nkräva en snabbare handläggning i regeringskansliet\r\nav denna fråga. Men fortfarande är den tid som den\r\nnuvarande regeringen har suttit totalt betydligt\r\nkortare än den långa tid som den tidigare\r\nsocialdemokratiska ministern tog på sig att fullfölja\r\ndet uppdrag riksdagen gav honom. Om inte han\r\nhade fått uppdraget, är jag övertygad om att vi över\r\nhuvud taget inte hade fått något förslag -- även om\r\ndet vi fick var ett dåligt, krångligt och omständligt\r\nförslag.</pre><pre>Vårt agerande nu, såväl som tidigare, är att hitta så\r\nenkla och effektiva lösningar som möjligt. Det är\r\ndärför jag inte förstår varför Socialdemokraterna\r\nvill krångla till det hela och försöka ge sken av att\r\nvi inte skulle ha samma miljöambition, dvs. att vilja\r\nåstadkomma detta konsumentskydd, som vi hade\r\nfrån början när vi föste den socialdemokratiska\r\nregeringen framför oss.</pre><pre>Anf. 165  LENNART NILSSON (s) replik:</pre><pre>Herr talman! Den dag som det finns en ordentlig\r\ngaranti skall jag säga till Agne Hansson att\r\nambitionerna fanns.</pre><pre>Jag har förstått att handläggningen har tagit lång tid\r\ni Kanslihuset. Jag har förstått det med\r\nutgångspunkt i att regeringen har så många andra\r\nviktiga frågor att arbeta med, bl.a. att avveckla allt\r\nvad bostadspolitik heter. Det har väl inte varit\r\nprioriterat att arbeta fram en garanti i den fråga vi\r\nnu diskuterar.</pre><pre>Orsaken till att reservationen är kortfattad är att\r\ndet är fråga om en avvisning av förslaget.</pre><pre>Efter vad jag har förstått, och det kanske är fel,\r\nanmäler man inga långa motiveringar i sådana här\r\nfall. Vad frågan gäller är om utskottet skall ta något\r\ninitativ eller inte, och vi har sagt att vi tycker att\r\nutskottet inte skall göra det.</pre><pre>Därmed skall jag sluta, herr talman, så får Agne\r\nHansson och hans kompisar möjlighet att jobba\r\nfram en bra lagstiftning.</pre><pre>Anf. 166  AGNE HANSSON (c) replik:</pre><pre>Herr talman! Jag tackar för det beskedet. Jag\r\nhoppas att det skall vara möjligt att få fram ett bra\r\nförslag, och det hade varit ännu bättre om vi kunnat\r\nfå en konstruktiv medverkan från\r\nSocialdemokraterna. Ju fler som tänker, desto\r\nbättre borde slutprodukten bli, och jag har inte lagt\r\nden tanken åt sidan heller.</pre><pre>Den dagen det finns en garanti, säger Lennart\r\nNilsson, skall han möjligen ge mig och majoriteten\r\nett erkännande för att vi har fått fram en bättre\r\nordning. Jag förstår inte Lennart Nilssons tvivel och\r\nmisstro. Det är ju på det sättet, Lennart Nilsson, att\r\nom vi inte får fram något bättre förslag så ligger det\r\nredan fattade beslutet fast, och om ett år träder\r\nlagen i kraft. Det är väldigt viktigt att ha det i\r\nminnet.</pre><pre>I beslutet som vi nu fattar är det icke fråga om att\r\nriva upp det tidigare riksdagsbeslutet, utan det är\r\nfråga om att skjuta upp ikraftträdandet av ett\r\ntidigare fattat beslut, för att få möjlighet att ta fram\r\nett förslag till en ny och bättre lag. Kommer det inte\r\nfram något sådant förslag, då träder det gamla\r\nbeslutet i kraft, och det tycker jag borde lugna\r\nLennart Nilsson.</pre><pre>Så jag förstår fortfarande inte vad\r\nSocialdemokraterna har för motiv för att gå emot\r\nutskottets initiativ. Det finns icke ett ord vare sig i\r\nreservationen eller i debatten om motivet till att\r\nSocialdemokraterna vill undvika att riksdagen\r\nbeslutar enligt utskottets initiativ. Är ni så bundna\r\nvid byråkrati och krångel att det är omöjligt för er\r\natt tänka i enklare banor?</pre><pre>Anf. 167  EVA ZETTERBERG (v):</pre><pre>Herr talman! Agne Hansson påstår att vi i\r\nvänsterpartiet över huvud taget inte har tagit del av\r\ndet förslag som finns och brytt oss om att pröva det.\r\nJag som inte var med och fattade det tidigare\r\nbeslutet har faktiskt seriöst lyssnat på vad\r\nmajoritetens företrädare i utskottet har sagt.</pre><pre>När man nu har lyft fram den här frågan på nytt,\r\nhar jag funderat på om man skall göra den\r\nförändring som Agne Hansson föreslår och i stället\r\ntitta på det som man kallar objektsförsäkring. Jag\r\nhar väldigt svårt att fatta att det skulle innebära\r\nnågon avsevärd förbättring, att det skulle leda till\r\nså mycket mindre byråkrati och krångel. Efter att\r\nha funderat noga har jag kommit fram till att det\r\nbästa är att skyndsamt se till att lagen träder i kraft.</pre><pre>Det är berättigad kritik som Agne Hansson riktar\r\nmot den socialdemokratiska regeringen för att den\r\ntog lång tid på sig. Jag anser också att det tog\r\nalldeles för lång tid att få fram lagen om\r\nbyggnadsgaranti. Men det motiverar väl inte att\r\nman i dag vill skjuta på ikraftträdandet ytterligare\r\nett år.</pre><pre>Det är bra att Agne Hansson betonar att lagen\r\nkommer att träda i kraft under alla omständigheter,\r\nom man inte får fram ett alternativ. Men\r\nförseningen med ett år tycker jag är allvarlig. De\r\nboende och de som har engagerat sig i\r\nbostadsbyggandet och som har stött på problem\r\nmed sjuka hus har under många år krävt att lagen\r\nkommer till stånd. Så för de människorna är\r\nnaturligtvis ytterligare fördröjning en besvikelse,\r\noch Agne Hansson måste ha förståelse för att de\r\nreagerar mot att man skjuter på ikraftträdandet och\r\nman inte ens har något alternativ färdigt.</pre><pre>Anf. 168  AGNE HANSSON (c) replik:</pre><pre>Herr talman! Jag har aldrig påstått att Eva\r\nZetterberg inte försöker sätta sig in i de ärenden\r\nsom vi handlägger i utskottet. Jag intygar gärna att\r\nEva Zetterberg är en ambitiös ledamot av\r\nutskottet. Vad jag menade var att om man finner\r\nutskottsmajoritetens agerande märkligt, har man\r\nkanske ändå inte förstått ärendets vidd och\r\nkomplexitet.</pre><pre>Det framkom också i Eva Zetterbergs inlägg att\r\nhon i första hand har lyssnat på\r\nSocialdemokraterna och gjort sitt ställningstagande\r\ndärefter. Vi kanske också lyssnade för mycket på\r\nSocialdemokraterna förut, för det fanns säkert\r\nenklare system än det som förespråkades av den\r\ngamla majoriteten. I varje fall har det kommit fram\r\nsenare att det förhåller sig så.</pre><pre>Det är väldigt svårt att påstå, Eva Zetterberg, att\r\ndet system som beslutats inte är krångligt och att\r\ndet inte finns möjligheter att göra förenklingar. Här\r\när det fråga om dubbelförsäkring i varje fall, och\r\ndet är fråga om stora återförsäkringar som våra\r\nsvenska försäkringsbolag inte kan klara, utan man\r\nmåste ge sig ut på den internationella marknaden\r\nför att teckna återförsäkringarna. Det är enorma\r\nsummor det rör sig om inom fastighetsbranschen.\r\nDessutom skall det finnas en nämnd som skall sitta\r\noch göra sina bedömningar.</pre><pre>Det borde, anser vi, gå att hitta enklare lösningar,\r\nmed anknytning till det försäkringssystem som\r\nfinns, så att det blir möjligt att försäkra varje nytt\r\nobjekt som kommer till. Det innebär en ordning\r\nsom borde bli betydligt enklare och betydligt\r\nbilligare, framför allt för alla de små\r\nfastighetsägarna, som inte har en chans att bygga\r\nupp egna garantibolag. De blir ju nu helt utlämnade\r\ntill ett starkt centraliserat system.</pre><pre>Jag hoppas verkligen att det skall gå att\r\nåstadkomma en förenkling, och jag vill bestämt\r\navvisa att en objektsförsäkring inte skulle vara\r\nbetydligt enklare än det system som tidigare är\r\nbeslutat.</pre><pre>Anf. 169  EVA ZETTERBERG (v) replik:</pre><pre>Herr talman! Om Agne Hansson inte vill råka ut för\r\natt bli kritiserad för försening av lagens\r\nikraftträdande, hade det ju varit klädsamt om\r\nmajoriteten hade haft ett motförslag, så att han\r\nhade kunnat visa på hur ett mindre byråkratiskt\r\nsystem skulle se ut. Men det har ni ju faktiskt inte i\r\ndag, och då är det självklart för mig och för alla\r\nandra som är angelägna om att lagen träder i kraft\r\natt anse att det är fråga om en medveten försening\r\nav ikraftträdandet.</pre><pre>Jag tror inte att någon i denna kammare och inte\r\nnågon utanför den heller är intresserad av att ha\r\nbyråkrati för dess egen skull. Det är absurt att tro\r\nnågonting sådant. Men då får väl majoriteten visa\r\npå att det finns ett bättre förslag, och regeringen\r\nhar haft alla chanser att plocka fram ett sådant, där\r\ndet ingår att byråkratin förenklas. Det har jag svårt\r\natt tro att någon skulle sätta sig emot.</pre><pre>Vad det handlar om är att Agne Hansson inte har\r\nvisat på något alternativ och att vi tyvärr kommer\r\natt få se att frågan förhalas och försenas ytterligare\r\nett år.</pre><pre>Anf. 170  AGNE HANSSON (c) replik:</pre><pre>Herr talman! Vi har verkligen ett alternativ, Eva\r\nZetterberg. I utskottsinitativet finns det klara och\r\nentydiga direktiv om hur regeringen skall ta fram\r\nett nytt förslag. Det är väldigt ovanligt att utskott\r\nengagerar sig så detaljrikt i en fråga för att försäkra\r\nsig om att det tas fram ett alternativ.</pre><pre>Att påstå att det inte skulle finnas ett alternativ\r\ntycker jag verkligen är en överdrift. I betänkandet\r\nfinns klara utredningsdirektiv med begäran till\r\nregeringen att ta fram ett förslag.</pre><pre>Anf. 171  EVA ZETTERBERG (v) replik:</pre><pre>Herr talman! Det må vara att Agne Hansson anser\r\natt det finns direktiv, men faktum kvarstår att det\r\ninte kommer att finnas något alternativ färdigt till\r\nden 1 juli 1992. Det framgår klart av betänkandet,\r\noch det är det som är kärnpunkten. Det blir en\r\nförsening på minst ett år.</pre><pre></pre><pre>Anf. 172  DAN ERIKSSON i Stockholm (nyd):</pre><pre>Herr talman! Ny demokrati var inte med på den\r\ngamla goda tiden när det här gjordes upp. Vi kan\r\ninte lastas för att det har tagit lång tid. Att det\r\nbehövs en byggnadsgaranti har visat sig inte minst\r\nav beståndet från miljonprogrammets dagar. Lagen\r\nom byggnadsgaranti, såsom den är skriven i dag, är\r\ninte bra. Det har Agne Hansson redogjort för. De\r\nökade kostnader som blir följden får de boende i\r\nslutändan betala.</pre><pre>Lagen har vissa fördelar, såsom den är skriven i\r\ndag, men den har också stora nackdelar. Därför\r\nbehöver den ses över för att man skall kunna se om\r\nman kan få en annan och bättre utformning till\r\nlägre kostnad för de boende. Men händer det\r\ningenting, vilket Lennart Nilsson är rädd för, är\r\nSocialdemokraterna och Vänsterpartiet välkomna\r\natt ta ett nytt initiativ med oss. Så regeringen har all\r\nanledning att jobba på. Tills regeringen har visat\r\nvad den går för i det här ärendet yrkar jag bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 7 maj.)</pre><pre>14 §  Prisstöd till rennäringen m.m.</pre><pre>Föredrogs</pre><pre>bostadsutskottets betänkande</pre><pre>1991/92:BoU17 Prisstöd till rennäringen m.m.\r\n(prop. 1991/92:100 delvis och 1991/92:96).</pre><pre>Anf. 173  MAX MONTALVO (nyd):</pre><pre>Herr talman! Rennäringen lider av stagnation i\r\nSverige. Samtidigt importerar vi renkött från\r\nFinland. Den svenska rennäringens folk lever på\r\nsamhällsbidrag och mår socialt dåligt. I och med\r\nlivsmedelsverkets hårdare krav på besiktning av\r\nlevande djur samt större hygien vid slakt och\r\nhantering kommer problemen att öka avsevärt.</pre><pre>Vi i Ny demokrati anser att man bör skapa reella\r\nmöjligheter för ett antal samebyar att gå ihop för att\r\nkunna köpa ett av livsmedelsverket i januari 1992\r\ngodkänt mobilt slakteri. Vi anser att en\r\nengångssatsning på mobila slakterier skulle kunna\r\nbli lönsam på sikt för samhället. Fördelarna skulle\r\nvara: inga månatliga bidrag, mindre sociala\r\nproblem och en grund för ytterligare\r\nsmåföretagsamhet. Samernas stolthet och\r\nsjälvkänsla skulle öka då de kunde leva på sin\r\nursprungsnäring och vi storstadsbor i södra Sverige\r\nskulle till ett lågt pris kunna köpa ett välsmakande\r\nkött.</pre><pre>Vad som behövs för att åstadkomma detta är cirka\r\ntio mobila slakterier för hela den svenska\r\nrennäringen till en kostnad på ungefär 85 milj.kr.\r\nSåvitt jag minns tyckte alla ledamöter i utskottet att\r\nidén i grunden var bra. Men endast Vänsterpartiet\r\nstöder förslaget. Jag undrar varför. Kommer\r\nförslaget från fel håll, eller vad är det? Det har\r\ntalats om bristande ekonomiska resurser, men vad\r\nkan frågan gälla?</pre><pre>Vi har hört så mycket om en ny start för Sverige.\r\nDet här skulle vara en god start för någonting som\r\nverkligen lönar sig i dag. På samma gång kunde det\r\ninnebära att man blir självförsörjande och inte\r\nbidragsberoende.</pre><pre>Med detta yrkar jag bifall till reservationen.</pre><pre>Anf. 174  EVA ZETTERBERG (v):</pre><pre>Herr talman! Frågan om rennäringen har varit\r\nföremål för mycket intressanta och noggranna\r\ndiskussioner i bostadsutskottet, där alla partier har\r\ndeltagit, som jag har uppfattat det, med stort\r\nintresse. Det är därför med besvikelse som jag tar\r\ndel av den politiska slutsatsen vad gäller de olika\r\ndelar som skulle ge ett aktivt stöd till rennäringen.</pre><pre>Beträffande frågan om prisstöd till rennäringen är\r\ndet faktiskt bara Vänsterpartiet som står kvar vid\r\nsitt krav på att man skall jämställa rennäringen med\r\njordbruket i Norrland. Jag vill därför fråga\r\nmajoritetens företrädare: Varför är ni inte\r\nintresserade av att göra denna jämställelse? Varför\r\ntycker ni inte att rennäringen är värd samma\r\nekonomiska stöd som jordbruket?</pre><pre>Vi har i vår meningsyttring tagit upp frågan om ett\r\nnytt ersättningssystem för rovdjursrivna renar. När\r\nutskottet var på besök i Kiruna uppfattade jag att vi\r\nfrån alla partier var överens om att det fanns klara\r\nbrister i det nuvarande systemet och att det fanns\r\nanledning att se över det.</pre><pre>Till slut vill jag instämma i Ny demokratis\r\nreservation vad gäller mobila slakterier. Jag tycker\r\natt det skulle vara ett bra tillskott till rennäringen.\r\nAllra sist yrkar jag bifall till meningsyttringen\r\nunder mom. 1 och mom. 5 vad gäller prisstödet till\r\nrennäringen.</pre><pre>Af. 175  BERTIL DANIELSSON (m):</pre><pre>Herr talman! Vad gäller frågan om prisstödet till\r\nrennäringen m.m. har jag och utskottsmajoriteten\r\ntagit del av budgetpropositionen i detta hänseende.\r\nVi har läst motionerna, och vi har varit med om\r\nutskottsbehandlingen. Vi har tagit del av\r\nreservationen och meningsyttringen, och jag har\r\nlyssnat på företrädare för Ny demokrati och\r\nCenterpartiet. Men jag finner inte några skäl att\r\nändra den uppfattning som kommer till uttryck i\r\nutskottsmajoritetens skrivning. Skälen till det är de\r\nsom jag nu vill anföra.</pre><pre>Förändringen i policy när det gäller stödets\r\nuppräkning i förhållande till Norrlandsstödet har\r\nen faktisk grund i det förhållandet att jordbruket nu\r\ngenomgår en radikal förändring, en avreglering\r\ngenomförs som bl.a. innebär att subventionerna\r\ndrastiskt minskar eller helt tas bort. Därför\r\nkommer jordbruket i ett helt annat läge än vad det\r\nhar befunnit sig i tidigare. Motsvarande förändring\r\nhar inte genomförts när det gäller renskötsel och\r\nrennäring. Därför kan man inte hävda att den\r\ntidigare kopplingen skall finnas kvar. Eftersom nu\r\nrennäringen inte berörs av en avreglering, får man\r\nnog vara beredd att titta litet på\r\nersättningsnivåerna. Ändå sker det en uppräkning\r\nmed 4 %, som av andra skäl kan vara motiverad.\r\nDå tycker jag -- och det kommer till uttryck i\r\nmajoritetsskrivningen -- att det är en ganska väl\r\navvägd balansgång mellan kravet på ett stöd till\r\nrennäringen och budgetfrågorna.</pre><pre>När det gäller den andra fråga som Eva Zetterberg\r\ntar upp i sin meningsyttring är vi väl alla överens om\r\natt det nuvarande systemet med ersättning för rivna\r\nrenar inte är bra. Man arbetar faktiskt på att\r\nförsöka få fram ett nytt förslag. Det är ännu inte i\r\nsådant skick att det kan presenteras för riksdagen\r\nför beslut. Men ambitionen är att ett sådant förslag\r\nså snart som det över huvud taget är möjligt skall\r\ntas fram och genomföras. Men det är förbundet\r\nmed åtskilliga överväganden innan man kan ge sig\r\nin i ett helt nytt system. Man bör nog vara säker på\r\natt det som skall ersätta det gamla systemet\r\nverkligen är bättre. Man skall inte förhasta sig i\r\ndessa frågor.</pre><pre>Beträffande den fråga som återfinns i Ny\r\ndemokratis reservation är det väl ingen som har\r\nnågonting emot att man gör det möjligt att använda\r\nsig av mobila slakterier. Det är mot bakgrund av de\r\nförändrade reglerna för slakteriers bedrivande och\r\nandra regler en naturlig utveckling. Däremot\r\ntycker vi i majoriteten att det inte är en direkt\r\nuppgift för riksdagen att gå in med stödpengar för\r\natt få fram slakterianläggningar. Det utgår som\r\nbekant betydande länsanlag till Norrlandslänen.\r\nDet här med renskötsel är en näringspolitisk fråga,\r\noch då måste man ha möjlighet att bedöma vilka\r\ninsatser som skall göras med dessa länsanslag, vad\r\nman vill satsa på och vilken typ av verksamheten\r\nsom det är mest angeläget att ge stöd till. Inom den\r\nramen förutsätter vi att länsstyrelserna gör en riktig\r\nbedömning i den här frågan. Finner man att det\r\nfinns motiv att stödja dessa mobila slakterier,\r\nkommer det säkert att bli på det sättet. ag är litet\r\nförvånad över de argument som Max Montalvo\r\nanvänder när han pläderar för sin ståndpunkt. Han\r\nsäger att för att man skall göra rennäringen\r\nsjälvbärande och inte bidragsberoende skall\r\nnäringen få ett större bidrag. Det är i och för sig\r\nmotsägelsefullt. Även på ett annat sätt är det\r\nförvånande att en företrädare för Ny demokrati ger\r\nsig in på ett område som tidigare inte har varit\r\nföremål för statliga subventioner och vill utvidga\r\nden del som riksdagen direkt skall subventionera,\r\ndetta mot bakgrund av att man har ett ganska\r\nordentligt beting när det gäller besparingar i statens\r\nutgifter.</pre><pre>Det går inte att spara 200 miljarder kronor genom\r\natt när tillfälle bjuds öka på subventionerna. Det är\r\nliksom fel väg.</pre><pre>Herr talman! Mot denna bakgrund yrkar jag bifall\r\ntill utskottets hemställan.</pre><pre>Anf. 176  EVA ZETTERBERG (v):</pre><pre>Herr talman! Jag vill ge ett svar till Bertil\r\nDanielsson. Visst är det skillnad på jordbruket i\r\nNorrland och renskötseln. Jag tror att alla är på det\r\nklara med att det finns ganska stora skillnader och\r\natt det inte på samma sätt inom rennäringen är\r\nfråga om en avreglering. Men att det däremot är\r\nlika angeläget med en uppräkning av prisstödet\r\nförefaller helt klart. Vad vi har sett på senare år är\r\natt avslaktningen av renar har varit alldeles för låg\r\noch att det måste ske en större avslaktning. Därvid\r\nspelar prisstödet en mycket stor roll.</pre><pre>Det skulle vara ett effektivt sätt att ge ett bra stöd\r\nåt rennäringen att öka prisstödet. Jag tror att man\r\ndärigenom skulle kunna öka försäljningen av\r\nrenkött, vilket jag ser som en bra tillgång på den\r\nsvenska livsmedelsmarknaden. Det skulle öka\r\nmöjligheterna inte bara uppe i Norrland utan också\r\nrunt om i Sverige att köpa både färskt och fryst\r\nrenkött. Det finns inte så stor tillgång på det i dag i\r\nalla affärer.</pre><pre>Vi skall alltså ha helt klart för oss att det finns en\r\nskillnad. Men samtidigt säljs renkött och annat kött\r\npå samma livsmedelsmarknad. På det viset är det\r\ningen skillnad, utan renköttet konkurrerar med\r\növrigt kött på marknaden. Därför borde det gälla\r\nsamma villkor för renköttet som för övriga\r\nprodukter inom jordbruket.</pre><pre>Anf. 177  MAX MONTALVO (nyd):</pre><pre>Herr talman! Vi är egentligen helt emot bidrag,\r\nBertil Danielsson. Men när det blir en kritisk\r\nsituation där man ser att det samhällsekonomiskt är\r\nrätt att satsa ett engångsbelopp för att få i gång en\r\nverksamhet som sedan hela samhället totalt sett\r\nkan få valuta för, kan man enligt vår mening göra\r\nett undantag för att stimulera det som annars inte\r\nskulle bli någonting. Vi tror att det kommer att ta\r\nflera år innan det med litet stöd händer någonting.</pre><pre>Anf. 178  BERTIL DANIELSSON (m):</pre><pre>Herr talman! Jag vill till Eva Zetterberg säga att det\r\när att vara litet oförsiktig att kräva att\r\nsubventionerna skall utgå på oförändrade villkor\r\noavsett vad som händer med de olika\r\nnäringsgrenarna. Då spelar det egentligen ingen\r\nroll vad som händer med jorbruket, rennäringen\r\neller annat. Stödet skall automatiskt räknas upp\r\nenligt de matematiska modeller som Eva\r\nZetterberg tycks stödja sig på. Jag tror helt enkelt\r\natt det är fel väg att göra på det sättet. Man måste ta\r\nställning mot bakgrund av de sakförhållanden som\r\nråder.</pre><pre>Om nu jordbruket genomgår en radikal förändring\r\noch av den anledningen får en uppräkning som kan\r\ntyckas var ganska ordentligt tilltagen, skall därmed\r\ninte automatiskt följa att andra näringar skall följa\r\nmed därför att man tidigare har intagit en viss\r\nståndpunkt när det gäller uppräkningsnivåerna.\r\nDet går inte att resonera på det sättet. Då har man\r\nbortsett från sakskäl.</pre><pre>Max Montalvo säger att vi, dvs. Ny demokrati,\r\negentligen är emot bidrag. Men just nu och just här\r\nskall vi höja och införa ett nytt. Det är litet märkligt\r\natt man har den ståndpunkten. Jag tycker mig\r\nkänna igen resonemangen från andra partier som\r\nrimligtvis borde stå ganska långt ifrån Max\r\nMontalvos grundinställning. Man skulle kunna\r\ntravastera ett gammalt uttryck och säga följande:\r\nGärna en avreglering, men först en rejäl\r\nsubvention.</pre><pre>Anf. 179  EVA ZETTERBERG (v):</pre><pre>Herr talman! Jag vill till Bertil Danielsson säga att\r\ninte heller jag tror på att man skall ha en automatisk\r\nuppräkning och utan reflexioner införa samma\r\nregler för alla näringsgrenar. Men det vore i det här\r\nfallet rimligt att ändå göra en jämförelse mellan\r\njordbruket i Norrland och det stöd som det får och\r\nrennäringen, eftersom de till stor del bedrivs inom\r\nsamma geografiska område.</pre><pre>Orsaken till att det är angeläget att öka prisstödet\r\ntill rennäringen är att konsumtionen av renkött har\r\nvarit liten och priserna har legat mycket lågt. Vi vet\r\natt man i dag slaktar för få renar. Jag tycker att vi\r\nhar fått mycket övertygande argument från de\r\nsamer som själva är aktiva inom rennäringen om\r\nhur angeläget det är att få till stånd en större\r\navslaktning, en större försäljning och en ökad\r\nkonsumtion av renkött. Det vore bra för\r\nmöjligheten till självförsörjning för samer men\r\nockså för att renköttet är en bra produkt som borde\r\nkomma ut i hela Sverige.</pre><pre>Anf. 180  MAX MONTALVO (nyd):</pre><pre>Herr talman! Med så helt klara fördelar, Bertil\r\nDanielsson, anser vi att man kan göra undantag och\r\ninte vara så stel i sin åsikt.</pre><pre>Anf. 181  BERTIL DANIELSSON (m):</pre><pre>Herr talman! Max Montalvo tycker att man skall\r\ngöra ett undantag, och det har jag uppfattat att det\r\när. Om man gör undantag ofta och mycket och på\r\nområden fria från den här typen av ingrepp finns\r\nrisken att mana snart är inne i en karusell som man\r\ninte kan överblicka.</pre><pre>Min och majoritetens inställning skall självfallet\r\ninte tolkas så, att vi är emot tillkomsten av mobila\r\nslakterier. Det är vi alls icke. Men vi tycker att\r\nrenskötseln är en näringsgren som skall ställas\r\njämsides med andra i länen och att de länsanslag\r\nsom länsstyrelsen har till förfogande skall kunna\r\nanvändas även till sådana här investeringar, som\r\ndärigenom kan stödjas. Men det skall ske på\r\nnäringspolitiska grunder och i konkurrens med\r\nandra näringsgrenar. Det är det naturliga och den\r\nrimliga avvägning som vi anser bör gälla.</pre><pre>Eva Zetterberg vacklar något genom att säga att\r\nVänsterpartiet inte är för en automatisk\r\nuppräkning. Men likväl stöder hon en sådan tanke\r\ni sin särskilda meningsyttring.</pre><pre>När det gäller att det slaktas för få renar kan man\r\nmöjligen göra den reflexionen, att om man nu\r\nslaktar för få renar därför att priset är lågt, skulle\r\nman möjligen kunna tänka sig att intäkterna ökar\r\nom man slaktar fler renar. Denna utveckling\r\nhämmas ju om man får subventioner för varje ren\r\nsom slaktas. Därför är Eva Zetterbergs\r\nresonemang motsägelsefullt. Det skulle kunna vara\r\nså, att om man begränsar subventionerna, skulle\r\nman möjligen få en betydligt större slaktvolym och\r\nfå ner renstammen, som av vissa bedömare anses\r\nvara alltför stor. Även i detta avseende anser jag att\r\nEva Zetterbergs resonemang är något\r\nmotsägelsefullt.</pre><pre>Överläggningen var härmed avslutad.</pre><pre>(Beslut skulle fattas den 7 maj.)</pre><pre>15 §  Vissa frågor i plan- och bygglagen</pre><pre>Föredrogs</pre><pre>bostadsutskottets betänkande</pre><pre>1991/92:BoU19 Vissa frågor i plan- och bygglagen</pre><pre>Anf. 182  DAN ERIKSSON i Stockholm (nyd):</pre><pre>Herr talman! Kommunerna fick genom ändring i\r\nplan- och bygglagen, PBL, 1987 befogenheter att\r\nfrån den 1 juli 1992 ersättningsfritt dra in\r\nbyggrätten på enskilda tomter. Fram till dess finns\r\növergångsbestämmelser, s.k. genomförandetider,\r\nsom ger visst ekonomiskt skydd.</pre><pre>Den kommunala indragningsmakten var mycket\r\nomstridd när den infördes. Lagrådet ansåg det\r\ntveksamt om så drastiska maktmedel kunde\r\nförsvaras i förhållande till Europakonventionens\r\nkrav på rimlig intresseavvägning från det allmännas\r\nsida vid ingrepp i enskild egendom.</pre><pre>Denna tveksamhet är berättigad anser vi. Svenska\r\nlagar skall stiftas så, att de uppfyller\r\nEuropakonventionens krav. Det gör inte PBL i\r\nvissa delar.</pre><pre>I regeringsförklaringen anges att äganderätten skall\r\nfå ett bättre skydd i vår grundlag. Man bör då dra\r\nde praktiska konsekvenserna av ställningstagandet\r\noch se över brister av detta slag som finns i dagens\r\nlagstiftning. Jag förutsätter att regeringen står\r\nbakom regeringsförklaringen.</pre><pre>Plan- och bygglagens konfiskatoriskt präglade\r\nmakt, som ger kommunerna rätt att återkalla\r\nbyggrätter i stads- och byggnadsplaner vilka\r\ntillkommit före 1979, är ett sådant exempel på\r\nmissbruk av offentlig makt i svensk lagstiftning som\r\nbehöver rättas till.</pre><pre>När kommunerna får problem med utbyggnad av\r\nvatten och avlopp kan man utnyttja PBL:s\r\nindragningsmakt för att beröva ägarna av\r\noutnyttjad tomtmark deras byggrättigheter. På så\r\nsätt undgår kommunerna sina skyldigheter att sörja\r\nför VA-utbyggnad enligt VA-lagen eller\r\nanläggningslagen.</pre><pre>PBL möjliggör här en godtycklig kommunal\r\nmaktutövning. När respekten för enskild\r\näganderätt försvinner betyder det att utrymme\r\nlämnas för det allmänna att behandla enskildas\r\negendom godtyckligt.</pre><pre>Kommunernas maktutövning får mycket\r\ngodtyckliga konsekvenser också för enskilda\r\nsinsemellan. T.ex. får det allmänna begränsa eller\r\nupphäva byggrätter i äldre villaområden där\r\ngrannarna i samma planområde får utnyttja sina\r\nrättigheter fullt ut.</pre><pre>Likartade resultat uppstår när kommunerna\r\nåterkallar byggrätt för att hindra enskilda att bygga\r\nnytt på tomtmark med äldre hus som man av\r\nkulturistoriska eller miljömässiga skäl vill bevara.\r\nAtt grannar i kvarteret har fått bebygga sina tomter\r\nfullt ut bortser man då ifrån.</pre><pre>En dylik bevarandeplikt utan ersättning som\r\nsomliga drabbas av leder till att människor\r\nuppfattar det som godtycklighet från myndigheters\r\noch kommuners sida.</pre><pre>Kommunernas ekonomi i plansammanhang kan\r\ntillgodoses på ett bättre sätt än med denna\r\ngodtyckliga maktutövning. T.ex. kan byggrätter\r\nomfördelas på ett rättvist sätt enskilda emellan i ett\r\nkvarter för att ge utrymme för bevarandeanspråk.\r\nLagstiftning finns om plansamverkan mellan\r\nenskilda och kommuner som skulle kunna\r\nanvändas för att nå sådana resultat.</pre><pre>Den kommunala indragningsmakten över enskild\r\nbyggrätt i 5 kap. 11 § PBL innebär bl.a. att i planer\r\nstadfästa rättigheter att bygga inte behöver beaktas\r\nav kommunerna om planen tillkommit före 1979.\r\nDen regeln måste avskaffas. Det är ett viktigt led i\r\nuppföljningen av regeringsförklaringen att så sker\r\nför att man skall förverkliga ett bättre skydd för\r\nenskild äganderätt.</pre><pre>Till dess lagstiftningen hunnit förbättras bör\r\növergångsreglerna om ersättning förlängas,\r\nförslagsvis till den 1 juli 1993.</pre><pre>Med anledning av det anförda yrkar jag bifall till\r\nreservation 2 i bostadsutskottets betänkande 19.</pre><pre>Jag vill därefter gå över till regleringen av\r\nstrandskydd. En generell lagstiftning som inte\r\nmedger att hänsyn tas till förhållandena i de\r\nenskilda fallen kan inte anses vara rationell.\r\nStrandskydd behövs givetvis, bl.a. för att skydda\r\nvissa strandområden som är viktiga för friluftsliv i\r\nområden med stort exploateringstryck. Det är dock\r\ninte rimligt att samma krav på strandskydd skall\r\ntillämpas i glesbygdsområden och för stränder som\r\nsaknar konkurrerande intressen. I många delar av\r\nvårt land skulle utvecklingen av strandnära\r\nboendemiljöer, både för bofasta och för turister,\r\nkunna få en positiv inverkan på bygder som riskerar\r\natt förlora arbetstillfällen och invånare.</pre><pre>Beslut om strandskydd skall fattas på lokal nivå. En\r\nmetod att uppnå detta är att flytta över regleringen\r\nav strandskydd från naturvårdslagen till PBL.\r\nKommunerna skulle med en sådan lösning kunna\r\nundanta de strandavsnitt som behöver särskilt\r\nskydd från bebyggelse genom detaljplanen. I övriga\r\nstrandområden skulle ny bebyggelse få prövas i\r\nvanlig ordning enligt bestämmelserna i PBL.</pre><pre>Med anledning av vad som står i reservation 1 om\r\nstrandskydd yrkar jag bifall till den.</pre><pre>Anf. 183  MIKAEL ODENBERG (m):</pre><pre>Herr talman! Det finns två reservationer från Ny\r\ndemokrati i detta ärende. Den ena gäller\r\nstrandskyddet, och den andra gäller\r\ngenomförandetider. Jag gör som Ny demokratis\r\nföreträdare, dvs. tar upp dessa reservationer i\r\nomvänd ordning och börjar med\r\ngenomförandetiderna.</pre><pre>Det är ingen idé att jag försöker dölja för\r\nkammarens ärade ledamöter att det i och för sig\r\nfanns olika uppfattningar om genomförandetiderna\r\nnär den nya plan-  och bygglagen kom till. Det är\r\nknappast någon hemlighet att Moderaterna då inte\r\nville ha någon tidsbegränsning alls och att\r\nFolkpartiet ville ha längre tidsperioder.</pre><pre>Det har inte funnits några parlamentariska\r\nförutsättningar för att ta upp en diskussion om detta\r\ntidigare, och de finns väl knappast nu heller. Men\r\noavsett uppfattning i sak finns det ändå, herr\r\ntalman, vissa skäl att nyansera debatten något.</pre><pre>Dan Eriksson i Stockholm kom väl inte med så\r\nväldigt mycket nytt i sitt inlägg. Han läste mest högt\r\nur Ian Wachtmeisters m.fl. motion i ärendet som\r\nligger till grund för reservationen. Jag vet inte vem\r\nsom skriver Ian Wachtmeisters motioner, men jag\r\nskulle inte rekommendera den typen av högläsning,\r\neftersom sådana definitiva påståenden om plan-\r\noch bygglagens oförenlighet med\r\nEuropakonventionens krav lätt blir litet\r\nslagordsmässiga, med uttryck som indragningsmakt\r\noch konfiskatoriska maktmedel.</pre><pre>Det är faktiskt inte på det sättet som Ny demokrati\r\nhar påstått i detta ärende, att en given byggrätt\r\nupphör när genomförandetiden går ut. Den upphör\r\nförst om detaljplanen ändras eller upphävs. Det\r\nsom upphör är i stället rätten till ersättning för den\r\ni sådana fall förlorade byggrätten. Man kan ha olika\r\nuppfattningar om det lämpliga i detta, och det har\r\nman också haft.</pre><pre>Om man läser Ny demokratis partimotion får man\r\nuppfattningen att den gamla lagstiftningen var\r\nförträfflig i detta avseende. Då glömmer man bort\r\nhur kommunerna i praktiken kunde beröva\r\nmarkägare byggrätter genom att lägga ut långvariga\r\nbyggnadsförbud med hänvisning till kommande\r\nplanändringar.</pre><pre>När det gäller reservation 1 om vårt strandskydd,\r\nvill jag säga att det naturligtvis finns många\r\nkuststräckor i vårt land som är utsatta för ett hårt\r\nexploateringstryck. Jag föreställer mig att det i\r\nstora delar av Västkusten och Stockholms skärgård\r\ninte skulle vara några som helst problem att\r\nbebygga varje strandremsa med fritidshus eller\r\npermanentbostäder. Det är alltså uppenbart att vi\r\nbehöver någon form av strandskyddsbestämmelser\r\nom folk i allmänhet skall kunna få tillgång till våra\r\nkuster och vår skärgård, till bad och friluftsliv. Om\r\ndetta torde det råda en bred enighet.</pre><pre>Nu består inte Sveriges vattenlinje uteslutande av\r\nVästkusten och Stockholms skärgård, även om det\r\nkanske är de vackraste delarna. Betydande\r\nkuststräckor ligger i glest bebyggda områden.</pre><pre>Om man tar en av motionärernas hemlän som\r\nexempel kan man konstatera att det i Blekinge finns\r\n390 mil kuststräcka, vilket motsvarar avståndet från\r\nBlekinge till Kanarieöarna. Även om varje\r\nBlekingehushåll hade en strandtomt med 40 meter\r\ntomtgräns mot vattnet skulle det i alla fall bli 130\r\nmilj kuststräcka kvar i Blekinge till oss andra som\r\ninte är blekingebor. Jag tycker att den jämförelsen\r\ni någon mån illustrerar hur oerhört olika\r\nförutsättningarna är i olika delar av landet och hur\r\nolika stort behovet är av skyddsbestämmelser för\r\nvåra stränder.</pre><pre>I dag regleras strandskyddet i naturvårdslagen. Det\r\nger ett mycket starkt skydd med i princip\r\ntotalförbud för all bebyggelse inom 100 meter från\r\nstrandlinjen. Och det är ett strandskydd som gäller\r\növerallt i landet. Men det är klart att det häri även\r\nligger en nackdel. Det innebär att lagstiftningen\r\ninte tar hänsyn till lokala förhållanden. Den\r\nomöjliggör bebyggelse också i glesbygdsområden\r\ndär en sådan bebyggelse inte på något sätt kan\r\nförutsättas hota det rörliga friluftslivet, utan kanske\r\ntvärtom skulle kunna utgöra en stimulans och\r\nmotverka stagnation och avfolkning.</pre><pre>Motionärerna -- och därmed reservanten från Ny\r\ndemokrati -- vill nu lösa den här konflikten genom\r\natt flytta strandskyddsbestämmelserna från\r\nnaturvårdslagen till plan-  och bygglagen. Detta\r\nskulle ge kommuner med ohotade kuststräckor\r\nmöjlighet att själva lätta på restriktionerna.</pre><pre>Denna modell har föreslagits tidigare, bl.a. i\r\nmoderata kommittémotioner. Men den har inte\r\nvarit okontroversiell, och den avvisades av\r\nriksdagen så sent som för ett år sedan. Då\r\nmotionerade också socialdemokrater om\r\ngenerösare regler utanför tättbebyggda områden,\r\nförsiktigtvis utan att tala om hur det skulle\r\nåstadkommas.</pre><pre>Ytterligare andra har föreslagit att man skulle få en\r\nmer flexibel tillämpning av bestämmelserna genom\r\natt det inte skulle gå att överklaga\r\nlänsstyrelsebeslut om undantag från\r\nstrandskyddsbestämmelserna.</pre><pre>Det finns alltså olika tankar med samma\r\nbakomliggande syfte. Min slutsats blir då att det\r\nväsentligaste egentligen inte är hur strandskyddet\r\nregleras i lagstiftningen, utan det väsentligaste är\r\natt bestämmelserna, var än i lagboken de står,\r\ntillämpas på ett sådant sätt att man kan göra en\r\navvägning mellan å ena sidan behovet av att skydda\r\norörda stränder och å andra sidan önskemålet att\r\nkunna bygga i strandnära områden som inte är\r\nutsatta för några konkurrerande intressen.</pre><pre>Detta tycker också bostadsutskottet, som i\r\nbetänkandet förutsätter att regeringen kommer att\r\nägna uppmärksamhet åt problemet. Därför, herr\r\ntalman, är det relativt lätt för mig att med förslag\r\nom avslag på Ny demokratis reservationer yrka\r\nbifall till hemställan i bostadsutskottets betänkande\r\n19.</pre><pre>Anf. 184  DAN ERIKSSON i Stockholm (nyd)\r\nreplik:</pre><pre>Herr talman! Vi menar inte att den gamla\r\nlagstiftningen var förträfflig. Vi måste stärka\r\näganderätten, och i det sammanhanget är vi\r\nantagligen överens med regeringen. Jag hoppas att\r\nvi också är överens om rättigheter till ersättningar\r\noch om övergångsbestämmelser.</pre><pre>När det gäller strandskyddet, hoppas jag att\r\nregeringen kommer att lägga fram ett förslag. Jag\r\nfick emellertid inte riktigt klart för mig var\r\nregeringen står i denna fråga. Men Mikael\r\nOdenberg kanske kan utveckla detta ytterligare.</pre><pre>Anf. 185  MIKAEL ODENBERG (m) replik:</pre><pre>Herr talman! Jag får väl hänvisa min bänkkamrat\r\ntill bostadsutskottets betänkande 19, där det\r\nframgår att även utskottsmajoriteten, i likhet med\r\nreservanten och i likhet med motionärerna från\r\nCenterpartiet och den moderate motionären, inser\r\natt det finns en viss konflikt mellan å ena sidan den\r\nhårda reglering som vi har i dagens lagstiftning, och\r\nen hård lagstiftning är berättigad, och å andra sidan\r\nangelägenheten av att kunna ta lokala hänsyn, och\r\nfaktiskt kanske medge viss bebyggelse i områden\r\ndär kuststräckorna kan betraktas som ohotade.</pre><pre>Det framgår mycket tydligt på s. 4 i utskottets\r\nbetänkande, just det avsnitt som Ny demokrati har\r\nreserverat sig emot för övrigt, att det är viktigt att\r\ntillämpa strandskyddsbetsämmelserna på ''ett\r\nsådant sätt att en avvägning görs mellan det\r\nallmänna bevarandeintresset avseende orörda\r\nstränder och det intresse som kan finnas att\r\nbebygga strandnära områden, särskilt där\r\nkonkurrerande intressen inte föreligger. Utskottet\r\nförutsätter att regeringen ägnar de problem som\r\nhar ansetts följa av strandskyddsbestämmelsernas\r\nutformning uppmärksamhet.''</pre><pre>Jag instämmer i den förutsättningen och skall gärna\r\nhjälpa min bänkkamrat att hålla ögonen på\r\nregeringen i det avseendet.</pre><pre>Anf. 186  MAGNUS PERSSON (s):</pre><pre>Herr talman! Först ett par ord till Dan Eriksson.\r\nPåståendet att PBL inte uppfyller EG:s\r\nrättsprinciper och rättskonventioner får stå för Dan\r\nErikssons och Ian Wachtmeisters egen räkning\r\nliksom deras egna tolkningar av nationell och\r\ninternationell praxis. Jag delar självfallet inte deras\r\nuppfattning.</pre><pre>Herr talman! Jag begärde närmast ordet för att\r\nberöra strandskyddet något närmare.\r\nSocialdemokraterna står bakom det betänkande\r\nsom vi nu behandlar, även om vi känner en viss\r\ntilltagande oro. Det blåser en viss vind om\r\nförändringar och undanmanövrer i det resonemang\r\nsom förs av vissa regeringsföreträdare inom\r\nfyrklöverns domäner när det gäller strandskyddets\r\nframtida status. Ibland får man en alldeles bestämd\r\nkänsla av att det finns en viss grogrund och ett\r\nnymornat intresse för att förändra de\r\ngrundläggande förutsättningarna för\r\nstrandskyddets bestämmelser, som vi tidigare har\r\nvarit överens om över partigränserna.</pre><pre>Vi menar att de generella\r\nstrandskyddsbestämmelserna har varit och alltjämt\r\när viktiga medel i kampen för att hävda det rörliga\r\nfriluftslivet och allmänhetens berättigade intressen.\r\nVi har ställt oss bakom den skrivning som här\r\nföreligger, om att regeringen ägnar det problem\r\nsom har ansetts följa av\r\nstrandskyddsbestämmelsernas utformning\r\nuppmärksamhet.</pre><pre>Från socialdemokratisk sida följer vi frågan med\r\nstort intresse och avvaktar tills vidare regeringens\r\nfortsatta agerande. Jag vill redan nu flagga för att\r\nvi från socialdemokratisk sida även fortsättningsvis\r\nkommer att inta en strikt och närmast avvisande\r\nhållning till eventuella förändringar eller\r\nförsämringar som begränsar det rörliga friluftslivet\r\noch de allmänna intressena. Vi vidhåller med andra\r\nord den tidigare principiella uppfattningen. Vi vill\r\nnämligen slå vakt om strandskyddet.</pre><pre>Jag vill framhålla att det faktum att vi har ställt oss\r\nbakom den skrivning som här föreligger inte är\r\nnågot lappkast från vår sida. Vi har inte för avsikt\r\natt radikalt förändra vårt tidigare synsätt i denna\r\nfråga. Vi tänker inte överge skyddet och släppa\r\nexploateringen av strandzonen fri.</pre><pre>Den deklaration jag har gjort, herr talman, är\r\nprincipiellt viktig för vår del. Ingen skall behöva gå\r\nifrån denna kammare utan att veta var vi står i den\r\nhär frågan. Strandskyddsbestämmelserna är viktiga\r\ninstrument för att stärka och bevara de allmänna\r\nintressena. De bör även i framtiden ges en mycket\r\nstark ställning när det gäller den svåra avvägning\r\nsom tidvis kan uppstå mellan konkurrerande\r\nintressen avseende orörda stränder. Med denna\r\nröstförklaring vill jag klart deklarera att vi står långt\r\nifrån de tankegångar som Ny demokrati och Dan\r\nEriksson förfäktar i sin reservation och i sin förda\r\nargumentation.</pre><pre>Om NRL är rationell eller inte kan man ha delade\r\nmeningar om beroende på vilken stol man sitter på.\r\nDet kan låta vackert när man säger att beslut om\r\nstrandskyddet skall fattas på lokal nivå. Vi har\r\nunder årens lopp kunnat följa en rad\r\nuppseendeväckande beslut i form av svågerpolitik,\r\nsom senare har kunnat korrigeras tack vare\r\nstrandskyddets starka utformning. Vinnarna i\r\nkampen om de orörda stränderna bör även i\r\nframtiden förbli allmänheten och det rörliga\r\nfriluftslivet. Jag hoppas att den sittande regeringen\r\när tillräckligt vidsynt för att i god tid inse vådan av\r\nalla de blindskär som finns och de komplikationer\r\nsom kan komma att uppstå mellan närstående\r\nintressen om man plötsligt skulle lätta på\r\nnuvarande regelverk. På grundval därav bör\r\nriksdagen vara försiktig med att tillmötesgå snäva\r\noch kortsiktiga etableringsintressen, som nu fått\r\nvittring på nya villebråd. Vad Ny demokrati är ute\r\nefter är ingenting annat än att våldta de vackra\r\nstränderna utefter våra kuster och sjöar.</pre><pre>Jag yrkar därmed bifall till utskottets hemställan i\r\nsin helhet och yrkar samtidigt avslag på Ny\r\ndemokratis till betänkandet fogade reservation.</pre><pre>Anf. 187  MIKAEL ODENBERG (m):</pre><pre>Herr talman! Tillåt mig att säga att det var en av de\r\nmer omotiverade deklarationer jag har hört\r\nMagnus Persson göra. Han kände vindar blåsa. Det\r\nger på mig närmast ett intryck av att han är ovanligt\r\nkänslig för drag. Sanningen är den att alla är\r\növerens om att vi behöver\r\nstrandskyddsbestämmelser. Det finns ingen som\r\nhar ifrågasatt detta, Magnus Persson. Det är inte\r\nmin sak att försvara Ny demokrati, men att börja\r\nprata om att ett parti vill våldta våra kuster och\r\nsjöar är rent ut sagt trams.</pre><pre>Här finns en bred enighet om att vi behöver\r\nstrandskyddsbestämmelser. Men dagens system är\r\nlitet trubbigt, tycker en del. Två centerpartister\r\ntycker det i en motion som vi behandlar nu. En\r\nmoderat tycker det i en motion som vi behandlar\r\nnu. Två socialdemokrater tyckte det i en motion\r\nsom behandlades vid förra riksmötet. Deras\r\nhemställan i motion 1990/91:Jo780 var att ändra\r\ntillämpningen av strandskyddsbestämmelserna så\r\natt skyddet skärps i tättbebyggda områden, men att\r\ngenerösare regler bör gälla i andra delar av landet.\r\nVar de socialdemokratiska motionärerna ute efter\r\natt våldta våra kuster och sjöar? Nej, naturligtvis\r\ninte.</pre><pre>Låt oss se hur man kan förbättra strandskyddet och\r\ngöra avvägningen på ett mer optimalt sätt. Det är\r\nett mer konstruktivt förhållningssätt än att anklaga\r\nalla andra för att ha några mystiska konspiratoriska\r\navsikter med anslag mot det rörliga friluftslivet.\r\nDet är inte detta det hadnlar om. Det tror jag att\r\nMagnus Persson vet också. Men han dröjde sig kvar\r\nlitet grand i valrörelsens kvasidiskussioner om\r\nstrandskydd och allemansrätt. Jag beklagar det,\r\nherr talman.</pre><pre>Anf. 188  MAGNUS PERSSON (s) replik:</pre><pre>Herr talman! Låt mig bara säga att om man skall\r\nförbättra eller försämra strandskyddet är något som\r\nvi får diskutera senare. Jag har suttit så länge på den\r\nhär stolen att jag har kunnat följa ett antal motioner\r\noch motionärer som utifrån skilda\r\npartikonstellationer har motionerat i ärendet. Det\r\nkan finnas olika utgångspunkter.</pre><pre>Att en och annan socialdemokrat hamnar litet vilse,\r\ndet händer. Men vi brukar kunna prata dem till\r\nrätta i de här frågorna.</pre><pre>Jag tycker inte, herr talman, att det finns någon\r\nnärmare anledning till stor debatt i dag. Vi står\r\nbakom den skrivning som föreligger, och vi följer\r\nregeringens fortsatta agerande med stor\r\nuppmärksamhet.</pre><pre>Anf. 189  DAN ERIKSSON i Stockholm (nyd):</pre><pre>Herr talman! Magnus Persson talar om att det är\r\nviktigt att slå vakt om strandskyddet, och det är det\r\nsjälvfallet. Vi vill inte att enskilda människor skall\r\nbestämma helt och hållet, utan vi vill flytta över\r\nbesluten till kommunerna. I motsats till Magnus\r\nPersson, som jag tolkar hans uttalande, tror jag att\r\nkommunpolitiker är kompetenta att fatta beslut.\r\nKan vi inte överlämna sådana beslut till dem kan\r\nman fråga sig vilka andra beslut som de inte klarar.\r\nÄr det så att vi i förlängningen inte alls behöver\r\nkommunpolitiker?</pre><pre>Många människor skulle kanske kunna få njuta mer\r\nav fina miljöer genom att man bygger på ett annat\r\nsätt. Det är inte bara fråga om att bygga hus. Det\r\nkan vara en golfbana som många får glädje av, som\r\ninte stänger av runt sjön, som inte innnebär\r\nmiljöförstöring, som inte innebär att man spränger\r\nsönder, utan som gör att många människor får ta del\r\nav en vacker miljö. Sådana har man problem med\r\natt bygga i dag. Det är ett exemepel som jag känner\r\ntill. Det finns fler.</pre><pre>Frågan som jag ställer mig är varför det skall vara\r\nså fyrkantigt. Kan vi inte lita på våra\r\nkommunpolitiker tycker jag nog att det är rätt så\r\nallvarligt. Då borde Magnus Persson ha något\r\nförslag till hur vi skall ta tag i det problemet, för att\r\nvi skall kunna lita på dem i fortsättningen.</pre><pre>Anf. 190  MAGNUS PERSSON (s):</pre><pre>Herr talman! Det är första gången jag hör att en\r\nrepresentant för Ny demokrati inte misstänkliggör\r\nkommunala företrädare. Ni brukar ha en ganska\r\nkonsekvent linje att misstänkliggöra politiker. Det\r\nhar jag hört många gånger i den här kammaren.\r\nDet kanske är en tillnyktring på gång för Dan\r\nEriksson och, får vi hopppas, även för flera i hans\r\nparti.</pre><pre>Jag har också mött frågorna om golfbanor hemma i\r\nmin valkrets. Jag har tagit del av de anspråk som\r\nhar gjorts. Jag har ställt de golfspelandes intresse --\r\nde är ofta herrar -- kontra det rörliga friluftslivets.\r\nJag skulle tro att samma förhållande råder i\r\nStockholmsregionen, där Dan Eriksson ofta\r\nbefinner sig. I den avvägningen, herr talman, råder\r\ndet inget tvivel om var vi står. Vi menar att det\r\nrörliga friluftslivet och allmänintressena skall väga\r\ntyngre än det plötsliga intresset för att bygga en\r\ngolfbana. Vi har diskuterat en golfbana i min\r\nvalkrets. Jag tyckte att det man från början hade\r\ntänkt sig var helt snett.</pre><pre>Vi kan gärna fortsätta den här debatten en annan\r\nkväll. Men, Dan Eriksson, det är mycket klart var\r\nvi står i de här frågorna. Jag tycker att ni är ute och\r\ncyklar.</pre><pre>Anf. 191  DAN ERIKSSON i Stockholm (nyd):</pre><pre>Herr talman! Jag förstår att Magnus Persson inte\r\nspelar golf. Golf är faktiskt rörligt friluftsliv.</pre><pre>Kan man planera på ett bra sätt, kan man också\r\nplanera så att även annat friluftsliv kan vistas i\r\nsamma område. I känsliga miljöer runt sjöar och\r\nrunt våra kuster måste vi självklart vara extra\r\nförsiktiga. Men vi behöver inte vara så fruktansvärt\r\nfyrkantiga och stänga ute människor.</pre><pre>Det finns bra lösningar som skulle kunna\r\nmöjliggöras. I dag är det så gott som omöjligt att\r\nskapa bra lösningar, och det fyrkantiga synsättet\r\nkan inte jag se några fördelar med, jämfört med att\r\nflytta över ansvaret till kommunerna. Visst har vi\r\nibland uttalat oss om politiker, men vi är sanna\r\ndemokrater och respekterar majoritetsbeslut. Vi\r\ntror att en majoritet av politikerna i de olika\r\nkommunerna kan fatta rationella och bra beslut.\r\nJag tror inte att vi har sagt något annat.</pre><pre>Anf. 192  MAGNUS PERSSON (s):</pre><pre>Herr talman! Det som Dan Eriksson i Stockholm\r\nsenast sade var en bra korrigering. Jag har hört\r\nandra tongångar från Ny demokratis sida.</pre><pre>Dan Eriksson i Stockholm frågade tidigare om vilka\r\nsom skall få njuta av sina miljöer. Det är det, herr\r\ntalman, som är viktigt. Jag råkar själv vara\r\ngolfspelare och är medlem i en golfklubb. Man skall\r\nnaturligtvis få områden för golf, men det är inte\r\nnödvändigt att dessa områden alltid skall ligga nära\r\nsjöar. Som golfspelare behöver man inte stå och\r\ntitta ut över sjön och därmed utestänga andra\r\nviktiga delar av friluftslivet. Det är det som det\r\negentligen är fråga om.</pre><pre>I en konkurrenssituation mellan golfbana, bollspel\r\noch joggingspår, skall man välja något av de senare\r\nalternativen. Det är vår prioritering.</pre><pre>Anf. 193  DAN ERIKSSON i Stockholm (nyd):</pre><pre>Herr talman! Jag trodde inte att jag hade rätt till\r\nytterligare replik, vilket jag vill ha fört till\r\nprotokollet.</pre><pre>Det är inte meningen, Magnus Persson, att vi skall\r\nutestänga människor från fina miljöer. Det är jag\r\ninte för. Jag är i stället för att fler skall få tillfälle att\r\nnjuta av det vackra i naturen. Självfallet -- nu blir\r\ndet mycket tal om golfbana här, men eftersom\r\nMagnus Persson också spelar golf tror jag att det är\r\nett bra exempel från pedagogisk synpunkt -- kan\r\nman bygga en golfbana på ett sådant sätt att alla\r\nmänniskor kan få tillträde. Man kan bygga vackra\r\ngångvägar, osv. Golfbanan behöver inte ligga\r\nalldeles intill vatten, men den behöver inte heller\r\nligga 200 m ifrån.</pre><pre>Man kan alltså göra en bedömning från fall till fall,\r\ni stället för att ha ett fyrkantigt synsätt. Om man\r\nfattar beslut om generella regler passar de inte in\r\növerallt. Man måste helt enkelt se vad som lokalt är\r\nlämpligt för de människor som bor i de olika\r\nkommunerna. Jag förstår inte problemet med det.\r\nVi är emellertid överens om att det här bör hanteras\r\npå ett riktigt sätt, för att inte förstöra fina miljöer\r\noch utestänga människor. Jag hoppas det nu har\r\nframgått.</pre><pre>Överläggningen var härmed avslutad.</pre><pre>Beslut skulle fattas den 7 maj.)</pre><pre>16 §  Egenskapskrav på byggnader</pre><pre>Föredrogs</pre><pre>bostadsutskottets betänkande</pre><pre>1991/92:BoU20 Egenskapskrav på byggnader.</pre><pre>Anf. 194  DAN ERIKSSON I Stockholm (nyd):</pre><pre>Herr talman! Regeringen har lagt fram ett förslag\r\nom ett nytt bostadsfinansieringssystem.\r\nMotionstiden går ut på måndag den 11 maj.</pre><pre>Georg Danell arbetar vidare med att för\r\nregeringens räkning utreda det framtida\r\nbosparandet, ändringar av byggregler samt\r\nframtida beskattning inom boendet, såsom jag har\r\nförstått det hela. Senare i vår skall boverket\r\npresentera ett slutligt förslag, och förhoppsningsvis\r\nkommer nya regler att tas i bruk under år 1993.</pre><pre>Dessa utredningar kommer att läggas fram efter\r\nmotionstidens utgång i anslutning till\r\nkompletteringspropositionen. Det är att ställa krav\r\npå att köpa grisen i säcken, tycker vi.</pre><pre>Ju mer information vi får om helheten och om\r\nregeringens avsikter på längre sikt desto större är\r\nmöjligheterna att kunna komma överens.\r\nBostadspolitiken är som bekant mycket\r\nomfattande.</pre><pre>Som ett led i att pressa kostnaderna måste man\r\nväsentligt förenkla byggreglerna. Det har redan\r\ngjorts en hel del, och jag tycker att det är bra om\r\nregeringen markerar sin inställning till ytterligare\r\nförenklingar inom bostadssektorn.</pre><pre>Det vore också bra att från någon företrädare för\r\nregeringen få ett förtydligande om vad regeringen\r\ntänker göra. Vi vill inte sitta med armarna i kors\r\noch bara vänta på att regeringen gör något. Vi bör\r\nmarkera var vi står.</pre><pre>Med anledning av det anförda yrkar jag bifall till\r\nvår reservation i betänkandet BoU20.</pre><pre>Anf. 195  EVA ZETTERBERG (v):</pre><pre>Herr talman! Kan man bli lycklig och glad av att\r\nläsa ett betänkande, ett betänkande som är\r\nrubricerat Egenskapskrav på byggnader? Jag vill\r\ninte påstå att det ofta händer mig i alla fall.</pre><pre>När det gäller det här betänkandet blev jag\r\nemellertid oerhört glad, och jag tar sikte på det som\r\njag tycker är bra i betänkandet. Jag vet att jag inte\r\när ensam om att bli glad i det här sammanhanget,\r\nannars skulle det inte vara så intressant, utan det är\r\nmånga med mig som har engagerat sig i frågor om\r\nbarnsäkerhet. Det som gör mig glad är att jag inser\r\natt det beslut som vi nu kommer att fatta i det här\r\närendet är ett mycket stort steg när det gäller att\r\nhöja barnsäkerheten i Sverige.</pre><pre>Med intresse har jag tagit del av de rapporter som\r\nfinns från barnmiljörådet och andra instanser som\r\nägnar sig åt barnsäkerhet. Det är helt uppenbart att\r\nbarns säkerhet såväl i den egna lägenheten och i det\r\negna bostadsområdet som på byggarbetsplatser\r\nrunt om är betydligt mindre tillgodosedd än när det\r\ngäller t.ex. arbetsmiljön för vuxna människor i vårt\r\nsamhälle.</pre><pre>Det finns alltså all anledning att förbättra\r\nlagstiftningen på det här området. Jag är därför\r\noerhört glad över att vi nu kommer att fatta ett\r\nenhälligt beslut om -- som det verkar i dag i alla\r\nfall -- att regeringen skall återkomma med\r\npreciseringar om hur barnsäkerheten skall stärkas.</pre><pre>Det som har framkommit när vi har diskuterat de\r\nhär frågorna -- jag är övertygad om att vi alla här\r\nkänner till bakgrunden -- är hur olyckor med barn\r\ninblandade kan ske. Olyckor som är helt onödiga\r\nom fastigsägare och andra inblandade hade större\r\nkrav på sig att se till att oskyddade brunnslock och\r\nandra brister i bostadsområden var åtgärdade. Vi\r\nhar alla kunnat ta del av rapporter om olycksfall på\r\ndet här området.</pre><pre>Flera av oss känner till den tragiska olyckan i\r\nGöteborg för drygt två år sedan, när ett litet barn\r\npå två år omkom på vanlig tomtmark därför att\r\nfastighetsägaren inte hade åtgärdat ett brunnslock.\r\nMan kan påstå att frågan är liten och att den berör\r\nfå människor. De människor som den berör berörs\r\nemellertid desto mer.</pre><pre>Det är väldigt viktigt att inse hur vi på olika sätt\r\ngenom lagstiftning kan hjälpa berörda människor\r\nmed att förhindra att den här typen av olyckor\r\nuppstår. Med anledning av den aktuella olyckan i\r\nGöteborg har man på frivillig grund tagit itu med\r\nen inventering i hela Göteborgs stad för att åtgärda\r\nbrister som finns.</pre><pre>Jag är övertygad om att man inte alls har samma\r\nintresse av att göra en sådan här inventering på\r\növriga platser runt om i landet där en sådan här\r\nolycka inte har hänt. Jag tycker inte att en tragisk\r\nolycka skall behöva hända för att fastighetsägare\r\nskall ta sitt ansvar.</pre><pre>För att återgå till olyckan i Göteborg vill jag\r\nframhålla att man inte ens kan ställa\r\nfastighetsägaren inför åtal för att han brustit i\r\nåtgärdandet av skydd. Alla anser att en\r\nfastighetsägare borde ha det här ansvaret, men de\r\nhar inte tagit det ansvaret.</pre><pre>När en olycka har skett har man inte ens kunnat\r\nåtala den som faktiskt är medansvarig för olyckan.</pre><pre>Om vi får en förstärkt lagstiftning med krav på\r\nbarnsäkerhet, t.ex. att brunnslock är säkra, är jag\r\növertygad om att även fastighetsägare för sin egen\r\ndel blir mer angelägna om att åtgärda den här typen\r\nav brister. Man kan i och för sig säga att man önskar\r\natt de vore intresserade av det ändå. Jag tror\r\nemellertid att dessa krav behöver ställas från\r\nregering och riksdag för att visa hur allvarligt vi ser\r\npå de här frågorna.</pre><pre>Jag är alltså väldigt glad över att vi tar det här\r\nbeslutet nu, och jag vet att barnmiljörådet och\r\nandra instanser som i många år arbetat med dessa\r\nfrågor ser detta beslut som ett stort steg framåt.</pre><pre>I Vänsterpartiets framlagda partimotion går vi ett\r\nsteg längre. Vi tycker att även en bomiljölag skulle\r\nbehövas, för att man skall se ur alla de boendes\r\nsynvinkel och inte stanna vid barnsäkerhet när det\r\ngäller t.ex. brunnslock.</pre><pre>Jag nöjer mig med att vi tar det här steget. Det är\r\nstort nog, och jag ser fram emot när regeringen\r\nåterkommer till riksdagen med ett preciserat krav\r\npå hur lagstiftningen skall se ut.</pre><pre>Jag vill hänvisa till, herr talman, att vi i det här\r\nbetänkandet även har andra motioner från\r\nVänsterpartiets sida som inte är lika välvilligt\r\nbehandlade av utskottet. Det gäller då\r\nenergihushållningen och ett inrättande av\r\nrådgivning för energiåtgärder i kommunerna. Jag\r\nbeklagar att utskottets majoritet, att samtliga andra\r\npartier, inte har varit intresserade av det här fastän\r\nman på andra områden säger sig vara intresserad av\r\natt stödja energiåtgärder.</pre><pre>Jag konstaterar emellertid att vi i det här\r\nbetänkandet totalt sett har kommit långt. Jag nöjer\r\nmig med att hänvisa till Vänsterpartiets\r\nställningstagande i vår meningsyttring och yrkar\r\nbifall till densamma beträffande mom. 3 och 4.</pre><pre></pre><pre>Anf. 196  ERLING BAGER (fp):</pre><pre>Herr talman! I detta betänkande tas upp\r\negenskapskrav på byggnader och de motionskrav\r\nsom på detta område har framförts under allmänna\r\nmotionstiden. Utskottet gör också ett viktigt\r\ntillkännagivande och kräver en översyn av kraven\r\npå barnsäkerhet i bostadsområden. Detta är ett\r\nmycket viktigt tillkännagivande. I och med att barn\r\ninte har samma möjligheter och förmåga som vuxna\r\natt skydda sig mot skador och olycksfall, är det\r\nnaturligtvis särskilt viktigt att åtgärder vidtas som\r\nriktar sig till denna grupp.</pre><pre>Tillgängliga undersökningar visar också att de\r\nolyckor som drabbar barn i stor utsträckning sker i\r\neller i direkt anslutning till hemmet.\r\nBarnmiljörådet har pekat ut detta som en av de\r\nviktigaste frågorna, att ge barn större säkerhet i\r\nboendemiljön.</pre><pre>Vi har ju haft en del tragiska olyckor, exempelvis\r\nmed brunnar, där barn har förolyckats. Det har\r\nsenare visat sig att trots att brunnslock har saknats\r\npå tomtmark, har nuvarande lagstiftning inte räckt\r\ntill för att väcka åtal.</pre><pre>Utskottet vill med detta tillkännagivande till\r\nregeringen se till att en översyn med förslag till\r\nskärpt lagstiftning snarast kommer till stånd. Detta\r\ntillkännagivande innebär också, som har\r\nframkommit här, hemställan om bifall till den\r\nmotion som Eva Zetterberg har skrivit om\r\nbarnsäkerhet.</pre><pre>Herr talman! Till detta betänkande finns också\r\nfogade en reservation från Ny demokrati och en\r\nmeningsyttring från Vänsterpartiet.</pre><pre>Ny demokrati vill ha en total avreglering av\r\nbostadsmarknaden, skriver man i sin partimotion.\r\nUndantagna är frågor som berör säkerhet och\r\nhygien.</pre><pre>I Ny demokratis reservation till betänkandet är\r\nockså tillagt ett stycke om handikappanpassning.\r\nDet är bra att Dan Eriksson i Stockholm gör detta\r\nviktiga tillägg om de handikappade. Men att\r\nsamtidigt kalla detta för total avreglering låter\r\nmärkligt.</pre><pre>Som Dan Eriksson i Stockholm kan se i många\r\nmotioner och riksdagsprotokoll under en mängd år,\r\nhar Folkpartiet liberalerna och jag själv fört många\r\ndebatter om att avreglera bostadsmarknaden. Vi\r\nkrävde att de gamla byggnormerna skulle bort. Så\r\nhar skett. Vi krävde att de nybyggnadsregler som\r\nträtt i kraft skulle förenklas ytterligare. Den nya\r\nborgerliga regeringen har nu påbörjat en sådan\r\nrevidering för att föreslå förenklingar. Därför\r\ntycker jag att Dan Erikssons reservation är att slå\r\nin öppna dörrar. En översyn har startats\r\nskyndsamt, och därför avvisar utskottet det\r\nyrkande som framförs i reservationen från Ny\r\ndemokrati. Folkpartiet liberalernas uppfattning har\r\nvarit och är att vi dock inte har ifrågasatt regler som\r\nberör hälsa, säkerhet, handikapp och energi.</pre><pre>I Vänsterpartiets meningsyttring tar Eva\r\nZetterberg upp förslag om energihushållningen.\r\nSom utskottet skriver i betänkandet finns det skäl\r\natt både effektivisera och minska\r\nenergiförbrukningen. Gällande nybyggnadsregler\r\ninnebär också skärpta krav på energihushållning i\r\nbostadshus. I den revidering av\r\nnybyggnadsreglerna som pågår ingår också\r\növervägande av olika energikrav.</pre><pre>Herr talman! Med det anförda yrkar jag avslag på\r\nVänsterpartiets meningsyttring om\r\nenergihushållning med motiveringen att även krav\r\npå bättre energihushållning ingår i det arbete som\r\nden nya regeringen har påbörjat.</pre><pre>Eva Zetterberg föreslår också att ett första steg\r\nskall tas mot en särskild boendemiljölag. Som\r\nutskottet framhåller i betänkandet är redan miljö-\r\noch hälsoskyddslagstiftningens regler tillämpliga\r\npå boendemiljön. En övervägande del av de\r\nförhållanden som motionären avser att reglera i en\r\nsärskild boendemiljölag har redan beaktats.</pre><pre>Herr talman! Jag kan slutligen tillägga att den\r\nsärskilda miljöskyddsutredningen, som jag själv\r\noch Magnus Persson sitter i, arbetar med ett förslag\r\ntill en ny miljöbalk, som kan komma att förstärka\r\nmöjligheten att agera i boendemiljöfrågorna.</pre><pre>Anf. 197  DAN ERIKSSON i Stockholm (nyd)\r\nreplik:</pre><pre>Herr talman! Vi har snart att ta ställning till ett nytt\r\nbostadsfinansieringssystem. En inte oviktig bit är\r\nen förenklad byggnorm, för att se hur mycket vi kan\r\nförväntas pressa priserna på nyproduktionen. Det\r\när viktigt att se helheten och att arbetet kommer att\r\nfortsätta. Jag kan inte ta ifrån regeringen att den\r\nhar gjort en hel del. Det är viktigt att man fortsätter\r\natt på alla möjliga sätt pressa kostnaderna och att\r\nman har en helhetssyn. Om vi skall ta oss ur\r\nsystemet med stora subventioner måste vi få\r\nkonkurrens i byggandet. Det är många bitar som\r\ningår, varav den förenklade byggnormen är en.</pre><pre>Erling Bager sade att jag sparkar in öppna dörrar.\r\nVi får ta ställning till ett nytt\r\nbostadsfinansieringssystem utan att ha sett\r\nregeringens kort.</pre><pre>Anf. 198  MAGNUS PERSSON (s):</pre><pre>Herr talman! Det var trevligt att lyssna till Eva\r\nZetterberg och höra hur glad hon var. Vi får nog\r\nbifalla en och annan vänsterpartimotion i\r\nframtiden. Men också vi är glada. Det är ett steg i\r\nrätt riktning, att kunna enas i en så viktig fråga.</pre><pre>Herr talman! Bostadsutskottets betänkande nr 20\r\nbehandlar egenskapskrav på byggnader. Ny\r\ndemokrati har sin vana trogen en egen filosofi, där\r\npartiet beskyller den omfattande regleringen och\r\nbyråkratin för att ligga bakom det allra mesta. Det\r\nkan låta tilltalande i början, men låt oss närmare\r\nsyna Ny demokrati och partiets grundlösa\r\nbeskyllningar.</pre><pre>Häromdagen uppvaktades bostadsutskottet av\r\nrepresentanter för handikapprörelsen. Förutom att\r\nde muntligen framförde sin kritik och oro inför\r\nframtiden, överlämnades även en skrivelse där de i\r\nkonkreta skarpa ordalag framförde sin oro och sin\r\nberättigade kritik av\r\nkostnadskonsekvensutredningens förslag.</pre><pre>I skrivelsen hyllas riksdagens beslut år 1985 om att\r\nlagfästa de nu gällande målen och principerna för\r\natt förbättra boendeförhållandena för de\r\nhandikappade, äldre och långvarigt sjuka. I\r\nskrivelsen sägs: Tillgänglighet handlar för oss\r\nhandikappade som har funktionshinder om\r\ndelaktighet i samhället. Det är en demokratifråga.\r\nDen är inte som exempelvis säkerhets- eller\r\nhälsofrågor på samma sätt reglerad i lagstiftning.\r\nFrågan om tillgänglighet påverkar specifikt dem\r\nsom har funktionshinder.</pre><pre>Vidare sägs: Vi handikappade kräver en jämställd\r\nbehandling. Vi vill från DHR:s sida understryka att\r\ndet är regeringen -- de kunde lika gärna ha tillagt\r\nSveriges riksdag och dess majoritet -- som bär det\r\nyttersta ansvaret för tillgänglighetsfrågorna och\r\nsom måste inse att det inte går att åstadkomma\r\ntillgänglighet i miljön utan styrning. Det har\r\nerfarenheterna historiskt visat.</pre><pre>Vad säger då Ny demokrati om detta? Jo, i sin\r\nreservation som fogats till betänkandet påstår\r\npartiet helt sonika att vad som erfordras är en\r\nfullständig avreglering i fråga om byggandet m.m.\r\nHur tänker Dan Eriksson i Stockholm klara dessa\r\ngrupper, de handikappade?</pre><pre>Dan Eriksson är en ung och rörlig man. Vad skulle\r\nhända om han -- eller Ian Wachtmeister --\r\ndrabbades av en trafikolycka och kanske måste sitta\r\nhandikappbunden resten av livet. Skulle han då\r\nacceptera att bli placerad i en miljö där han inte kan\r\nmöta människor i vardagen?</pre><pre>Vi tror inte att man är så dum inom\r\nhandikapprörelsen. Där har man dokumenterad\r\nerfarenhet av vad lagar, förordningar och regler har\r\nbetytt och betyder. Jag tycker att Dan Eriksson\r\nskall lyssna litet bättre när handikapprörelsen nästa\r\ngång kommer till utskottet, och inte slå dövörat till.</pre><pre>Tro inte att ni kommer undan med den här\r\nskrivningen och att den tillvaratar de\r\nhandikappades berättigade intresse.</pre><pre>Snålblåsten och draget från galoscherna kanske blir\r\nbesvärande för handikappgrupperna om man följer\r\nNy demokratis egenhändigt utfärdade recept.</pre><pre>Trots den sena kvällen tror jag, herr talman, att det\r\nfinns anledning att stanna upp en stund och tänka\r\nefter vad det är som sker när man avreglerar och\r\nvilka grupper det är som kommer i kläm. Det är de\r\nsvaga, det är de handikappade. Det är dem Ny\r\ndemokrati ställer ut i kylan på vedbacken.</pre><pre>Anf. 199  DAN ERIKSSON i Stockholm (nyd)\r\nreplik:</pre><pre>Herr talman! Erling Bager redogjorde för var vi\r\nstår. Att vi vill avreglera byggandet står ju\r\nfullständigt klart.</pre><pre>Anf. 200  ANDRE VICE TALMANNEN:</pre><pre>Repliken gäller enbart Magnus Perssons\r\nanförande.</pre><pre>Anf. 201  DAN ERIKSSON i Stockholm (nyd)\r\nreplik:</pre><pre>Jag kommer till det. Jag vill nämna det som Erling\r\nBager redogjorde för som repetition: säkerhet,\r\nhygien och -- som det står i vår motion --\r\nhandikappanpassning. Det är viktigt. Det håller jag\r\nmed om.</pre><pre>Det finns många problem som vi kan lösa genom att\r\ntala med de handikappade. Vi har t. ex. fått\r\ntrottoarer vid övergångsställena som gör det lättare\r\natt ta sig upp med rullstol. Det kostar inte speciellt\r\nmycket, utan är en fråga om kunskap. Därför är det\r\nviktigt att träffa handikappade, så som vi gjorde i\r\nutskottet. Den 15 maj skall jag träffa handikappade\r\nfrån Stockholms kommun för att diskutera den här\r\nsaken. Vi kommer, litet mer på tu man hand, att se\r\nvad som är viktigast och hur man skall lägga upp det\r\nhela.</pre><pre>Visst värnar vi om de människor i samhället som\r\nhar det svårt. Jag tyckte att jag hörde att Magnus\r\nPersson insinuerade något annat, som jag inte\r\ntyckte om. Vi värnar verkligen om de svaga och vill\r\ngöra något för dem.</pre><pre>Det är naturligtvis viktigt att de handikappade\r\nockså känner att de själva kan ha tillgång till olika\r\nställen. Jag tror att det finns enormt mycket som vi\r\nkan lösa på ett bra sätt genom ett större\r\ninformationsutbyte. Visst kan vi också ha regler för\r\nbyggandet som gör att handikappanpassningen blir\r\nav. Den glöms bort av byggarna. Men det viktigaste\r\när att få en dialog så att det blir naturligt att bygga\r\npå det sättet; det är det bästa.</pre><pre>Naturligtvis kan vi inte lämna de handikappade i\r\nsticket.</pre><pre>Anf. 202  MAGNUS PERSSON (s) replik:</pre><pre>Herr talman! Jag tycker att Dan Eriksson skall läsa\r\nden här skriften en gång till. Han menar väl inte på\r\nfullt allvar att de handikappade ljuger när de säger\r\natt de har erfarenhet av att byggherrar och\r\nkommuner generellt har svårt att klara av\r\ntillgänglighetsfrågorna när det inte finns\r\nbestämmelser att tillgå. Det är det man säger i den\r\nhär skriften.</pre><pre>De handikappade menar att det är avstegen från\r\nnuvarande regler och normer som rimligen skall\r\nmotiveras -- inte att de handikappade behöver\r\ntillgängligheten; det är en självklarhet. Jag tror att\r\ndet finns all anledning för Dan Eriksson och hans\r\ngelikar i partiet, trots att det är en sen vårkväll, att\r\ntänka igenom det här och slå vakt om de\r\nhandikappade. Jag hoppas att det inte är bara\r\nmunväder vi har mött i debatten, utan att vi, den\r\ndag det kommer till ett avgörande i kammaren, kan\r\nkänna stöd från Ny demokrati för de\r\nhandikappade. I så fall är vi nöjda.</pre><pre>Anf. 203  ERLING BAGER (fp):</pre><pre>För att understryka det jag tidigare sade i mitt\r\nanförande vill jag klart yrka bifall till utskottets\r\nhemställan i betänkande nr 20 och avslag på den\r\nreservation och den särskilda meningsyttring som\r\nfinns bifogade.</pre><pre>Jag hälsar med tillfredsställelse att utskottet har\r\nkunnat samlas när det gäller frågan att stärka barns\r\nsäkerhet. Det är viktigt att detta sker. Vi hoppas att\r\nregeringen verkligen agerar snabbt när det gäller\r\natt få fram ett lagförslag som säkrar barns säkerhet\r\ni boendemiljöer.</pre><pre>Jag vill också understryka att det är viktigt att de\r\nhandikappade och deras rättighet till tillgänglighet\r\ni samhället har en stark ställning. Det som nu sker\r\ni Boverket och som vi hörde på mötet mellan\r\nbostadsutskottet och de handikappades\r\nriksorganisation visar att det är viktigt att man\r\nsäkerställer de handikappades rätt att finnas med\r\npå alla områden i samhället. De skall ha en\r\ntillgänglighet som inte motarbetas av lagstiftningen\r\nutan snarare stärks. Det är viktigt att vi deklarerar\r\ndet.</pre><pre>Jag vill återigen peka på att vi i Folkpartiet och den\r\nborgerliga regeringen gör en utvärdering och en\r\növersyn. Den sker för att man skall kunna göra\r\nförenklingar. Jag har bra kontakter med den\r\nnuvarande regeringen och känner mig ganska lugn\r\növer hur arbetet kommer att sluta. Om det är något\r\nsom Dan Eriksson tar till sig och känner sig säker\r\nav, vet jag inte. För egen del vet jag att det görs ett\r\narbete som kommer att innebära förenklingar. På\r\ndet sättet kan vi kanske pressa kostnaderna i\r\nbyggandet, och bibehålla det som vi tycker är\r\nviktigt: hälsa, säkerhet, de handikappades\r\nrättigheter, och få en vettig reglering.</pre><pre>Anf. 204  DAN ERIKSSON i Stockholm (nyd):</pre><pre>Herr talman!Jag tackar Erling Bager för det här\r\nklargörandet. Men jag måste samtidigt säga att det\r\nkänns litet obehagligt att få information i andra\r\nhand. Man kan inte vara säker på hur mycket den\r\när värd. Det är självklart att vi skulle uppskatta att\r\nfå detta direkt från regeringen. Även om jag har\r\nstort förtroende för Erling Bager gör det ju inte\r\nsaken svårare om man har en\r\ndirektkommunikation.</pre><pre>Överläggningen var härmed avslutad.</pre><pre>(Beslut skulle fattas den 7 maj.)</pre><pre>17 §  Skydd av vissa områden enligt\r\nnaturresurslagen m. m.</pre><pre>Föredrogs</pre><pre>bostadsutskottets betänkande</pre><pre>1991/92:BoU21 Skydd av vissa områden enligt\r\nnaturresurslagen m. m.</pre><pre>Anf. 205  MAGNUS PERSSON (s):</pre><pre>Herr talman! Bostadsutskottets betänkande nr 21\r\nbehandlar skydd av vissa områden enligt NRL,\r\nnaturresurslagen.</pre><pre>Motioner har väckts om exploatering av det s. k.\r\nLaisvallsprojektet där det enligt berört bolag\r\nhandlar om en brytvärd malm. Samtidigt med\r\nutvinning av återstoden av blymalmen avsåg\r\nberörda intressenter att föra över en viss mängd av\r\nLaisans strömmande vatten till Skellefteälven via\r\nen överledning.</pre><pre>På så sätt skulle projektet bli lönsamt och bekosta\r\nde omfattande tunnelsprängningarna m.m.</pre><pre>Näringsutskottet tillstyrkte motionerna och ett\r\nenigt bostadsutskott avstyrkte motionskraven.\r\nBostadsutskottets motivering är att\r\nbevarandeintressena väger betydligt tyngre än de\r\naktuella exploateringsintressena. Därmed fastslår\r\nän en gång bostadsutskottet och en bred\r\nriksdagsmajoritet att Vindelälvens vattenområde,\r\ndär Laisälven ingår, är och förblir skyddat och\r\nsåledes inte kan undantas från skyddet enligt 3 kap.\r\n6 § i naturresurslagen.</pre><pre>Därmed torde frågan om Laisvallsprojektet och\r\növerledningar till andra älvsystem rimligtvis vara\r\navgjord för all framtid och därmed vara avförd från\r\ndagordningen.</pre><pre>Herr talman! Jag begärde ordet närmast i anledning\r\nav vår reservation nr 1 som finns fogad till\r\nbetänkandet. Vi har i vår gruppmotion framfört det\r\nberättigade kravet om att\r\nmiljökonsekvensbeskrivningar, MKB, konsekvent\r\nbör ingå som ett led i arbetet med att värna miljön,\r\nhälsan och hushållningen med våra naturresurser.</pre><pre>I dag saknas det i praktiken möjlighet att hävda\r\nkravet på MKB i planer enligt PBL, plan- och\r\nbygglagen. Vi tycker att det är dags att handla. Det\r\när dessutom en utomordentligt lämpligt vald\r\ntidpunkt för detta.</pre><pre>Den s.k. första generationens översiktsplaner är i\r\ndet närmaste färdigställda och inom kort avslutade.\r\nDå ligger det nära till hands med ett\r\ntillkännagivande från riksdagen. Det visar att\r\nstatsmakten är intresserad av frågan och att den bör\r\ntillmätas största möjliga betydelse.</pre><pre>Miljöfrågorna är av stor vikt. Att nu bara skjuta\r\nfrågan framför sig undan för undan är inte\r\ntilltalande och klokt enligt vårt synsätt. Vi trodde\r\npå regeringsförklaringen när det gäller att\r\nmiljöfrågorna skulle tillmätas ökad betydelse. Vi\r\nnödgas tyvärr, herr talman, efter hand konstatera\r\natt det allra mesta var munväder. Regeringen är\r\nhandlingsförlamad och sitter mest och rullar\r\ntummarna när det gäller miljön.</pre><pre>Vi beklagar den nonchalans och passivitet, för att\r\ninte säga det bristande intresse, som visas från\r\nregeringskansliet för att hävda miljö- och\r\nnaturvårdsintressena. Här finns en utomordentligt\r\nväl vald tidpunkt för den borgerliga majoriteten att\r\nfölja våra krav och i praktisk politisk handling visa\r\nvar de olika partierna står när det gäller att slå vakt\r\nom naturvärden, miljön och naturvården.</pre><pre>Herr talman! Jag yrkar bifall till reservation 1 och i\r\növrigt bifall till utskottets hemställan.</pre><pre>Anf. 206  EVA ZETTERBERG (v):</pre><pre>Herr talman! Det skall bli ett kort anförande.\r\nHärmed vill jag bara instämma med\r\nutskottsmajoriteten och också yrka bifall till\r\nreservationen om miljökonsekvensbeskrivningar. I\r\növrigt hänvisar jag till Vänsterpartiets\r\nmeningsyttring från näringsutskottet.</pre><pre>Anf. 207  SIW PERSSON (fp):</pre><pre>Herr talman! Det här betänkandet behandlar sju\r\nmotioner som väckts under den allmänna\r\nmotionstiden i år.</pre><pre>Socialdemokraterna kräver i sin partimotion Jo612\r\natt miljökonsekvensbeskrivningar, som Magnus\r\nPersson påtalade, skall vidgas till planer och\r\nprogram som påverkar miljön. De menar bl.a. att\r\nden kommunala översiktsplaneringen enligt PBL\r\nmåste ändras så att den bättre tillgodoser\r\nnaturvårds- och miljömål. Fr.o.m. halvårsskiftet\r\n1991 krävs enligt NRL att MKB i princip skall göras\r\nföre myndighetsbeslut som påverkar miljön. Det\r\ntäcker i princip alla lagar utom ärenden enligt PBL.</pre><pre>Den socialdemokratiska regeringen anförde\r\ntidigare, Magnus Persson, att MKB som en del av\r\nbeslutsunderlaget vid arbete med den fysiska\r\nplaneringen bör kunna ge ett bra stöd bl.a. för\r\nbedömningen av lämpliga alternativ för stora\r\nprojekt och anläggningar som har väsentlig\r\nomgivningspåverkan. Man menade också att det\r\nhär skulle upprättas i ett tidigt skede i\r\nplaneringsprocessen. Men man sade också att\r\neftersom den översiktliga planeringen ansågs vara\r\ninne i ett dynamiskt utvecklingsskede och då\r\nkommunerna redan i många fall arbetade med\r\nMKB som underlag för planläggningen ansåg den\r\nsocialdemokratiska regeringen inte att någon\r\nändring av PBL var nödvändig. Detta tyckte också\r\nriksdagsmajoriteten var riktigt.</pre><pre>I juni 1992 skall Boverket till miljö-  och\r\nnaturresursdepartementet inlämna en samlad\r\nredovisning av översiktsplanearbetet enligt PBL\r\nnär det gäller metodfrågor och plansystem. Vi vet\r\nockså, Magnus Persson, att Boverket i januari i år\r\nfick två miljoner kronor för att introducera MKB\r\nhos länsstyrelser och kommuner. Då är det faktiskt\r\nganska självklart att vi i utskottet vill avvakta den\r\nkommande beredningen i regeringens kansli och\r\ndärför avstyrker dessa motioner från bl.a. det\r\nsocialdemokratiska partiet. Det är alltså inte fråga\r\nom någon nedrustning på miljöområdet.</pre><pre>Samtidigt vill jag, herr talman, yrka avslag på\r\nreservationen från det socialdemokratiska partiet.</pre><pre>Låt mig också få säga några ord om en motion från\r\nSocialdemokraterna och en från Moderaterna när\r\ndet gäller Laisvallprojektet. Här vill man få en\r\nändring av NRL så att projektet kan förverkligas.\r\nSom vi vet syftar det till att leda över Laisälvens\r\nvatten till Skellefteälvens vattensystem för att på så\r\nsätt få en ökad elkraftsproduktion genom en\r\ninvallning. Samtidigt innebär projektet att en del av\r\nStorlaisan kan torrläggas för att man skall kunna\r\nkomma åt blymalm som ligger under sjön.</pre><pre>Laisälven är ett biflöde till Vindelälven och den är\r\nskyddad enligt NRL. För att förkorta anförandet\r\nskall jag inte ta de meningar som jag hade förberett\r\nom detta.</pre><pre>Låt mig bara till sist säga att det gläder mig att\r\nkunna konstatera att utskottet vidhåller sin tidigare\r\nuppfattning att bevarandeintressena får anses ha\r\nstörre tyngd än exploateringsintressena. Någon\r\növerledning bör alltså inte medges.\r\nNaturresurslagen bör inte ändras. Därför avstyrker\r\nutskottet än en gång den motion som har den\r\nandan.</pre><pre>Herr talman! Jag vill yrka bifall till utskottets\r\nhemställan och avslag på reservationen.</pre><pre>Anf. 208  MAGNUS PERSSON (s) replik:</pre><pre>Herr talman! Jag skall fatta mig mycket kort. Jag\r\nvet inte om jag glömde att yrka bifall till\r\nreservationen.</pre><pre>Anf. 209  OLLE LINDSTRÖM (m):</pre><pre>Herr talman! I mitt anförande kommer jag\r\nuteslutande att uppehålla mig vid\r\nLaisvallsprojektet som behandlas i betänkandets\r\nhemställan mom. 3. I motion 516 har jag och Per-\r\nRichard Molén begärt en ändring av\r\nnaturresurslagen så att Laisvallsprojektet kan\r\ngenomföras.</pre><pre>Med all respekt för riksdagens tidigare beslut om\r\nskyddet för våra återstående huvudälvar anser jag\r\nändå att man måste kunna göra avsteg när det gäller\r\nbiflöden till dessa älvar. Det finns ju också biflöden\r\ntill biflöden till biflöden. Om vi inte har möjlighet\r\natt ta till vara våra naturtillgångar i glesbygden\r\nkommer i vissa fall hela samhällen att slås ut. I det\r\nhär fallet gället det Laisvall. Jag återkommer till\r\ndetta.</pre><pre>Det är ställt utom allt tvivel att Laisvallsprojektet\r\när mycket lönsamt såväl ur\r\nkraftproduktionssynpunkt som för gruvindustrin.\r\nDessutom är det betydelsefullt ur\r\nsamhällsekonomisk synpunkt.</pre><pre>Laisvallsprojektet kan sammanfattas som en reell\r\nmöjlighet att i första hand klara av en brytning fram\r\ntill år 2010.</pre><pre>För det första kan man vidmakthålla en viktig\r\nindustriell verksamhet i Arjeplogs kommun. För\r\ndet andra kan den svenska elkraftsproduktionen få\r\nett tillskott på ca 700--800 GWh per år. För det\r\ntredje skapar det 11 000 arbetsår under 15 år, dvs.\r\n750 arbetstillfällen per år. För det fjärde ökar den\r\nsvenska bruttonationalprodukten med ca 15\r\nmiljarder kronor.</pre><pre>Med tanke på vårt stora budgetunderskott och den\r\ngalopperande arbetslösheten anser jag att det är\r\nsvårt att säga nej till detta och andra liknande\r\nprojekt. I det här sammanhanget måste jag också\r\npåpeka att mineralråvarukommittén konstaterade i\r\nett betänkande 1989 att en förlängd brytning i\r\nLaisvallsgruvan är en förutsättning för fortsatt\r\nblyproduktion vid Rönnskärsverken. En\r\nnedläggning av Laisvallgruvan kan således få\r\nnegativa konsekvenser för arbetsmarknaden i\r\növrigt.</pre><pre>I betänkandet hänvisar utskottet till tidigare beslut\r\noch vidhåller att bevarandeintresset får anses ha\r\nstörre tyngd än exploateringsintresset. Vidare\r\nskriver utskottet att någon överledning inte medges\r\noch att NRL inte bör ändras.</pre><pre>Jag är medveten om svårigheterna att bedöma\r\nmiljöpåverkan av de enskilda objekten. När det\r\ngäller Laisvallprojektet anser jag inte att ingreppen\r\när så stora att brytning inte skulle kunna tillåtas.\r\nÖverledningen går i en tunnel med en obetydlig\r\nyttre påverkan. Vindelälvens vattenflöde påverkas\r\nmarginellt -- klart mindre än normala\r\nårsvariationer.</pre><pre>Mot den bakgrunden borde det i det här fallet vara\r\nmöjligt att förena bevarandet av en värdefull natur\r\nmed en från samhällsekonomisk synpunkt god\r\ninvestering.</pre><pre>Inlandskommunernas överlevnad, säskilt i\r\nNorrland, är beroende av att tillgängliga\r\nnaturresurser vid behov kan tas i anspråk. Nu gäller\r\ndet Laisvall och Arjeplog. Även om de sökta\r\nåtgärderna innebär vissa ingrepp i områden med\r\nbetydande naturvärden, anser jag att nyttan av\r\nprojektet faktiskt överväger.</pre><pre>Gruvan har för Laisvalls och Arjeplogs kommun\r\noerhört stor betydelse. Förutom kommunens egen\r\nverksamhet är gruvdriften i Laisvall den enda\r\narbetsplatsen av omfattning. Totalt bebos\r\ngruvsamhället av ca 400 personer, vilka i stort sett\r\nhar sin utkomst från gruvdriften -- direkt eller\r\nindirekt.</pre><pre>Vi måste alla förstå vad som inträffar när\r\ngruvdriften läggs ner i Laisvall. Det saknas\r\nalternativ i denna glesbygd. Därför måste särskilda\r\nskäl kunna beaktas vid behandling av sådana\r\närenden. Även om vi i dag inte kan få igenom\r\nbeslutet, vilket vi är överens om, kommer vi i\r\nfortsättningen naturligtvis tillbaka till dessa frågor.\r\nJag tror också att vi behöver en annan syn på dem i\r\nframtiden.</pre><pre>Herr talman! Jag yrkar bifall till motion Bo516.</pre><pre>Anf. 210  AXEL ANDERSSON (s):</pre><pre>Herr talman! Bostadsutskottet har i det här\r\nbetänkande behandlat en motion, Bo501, väckt av\r\nKurt Ove Johansson och mig, där vi föreslår ett\r\nutökat naturskydd för det s.k. Kösjöområdet i\r\nvästra Jämtland. Området ligger en halv mil rakt\r\nöster om Ånnsjön i Jämtlands fjällvärld, mitt i ett\r\nstörre fjällnära och väglöst vildmarksområde, som\r\när av stort intresse för naturvård och friluftsliv.</pre><pre>Kösjöområdet ligger ovanför gränsen för\r\nsvårföryngrad skog och ovanför domänverkets\r\ngamla skogsodlingsgräns. Området gränsar\r\ndessutom direkt till Vålådalens naturreservat.\r\nDessa grundläggande fakta, herr talman, samt\r\nnaturligtvis grundorsaken -- områdets synnerligen\r\nskyddsvärda karaktär -- borde leda till riksdagens\r\ntillskyndan.</pre><pre>Herr talman! Ortsborna, och likaså Åre kommun,\r\nvill ha området skyddat.</pre><pre>Men, storskogsägaren Korsnäs AB ville avverka sin\r\nsvårföryngrade skog längst in i området. Till detta\r\nbehövde man en skogsbilväg, rakt igenom det\r\nskyddsvärda området. Man fick stöd av\r\nskogsvårdsstyrelsen i Jämtlands län och av\r\nlänsstyrelsens ansvarige, men ärendet har\r\növerklagats till regeringen.</pre><pre>Herr talman! Vi motionärer anser att\r\nKösjöområdet -- ett av våra sista orörda\r\nvildmarksområden -- skall skyddas enligt\r\nnaturresurslagens 2 kap. §§ 3 och 6. Vi har i\r\nmotionen begärt riksdagens stöd för detta.</pre><pre>Vad säger då utskottet? I klämmen avstyrks\r\nmotionen, men i texten är det omöjligt att hitta\r\nmotiven för avstyrkandet. Utskottet tar inte\r\nställning till huvudfrågan -- bevarandet av området\r\nsom vildmark -- utan ägnar sin energi åt huruvida\r\ndet går att använda väglösa transportformer i ett\r\nkänsligt område för att få ut timret, i stället för att\r\nlåta bygga en skogsbilväg.</pre><pre>Det här betyder att utskottet säger ja till avverkning\r\ni området, trots de tunga skäl som talar för ett nej.</pre><pre>Herr talman! Jag tycker att ställningstagandet är\r\nbeklagligt. Dock är det inte meningsfullt att här i\r\nkammaren mot ett enhälligt utskott yrka bifall till\r\nmotionen. I stället får alla vi, som vill bevara den\r\nhär unika pärlan av den krympande svenska\r\nvildmarken, sätta vårt hopp till regeringens\r\nbehandling av överklagningsärendet. Medge, herr\r\ntalman, att det är ett skört halmstrå att hålla i.</pre><pre>Men även om det här går åt skogen, finns ju alltid\r\nmöjligheten att återigen ta upp frågan till förnyad\r\nprövning och ställningstagande senare i detta hus.</pre><pre>Anf. 211  PER-RICHARD MOLÉN (m):</pre><pre>Herr talman! Vi är fyra ledamöter som har väckt\r\nmotioner om Laisvall. Det är faktiskt med, även i\r\ndenna sena timma, en viss besvikelse jag noterar att\r\nBruno Poromaa och Leif Marklund, som står för\r\nden andra motionen, inte känner sig så engagerade\r\natt de vill delta i debatten -- trots att Laisvall ligger\r\ninom deras egen valkrets.</pre><pre>Som ledamot av riksdagens näringsutskott vet jag,\r\nlika väl som herr talmannen, att de överväganden\r\nsom görs där är mycket sakligt grundade. Jag\r\nförvånar mig över att bostadsutskottet inte har tagit\r\nhänsyn till att ett enigt näringsutskott med\r\nutgångspunkt i mineral-, energi- och\r\nindustripolitiska ställningstaganden har beaktat\r\nfrågorna och gått näringsutskottet till mötes när det\r\ngäller det värdefulla projektet. Med tanke på vilka\r\nsom har deltagit i beslutet, är det förståeligt att\r\nutskottet har kommit fram till detta\r\nställningstagande.</pre><pre>Agne Hansson, utskottets ordförande, kommer\r\nfrån Småland. Oskar Lindkvist och Knut Billing\r\nkommer från Stockholm. Bertil Danielsson\r\nkommer från Småland. Magnus Persson kommer\r\nfrån Värmland. Lennart Nilsson kommer från\r\nUddevalla. Ulf Lönnqvist kommer från Stockholm\r\neller Blekinge. Rune Evensson kommer från\r\nLerum utanför Göteborg. Ulf Björklund kommer\r\nfrån Kopparberg. Dan Eriksson från Stockholm.\r\nBritta Sundin kommer från Sundsvall och\r\nMedelpad. Birger Andersson kommer från Sala.\r\nMarianne Carlström kommer från Göteborg. Inga\r\nBerggren och Siw Persson kommer från Skåne.</pre><pre>Jag noterar ofta i sådana här debatter, att ju längre\r\nbort man kommer från den ort eller det projekt\r\ndebatten gäller desto lättare är det att säga nej till\r\ndet hela. Ansvaret för de 600 personer i Laisvalls by\r\nsom om några år inte kommer att ha någon\r\nsysselsättning vilar på dem i bostadsutskottet som\r\nhar fattat detta beslut. Dessa personer kommer inte\r\natt ha några som helst alternativ. Det finns all\r\nanledning att inte ändra på lagen men däremot på\r\ninställningen till den typen av angelägna projekt.</pre><pre>Herr talman! Jag vill därför inte bara yrka bifall till\r\nmin och Olle Lindströms motion utan även till\r\nBruno Poromaas och Leif Marklunds motion.</pre><pre>Anf. 212  SIW PERSSON (fp):</pre><pre>Herr talman! På s. 4 i bostadsutskottets betänkande\r\nstår följande, Per-Richard Molén:\r\n''Näringsutskottet anför att det inte ankommer på\r\nutskottet att pröva den lagtekniska frågan eller\r\nprojektets miljömässiga konsekvenser.'' Jag fick ett\r\nhelt annat intryck av näringsutskottets beslut när\r\nPer-Richard Molén talade.</pre><pre>Många har varit kritiska mot naturresurslagen.\r\nInnan naturresurslagen fanns kördes miljöintressen\r\nfrankt över. Med naturresurslagen tutar man innan\r\nman kör över.</pre><pre>Men i den naturresurslag som många är kritiska till\r\nframgår det att man skall främja en från ekologisk,\r\nsocial och samhällsekonomisk synpunkt långsiktig,\r\ngod hushållning med mark och vatten och den\r\nfysiska miljön i övrigt.</pre><pre>Lagen är att anse som en lag genom vilken\r\navvägningar mellan olika intressen skall bedömas i\r\nett långsiktigt perspektiv. Detta innebär en\r\navvägning mellan bevarandeintressen och\r\nexploateringsintressen. Den har nu gjorts i\r\nutskottet, oavsett den enskildes bostadsort.</pre><pre>Jag gratulerar Per-Richard Molén till hans unika\r\nkompetens, beroende på den plats där han bor.</pre><pre>Anf. 213e PER-RICHARD MOLÉN (m) replik:</pre><pre>Herr talman! Siw Persson bör vara medveten och\r\nunderkunnig om att näringsutskottets\r\nkompetensområde i denna fråga utgörs av de\r\nindustri- och mineralpolitiska bedömningarna.\r\nDärutöver gör utskottet ingenting.</pre><pre>Det är värt att notera att i skrivningen från\r\nriksdagens näringsutskott och i förarbetena till\r\npropositionen sägs det, att motivet till\r\nundantagsbestämmelsen som finns i lagen är att\r\nmineraltillgångar m.m. skall kunna utvinnas i\r\nsärskilt angelägna fall, t.ex. när fyndigheten har\r\nstor samhällsekonomisk betydelse.</pre><pre>När det finns en liten begränsad verksamhet, som\r\nberör 600 människor i en liten kommun i\r\nNorrbotten, bör denna undantagsbestämmelse\r\nkunna utnyttjas. De har inga alternativ. Där finns\r\nvattenskraftsvinster som skulle tillföras Arjeplogs\r\nkommun och skapa alternativ för den gruva som,\r\noberoende om Laisan kommer att utnyttjas, inte\r\nnågon gång kommer att sina. Det blir en tidsutdräkt\r\npå 20--30 år.</pre><pre>Herr talman! Man borde kunna tillåta sig att\r\nacceptera denna undantagsbestämmelse och\r\növerlåta åt dem som bor i Arjeplog att själva få\r\navgöra hur de vill utnyttja de natur-, vatten- och\r\nmineraltillgångar som finns där. Det är inte många\r\nsom över huvud taget söker sig till Arjeplog. Men\r\nvi har förbaskat många synpunkter på de orterna,\r\ntrots att vi bor långt därifrån. Jag tror att Siw\r\nPersson skulle ha en helt annan uppfattning om\r\nArjeplog och Laisvall om hon bott någonstans i\r\nnärheten av den platsen.</pre><pre>Anf. 214  SIW PERSSON (fp) replik:</pre><pre>Herr talman! Jag brukar inte vara den som tar\r\ntillfället i akt att tala om var jag har bott tidigare.\r\nMen jag är en gång i tiden född i Jämtland och har\r\nvarit ett antal gånger där. Förmodligen smärtar det\r\nPer-Richard Molén att jag känner väl till området.</pre><pre>Att låta människorna som bor inom ett område\r\nsjälva avgöra hur de skall ha det med miljön kan\r\nleda till en intressant utveckling. Det har t.ex. visat\r\nsig att det finns en klar majoritet i Skåne som inte\r\nvill ha fasta förbindelser över Öresund, men där\r\nerkänner man nu ändå att sådana förbindelser kan\r\nha ett visst riksintresse.</pre><pre>Jag respekterar att man måste ta hänsyn till\r\nbefolkningens intressen i vissa områden. Men\r\nsamtidigt måste man komma ihåg, Per-Richard\r\nMolén, att vi har unika miljöer i Sverige som vi har\r\nansvar för att bevara åt eftervärlden och då inte\r\nbara för svenskarna utan för hela världen. Det är\r\nfaktiskt så. Även om jag bor i Skåne inser jag det,\r\noch jag är inte ensam om att göra det.</pre><pre>Sverige får kritik på sig från andra länder för att vi\r\ninte tillräckligt bevarar de urskogsområden och de\r\nfå orörda vatten som finns. Här handlar det om\r\nmiljöer som är unika i världen, det skall vi komma\r\nihåg.</pre><pre>Anf. 215  PER-RICHARD MOLÉN (m) replik:</pre><pre>Herr talman! Kan vi ändå inte utgå ifrån att de\r\nnågra tusen personer som bor i Arjeplogs kommun\r\nsjälva inser vilket värde Laisan, Laisvalls by,\r\nVindelälven och Piteälven har? Är det Siw Perssons\r\nuppfattning att vi skall omyndigförklara dem och\r\nsitta här i Stockholm eller i Skåne -- även om Siw\r\nPersson är född jämte -- och göra den\r\nbedömningen?</pre><pre>Borde vi inte kunna visa en litet mera\r\ndecentraliserad inställning, avstå från\r\nstorebrorsattityden och överlåta till dem som bor i\r\ndenna isolerade kommun att själva avgöra hur de\r\nvill forma sin framtid?</pre><pre>Anf. 216  SIW PERSSON (fp) replik:</pre><pre>Herr talman! Vem var det som omyndigförklarade\r\nvem? Per-Richard Molén omyndigförklarade mig i\r\nden här debatten för att jag enligt honom bor på fel\r\nbostadsort.</pre><pre>Anf. 217  MAGNUS PERSSON (s):</pre><pre>Herr talman! Först vill jag tillbakavisa Per-Richard\r\nMoléns tvärsäkra påstående att vi har feltolkat\r\nlagen. Vi har tittat på förarbetena till lagen, och\r\nden tolkning vi gör delas av både departementets\r\noch utskottets jurister.</pre><pre>Min vagga stod vid Vindelälvens sköna strand,\r\nlångt närmare Laisvall än vad Per-Richard Molén\r\nnågonsin har varit. Jag har fiskat i Laisälven.</pre><pre>Dessutom är det fel att påstå att Oskar Lindkvist är\r\nstockholmare, för han är från Skåne. Jag tycker att\r\ndet är ett lumpet trick som Per-Richard Molén\r\nanvänder.</pre><pre>Vidare kan jag nämna att jag träffar många\r\nLaisvallsbor. Jag åker dit och fiskar ibland, och jag\r\nvet att det inte finns någon enhetlig linje bland\r\nbefolkningen i den här frågan.</pre><pre>Per-Richard Moléns bedömning av oss på grundval\r\nav varifrån vi kommer må stå för honom själv. Tänk\r\npå i kommande debatter att svenska folket är\r\nganska lättrörligt! Västerbotten var mitt hemlän\r\ntills jag var 30 år. Jag har följt många turer i fråga\r\nom både Laisvallsprojektet och Vindelälven, och\r\njag tycker att det är ett klokt beslut riksdagen\r\nstannar för.</pre><pre>Anf. 218  PER-RICHARD MOLÉN (m):</pre><pre>Herr talman! Jag noterar att Magnus Persson har\r\nlitet grand av sina rötter i det område vi diskuterar.\r\nDet borde göra det lättare för honom att med\r\nförtroende överlåta avgörandet av Arjeplogs och\r\nLaisvalls framtid just till de rötter från vilka\r\nMagnus Persson kommer. Om meningarna är\r\ndelade, låt då människorna där uppe avgöra frågan!</pre><pre>Sedan har jag inte påstått att bostadsutskottet har\r\ntolkat lagen fel. Jag läser bara i den promemoria\r\nsom föreligger från näringsutskottet att det finns en\r\nundantagsbestämmelse som skapar möjlighet att\r\nutvinna mineraltillgångar m.m. i särskilt angelägna\r\nfall. Vill man inte att det skall ske någon utvinning,\r\nser man heller inte möjligheten att tillämpa den\r\nundantagsbestämmelse som finns, och då får\r\nmänniskorna där uppe sitta emellan.</pre><pre>Anf. 219  MAGNUS PERSSON (s):</pre><pre>Herr talman! Låt mig säga till Per-Richard Molén\r\natt det har varit ett svårt ställningstagande. Det är\r\nen intressekonflikt, precis som Siw Persson har\r\nsagt, men vi har stannat för att bevarandeintressena\r\nväger tyngre, och vi har sett frågan i ett mera\r\nlångsiktigt perspektiv.</pre><pre>Det är skälet till det ställningstagande vi har gjort,\r\noch sedan kan man ha delade meningar om det.\r\nMen omyndigförklara inte folk på grundval av var\r\nde är skrivna! De vet kanske mer än vad man ibland\r\ntror.</pre><pre>Överläggningen var härmed avslutad.</pre><pre>(Beslut skulle fattas den 7 maj.)</pre><pre>18 §  Anmälan om fråga</pre><pre>Anmäldes att följande fråga framställts</pre><pre>1991/92:725 av Sten Andersson i Malmö (m) till\r\nkulturministern om rättshjälpen för asylsökande:</pre><pre>Då och då förs fram förslag att asylsökande redan\r\nvid ankomsten till Sverige skall erhålla juristhjälp.\r\nAtt en del advokater ställer upp på detta förslag är\r\nutan tvekan lättbegripligt.</pre><pre>Detta förslag skall ses mot bakgrund av att\r\nrättshjälpsreglerna för svenska medborgare, i takt\r\nmed den ekonomiska tillbakagången, under senare\r\ntid alltmer skärpts.</pre><pre>Avser statsrådet att föreslå att juristhjälp skall utgå\r\ntill asylsökande omedelbart vid ankomsten till\r\nSverige?</pre><pre>19 § Kammaren åtskildes kl. 22.51.</pre><pre>Förhandlingarna leddes</pre><pre>avtalmannen från sammanträdets början t.o.m. 8 §\r\nanf. 44 (delvis),</pre><pre>avtredje vice talmannen därefter t.o.m. anf. 66\r\n(delvis),</pre><pre>avandre vice talmannen därefter t.o.m. anf. 77\r\n(delvis)</pre><pre>avtredje vice talmannen därefter t.o.m. beslutet\r\nom samlad votering kl. 14.33,</pre><pre>avandre vice talmannen därefter t.o.m. 11 § anf. 95\r\n(delvis),</pre><pre>avtredje vice talmannen därefter t.o.m. anf. 120\r\n(delvis),</pre><pre>avförste vice talmannen därefter t.o.m. 13 § anf.\r\n169 (delvis) och</pre><pre>avandre vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}