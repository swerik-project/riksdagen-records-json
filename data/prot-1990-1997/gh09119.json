{"dokumentstatus":{"dokument":{"hangar_id":"2349384","dok_id":"GH09119","rm":"1993/94","beteckning":"119","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"119","slutnummer":"0","datum":"1994-06-07 00:00:00","systemdatum":"2005-10-27 13:43:50","publicerad":"1994-06-07 00:00:00","titel":"Riksdagens snabbprotokoll 1993/94:119 Tisdagen den 7 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{22499F6C-C67F-455E-8F61-2A91F4CAFE02}","dokument_url_text":"http://data.riksdagen.se/dokument/GH09119/text","dokument_url_html":"http://data.riksdagen.se/dokument/GH09119","dokumentstatus_url_xml":"http://data.riksdagen.se/dokumentstatus/GH09119","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:119</div>\r\n<div class=\"sidhuvud_datum\">Tisdagen den 7 juni</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 1 juni.</pre><pre>2 §  Meddelande om uteblivet svar på\r\ninterpellation</pre><pre>Till riksdagen hade inkommit följande skrivelse:</pre><pre>Interpellation 1993/94:135</pre><pre>Till riksdagen</pre><pre>Beträffande interpellation 1993/94:135 har\r\nmeddelats till kammarkansliet att miljöministern\r\ninte har möjlighet att besvara interpellationen på\r\ngrund av resa till New York och CSD-sessionen den\r\n16 maj 1994.</pre><pre>Däremot har meddelats att interpellanten är\r\nvälkommen att omvandla interpellationen till\r\nfråga.</pre><pre>Stockholm den 6 maj 1994</pre><pre>Olof Johansson</pre><pre>3 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1993/94:FiU19</pre><pre>Skatteutskottets betänkanden 1993/94:SkU25,\r\nSkU43 och SkU44</pre><pre>Socialförsäkringsutskottets betänkande\r\n1993/94:SfU27</pre><pre>Näringsutskottets betänkanden 1993/94:NU23,\r\nNU27, NU29 och NU30</pre><pre>4 §  Registrerat partnerskap m.m.</pre><pre>Föredrogs</pre><pre>lagutskottets betänkande</pre><pre>1993/94:LU28 Registrerat partnerskap m.m.</pre><pre>Anf. 1  HOLGER GUSTAFSSON (kds):</pre><pre>Fru talman! Först vill jag yrka bifall till\r\nreservationen till mom. 1, dvs. avslag till förslaget\r\nom ny lag för registrerat partnerskap.</pre><pre>Frågan om lagstiftning för registrerat partnerskap\r\nför homosexuella har i utskottsarbetet kringgärdats\r\nav många märkliga turer. Ärendet har initierats och\r\ngenomdrivits i lagutskottet med hjälp av krafter och\r\nmotsättningar som tidigare under mandatperioden\r\ninte har gjort sig gällande. En majoritet har\r\nmobiliserats i utskottet bestående av\r\nSocialdemokraterna och Folkpartiet -- som med\r\nentusiasm har underblåsts av Vänsterpartiet.\r\nOrdinarie ledamöter har bytts mot tillfälliga\r\nersättare för att säkra stödet för den nya\r\nlagstiftningen, en äktenskapslag för homosexuella.\r\nDet har förekommit att ledamöter har kommit till\r\nutskottet endast några få minuter för att säkra en\r\nvotering, för att sedan direkt lämna utskottet och\r\ndess beredning.</pre><pre>Fru talman! Detta ger ett klart intryck av att\r\nmajoriteten i utskottet har bestämt sig för att driva\r\nigenom lagstiftningen till varje pris. Det bekräftas\r\nav att man inte har tagit rimlig hänsyn till Lagrådets\r\ntunga kritik.</pre><pre>Vi reservanter i utskottet representerar kds,\r\nModeraterna, Centern och Ny demokrati. Vi\r\nvänder oss i reservationen mot dels det sätt på\r\nvilket den nya lagen har kommit till, dels den\r\nundermåliga beredningen av ärendet som har lett\r\nfram till ett dåligt lagförslag. Vi yrkar alltså avslag\r\npå rent formella grunder. Våra formella grunder är\r\nföljande.</pre><pre>För det första: Den lagstiftning som kammaren nu\r\nskall besluta om kommer genom kopplingen till\r\nflertalet av äktenskapets rättsverkningar att få\r\nvittgående konsekvenser på ett stort antal\r\nrättsområden utanför lagutskottets\r\nberedningsområden. Dessa effekter har inte\r\nanalyserats och beaktats i en acceptabel omfattning\r\nså att en kvalitetsansvarig kammare, enligt vår\r\nuppfattning, i dag skall kunna godkänna\r\nlagstftningen.</pre><pre>För det andra: Det är vår uppfattning att en sådan\r\ngenomgripande lagstiftning måste få komma till\r\nendast genom att regeringskansliets\r\nberedningsresurser används och att det\r\nrutinmässiga samrådsförfarandet mellan olika\r\ndepartement skall tillämpas.</pre><pre>För det tredje: Det blir utifrån parlamentariska\r\nutgångspunkter en synnerligen tvivelaktig effekt av\r\natt ett så omfattande, och principiellt\r\nkontroversiellt, lagförslag presenteras direkt av ett\r\nutskott och därmed leder till att enskilda\r\nriksdagsledamöter fråntas möjligheten att väcka\r\nmotioner i anledning av förslaget.</pre><pre>För det fjärde: Partnerskapskommittén har inte\r\nfullföljt utredningsdirektiven. De innebar ett\r\növervägande av behovet av en lagstiftning som\r\nskulle ''utgå från någon form av hushållsgemenskap\r\noch i så fall vilken''.</pre><pre>Frågan om förstärkt rättsskydd för människor som\r\nstadigvarande delar hushåll borde ha belysts\r\ningående. Förslaget till lag om registrerat\r\npartnerskap riktar in sig på en alltför liten och\r\nmycket specifik grupp som dessutom avgränsas av\r\nsitt sexuella beteende.</pre><pre>För det femte: Till invändningarna av formell natur\r\nkommer att Lagrådet i sitt yttrande i kraftfulla\r\nordalag har avstyrkt det förslag till lagstiftning om\r\nregistrerat partnerskap som utskottet remitterade\r\ntill Lagrådet för granskning.</pre><pre>Sammanfattningsvis skriver Lagrådet att\r\nlagförslaget inte bör ligga till grund för lagstiftning.</pre><pre>På dessa rent formella grunder yrkar utskottets\r\nreservanter avslag till det nu liggande förslaget till\r\nlag om registrerat partnerskap för homosexuella.</pre><pre>Fru talman! I den nu efterföljande debatten\r\nkommer utskottets majoritetsföreträdare att\r\nargumentera kring följande punkter:</pre><pre>- Risken för diskriminering av homosexuella.</pre><pre>- Människors lika värde.</pre><pre>- Alla människors rätt att få förverkliga sin kärlek\r\noch att få den bekräftad av samhället.</pre><pre>- Vikten av att främja den sexuella troheten mellan\r\nhomosexuella.</pre><pre>Vidare kommer de att åberopa många andra\r\nhumanitära motiv för sina ställningstaganden. De\r\nkommer också att hävda att samtliga dessa frågor\r\nnu får sin lösning med hjälp av den föreslagna\r\nlagstiftningen.</pre><pre>Vi reservanter har valt att i ett särskilt yttrande\r\nredogöra för vår principiella hållning i dessa frågor,\r\nvilket sannolikt också kommer att förtydligas i\r\nledamöternas debattinlägg under dagen.</pre><pre>Jag vill här och nu öppet deklarera att vår\r\nreservation -- där vi yrkar avslag på helt formella\r\ngrunder -- också riktar sig till de riksdagsledamöter\r\nsom senare vill ge sitt stöd till en lagreglering för\r\nden grupp homosexulla vi i dag diskuterar. Men vi\r\nönskar att se antingen ett modifierat förslag till\r\nlagstiftning eller ett lagförslag på en mera\r\nacceptabel kvalitetsnivå.</pre><pre>Detta innebär att de ledamöter som i dag röstar nej\r\ntill det nu liggande lagförslaget kommer att ha olika\r\ngrunder för sina beslut. Det kommer att finnas\r\nalltifrån dem som över huvud taget inte kan tänka\r\nsig en lagstiftning som ligger så nära\r\näktenskapslagstiftningen till de ledamöter vars\r\nmotiv är en modifiering av något slag och/eller en\r\nmer allmän kvalitetsförbättring av lagen. Det vi har\r\ngemensamt är ett nej till nu liggande förslag!</pre><pre>Fru talman! Slutligen vill jag uppmana mina\r\nkolleger i kammaren att noga och ansvarsfullt\r\növerväga sina ställningstaganden i detta ärende.</pre><pre>Till lagutskottet har vi fått 120 000--130 000\r\nnamnunderskrifter. Det betygar vilken vikt ett av\r\nmandatperiodens sista känsliga beslut i riksdagens\r\nkammare har för vanliga svenska medborgare.</pre><pre>Fru talman! Än en gång yrkar jag bifall till\r\nreservationen till mom. 1.</pre><pre>Anf. 2  ELISABETH PERSSON (v):</pre><pre>Fru talman! Det har tagit lång tid att komma fram\r\ntill det förslag till lag om registrerat partnerskap för\r\nhomosexuella som vi i dag skall fatta beslut om.\r\nMan kanske kan säga att detta arbete började år\r\n1973. Då uttalade en enig riksdag att den\r\nhomosexuella samlevnaden från samhällets\r\nsynpunkt är en fullt acceptabel samlevnadsform.\r\nUttalandet följdes av motioner som resulterade i en\r\nutredning i början på 80-talet och en partimotion\r\nfrån Vänsterpartiet i slutet av 80-talet. De följdes\r\nså småningom av motioner från såväl\r\nsocialdemokrater som folkpartister. Vidare har\r\nPartnerskapskommittén arbetat i drygt två och ett\r\nhalvt år, understödd av bl.a. en bred\r\nflerpartimotion -- författad av Kent Carlsson -- med\r\nett färdigt förslag till lagtext.\r\nPartnerskapskommitténs betänkande\r\nremissbehandlades och diskuterades ovanligt\r\ningående för att vara ett utredningsbetänkande.</pre><pre>Slutligen lades det gedigna, men något ovanliga,\r\narbetet fram under våren i lagutskottet. Och nu\r\nresulterar arbetet i det lagförslag som vi nu skall\r\nfatta beslut om. Detta förslag har, precis som en\r\nproposition, remissbehandlats av tunga\r\nremissinstanser.</pre><pre>Få, om ens något, lagförslag har stötts och blötts\r\nsom detta. Det har verkligen inte hastats fram; det\r\nhar en tjugoårig historia bakom sig. Det förslag som\r\nföreligger är ett mycket väl genomarbetat sådant.</pre><pre>En lag om partnerskap fyller främst två funktioner.\r\nDels innebär den att två homosexuella människor,\r\nsom älskar varandra, kan lösa gemensamma frågor\r\nav juridisk och ekonomisk natur, dels bidrar den\r\nockså till att homosexuella får ett samhälleligt\r\nerkännande och att den homosexuella kärleken\r\nrespekteras och erkänns på samma sätt som\r\nkärleken mellan heterosexuella. Inför varandra och\r\nomvärlden kan de som väljer att ingå partnerskap\r\nfå sitt förhållande legitimerat. De kan få en av\r\nsamhället sanktionerad ram för sin kärlek,\r\nomtanke, ömhet, vänskap, lojalitet, omsorg och\r\nsitt ansvar gentemot varandra, något som alla andra\r\nser som en självklar rätt att kunna välja. På samma\r\nsätt som ett äktenskap, ger ett partnerskap\r\nrättigheter och skyldigheter gentemot samhället\r\noch varandra.</pre><pre>Ett partnerskap kostar inte samhället något. Det\r\nskadar ingen. Det innebär inget tvång. Det ger\r\nendast homosexuella människor möjlighet till den\r\nrätt och trygghet som heterosexuella ser som en\r\nfullkomlig självklarhet. Partnerskap kan enbart\r\ningås av vuxna människor efter fritt val, och det\r\nberör inte någon annans liv eller någon annans rätt.\r\nDet tar inte ifrån någon annan något, och det\r\ninskränker inte någon annans frihet, rättighet eller\r\nintegritet. Med ett partnerskap skyddas i stället ett\r\npersonligt kärleksförhållande, som skall få\r\nmöjlighet att utvecklas och respekteras.</pre><pre>Ett registrerat partnerskap är ett litet men ett\r\nviktigt bidrag till kärleken i vår värld, som ju tyvärr\r\nlider svårt till följd av kärlekslöshet, fiendskap,\r\nintolerans och hat.</pre><pre>Fru talman! Vi kan vara stolta över att vi i vårt land\r\nfår vara med och anta en lag som tar bort\r\ndiskriminering och som ökar toleransen och\r\nmedmänskligheten i samhället.</pre><pre>Den homosexuella kärleken behöver allt stöd den\r\nkan få. Annan kärlek hyllas minsann i en massa\r\nsammanhang, exempelvis kärleken mellan man och\r\nkvinna, mellan föräldrar och barn samt kärleken till\r\nnaturen. Även kärleken till fosterlandet ses rent av\r\nsom vacker och eftersträvansvärd. Men den\r\nhomosexuella kärleken omgärdas inte av samma\r\npositiva uppmärksamhet. Den är i stället\r\nosynliggjord, detta trots att det inte finns någon\r\nannan skillnad mellan homosexuella och\r\nheterosexuella än att homosexuella känslomässigt\r\ndras till personer av samma kön och att\r\nheterosexuella dras till personer av motsatt kön.\r\nLagen om partnerskap är ett steg bort från\r\nfördomar och mot jämställdhet, bort från\r\ndiskriminering och mot tolerans samt bort från\r\nhomofobi och mot kärlek.</pre><pre>Under de senaste åren -- intensifierat under den\r\nsenaste månaden -- har jag och förmodligen de\r\nflesta av ledamöterna i denna kammare fått ta emot\r\nbrev och telefonsamtal från människor som\r\nengagerat sig i frågan. Till mycket stor del har det\r\nhandlat om försök till argument mot lagen. Jag skall\r\nförsöka bemöta några av de vanligaste\r\nargumenten -- det går nämligen inte att bemöta allt\r\nsom man får höra. Mot den svartaste homofobi,\r\nmot den djupaste skräck och mot de våldsammaste\r\nfördomar går det inte att föra ett logiskt\r\nresonemang. Men det finns naturligtvis också\r\nmänniskor som speglar en äkta oro för denna lag,\r\noch argumentationen av det slaget innehåller några\r\ngenomgående frågeställningar.</pre><pre>Man säger t.ex. att det är så få människor som det\r\nrör sig om, vilket Holger Gustafsson också var inne\r\npå. Man säger att vi inte skall stifta lagar för en liten\r\ngrupp människor i samhället. Jag skulle då vilja\r\nfråga: Hur många homosexuella människor behövs\r\ndet för att en sådan här lag skall kunna stiftas?\r\nRäcker det med 4 %, eller måste gruppen\r\nhomosexuella utgöra 6 % av befolkningen? Jag\r\nskulle gärna vilja ha svar på frågan om hur många\r\nprocent det måste vara.</pre><pre>Det sägs också att en partnerskapslag ger fel\r\nsignaler och att fler människor uppmuntras att leva\r\nhomosexuellt. Man är alltså rädd att dessa få\r\nmänniskor, något som man ju poängterar att det rör\r\nsig om, skall ''smitta ner'' nationen och dra in resten\r\nav den i förfall, om vi får en partnerskapslag.</pre><pre>Men homosexualitet smittar inte. Om man tror det,\r\noch om man tror att dessa mycket få människor\r\nkommer att förföra väldigt många till\r\nhomosexualitet, måste man ha den\r\nanmärkningsvärda åsikten att homosexuell kärlek i\r\nsig är så mycket mer lockande och frestande och\r\nmer tillfredsställande än heterosexuell kärlek att\r\nheterosexuella skulle överge sin egen sexuella\r\nläggning för att välja att övergå till att bli\r\nhomosexuella, därför att det på något sätt skulle\r\nvara bättre; det är ju de logiska slutsatserna av ett\r\nsådant resonemang. Men jag tror egentligen inte att\r\nnågon anser det. Därför äger talet om att en\r\npartnerskapslag är ett stort hot, en lag som rör så få\r\nmänniskor, ingen relevans.</pre><pre>Ingen människa väljer ju sin sexuella läggning. Det\r\när därför som motståndarna till en partnerskapslag\r\nofta talar om livsstil i stället för läggning. En livsstil\r\nkan man i viss mån välja, och man kan ha åsikter\r\nom den ena eller den andra livsstilens förträfflighet\r\neller fördärvlighet. Men en homosexuell läggning\r\nväljer man inte. Den är ingen defekt och går inte\r\natt bota. Den kan, som allt annat, undertryckas,\r\nmen den är inte utbytbar. Lika lite som man väljer\r\natt bli heterosexuell, lika lite väljer man att bli\r\nhomosexuell. Oavsett om vi har en partnerskapslag\r\neller ej, kommer det alltid att finnas homosexuella\r\nmänniskor. Det vi bör fråga oss är vilka beslut vi\r\nskall fatta för att de skall kunna leva i kärlek, inte\r\nhur vi skall kunna motarbeta deras kärlek.</pre><pre>Att partnerskapet skulle vara ett hot mot\r\näktenskapet, som är det viktigaste fundamentet i\r\nsamhället, framförs ofta som ett argument mot\r\nlagen. Då måste man fråga sig: Vad är det med\r\näktenskapet som gör det så utsatt och så bräckligt?\r\nOm man menar att själva parbildningen,\r\ntvåsamheten, ger stadga åt samhället borde man\r\nvara för partnerskap, inte emot. Och de som oroar\r\nsig för promiskuitet och lösaktigt leverne bland\r\nmänniskor i allmänhet och homosexuella i\r\nsynnerhet borde väl vara för, inte emot, en juridiskt\r\nreglerad parbildning för människor som vill leva\r\nsamman i tvåsamhet. Var finns logiken? Var finns\r\nförnuftet?</pre><pre>Äktenskapet ses ibland som ett viktigt fundament,\r\nsom är viktigt för familjebildningen. Det är sant att\r\ninga barn blir till i ett partnerskap. Men inte\r\nbehöver vi äktenskapet för att föda barn. Såvitt jag\r\nförstår är äktenskapet till för makarna. Ganska\r\nmånga äkta par får barn, men det går faktiskt att få\r\nbarn även utan äktenskapets hjälp. En del får inte\r\nbarn trots äktenskapet. Fortplantningsförmågan\r\nhar inte ett dugg med äktenskapet att göra -- om det\r\när den som man ser som det naturliga och som\r\nsamhällets fundament.</pre><pre>Jag är inte orolig för att partnerskap skall bli\r\nkonkurrent till äktenskapet. Varken antalet\r\ningångna eller upplösta äktenskap kommer att\r\nminska därför att vi har en lag om partnerskap.\r\nSom jag sade tidigare, gör inte partnerskapet att vi\r\nfår fler homosexuella. Oavsett om vi inför lagen\r\neller ej, kommer de som är homosexuella och lever\r\nnu och kommande generationers homosexuella att\r\nutgöra i stort sett samma del av befolkningen som\r\nnu.</pre><pre>Några går ännu längre och ser partnerskapet som\r\nett hot inte bara mot äktenskapet utan också mot\r\nhela nationen och t.o.m. hela vår kultur. Total\r\nnormupplösning skulle drabba landet om detta\r\ngenomförs. Det är ingen hejd på vilka\r\nkonsekvenserna skulle bli.</pre><pre>Men i Danmark har den här möjligheten för\r\nhomosexuella att legalisera sitt parförhållande\r\nfunnits sedan 1989. Såvitt jag vet har Danmark och\r\ndanskarna inte blivit vare sig normlösare, gudlösare\r\neller mer osedliga på de här fem åren än de\r\nmöjligen alltid har varit. De homosexuella har\r\nvarken blivit fler eller färre. Enligt det danska\r\njustitiedepartementet har tillämpningen av lagen\r\ninte heller vållat några komplikationer.</pre><pre>Norge har haft sin lag i snart ett år. Inte heller\r\nNorge har visat tecken på att gå mot vare sig\r\nmoralisk eller annan undergång. Man klarade såväl\r\nOS som 17 maj, och inga norska äktenskap\r\nrapporteras vara hotade -- såvida de inte var hotade\r\nav annat dessförinnan. Den norska moralen är som\r\nden alltid har varit.</pre><pre>Fru talman! Det finns också de som använder en\r\nlitet mer intellektuell och förfinad\r\nmotargumentation mot partnerskapslagen. För\r\ndem kom Lagrådets yttrande som en skänk från\r\novan. Men om man ger sig tid att verkligen\r\nanalysera vad Lagrådet skriver finner man snart att\r\ndet allra mesta är ett inlägg i den politiska debatten.\r\nLagrådet skall granska ett förslag ur lagteknisk\r\nsynvinkel och avhålla sig från politiskt eller\r\nkänslomässigt tyckande. Den här gången har man\r\ngjort klara politiska ställningstaganden, som från\r\nbörjan till slut andas en avog inställning till\r\nprojektet.</pre><pre>Jag skall ge några exempel på substanslösa\r\nuttalanden, som kan tyckas vara argument mot\r\nlagen.</pre><pre>Lagrådet säger bl.a.: Att få en säker och aktuell\r\növerblick över regleringens fullständiga innebörd\r\när en svår uppgift för en enskild person.</pre><pre>Är detta ett argument mot partnerskapslag borde i\r\nlogikens namn äktenskapet upphävas omedelbart,\r\neftersom det är samma laginnebörd som skall\r\növerblickas vid ett äktenskap som vid ett\r\npartnerskap. Det kan alltså inte vara svårare att\r\nhantera de förordningar som hör till partnerskapet.</pre><pre>Lagrådet säger vidare: Det kommer att bli svårt för\r\nmyndigheter och tjänstemän att hålla lagen och\r\ndess tillämpningar i minnet.</pre><pre>Detta skulle också vara ett argument mot\r\npartnerskapslagen. Men vem i hela friden lagstiftar\r\nman för? Är det för tjänstemän eller för dem som\r\nlagen berör? Och hur gör tjänstemän i dag\r\nbeträffande äktenskapslagstiftningen? Håller de\r\nalla äktenskapets rättsverkningar i minnet, eller\r\ntillåter de sig att arbeta med äktenskapsfrågor i alla\r\nfall och kontrollerar i lagar och förordningar då de\r\ninte har varenda paragraf aktuell?</pre><pre>Lagråder skriver: Särskilda svårigheter kan tänkas\r\nuppkomma när lagstiftningen skall tillämpas på fall\r\nmed internationell anknytning.</pre><pre>Ja visst! Det är därför som man i betänkandet så\r\ningående uppehåller sig vid de IP-rättsliga\r\nproblemen. Men detta är ju inget argument mot en\r\npartnerskapslag. Då borde det vara värre med\r\nsambolagen. Partnerskapslag finns i åtminstone två\r\nandra länder i dag, och sambolagen är vi helt och\r\nhållet ensamma om. Men när den kom 1987 sade\r\nLagrådet inte ett enda ord om några IP-rättsliga\r\nproblem. Ingen annan tog heller upp detta som ett\r\nargument mot sambolagen.</pre><pre>Fru talman! Detta är inga bärande argument mot\r\nden föreslagna lagen.</pre><pre>Slutligen vill jag säga några ord om\r\nhushållsgemenskap. Det är möjligt att jag kommer\r\natt dra över den anmälda tiden med någon minut,\r\nmen jag hoppas att det skall gå bra. Ärendet har ju\r\nbehandlats sedan 1973, och det är ibland svårt att\r\nfatta sig kort i så viktiga frågor.</pre><pre>I brödtexten i direktiven till\r\nPartnerskapskommittén står det att kommittén\r\nborde överväga om en sådan lag bör omfatta enbart\r\nhomosexuella relationer eller om den i stället bör\r\nutgå från någon form av hushållsgemenskap och i\r\nså fall vilken. Partnerskapskommittén undersökte\r\ndetta, och man fann att det inte fanns anledning att\r\nutgå från hushållsgemenskap. Lagen borde alltså\r\ninte utgå från hushållsgemenskap, utan från\r\nhomosexuellas behov av partnerskap.</pre><pre>Vi gjorde en hel del försök att ta reda på hur många\r\nsom levde i hushållsgemenskap. Kommittén -- eller\r\nrättare sagt SCB -- fann att ca 0,7 % av\r\nbefolkningen mellan 16 och 84 år bor ihop med\r\nannan eller andra än personer ur sin\r\nursprungsfamilj, maka eller make, sambo eller\r\nbarn. Det är alltså 0,7 % som kan sägas bo i någon\r\nform av hushållsgemenskap som inte har med\r\nfamiljebildning eller äktenskap att göra.</pre><pre>Jag har många gånger undrat om behovet av\r\nlagstiftning för de 0,7 % av befolkningen som bor i\r\nhushållsgemenskap är en ren konstruktion, en\r\navledande manöver. Ärligt talat: om det hade\r\nfunnits några belägg -- innan diskussionen om\r\npartnerskap kom i gång på allvar -- för att det fanns\r\nuttalade krav från några som inte var homosexuella\r\nmen som bodde ihop eller hade hushåll ihop på\r\nlagstiftning för att reglera deras samarbete eller liv\r\nihop, hade det möjligtvis varit trovärdigt. Men\r\nsåvitt jag vet är detta alltså ett nytt inlägg i\r\ndebatten.</pre><pre>Det finns de som påstår att de här kraven finns nu.\r\nMen innan diskussionen om partnerskap dök upp\r\nfanns det inte ett enda krav belagt från dessa\r\n0,7 % -- av vilka en majoritet förmodligen är\r\nhomosexuella och kommer att få sina juridiska\r\nbehov tillgodosedda genom en möjlighet till\r\npartnerskap.</pre><pre>Nu gör man alltså ett stort nummer av behovet av\r\nlageglering av hushållsgemenskap. Plötsligt dräller\r\ndet av gamla vänner som står helt rättslösa\r\ngentemot varandra och vars tillvaro hänger på att\r\nderas gemensamma liv underkastas juridisk\r\nreglering. Att kräva fortsatt utredning om\r\nhushållsgemenskap är inget annat än trams, och det\r\när endast en konstruktion för att dölja motviljan\r\nmot att homosexuella skulle få rätt att ingå\r\npartnerskap.</pre><pre>Jag yrkar bifall till meningsyttringen, där\r\nVänsterpartiet säger nej till en vidare utredning.</pre><pre>Fru talman! Det kanske blir tillfälle under debatten\r\natt bemöta diskussionen om adoptioner. Jag har\r\ninte tid att ta upp den frågan nu, men om den\r\nkommer upp i debatten tar jag tillfället att i en\r\nreplik redogöra för Vänsterpartiets syn.</pre><pre>(Applåder)</pre><pre>Anf. 3  TALMANNEN:</pre><pre>Meningsyttringar från läktaren är icke tillåtna.</pre><pre>Anf. 4  HOLGER GUSTAFSSON (kds)\r\nreplik:</pre><pre>Fru talman! Elisabeth Persson sade att det här har\r\nbearbetats under 20 år. Det är ett mycket väl\r\ngenomarbetat förslag, sade hon. Frågan är om inte\r\nde 20 åren kanske också har innehållit en viss\r\ntveksamhet på grund av att det har funnits och finns\r\nsvårigheter att lösa.</pre><pre>Elisabeth Persson valde att raljera över dem som\r\ntar allvarligt på de formella frågorna i\r\nsammanhanget, exempelvis Lagrådet, som vi här i\r\nkammaren brukar ha respekt för och inte brukar\r\ntillvita att det framför politiska uppfattningar. Men\r\ni dag passar det att göra på det sättet.</pre><pre>Min fråga är: Vilket ansvar tar man som\r\nriksdagsledamot i förhållande till de grupper som\r\nman vill sätta i en sådan här lag? Det kan ju bli\r\nåtskilliga människor som omfattas av den och som\r\nkanske drabbas av de negativa konsekvenserna, om\r\nlagen inte är så bra; vi reservanter gör\r\nbedömningen att den inte är det.</pre><pre>En riksdagsledamot har också ett ansvar att tänka\r\nkvalitetsmässigt och inte propsa på att få igenom en\r\nlagstiftning.</pre><pre>0,7 % behöver inte något stöd från samhället, sade\r\nElisabeth Persson. Hur stor är gruppen som\r\nbehöver det här stödet så här tidigt och så här\r\nsnabbt?</pre><pre>Anf. 5  ELISABETH PERSSON (v) replik:</pre><pre>Fru talman! När vi nu står här och har det slutgiltiga\r\nlagförslaget framför oss kan man nog säga att det\r\nkan ha varit bra att detta har tagit tid, Holger\r\nGustafsson. Det har stötts och blötts, det har\r\ndiskuterats, man har vänt och vridit på det och letat\r\nefter de bästa formuleringarna. Vi kanske kan vara\r\neniga om att det har tagit lång tid, men det talar ju\r\nfaktiskt också för att det här inte är ett hastverk.</pre><pre>Holger Gustafsson är ledsen över min bristande\r\nrespekt för Lagrådet. Jag är också ledsen för den.\r\nDet är inte bara jag som anser att Lagrådet har\r\nhoppat över skaklarna, att man har gjort\r\nställningstaganden som man inte har att göra. Ta\r\nexempelvis frågan om de IP-rättsliga\r\nkonsekvenserna. Experter på IP-rättsliga frågor\r\nhar -- till skillnad från Lagrådet -- funnit att det inte\r\nfinns någonting att anmärka mot de diskussioner\r\nsom förs i lagutskottets betänkande; man har\r\ntvärtom uttalat sig mycket positivt om detta.\r\nLagrådet har några formuleringar som mest är sura\r\nuppstötningar. Det här är en katastrof för\r\nLagrådet -- det är inte en katastrof för riksdagen.\r\nMen Lagrådet må väl kanske förlåtas -- Lagrådet\r\nskall väl också tillåtas att begå misstag någon gång.</pre><pre>Holger Gustafsson sade att dessa 0,7 % inte har\r\nrätt. Men av dessa 0,7 % är bevisligen en hel del\r\nhomosexuella, och de får sina behov tillgodosedda\r\ngenom lagförslaget. Skall vi skriva speciella lagar\r\nför resten av dessa 0,7 % borde det rimligen finnas\r\nuttalade krav från deras håll att få en sådan\r\nreglering av sin hushållsgemenskap. Ömmar man\r\nså för dessa 0,2--0,3 % kan jag inte begripa hur man\r\nsom ett argument mot en partnerskapslag kan\r\nanföra att det är så få människor den berör. Det är\r\nbevisligen många fler människor som ställer krav på\r\npartnerskap. Jag är ledsen, Holger Gustafsson,\r\nmen jag tycker att det är bludder -- det är inga\r\nargument mot förslaget i det betänkande som vi i\r\ndag skall ta ställning till.</pre><pre>Anf. 6  HOLGER GUSTAFSSON (kds)\r\nreplik:</pre><pre>Fru talman! Det är uppenbarligen Lagrådets\r\nproblem att man har funnit problem med det här\r\nförslaget till lagstiftning! Elisabeth Persson värjer\r\nsig för sitt ansvar i sammanhanget. Är det så att om\r\nviljan är tillräckligt stark är negativa konsekvenser\r\ninte värda att beakta, ens om de påpekas av en\r\nsådan instans som Lagrådet? Är den uppfattningen\r\ntypisk för Elisabeth Persson och Vänsterpartiet?</pre><pre>Elisabeth Persson! Man har haft den här\r\nlagstiftningen i något år i Danmark. Man har haft\r\nden ett antal månader i Norge. Det är inte någon\r\nsärskilt lång erfarenhet. Det kan ju vara så att vårt\r\nlagråd har litet högre ambitioner, ser litet längre.\r\nDet är två länder i världen som i dag har den här\r\nlagstiftningen. Jag tycker att det finns anledning att\r\nhögakta en grupp som vill se konsekvenserna, både\r\ninternationellt och för vårt land, för dem som kan\r\nkomma att drabbas av lagstiftningen.</pre><pre>Jag fick inte något svar på min fråga om\r\nprocentandelen för den grupp vi diskuterar i dag.</pre><pre>Anf. 7  ELISABETH PERSSON (v) replik:</pre><pre>Fru talman! Holger Gustafsson har under de här\r\nåren haft möjlighet att framföra synpunkter på\r\npartnerskapslagen. Men i dag kommer Holger\r\nGustafsson bara med formella invändningar. Jag\r\nhar ännu inte fått kläm på vilka formuleringar i\r\nlagen det är som Holger Gustafsson vill ändra. Vad\r\när det Holger Gustafsson vill förbättra? Vilka\r\nnegativa konsekvenser är det Holger Gustafsson\r\nvill undvika? Jag tror att både kammarens\r\nledamöter och väljarna ute i landet är mer\r\nintresserade av det.</pre><pre>Holger Gustafsson säger att Danmark har haft den\r\nhär lagstiftningen i några år. I oktober 1989 trädde\r\nlagen om registrerat partnerskap i kraft i Danmark.\r\nMan har där alltså fem års erfarenhet. Det är\r\nfaktiskt sant att den danska motsvarigheten till\r\nJustitiedepartementet inte har kunnat redovisa\r\nnågra negativa effekter av lagen. Man har inte haft\r\nnågra lagtekniska eller juridiska problem med\r\ntolkningen eller någonting sådant, och den lagen\r\nser ut i stort sett på samma sätt som det svenska\r\nlagförslaget.</pre><pre>I så fall är det svårare med sambolagen än med det\r\nföreliggande förslaget till partnerskapslag.\r\nSambolagen är helt unik. Det finns inte något land\r\nsom har en motsvarighet. Men det har ändå gått bra\r\natt ha den sedan 1987. Åtminstone har det gått att\r\nhantera de problem som sambolagen har givit\r\nupphov till. Jag är övertygad om att våra jurister\r\noch andra tjänstemän liksom de berörda här i\r\nlandet är fullt kapabla att också klara av\r\npartnerskapslagens eventuella ''barnsjukdomar''.\r\nJag har uppenbarligen betydligt större tilltro till den\r\nsvenska ämbetsmannakåren än vad Holger\r\nGustafsson har.</pre><pre>Jag tycker att det är litet tjafsigt med sådana här\r\ndiskussioner om siffror. Skall jag tala om hur många\r\ndet skall vara som lever i hushållsgemenskap för att\r\nde skall vara berättigade till en lagstiftning? Innan\r\npartnerskapslagen började diskuteras andades\r\ningen en stavelse om att man behövde någon sådan\r\nreglering av hushållsgemenskaper. Men när vi hade\r\nbörjat diskutera en partnerskapslag verkade det\r\nsom om hela landet plötsligt drällde av människor\r\nsom var oerhört utsatta och vilkas hela liv hängde\r\npå att de fick en lagreglering av sitt gemensamma\r\nboende och sin gemensamma ekonomi. Jag kan\r\ninte se att det finns några som helst argument för\r\ndetta.</pre><pre>Anf. 8  MAJ-LIS LÖÖW (s):</pre><pre>Fru talman! För 50 år sedan avkriminaliserades\r\nhomosexualiteten. För 20 år sedan beslöt\r\nriksdagen, som Elisabeth Persson redan har\r\npåpekat, att homosexualitet var en från samhällets\r\nsynpunkt fullt acceptabel samlevnadsform.</pre><pre>I dag skall vi rösta om ett förslag till registrering av\r\npartnerskap som ger samlevande av samma kön\r\nmöjlighet till det rättsliga skydd som samlevande av\r\nmotsatt kön har kunnat få genom att ingå\r\näktenskap.</pre><pre>En majoritet i lagutskottet lägger fram detta förslag\r\nmed förhoppning om att få stöd från en majoritet\r\nav kammarens ledamöter. Detta gör vi inte för vår\r\negen skull eller på grund av något slags politisk\r\nprestige. Vi gör det inte heller för RFSL:s skull --\r\nrepresentanter därifrån sitter förmodligen på\r\nläktaren. RFSL har visserligen drivit denna fråga\r\nmycket aktivt, men man har på grund av det blivit\r\nlitet av ett slagträ i debatten.</pre><pre>Fru talman! Vi gör det här för de människors skull\r\nvilkas kärlek, ömhet och omsorg om varandra alltid\r\nhar ifrågasatts och ibland rent av föraktats. Alla\r\nmänniskor är så ivriga att understryka att de inte\r\nvill diskriminera eller fördöma denna kärlek, och\r\ndet är 20 år sedan man i Sveriges riksdag sade sig\r\nacceptera den. Trots detta ifrågasätts den\r\nfortfarande på många olika sätt. Det har de senaste\r\nveckornas uppjagade debatt verkligen visat.</pre><pre>Den här partnerskapslagen handlar om två vuxna,\r\nansvarsfulla människor som vill leva tillsammans i\r\nett frivilligt förhållande med omsorg, ömhet, kärlek\r\noch troligen också sexuell attraktion. Det är en\r\nönskan som vi alla känner igen, skulle jag tro. Det\r\nenda ''felet'' är tydligen att känslorna hos den grupp\r\nsom vi i dag diskuterar riktar sig mot en person av\r\nsamma kön.</pre><pre>Vi kan diskutera i det oändliga varför det är så här,\r\nhur många människor det rör sig om osv. Faktum\r\nkvarstår. Dessa människor finns. De vill ta ansvar\r\nför varandra, och de vill ha en lag som ger trygghet\r\ni arvsrätt, efterlevandeskydd, giftorätt och allt som\r\nvi andra kan få genom att samhället har skapat en\r\näktenskapsbalk. Frågan om att skapa en sådan här\r\nlag blir då en jämlikhetsfråga.</pre><pre>Även ett sådant här parförhållande måste\r\nnaturligtvis kunna upplösas. Då behövs lagar som\r\nreglerar bodelning m.m. Detta är samhällets sätt att\r\nse till att ingen av parterna kommer till korta i en\r\nsådan situation. Märkvärdigare än så är det inte.</pre><pre>Genom den här lagen uppmuntrar vi alltså\r\nmänniskor att ta ansvar för varandra, och vi\r\nskyddar en eventuellt svagare part om relationen\r\ninte håller.</pre><pre>Jag kan inte begripa varför detta skulle vara så\r\nupprörande och varför så många människor och\r\nenskilda grupper -- som uppenbarligen aldrig\r\nkommer att beröras av denna lag -- har försökt\r\nutöva påtryckningar på parlamentet för att vi inte\r\nskall anta den här lagen.</pre><pre>Denna intolerans har inte varit helt olik den som\r\njag mötte från högljudda grupper i mitt förra\r\npolitiska uppdrag.</pre><pre>Låt mig säga någonting om innehållet i lagförslaget,\r\näven om det är väl känt vid det här laget.</pre><pre>Vi har valt den, enligt vår mening, enda möjliga\r\nkonstruktionen av lagen. Den har också använts i\r\nDanmark och Norge. Det är en separat lag som\r\nansluter direkt till de rättsregler som gäller för\r\näktenskapet; de bestämmelser som har med barn\r\natt göra är undantagna. Lagrådet har kritiserat den\r\nhär tekniken, men man har inte ens, som vi skriver\r\ni betänkandet, kunnat antyda att en annan metod\r\nkunde vara att föredra.</pre><pre>Inte heller har Lagrådet föreslagit några\r\nförbättringar i den lag som kritiseras. Lagrådet har\r\ni själva verket sagt sig ha förståelse för att man har\r\nvalt den här konstruktionen av lagen. Lagrådet har\r\npekat på ett antal redan tämligen väl kända\r\nsvårigheter och har sagt att det kan bli så stora\r\nsvårigheter att man inte bör lagstifta i den här\r\nfrågan, om det inte finns starka skäl för det. Det\r\nsistnämnda utelämnade Holger Gustafsson, den\r\nvärderade vice ordföranden, i sitt anförande. Vi\r\nmenar alltså att dessa starka skäl finns.</pre><pre>Det som Lagrådet bl.a. har pekat på och som\r\nElisabeth Persson också har tagit upp om de\r\ninternationella privaträttsliga konsekvenserna är\r\nväl känt. Det är väl beskrivet av den utredning som\r\nhar föregått förslaget.</pre><pre>Det är svårare att förstå invändningen att det skulle\r\nvara så svårt för den enskilde att överblicka\r\nkonsekvenserna av att man ingår ett partnerskap.\r\nÄktenskapsbalken griper ju in i ett stort antal\r\nförfattningar. Lagutskottets majoritet menar att det\r\nmåste var lika svårt för ett par som ingår ett\r\näktenskap att överblicka dessa konsekvenser.</pre><pre>Lagrådet pekar på de svårigheter som kan uppstå\r\ninternationellt om partnerskapslagen skall\r\ntillämpas i förhållande till ett annat land med en\r\nhelt annan inställning till homosexualitet.\r\nSvårigheterna är uppenbara. Det kan blir svårt att\r\nhävda arvsrätt osv. Vi får utgå från att den som har\r\nregistrerat ett partnerskap med en utländsk\r\nmedborgare är medveten om det. Dessa\r\nsvårigheter kan kan inte heller vara större än de\r\nsvårigheter som uppstår kring sambolagen. Den\r\nlagen är också en internationellt sett främmande\r\nfågel. Det är dessutom en lag som berör otroligt\r\nmånga fler parrelationer.</pre><pre>Hindren för att ingå partnerskap skall vara de\r\nsamma som gäller för äktenskap.\r\nHindersprövningen skall ske enligt svensk lag. Vi\r\nmenar också att minst en av de personer som\r\nregistrerar sitt partnerskap skall vara svensk\r\nmedborgare. Vi har tyckt att likheten med\r\nDanmark och Norge är viktig i det fallet. Vi har\r\nalltså velat ha en lagstiftning som ligger så nära den\r\ni de andra två länderna som möjligt.</pre><pre>Detta leder mig fram till några ord om själva\r\nregistreringsförfarandet, som också har\r\ndiskuterats. Jag vill påminna om att detta faktiskt\r\när en lag med långtgående rättsverkningar. Den\r\nställer krav på parternas ansvar och uppriktiga\r\nvilja. Registreringsförfarandet måste utformas\r\ndärefter.</pre><pre>Därför har vi menat att båda parterna skall vara\r\nnärvarande, precis som vid en borgerlig vigsel. De\r\nskall inför vittne framföra sin begäran om\r\nregistrering. Det skall vara en av samhället utsedd\r\nbehörig person som tar emot deras begäran och\r\nsom sedan registrerar partnerskapet. Det är i stort\r\nsett formalia kring detta.</pre><pre>Hur detta formella förfarande sedan utformas\r\nlägger sig samhället faktiskt inte i. Inte heller när\r\ndet gäller en borgerlig vigsel bryr sig samhället om\r\nifall man klär sig fin, om släktingar får vara med\r\neller om man har en fest efteråt. Vem är beredd att\r\nställa sig här i kammaren och förbjuda eller\r\npåbjuda någonting sådant? Ändå tycks detta på för\r\nmig helt obegripliga grunder vara något av det mest\r\nvärdeladdade i frågan om registrerat partnerskap.</pre><pre>Fru talman! Låt mig också kommentera några av de\r\nfrågor som har surrat i debatten om partnerskapet.</pre><pre>Några undrar om inte detta bara är det första\r\nsteget. Sedan kommer adoption, gemensam\r\nvårdnad och insemination. Det har rests krav också\r\nkring dessa frågor. Jag kan bara svara för mig och\r\nför det socialdemokratiska partiet. Detta är steget.\r\nDet är inte det första steget. I det lagförslag som i\r\ndag ligger på riksdagens bord tar vi uttryckligen\r\nbort allt som har med barn att göra. Barns rätt i\r\nsamhället regleras för övrigt i föräldrabalken, som\r\nhela tiden utgår från barnens bästa, inte från vad\r\nföräldrarna vill. Föräldrabalken diskuteras över\r\nhuvud taget inte här i dag. Det finns heller ingen lag\r\nsom säger att man har rätt att kräva att få bli\r\nförälder. Den frågan prövas alltid utifrån barnets\r\nbästa om det gäller adoption och utifrån vissa etiska\r\nregler om det gäller olika former av konstgjord\r\nbefruktning. Som jag ser det bygger samhällets\r\nengagemang i dessa frågor på att man under vissa\r\nförutsättningar hjälper barnlösa par att få ett barn\r\nsom de kunde ha fått själva. Därmed faller frågan\r\nför homosexuella par.</pre><pre>Det har påståtts att de homosexuella utgör en sådan\r\nliten grupp, det har för övrigt redan debatterats här,\r\natt det inte skulle vara nödvändigt att lagstifta. För\r\nmig har det ingen som helst betydelse om det är\r\n1 %, 10 % eller något annat procenttal. Det är en\r\nminoritet, och den finns. Därmed blir det en\r\njämlikhetsfråga för mig. Jag har utomordentligt\r\nsvårt att förstå varför en sådan lag skulle ge upphov\r\ntill fler homosexuella. Det har faktiskt påståtts på\r\nfullt allvar!</pre><pre>Det påstås att homosexuella lever promiskuöst,\r\ndvs. att de har sex hur som helst och inte behöver\r\nnågon partnerskapslag. Om detta vet jag inte något\r\nmed säkerhet. Det har inte heller någon betydelse\r\nför mitt ställningstagande. Alla som uttalar sig så\r\ntvärsäkert på den här punkten, borde kanske\r\nfundera över om tvåsamheten någonsin har fått en\r\nchans i omgivningens ögon. Är det inte i själva\r\nverket så att vi just i tider som denna, borde\r\nuppmuntra livslånga relationer i fasta par även\r\nbland homosexuella. Den sidan av debatten\r\nbelystes mycket klokt av ett antal framstående\r\npersonligheter på Dagens Nyheters debattsida i\r\nsöndags.</pre><pre>Fru talman! I betänkandet står ett enigt utskott\r\nbakom förslaget att utreda ett eventuellt behov av\r\nytterligare lagstiftning för olika typer av\r\n''hushållsgemenskap''. Jag kan inte låta bli att säga\r\natt jag tycker att det i första hand är en nödutgång\r\nför kyrkan och andra. Men om detta plötsligt\r\nuppblossande behov är så stort, så låt oss titta\r\nvidare på det. För den sakens skull finns det dock\r\ningen anledning att lägga partnerskapslagen åt\r\nsidan. Jag vill varna för att det kan bli svårt att hitta\r\nen enkel konstruktion. Om det är svårt när det\r\ngäller partnerskapslagen torde det inte vara något\r\nmot att hitta en konstruktion för en lag som ger\r\ngenerella rättsregler för ett så stort och skiftande\r\nbegrepp som hushållsgemenskap. Vi har varit\r\növerens om att vi mycket väl kan studera frågan\r\nvidare.</pre><pre>Fru talman! Det har fästs stor vikt vid det formella\r\nförfarandet kring denna lagstiftning. Det kanske\r\ninte är så konstigt, eftersom det är unikt att ett\r\nutskott på eget initiativ lägger fram ett så här\r\nomfattande lagförslag. Det torde också vara unikt\r\natt det finns ett förslag som bör kunna samla en\r\nmajoritet här i kammaren samtidigt som det är\r\nuppenbart att det inte finns en majoritet i\r\nregeringen. Ett tillkännagivande kunde naturligtvis\r\nförr eller senare ha tvingat fram ett lagförslag från\r\nregeringen. Men med tanke på vilken regering vi nu\r\nhar förefaller det ändock barmhärtigare att bespara\r\nden det här bekymret. Den konstitutionella\r\nmöjligheten finns. Trots allt, kära kolleger i\r\nkammaren, är det vi här i riksdagen som utgör\r\nlandets lagstiftande församling.</pre><pre>Jag vill med stor emfas vända mig mot påståendet\r\natt detta skulle vara ett hastverk och att vi har\r\nslarvat fram förslaget. Vi har jobbat med frågan i\r\nlagutskottet. Alla har inte deltagit i det arbetet. Tre\r\npartier ställde sig från början vid sidan om arbetet\r\nmed att utforma förslaget, eftersom de visste att de\r\nskulle reservera sig. Vi som har jobbat med frågan\r\nhar gjort det mycket seriöst. Vi har gjort en\r\nutredning med ett omfattande remissförfarande. Vi\r\nhar tagit del av all samlad kunskap. Vi har tagit del\r\nav erfarenheterna från framför allt Danmark men\r\nockså från den korta perioden i Norge.</pre><pre>Vi har duktiga jurister på kansliet. Reservationen\r\nandas litet av tanken att det skulle finnas bättre\r\njurister på regeringskansliet och att de skulle kunna\r\ngöra ett bättre jobb. Jag vill vända mig mot det. Jag\r\när övertygad om att kansliets jurister har klarat att\r\nhjälpa oss med den noggranna prövningen likaväl\r\nsom med allt annat.</pre><pre>Jag vill än en gång påpeka att Lagrådets yttrande\r\nfaktiskt inte säger att det inte går att använda den\r\nhär lagen. Man pekar på ett antal svårigheter, och\r\nsom jag redan har sagt är vi väl medvetna om dem.\r\nLagrådet säger inte att lagen inte kan tillämpas.</pre><pre>Utskottets ordförande uppehåller sig mycket kring\r\nde formella grunderna och låter t.o.m. antyda att\r\nkammarledamöter som någon gång i framtiden\r\nskulle kunna tänka sig en partnerskapslag med gott\r\nsamvete kan rösta på reservationen. Holger\r\nGustafsson uppträder som alla tveksammas lilla\r\nkardborre. Man skulle kunna säga att man inte\r\ntycker att homosexuella inte skall ha jämlikhet men\r\natt man inte vill vara med på hastverket innan\r\nfrågan har utretts vidare.</pre><pre>Jag vill ändock peka på att den reservation som har\r\nfogats till betänkandet inte andas en tillstymmelse\r\ntill initiativ i den här frågan. Reservationen innebär\r\nett rent avslag. Det tas inget initiativ till att frågan\r\nskall överlämnas till det duktiga regeringskansliet,\r\nsom det står om i reservationen. Den som i dag vill\r\nställa upp för den här gruppen människor och den\r\nsom i dag inte vill sitta här i kammaren och\r\nbestämma vem man skall få älska eller inte kan inte\r\ngömma sig bakom den här reservationen. De måste\r\ni dag ta ställning och rösta för utskottsbetänkandet.</pre><pre>I ett avseende kan jag instämma med utskottets vice\r\nordförande. Jag vädjar att ni noga och ansvarsfullt\r\növerväger ert ställningstagande.</pre><pre>Fru talman! Med det anförda vill jag yrka bifall till\r\nhemställan i lagutskottets betänkande nr 28.</pre><pre>(Applåd)</pre><pre>I detta anförande instämde Margareta Israelsson,\r\nSigrid Bolkéus, Hans Stenberg, Inger Hestvik, Per\r\nErik Granström, Berit Andnor, Georg Andersson,\r\nSten-Ove Sundström, Carin Lundberg, Margareta\r\nWinberg, Anita Jönsson, Johnny Ahlqvist, Owe\r\nAndréasson, Bengt Kronblad, Ulla Pettersson,\r\nMartin Nilsson, Sonia Karlsson, Ingrid Andersson,\r\nBirgitta Dahl, Gunnar Thollander, Ingela Thalén,\r\nAnita Johansson och Lahja Exner (alla s).</pre><pre>Anf. 9  HOLGER GUSTAFSSON (kds)\r\nreplik:</pre><pre>Fru talman! Jag vill också replikera vår värderade\r\nordförande. Jag har under hela mandatperioden\r\nuppskattat utskottets ordförande. Det vill jag gärna\r\nunderstryka.</pre><pre>Reservationen utgör ett paraply. Om jag får ett och\r\nannat epitet i sammanhanget står jag gärna ut med\r\ndet. Verkligheten är dock att bakom denna\r\nreservation skall man kunna samlas -- både de som\r\ninte alls vill ha lagstiftning och de som vill ha en\r\nlagstifting senare, kanske med modifieringar och\r\nkvalitetsförbättringar.</pre><pre>Det är inte svårt att räkna ut att det troligen\r\nkommer att tas initiativ under den allmänna\r\nmotionstiden i januari, som kan leda till ett normalt\r\ntillkännagivande till den då sittande regeringen att\r\nkomma med förslag. Detta är en normal\r\nparlamentarisk princip.</pre><pre>Jag vill ställa en fråga till Maj-Lis Lööw. Den\r\nprincip som rent juridiskt och formellt har\r\ntillämpats är inte felaktig. Men enligt min\r\nbedömning är den djupt olämplig. Man kör över\r\nregeringen och regeringens kompetens. Den\r\nbedömning man gjorde om att regeringen inte\r\nskulle komma med något förslag är säkert helt\r\nriktig.</pre><pre></pre><pre>Jag vill fråga Maj-Lis Lööw: Skulle\r\nsocialdemokraterna ha uppskattat det, om de suttit\r\ni regeringen, att ett utskott hade agerat så här i\r\nnågon fråga?</pre><pre>Jag måste säga att det inte känns särskilt bra att just\r\nlagutskottet tar ett sådant här initiativ och kliver av\r\nparlamentarismen.</pre><pre>Maj-Lis Lööw säger att det finns starka skäl och\r\npåpekar att Lagrådet också säger att om det finns\r\nstarka skäl, kan det här vara motiverat. Vilka är de\r\nstarka skälen? Är det ett stort folkflertal ute i\r\nlandet som trycker på i den här frågan, så att det\r\nblir oundgängligt svårt att stå emot, eller finns det\r\nskäl att avvakta och gå den vanliga vägen och låta\r\nriksdagsledamöterna få en motionsrätt?</pre><pre>Anf. 10  MAJ-LIS LÖÖW (s) replik:</pre><pre>Herr talman! Först om de starka skälen. Det finns\r\ntvå enkla starka skäl. Det första är att detta helt\r\nenkelt är en jämlikhetsfråga för en grupp som har\r\nrätt att kräva att vi äntligen kommer till skott i den\r\nhär frågan. Det andra är att vi har förhalat frågan i\r\nmånga år. Nu har vi ett bra utredningsförslag att\r\nbygga på. Det har varit ett brett remissförfarande\r\ndär det inte varit några speciellt stora invändningar,\r\ninte ens från de mycket tunga juridiska\r\nremissinstanserna.</pre><pre>Det var intressant att höra av Holger Gustafsson att\r\njag har rätt i att regeringen, så som den ser ut i dag,\r\nsannolikt inte skulle ha lagt fram något förslag även\r\nom vi hade gjort ett tillkännagivande. Det är precis\r\ndet vi har förutsett. Då har vi utnyttjat den\r\nkonstitutionella möjlighet som finns för att få\r\nigenom förslaget i riksdagen.</pre><pre>Holger Gustafsson säger att det kanske hade väckts\r\nnya motioner under våren om ett tillkännagivande.\r\nOm vi hade kommmit fram till ett tillkännagivande\r\ni stället och nöjt oss med att beställa ett lagförslag\r\nfrån regeringen, skulle Holger Gustafsson ha röstat\r\nför det? Kommer Holger Gustafsson, om han är\r\nkvar i riksdagen nästa vår, att rösta för ett\r\ntillkännagivande med en beställning av ett\r\nlagförslag? Jag antar att Holger Gustafsson hoppas\r\natt den här regeringen får sitta kvar. Hur skall den\r\nregeringen i så fall hantera den här frågan? Jag har\r\ngoda skäl att anta att regeringen, som den ser ut i\r\ndag, faktiskt välkomnar att vi tog itu med frågan i\r\nriksdagen. Den vill inte ha med den här frågan att\r\ngöra. Fråga Alf Svensson!</pre><pre>Anf. 11  HOLGER GUSTAFSSON (kds)\r\nreplik:</pre><pre>Herr talman! Jag tycker att det är viktigt att i de\r\nformella frågorna vara korrekt. Jag sade inte att\r\nregeringen skulle ha avvisat ett tillkännagivande.\r\nJag sade att man kanske gjorde rätt bedömning när\r\nman trodde att regeringen inte skulle ta ett eget\r\ninitiativ i frågan. Det var ju anledningen till att\r\nutskottet tog initiativet.</pre><pre>Jag utgår från att varje regering reagerar på samma\r\nsätt på ett tillkännagivande. Personligen skulle jag\r\nkanske inte ha stött ett tillkännagivande heller. Det\r\ngick ju ändå att få en majoritet i utskottet, och det\r\nrespekterar vi. Det skulle ha kunnat leda till ett\r\ntillkännagivande. Därmed kunde vi ha tillämpat\r\nden normala parlamentariska principen.</pre><pre>Jag fick inte svar på frågan hur en annan regering\r\nskulle ha uppfattat ett sådant här initiativ -- om man\r\nhade upplevt uppmuntran och glädje i\r\nsammanhanget.</pre><pre>Anf. 12  MAJ-LIS LÖÖW (s) replik:</pre><pre>Herr talman! Det är inte precis unikt med\r\ntillkännagivanden och beställningar från riksdagen.\r\nDet finns också exempel på att socialdemokratiska\r\nregeringar har fått sådana och där t.o.m.\r\nsocialdemokrater har stått bakom initiativen i\r\nriksdagen. En regering som får en sådan beställning\r\ntvingas att ta itu med frågan.</pre><pre>Nu är frågan: Hur skulle kds ha agerat? Alf\r\nSvensson har mycket klart uttalat att han aldrig\r\nställer upp på ett regeringsförslag till en\r\npartnerskapslag. Så länge han sitter i regeringen\r\nblir det inte tal om det. Faran är väl nu\r\növerstånden. Skulle ett tillkännagivande t.o.m. ha\r\norsakat en regeringskris?</pre><pre>Jag tycker egentligen inte att den här debatten är\r\nnödvändig, men det är Holger Gustafsson själv som\r\nhar tagit upp frågan på rent formella grunder. Vi vet\r\nnu att han inte skulle ha medverkat till att\r\nregeringskansliet hade fått pröva saken. Holger\r\nGustafsson hade alltså inte röstat för ett\r\ntillkännagivande eller över huvud taget tyckt att\r\nman skulle gå vidare i den här frågan. Då har jag\r\nväldigt svårt att förstå att man kan vara så upprörd\r\növer att riksdagen tar initiativet och samlar en\r\nmajoritet för förslaget. Det finns tre partier som\r\ntillsammans utgör en majoritet och som har ett\r\npartibeslut på att man är för en partnerskapslag.</pre><pre>Anf. 13  PER STENMARCK (m):</pre><pre>Herr talman! Det ärende som vi just nu står i\r\nbegrepp att behandla är unikt i åtminstone ett\r\navseende: Det är förmodligen första gången som ett\r\nriksdagsutskott har skrivit en hel lagtext. Som\r\nsådant är det naturligtvis ett intressant experiment,\r\nmen resultatet är uppenbarligen inte särskilt lyckat.\r\nDet framgår inte minst av det utlåtande som\r\nkommit från Lagrådet, som vi normalt sett lyssnar\r\ntill. Vi vet att när lagar skall utformas och när vi\r\nmåste få vetskap om hur en lag fungerar i\r\nförhållande till andra lagar vet Lagrådet bättre än\r\nvi.</pre><pre>Man kan mot denna bakgrund ifrågsätta vilka\r\nmöjligheter som riksdagens ledamöter faktiskt haft\r\natt påverka beslutet. Normalt har vi alla möjlighet\r\natt läsa en proposition, reagera mot denna på något\r\nsätt och därefter få ett utskott att väga samman\r\nsynpunkterna med det som föreslagits i\r\npropositionen.</pre><pre>Denna möjlighet har vi inte haft nu, därför att\r\nlagutskottets majoritet bestämt sig för att själv\r\nskriva lagen. I själva verket har vi inte haft någon\r\nmöjlighet alls. Ja, vi som sitter i lagutskottet har\r\nkunnat säga ja eller nej, men i övrigt har riksdagens\r\nledamöter fått förslaget för bara några enstaka\r\ndagar sedan. Detta är, herr talman, inte\r\nacceptabelt. Det är att fatta avgörande beslut på\r\nalldeles för lösa grunder.</pre><pre>Det borde också vara rimligt att kräva att om\r\nlagutskottet, eller något annat utskott, skall\r\nutnyttja den nästan unika möjligheten att självt\r\nskriva en lagtext skall det -- framför allt i ett så\r\nomfattande ärende som detta -- ske efter det att en\r\nstor majoritet av ledamöterna föreslagit och ställt\r\nsig bakom detta. I själva verket har detta beslutats\r\nmed åtta röster mot sju.</pre><pre>Den enda möjlighet som vi nu har består, som jag\r\nser det, i att säga nej till förslaget. Det är denna\r\nmöjlighet som jag hoppas att riksdagen i dag skall\r\nutnyttja.</pre><pre>Det finns en rad punkter där Lagrådet har framfört\r\nkritik. Låt mig med utgångspunkt från denna kritik\r\nfå ställa ett antal frågor till majoritetens företrädare\r\ni denna debatt.</pre><pre>För det första säger Lagrådet att den lagtekniska\r\nlösning som lagutskottet valt i och sig är kortfattad\r\noch inte alltför komplicerad. Detta verkar ju bra.\r\nMen det också är enligt Lagrådet bara skenbart.\r\nTvärtom, säger Lagrådet, är det en synnerligen svår\r\nuppgift att få en säker överblick över regleringens\r\nfullständiga innebörd.</pre><pre>Lagrådet hänvisar till den förteckning över\r\nförfattningar med anknytning till äktenskapet som\r\nPartnerskapskommittén upprättade. Den\r\nomfattade mer än sju sidor i betänkandet. Hur har\r\nlagutskottets majoritet tänkt sig att lösa detta?</pre><pre>För det andra pekar Lagrådet på att lagutskottet\r\ninte har tagit reda på hur alla de lagar som har\r\nanknytning till äktenskapet passar in i det nya\r\nlagsystemet. Man säger i det sammanhanget att\r\n''underlag saknas därmed för en närmare\r\nkartläggning av vilka oklarheter som den\r\nföreslagna lagen kan medföra''. Hur har\r\nlagutskottets majoritet tänkt sig att komma till rätta\r\nmed detta?</pre><pre>För det tredje pekar Lagrådet också på ett antal\r\nproblem som kan uppstå när lagstiftningen skall\r\ntillämpas på fall med internationell anknytning.\r\nFörutom i Sverige kommer inom överskådlig tid\r\nmed största sannolikhet lagstiftning om registrerat\r\npartnerskap att finnas bara i Danmark och Norge.\r\nHur tänker sig lagutskottets majoritet att lagen om\r\nregistrerat partnerskap skall beaktas i relation till\r\nandra länder?</pre><pre>Det blir omedelbart problem, eftersom Finland och\r\nIsland redan på det nordiska planet i sin lagstiftning\r\ninte erkänner ett registrerat partnerskap.</pre><pre>För det fjärde: Även om man så småningom\r\nkommer fram till att det är svensk domstol som är\r\nbehörig kan det bli problem till följd av\r\nlagvalsreglerna, dvs. när det gäller att avgöra vilket\r\nlands lag som skall tillämpas. I vissa fall har\r\ndomstolen att till sin grund lägga en främmande\r\nrättsordnings regler. Har lagutskottets majoritet\r\nnågra tankar om hur lagvalsreglerna skall\r\ntillämpas?</pre><pre>För det femte skriver Lagrådet att ett registrerat\r\npartnerskap kan komma att vålla -- som man själv\r\nutrycker det -- ''betydande problem'' för dem som\r\när partner i ett sådant partnerskap, framför allt om\r\nde är av olika nationalitet och har egendom\r\nutomlands. Detta är ju en situation som kan\r\nförväntas bli allt vanligare i och med ökad rörlighet\r\növer våra gränser. Och jag vill fråga: Hur tänker sig\r\nlagutskottets majoritet att det problemet skall\r\nkunna lösas?</pre><pre>Lagrådets slutsats över alla sina kritiska synpunkter\r\nblir därför att förslaget inte bör -- som man själv\r\nuttrycker det -- ''läggas till grund för lagstiftning om\r\ninte starka skäl kan åberopas härför''. Och jag\r\nställer frågan till majoritetens företrädare: Vilka är\r\nde starka skälen för att man i så hög grad bara\r\nbortser från Lagrådets kritik?</pre><pre>Efter den salva som Lagrådet avlevererar mot\r\nlagutskottets egenhändigt författade lagförslag kan\r\nman ju säga att det naturligtvis inte är första gången\r\nsom denna institution är kritisk. Nej, men det är\r\nmindre vanligt att kritiken är så här omfattande.\r\nOch det är direkt ovanligt att man -- med några få\r\nundantag -- inte alls beaktar Lagrådets synpunkter.</pre><pre>När en regering kritiseras tvingas den åtminstone\r\natt efter kritiken tänka till och göra en rad\r\nändringar. Om inte regeringen vill göra dessa\r\nförändringar tvingas den åtministone att motivera\r\nvarför. Inte ens detta gör lagutskottets majoritet.</pre><pre>Just mot bakgrund av det unika i att ett utskott\r\nsjälvt skriver lag, och inte minst därför att\r\nriksdagens ledamöter därmed inte har haft\r\nmöjlighet att genom motioner göra sin granskning,\r\nfanns det ännu större skäl att verkligen lyssna till\r\nLagrådet. Så har inte skett mer än högst marginellt.</pre><pre>Därmed borde det också vara en självklarhet att\r\ndetta lagförslag inte bör ligga till grund för en\r\nlagstiftning. Om det skall stiftas en lag på det här\r\nområdet bör det ske på det vanliga sättet, dvs. efter\r\nett initiativ från regeringen. Om riksdagen vill\r\npåskynda denna process bör det ske genom beslut\r\nom ett tillkännagivande till regeringen. Förslag om\r\ndetta finns också i olika motioner.</pre><pre>Det finns redan nu förslag om att riksdagen skall\r\nfatta beslut på det viset. Det sker genom att ett\r\nenhälligt lagutskott tillmötesgår de önskemål som\r\nframförts om att utreda förutsättningarna för en lag\r\nför människor som bor i någon form av en\r\nhushållsgemenskap. Detta ingick redan i direktiven\r\ntill Partnerskapskommittén. Trots detta fullgjordes\r\naldrig utredningsuppdraget.</pre><pre>Förutom relationen mellan en man och en kvinna,\r\nför vilka äktenskap står till buds, konstaterar\r\nutskottet att det redan i dag finns ett flertal olika\r\nslag av hushållsgemenskaper och parbildningar på\r\nannan grund som inte har möjlighet att på\r\nmotsvarande sätt rättsligt trygga sin gemenskap.\r\nDetta är ett problem som ett enhälligt utskott nu\r\nvill försöka lösa. Det finns därför, skriver vi,\r\nanledning att se över vilka bestämmelser, framför\r\nallt på det sociala trygghetsområdet, som på ett\r\neller annat sätt skulle behöva stärkas och förändras.</pre><pre>I ett tillkännagivande till regeringen föreslår\r\nlagutskottet att en parlamentarisk utredning\r\ntillsätts för att utreda vilka åtgärder som bör vidtas\r\nför att öka tryggheten just för dessa grupper.\r\nDärefter skriver utskottet så här:</pre><pre>''Uppdraget, som bör omfatta alla typer av\r\ngemenskaper, vilka inte har möjlighet att ingå\r\näktenskap, skall syfta till att belysa vilka grupper\r\nsom kan ha behov av ökad rättslig trygghet samt\r\nnärmare klarlägga vilka dessa behov är.\r\nUtredningen bör också lägga fram de lagförslag\r\nsom utredningen finner påkallade.''</pre><pre>Bakom denna skrivning står sålunda ett enigt\r\nlagutskott. Det finns inga reservationer i denna del.\r\nDet står således ''alla typer av gemenskaper'' med\r\nundantag för äktenskapet.</pre><pre>Min avslutande fråga till majoritetens företrädare\r\nblir därmed: Hur är det möjligt att i ett första beslut\r\ninföra en lag om ett registrerat partnerskap och\r\ndärefter vara med och tillsätta en utredning inom\r\nsamma område?</pre><pre>Herr talman! Jag vill med det anförda yrka bifall till\r\nden reservation som finns fogad till betänkandet\r\noch därmed avslag på lagutskottets\r\nmajoritetsförslag om att införa en lag om registrerat\r\npartnerskap.</pre><pre>Moderata samlingspartiets syn på dessa frågor\r\nkommer i övrigt senare att utvecklas av Lennart\r\nFridén och Göte Jonsson.</pre><pre>I detta anförande instämde My Persson, Lennart\r\nFridén, Inga Berggren, Bertil Persson, Göte\r\nJonsson, Stig Rindborg, Elisabeth Fleetwood,\r\nBirgit Henriksson, Margareta Gard, Bengt\r\nWittbom och Olle Lindström (samtliga m).</pre><pre>Anf. 14  MAJ-LIS LÖÖW (s) replik:</pre><pre>Herr talman! Jag vet att Per Stenmarck är mycket\r\nirriterad över att vi bildar en total enighet kring ett\r\nvidare utredande av hushållsgemenskaper. Det var\r\nväl det som från början skulle vara den verkliga\r\n''kardborrereservationen''. Vi ansåg att det fanns\r\nanledning att se ytterligare på frågan -- därmed inte\r\nsagt att man inte kan gå vidare med\r\npartnerskapslagen. Det är väl ändå inte så att Per\r\nStenmarck tycker att vi skall ompröva eller granska\r\näktenskapsbalken? Äktenskap är ju också en form\r\nav hushållsgemenskap.</pre><pre>Vi ber nu regeringen att se vidare på alla de andra\r\nhushållsgemenskaper som bl.a. Svenska kyrkan har\r\nkrävt skall utredas. Men jag har redan flaggat för\r\natt jag tror att det blir svårt.</pre><pre>Om inte Per Stenmarck, efter att lyssnat på\r\nElisabeth Perssons och mitt inledningsanförande\r\noch efter att ha följt debatten, förstår de starka skäl\r\nsom vi anser föreligger tror jag faktiskt inte att det\r\ngår att förklara för Per Stenmarck. Det är lika bra\r\natt ge upp.</pre><pre>De allra flesta svar på de frågor som Per Stenmarck\r\nställde till mig angånde vår bedömning av vad\r\nLagrådet har sagt på de olika punkterna finns\r\nmycket noggrant angivna i betänkandet.</pre><pre>Jag vill också understryka att lagutskottet inte självt\r\npå några veckor har skrivit en lag. Den har\r\nföregåtts av ett två och ett halvt år långt\r\nutredningsförfarande. Vi har ett betänkande med\r\nett förslag till lagstiftning, som nära anknyter till det\r\nsom finns i två nordiska grannländer. Och vi har en\r\nremissomgång att bygga på.</pre><pre>Jag sade redan från början att förutsättningen för\r\natt vi under denna vår skulle gå vidare med\r\nlagförslaget i lagutskottet var att remissutfallet av\r\ndet mycket breda remissförfarandet inte pekade på\r\nnågra allvarliga juridiska svårigheter med denna\r\nlagstiftning. Det gjorde det heller inte. Det pekade\r\npå en del som utredningen redan hade bjudit på\r\ngenom att beskriva dessa svårigheter. Det har inte\r\ntillkommit någonting nytt.</pre><pre>Lagrådet har inte lyckats att bidra med någonting\r\nnytt. Jag menar att Lagrådet i det här fallet\r\negentligen inte har gjort vad det skulle, dvs.\r\ngranska förslaget, utan det har gjort något slags\r\nvärdeomdöme som är politiskt eller moraliskt.</pre><pre>Anf. 15  PER STENMARCK (m) replik:</pre><pre>Herr talman! Låt mig inleda med att beklaga att\r\nutskottets ordförande nu uppenbarligen instämmer\r\ni den allmänna kritik mot Lagrådet som Elisabeth\r\nPersson här tidigare har framfört.</pre><pre>Jag är inte ett enda dugg irriterad över att vare sig\r\nMaj-Lis Lööw eller övriga socialdemokrater har\r\nanslutit sig till förslaget om att utreda frågan om en\r\nhushållsgemenskap, tvärtom. Nu får vi\r\nuppenbarligen den utredning som skulle gjorts\r\ninom Partnerskapskommitténs ram för flera år\r\nsedan. Det tycker jag är bra.</pre><pre>Låt mig bara påtala för utskottets ordförande att\r\ndet faktiskt framgår av utskottstexten att\r\näktenskapsbalken inte ingår i denna utredning --\r\ndet är faktiskt bara att läsa vad som står i texten.</pre><pre>När det sedan gäller vilka de starka skälen är\r\nhänvisar Maj-Lis Lööw, efter ett stort antal frågor\r\nfrån mig, till att de skulle finnas noggrant beskrivna\r\ni olika texter. Så är det ju inte. Man kan konstatera\r\natt det är smärre ändringar som har gjorts när det\r\ngäller själva lagtekniken i förhållande till Lagrådets\r\nsynpunkter. Men i övrigt finns det antal\r\nhalvnonchalanta skrivningar om exempelvis den\r\nvalda lagstiftningstekniken: ''En närmare\r\ngranskning ger vid handen att några sakliga\r\nargument av större betydelse inte har framförts.''\r\nVidare står det när det gäller t.ex. det\r\ninternationella perspektivet: ''Inte heller dessa\r\ninvändningar är av sådan karaktär att de talar emot\r\nden föreslagna lagstiftningen.''</pre><pre>Jag vill åter bolla tillbaka en fråga till Maj-Lis Lööw\r\nom det internationella perspektivet. När vi i denna\r\nkammaren stiftar en lag, oavsett vilken fråga det\r\ngäller, är den avsedd att på ett eller annat sätt vara\r\ntill hjälp för de människor som lagen är avsedd\r\nför -- i det här fallet de som omfattas av lagen om\r\nett registrerat partnerskap. Jag har ingen anledning\r\natt tvivla på lagutskottets majoritets goda\r\nintentioner i frågan. Men som Lagrådet självt\r\nuttryckte det kan den lag som här föreslås komma\r\natt vålla betydande problem för dem som lagen är\r\navsedd att vara till hjälp för.</pre><pre>Därför ställer jag frågan: Är det inte bättre att\r\nvänta med att införa lagen tills vi vet att den\r\nfungerar i alla dess dimensioner, dvs. även på det\r\ninternationella planet, så att inte enskilda\r\nmänniskor blir lidande i onödan. Den risken är\r\nalldeles uppenbar med den lagprodukt som Maj-Lis\r\nLööw nu har ställt sig bakom.</pre><pre>Anf. 16  MAJ-LIS LÖÖW (s) replik:</pre><pre>Herr talman! Hur mycket vi än pysslar, förbättrar\r\noch putsar när det gäller den här lagen, kan vi aldrig\r\nkomma ifrån de internationella privaträttsliga\r\nsvårigheterna. De finns även när det gäller\r\näktenskapsbalken.</pre><pre>Till skillnad från partnerskap finns det äktenskap i\r\nalla länder på jorden, men deras\r\näktenskapslagstiftningar ser ju utomordentligt\r\nolika ut. De internationella privaträttsliga\r\nsvårigheterna kan också mycket väl uppstå när man\r\nskall pröva svensk äktenskapsbalk i förhållande till\r\nen annan. Ta bara det faktum att det är många\r\nländer där det fortfarande förekommer månggifte!\r\nHur står svensk äktenskapsbalk i förhållande till en\r\nsådan lagstiftning?</pre><pre>Man skall inte tro att om man bara skickar över\r\nfrågan till regeringen så hittar de någon tjusig\r\nlösning på de internationella privaträttsliga\r\nreglerna. Men det har vi å andra sidan inte heller\r\ntrott oss att klara av när det gäller sambolagen.\r\nMen vi har den i alla fall, och den gäller i så otroligt\r\nmånga fler fall.</pre><pre>Det är inte bara jag och Elisabeth Persson som har\r\nhaft synpunkter på hur Lagrådet har behandlat\r\ndenna fråga, utan också framstående\r\nfamiljerättsliga jurister som har varit\r\nutomordentligt kritiska. Jag vill också påpeka att\r\ndet bara under den här våren funnits många andra\r\nexempel, där borgerliga ledamöter från andra\r\nutskott i denna kammare har varit mycket\r\nirriterade över utlåtanden från Lagrådet. Det\r\nsenaste exempelet som jag läste om handlade om\r\natt kds chefsideolog tyckte att Lagrådet inte alls\r\nhade gjort vad det skulle när det gällde\r\nbarnpornografilagen. Detta är också ett exempel\r\npå ett unikt initiativ som tas samtidigt, t.o.m. under\r\nsamma vecka här i riksdagen, som vi behandlar\r\npartnerskapsfrågan.</pre><pre>Det är ju inte så att Lagrådet är Gud Fader, utan\r\ndet ger råd. Vi skall skapa politiken på grundval av\r\nde råd som experterna ger oss.</pre><pre>Anf. 17  PER STENMARCK (m) replik:</pre><pre>Herr talman! Självfallet är det tillåtet att vara\r\nkritisk mot vad Lagrådet säger i olika sammanhang,\r\nmen vi skall inte nonchalera det. Vi skall lyssna på\r\nLagrådets synpunkter. Det finns anledning att i\r\nmånga avseenden också rätta oss efter det.</pre><pre>Beträffande den internationella privaträtten och\r\nalla svårigheter på området skall vi naturligtvis inte\r\nkonstatera att vi inte behöver ändra på någonting.\r\nMen det finns ju ändå anledning att säga: Låt oss\r\nminimera svårigheterna! Vi behöver ju faktiskt inte\r\ntillskapa ytterligare nya problem på detta område,\r\ndär vi vet att det redan nu finns många problem.</pre><pre>Jag talade i mitt anförande om själva\r\nhandläggningen av detta ärende. Jag är beredd att\r\nhålla med om det som Holger Gustafsson inledde\r\nmed att konstatera, att detta ärende har haft många\r\nmärkliga turer. Min slutsats blir att det vore\r\nallvarligt om det fanns en enda ledamot i denna\r\nkammare som menade att vi skulle använda\r\nlagstiftningsmakten på det här sättet. Om det finns\r\nen majoritet för detta, tycker jag att det är direkt\r\nskrämmande.</pre><pre>Det har aldrig varit tanken att man i utskottet skall\r\nta initiativ på det sätt som man har gjort. Jag vill\r\ncitera ur ett gammalt utskottsprotokoll från\r\nkonstitutionsutskottets diskussion om\r\nutskottsorganisationen, utlåtande 27 från 1970:\r\n''En principiellt viktig nyhet i förslaget är att\r\nutskotten skall få självständig initiativrätt. -- -- --\r\nUtskottet förutsätter emellertid att de nya\r\nbefogenheterna skall begagnas med varsamhet.''\r\nMan avslutar med att säga: ''Politisk enighet bör\r\neftersträvas i de fall där initiativ kommer i fråga.''</pre><pre>Här driver lagutskottet igenom ett beslut med åtta\r\nröster mot sju. Det uppfyller rimligtvis icke kraven\r\npå politisk enighet.</pre><pre>Jag instämmer i mycket av det som Holger\r\nGustafsson har sagt tidigare. Jag tycker att detta är\r\nen utomordentlig anledning att yrka avslag på\r\nlagsutskottets majoritetsförslag.</pre><pre>Anf. 18  ELISABETH PERSSON (v) replik:</pre><pre>Herr talman! Per Stenmarck inledde sitt anförande\r\nmed att säga att vi som sitter i lagutskottet inte har\r\nkunnat påverka utformningen. Jodå, men Per\r\nStenmarck har tillsammans med sina partikamrater\r\noch representanterna från kds och Centerpartiet\r\nvalt att inte gå in och påverka lagtexten. Detta\r\nmåste väl vara ett medvetet val. Per Stenmarck kan\r\ninte låtsas någonting annat.</pre><pre>När som helst under arbetets gång under våren har\r\nPer Stenmarck haft möjlighet att komma med\r\nsynpunkter, diskutera osv. Men han har avstått från\r\natt göra det. Dessutom har Per Stenmarck, via sin\r\nrepresentant i Partnerskapskommittén, under två\r\noch ett halvt år haft möjlighet att föra fram sina och\r\nsitt partis synpunkter samt också till de\r\nmärkvärdiga juristerna i Justitiedepartementet\r\nförmedla de punkter som de hade kunnat använda\r\nför att förbättra utkastet till lag osv. Detta har icke\r\nskett.</pre><pre>Jag tycker att det närmar sig hyckleri att på detta\r\nsätt föra fram invändningar mot lagförslaget. Säg i\r\nstället att ni inte vill ha lagen och redogör för de\r\nfaktiska grunderna.</pre><pre>Ni ondgör er över att det har gått för fort.\r\nPensionsreformen anses av många ha hastats fram.\r\nJag delar inte den uppfattningen. Jämför man hur\r\nlång tid det har tagit att verka fram denna\r\nparnerskapslag med t.ex. arbetet med den nya\r\npensionen, finner man att det har tagit tio femton\r\ngånger så lång tid att utforma partnerskapslagen.\r\nJag har inte hört att Per Stenmarck har varit lika\r\norolig för att pensionsförslaget skulle bli ett\r\nhastverk eller att det där skulle uppstå formella\r\nproblem.</pre><pre>Per Stenmarck använde en formulering ur\r\nLagrådets yttrande, nämligen att ''den som\r\növerväger att underkasta sig lagens bestämmelser\r\nfår svårt att i detalj överblicka vad ett sådant\r\nställningstagande egentligen innebär''. Det finns\r\nfaktiskt, Per Stenmarck, inget tvång att ingå ett\r\nregistrerat parnerskap. Det är en frivillig handling.\r\nRättsverkningarna är desamma som när det gäller\r\näktenskap. Det är ju ett vågspel också att gifta sig,\r\nför även den som skall ingå äktenskap har svårt att\r\ni detalj överblicka vad ett sådant ställningstagande\r\negentligen innebär. Men erfarenheten visar att rätt\r\nmånga människor faktiskt väljer att kasta sig ut i\r\ndet okända vatten som ett äktenskap innebär. För\r\ndet mesta går det faktiskt juridiskt ganska bra.</pre><pre>Jag tycker att det egentligen inte finns några skäl att\r\noroa sig. Tillämpningen av parnerskapslagen är\r\nfrivillig, och vi får väl utgå från att de som har\r\növervägt att underkasta sig lagens bestämmelser\r\nåtminstone har en aning om vad det är de gör.</pre><pre>Maj-Lis Lööw tog upp äktenskapslagstiftningen,\r\nsom är ganska olika i olika länder. Jag vill inte\r\nupprepa vad hon sade, men det är faktiskt också ett\r\nargument för parnerskapslagen.</pre><pre>Anf. 19  PER STENMARCK (m) replik:</pre><pre>Herr talman! Jag har all förståelse för att inte\r\nElisabeth Persson och Vänsterpartiet bryr sig om\r\nLagrådet. Det är ingenting nytt. Det har inträffat\r\nmånga gånger förr. Det är utomordentligt\r\nbeklämmande att det finns ledamöter av denna\r\nkammare som inte bryr sig om Lagrådets yttrande.</pre><pre>Elisabeth Persson bara viftar bort Lagrådet. Hon\r\ninledde sitt anförande med att konstatera att det\r\nbara rörde sig om politiska inlägg. När\r\nVänsterpartiet inte uppskattar Lagrådets\r\nyttrande -- och det händer onekligen ganska ofta --\r\nanvänder man sådana uttryck som hon själv\r\nanvände i sitt tidigare inlägg, nämligen politiska\r\ninlägg, surmagade uppstötningar, katastrof för\r\nLagrådet och liknande. Jag tycker att det är\r\nutomordentligt viktigt att vi lyssnar på Lagrådet\r\nbåde när vi uppskattar vad rådet säger och när rådet\r\npekar på sådant som vi inte tycker är speciellt bra.\r\nVi har anledning att ta hänsyn till Lagrådet i alla\r\nolika sammanhang.</pre><pre>Elisabeth Persson sade att lagförslaget inte har\r\nhastats fram. Med en hänvisning till att de första\r\ndiskussionerna började föras redan 1973 kan man\r\ntycka att hon har rätt, men jag vill ändå påstå att\r\nförslaget har hastats fram i lagutskottet under den\r\nsenaste vintern och våren. Det visar också\r\nresultatet. Även Lagrådet pekar på att lagförslaget\r\nhar hastats fram. Det är väldigt beklämmande, och\r\ndet är ett stort bekymmer, inte minst för de\r\nmänniskor som, om lagen antas, skall kunna\r\ntillämpa den, framför allt med tanke på de\r\ninternationella aspekterna. Vi har flera gånger\r\nunder denna debatt diskuterat dessa problem, men\r\njag tycker inte att vi har fått något svar på hur de\r\nskall kunna lösas.</pre><pre>Ang. 20  ELISABETH PERSSON (v)\r\nreplik:</pre><pre>Herr talman! Per Stenmarck sade att argumenten\r\ninte blir bättre om de upprepas. Vi står ljusår från\r\nvarandra. Men på en punkt är jag faktiskt nyfiken.\r\nBortsett från oförskämdheten skulle jag vilja veta\r\nvilka gånger som Vänsterpartiet har struntat i\r\nLagrådet. Per Stenmarck sade uttryckligen så. Det\r\nkommer att synas i protokollet. I vilka avseenden\r\nhar Vänsterpartiet visat nonchalans eller inte\r\nbeaktat Lagrådets synpunkter? Jag kräver faktiskt\r\nett svar.</pre><pre>Anf. 21  PER STENMARCK (m) replik:</pre><pre>Herr talman! Det är väl helt uppenbart. Det är bara\r\natt lyssna på Elisabeth Persson, som i inlägg efter\r\ninlägg i kammaren under denna debatt har\r\nförklarat att vad Lagrådet säger inte har någon som\r\nhelst betydelse för Vänsterpartiets\r\nställningstagande i denna fråga. Det är bara att\r\nkonstatera att hon själv flera gånger har sagt att det\r\nrör sig om politiska inlägg, som man inte behöver\r\nta hänsyn till. Hon talade också om surmagade\r\nuppstötningar och sade att yttrandet är en katastrof\r\nför Lagrådet. Självklart har hon inte tagit någon\r\nhänsyn till vad rådet har sagt. Inställningen till de\r\nfem sex frågor som jag riktade till Elisabeth Persson\r\noch företrädare för majoriteten i lagutskottet visar\r\natt man i allra högsta grad nonchalerar vad\r\nLagrådet här har sagt.</pre><pre>Anf. 22  INGELA MÅRTENSSON (fp):</pre><pre>Herr talman! Kärlek är inget som man kan\r\nframkalla eller få att upphöra genom lagstiftning.\r\nKärlek är något som uppstår inom människan och\r\nsom följer sina egna spår. Ingen kan förneka att det\r\nfinns kärlek mellan människor av samma kön.</pre><pre>Samtidigt kan man inte heller bortse från att\r\nomgivningens uppfattning och accepterande av ett\r\nkärleksförhållande har stor betydelse. Tolerans och\r\nrespekt för människor, oavsett kön, ras, religion\r\neller sexuell läggning, är en viktig del i en liberal\r\ngrundsyn. Därför är det självklart för Folkpartiet\r\natt uppmärksamma de homosexuellas\r\nlevnadsvillkor och kämpa för deras rättigheter.</pre><pre>Dagens ärende handlar i grunden om hur vi ser på\r\nhomosexuella parförhållanden. Det handlar om\r\nhomosexuellas rättigheter att få sina förhållanden\r\nbekräftade av samhället genom att kunna registrera\r\nsina partnerskap och därigenom också få en\r\njuridisk trygghet.</pre><pre>För de homosexuella är registrerat parnerskap ett\r\nviktigt steg på vägen mot ökad jämlikhet. Det\r\nskulle innebära en ökad acceptans från samhällets\r\nsida. Det skulle innebära att de homosexuella får\r\nen möjlighet att på ett enkelt sätt befästa sin kärlek\r\npå liknande sätt som heterosexuella i dag kan göra\r\ngenom giftermål. Det skulle också innebär att\r\nsamhället uppmuntrar fasta förhållanden även för\r\nhomosexuella.</pre><pre>De ledamöter som har reserverat sig mot registrerat\r\npartnerskap gör det utifrån formella grunder,\r\nhävdar de. Vi har också hört här i debatten hur\r\nHolger Gustafsson, liksom även Per Stenmarck,\r\nhar tryckt på att det gäller de formella grunderna\r\nför ett avståndstagande. De menar att förslaget inte\r\när tillräckligt analyserat trots att utredningsarbetet\r\nhar pågått under mycket lång tid. Dessutom finns\r\ndet praktiska erfarenheter från våra grannländer\r\nDanmark och Norge.</pre><pre>Man försöker påskina att lagutskottet har totat ihop\r\nett lagförslag. Det är inte sant. Utredningsförslaget\r\nhar dessutom remissbehandlats och lämnats till\r\nLagrådet för synpunkter. En grundlig beredning\r\nkan åstadkommas endast genom regeringskansliets\r\nresurser, säger företrädarna för de tre partier i\r\nregeringen som har bestämt motsatt sig förslag om\r\nregistrerat parnerskap. Det är klart att man då kan\r\nvara säker på att frågan aldrig kommer på\r\nriksdagens bord, så länge dessa partier sitter i\r\nregeringen. Därför är sådana undanflykter inte\r\ntrovärdiga utan snarare cyniska, enligt min mening.</pre><pre>Vidare säger reservanterna att riksdagens\r\nledamöter inte har fått möjlighet att motionera i\r\nfrågan. Hur kan det då komma sig att vi behandlar\r\nen rad motioner i anslutning till förslaget? Det är ju\r\ninte så märkligt, eftersom utredningsförslaget har\r\nvarit känt under lång tid. Man kunde ju motionera,\r\neftersom man visste att ett förslag skulle framläggas\r\nför riksdagen.</pre><pre>I reservationen tas även hushållsgemenskap upp\r\nsåsom ett alternativ för att slippa tala om\r\nhomosexuella parförhållanden. Sedan väljer\r\nreservanterna att i ett särskilt yttrande förklara\r\nvarför man av formella skäl vill avslå förslaget.\r\nVarför då denna tudelning? Jo, man hoppas på --\r\ndet har också Holger Gustafsson sagt -- att få med\r\nsig några tveksamma ledamöter, som inte har\r\ndenna avoga inställning till homosexualitet.</pre><pre>I reservationen slås fast att äktenskap är till för\r\nkärnfamiljen i dess uppgift att sörja för det\r\nuppväxande släktet. Frågan infinner sig då om de\r\nsom inte har för avsikt att skaffa barn eller som över\r\nhuvud taget inte kan få barn har rätt att gifta sig.</pre><pre>De som tvekar om hur de skall rösta i dag tycker\r\njag noga skall studera det särskilda yttrandet. Det\r\nhandlar inte om kvalitetsnivå.</pre><pre>Jag anser självfallet att Lagrådets synpunkter skall\r\ntas på största allvar. Det skall man göra i alla frågor.\r\nMen som framgår av betänkandet har Lagrådet inte\r\nhaft några synpunkter på de enskilda punkterna i\r\nförslaget. Man har i stället uttalat att det finns\r\noklarheter, dock utan att precisera sig.</pre><pre>Lagrådet har heller inte motsatt sig att detta förslag\r\nläggs fram i riksdagen, om det finns starka skäl för\r\natt fatta beslut i frågan. Vi i Folkpartiet anser att\r\ndet finns mycket starka skäl för att lägga fram\r\nförslaget i dag. Det är en fråga om jämlikhet och\r\nom de homosexuellas rättigheter.</pre><pre>Jag respekterar till fullo att människor kan har\r\nbetänkligheter inför att lagstifta om partnerskap.\r\nDetta är en känslofråga; det kan man inte komma\r\nifrån. Sexualiteten tillhör människans innersta\r\nväsen och vilar inte på rationella grunder.</pre><pre>Men det som jag vänder mig emot är den hets mot\r\nhomosexuella som denna debatt har fört med sig.\r\nMycket som sagts har varit rent motbjudande, och\r\nen av hetsarna i debatten är kds företrädare Ingvar\r\nSvensson.</pre><pre>I en DN-artikel förra måndagen slår han fast att\r\nbeslutet i dag handlar om att jämställa äktenskap\r\noch homosexuell samlevnad. Han ger offentlighet\r\ntill den uppfattning som också vi ledamöter har fått\r\nerfara i en hel del brev som vi har fått under denna\r\ntid. Man ifrågasätter hur många de homosexuella\r\negentligen är. Ingvar Svensson anklagar de\r\nhomosexuella för promiskuitet och påstår t.o.m. att\r\nsådana partnerbyten tillhör vardagligheterna. Han\r\nifrågasätter om de homosexuella över huvud taget\r\nvill leva i stabila långvariga förhållanden.</pre><pre>Vidare ifrågasätter Ingvar Svensson om\r\nstatsmakterna skall ägna sig åt att skapa en social\r\nacceptans för en homosexuell livssyn, samtidigt\r\nsom han talar för ett neutralitetstänkande på\r\nsamlevnadsområdet som kds egentligen är emot.\r\nSlutligen påstår Ingvar Svensson att detta handlar\r\nom att använda lagstiftningen som ett bräckjärn för\r\nattitydpåverkan när det gäller homosexuell livsstil,\r\nnågot som han inte kan dölja sitt förakt för.</pre><pre>Det är den här typen av hets mot homosexuella som\r\ndet har varit så jobbigt att möta och ta del av i\r\ndenna debatt. Jag tror att ju snabbare vi kan få en\r\nlagstiftning om registrerat partnerskap, desto\r\nsnabbare kan också frågan avdramatiseras.</pre><pre>Herr talman! Det är en person som jag saknar i\r\nkammaren i dag, och det är Kent Carlsson.\r\nEgentligen har jag saknat honom ända sedan vi\r\nträffades för sista gången för ett år sedan. Kent var\r\nför mig en föredömlig riksdagsledamot. Han drevs\r\nav ett äkta engagemang för utsatta människor,\r\nantingen det gällde kurdernas eller de\r\nhomosexuellas mänskliga rättigheter. Inte minst för\r\nKents skull hoppas jag att riksdagen i dag beslutar\r\nom registrerat partnerskap.</pre><pre>Till slut vill jag citera en vers ur Eeva Kilpis ''En\r\nsång om kärlek''.</pre><pre>''Herre, lär oss acceptera de gamlas kärlek, de\r\nungas kärlek, de medelålders kärlek, de fulas\r\nkärlek, de fetas kärlek, de fattigas kärlek, de illa\r\nkläddas kärlek och de ensammas kärlek. Lär oss\r\nacceptera kärleken, vi är så räddda för den.''</pre><pre>(Applåder)</pre><pre>I detta anförande instämde Isa Halvarsson, Olle\r\nSchmidt, Lotta Edholm och Barbro Westerholm\r\n(alla fp).</pre><pre>Anf. 23  HOLGER GUSTAFSSON (kds)\r\nreplik:</pre><pre>Herr talman! Ingela Mårtensson låter tveksam när\r\ndet gäller Lagrådets uppfattning. För oss\r\nreservanter finns det ingen tvekan. Vad Lagrådet\r\nskriver i sin sammanfattande slutsats är oerhört\r\ntydligt. Man säger att förslaget inte bör ligga till\r\ngrund för en lagstiftning. Kan man någonsin få ett\r\nstarkare uttryck än detta?</pre><pre>Genom kopplingen till flertalet av äktenskapets\r\nrättsverkningar kan vi också konstatera att det här\r\nförslaget kommer att få vittgående konsekvenser\r\npå ett stort antal rättsområden utanför Lagrådets\r\nberedningsområde. Detta har inte utretts av\r\nLagrådet, Ingela Mårtensson.</pre><pre>Min fråga till Ingela Mårtensson är: Är detta\r\ngodtagbart för en ledamot som Ingela Mårtensson,\r\nsom i övrigt är engagerad i landets\r\nrättssäkerhetsfrågor?</pre><pre>Anf. 24  INGELA MÅRTENSSON (fp)\r\nreplik:</pre><pre>Herr talman! Jag har i mitt anförande redan tagit\r\nupp att man självfallet skall ta Lagrådets\r\nsynpunkter på allvar. Men när jag ser på hur\r\nLagrådet har hanterat de olika förslagen i\r\nlagförslaget finner jag att det inte har kommit med\r\nnågra specifika synpunkter på hur lagen skulle vara\r\nkonstruerad. Det finns en allmän, vag, kritik om\r\noklarheter. Men Lagrådet slutar med att säga att\r\ndet inte motsätter sig att lagförskaget läggs fram om\r\ndet finns starka skäl.</pre><pre>Jag tycker att det finns mycket starka skäl. Inte\r\nminst med tanke på den debatt som förs i samhället\r\ni dag är de starka skälen, för mig, ännu starkare.</pre><pre>Anf. 25  HOLGER GUSTAFSSON (kds)\r\nreplik:</pre><pre>Herr talman! Jag tror att man skall bedöma\r\nLagrådets slutmening som en viss ödmjukhet inför\r\npolitikernas möjlighet att fatta ett beslut. Lagrådet\r\nkanske inte fullständigt kan diktera för Sveriges\r\nriksdag. Vi måste förstå skrivningen på rätt sätt.</pre><pre>Vi har en reservation här i dag -- jag har sagt det\r\nflera gånger och jag vill säga det igen -- som är\r\nundertecknad av flera riksdagsledamöter som inte\r\nkan tänka sig den här lagstiftningen. Det är rätt.\r\nMen reservationen är också undertecknad av\r\nriksdagsledamöter som kanske i ett senare skede,\r\ndå man har gjort nödvändiga ändringar och kanske\r\nhöjt kvaliteten i lagförslaget, kan tänka sig att det\r\nskulle vara ett steg framåt. Vi är många som kan\r\ntänka oss det.</pre><pre>Skulle det inte vara ett steg framåt om vi i dag,\r\ngenom den här reservationen, beslutar om att få en\r\nnormal beredningsprocess, där både regering och\r\nriksdag får säga sitt och riksdagsledamöterna har\r\nmöjlighet att motionera? Min fråga till Ingela\r\nMårtensson är: Skulle inte det trygga\r\nrättssäkerheten?</pre><pre>Anf. 26  INGELA MÅRTENSSON (fp)\r\nreplik:</pre><pre>Herr talman! Det är samma ledamöter vars namn\r\nstår under reservationen som står för det särskilda\r\nyttrandet. Där har man ju talat om hur man ser på\r\näktenskapet och vilken grundsyn man har när det\r\ngäller den här frågan. Jag kan inte se att de som står\r\nför det särskilda yttrandet, som jag tycker\r\negentligen är en röstförklaring, skulle vara benägna\r\natt ha någon form av registrerat partnerskap. Det\r\när därför som det är så viktigt att de som är\r\ntveksamma också läser det särskilda yttrandet.</pre><pre>Självfallet skall vi ha ett rättssäkert system och följa\r\nde tågordningar som finns. Men i den här frågan\r\nhar man gjort en lång utredning. Det finns ett\r\nutredningsförslag som har gått på remiss. Men\r\nHolger Gustafsson vet ju mycket väl att tre partier\r\ni regeringen inte skulle släppa igenom den här\r\ntypen av förslag. I så fall är det ju fråga om att\r\nregeringen tänker köra över riksdagen och inte,\r\nsom Holger Gustafsson sade här tidigare, riksdagen\r\nsom kör över regeringen. Det är ju ändå riksdagen\r\nsom är det högsta beslutande organet. Det är ju\r\nriksdagen som lagstiftar.</pre><pre>Anf. 27  INGVAR SVENSSON (kds) replik:</pre><pre>Herr talman! I min artikel i DN anklagade jag inte\r\nnågon för promiskuitet. Jag använde mig av termen\r\ni den tekniska betydelse som jag fick lära mig när\r\njag en gång i tiden läste familjesociologi. Jag\r\nanvände mig av termen bara i syfte att peka på att\r\ngruppen som lever i långvariga stabila förhållanden\r\nkanske inte är så stor, eftersom det politiska\r\nunderlaget mycket klart anger att gruppens storlek\r\när oklar.</pre><pre>Den här inställningen och det här synsättet hade\r\nman även när man fattade beslut om sambolagen\r\nför homosexuella 1988, eller om det var 1987. Man\r\nvisste inte hur stor grupp det handlade om. Det\r\nborde vara ganska intressant att veta hur stor\r\nmålgrupp en partnerskapslag har innan man vidtar\r\nen lagstiftning. Men för min del är det inte något\r\nhuvudskäl till att jag motsätter mig\r\npartnerskapslagen, utan detta handlar om\r\npolitikens kompetensområde, vad det är vi ger oss\r\nin på.</pre><pre>Ingela Mårtensson sade tidigare att det handlar om\r\nsamhällets stöd för de homosexuella att befästa sin\r\nkärlek. Är det detta vi sysslar med i riksdagen, att\r\nbefästa kärlek, ömhet, osv.? Är det den typen av\r\nbeslut vi fattar? Är det den typen av beslut vi har\r\nfattat när det gäller äktenskap? Det är den frågan\r\nsom jag tycker är den centrala och viktiga här. Vad\r\nhänder i nästa steg?</pre><pre>Vi har en annan fråga som har diskuterats,\r\nnämligen smittoeffekter. Vad händer i\r\nförlängningen av det här resonemanget, när vi nu\r\nbryter upp från den särlagstiftning som äktenskapet\r\ninnebär och går vidare till olika positiva\r\nsärlagstiftningar för andra grupper? När tar det\r\nslut, när skall man dra en gräns? Det är en viktig\r\nfråga att ställa.</pre><pre>Ingela Mårtensson anklagar mig för att ställa upp\r\nför ett neutralitetstänkande när det gäller\r\nfamiljesyn. Det är inte sant. Jag pekar på att\r\nriksdagen, familjelagssakkunniga och\r\npropositionen har ställt sig bakom detta\r\nneutralitetstänkande, som etablerades av Herman\r\nKling 1969 och sedan har fullföljts i olika beslut. Jag\r\npekar på att agerandet här i dag är inkonsekvent\r\nmot bakgrund av neutralitetstänkandet. Jag menar\r\natt man bör göra ett avsteg från denna\r\nneutralitetssyn när det gäller synen på familjen och\r\näktenskapet.</pre><pre>Anf. 28  INGELA MÅRTENSSON (fp)\r\nreplik:</pre><pre>Herr talman! Jag valde att ta upp Ingvar Svenssons\r\nartikel, för Holger Gustafsson har haft den goda\r\nsmaken att inte uttrycka sig på det sätt som Ingvar\r\nSvensson har gjort. Jag uppfattar ändå att Ingvar\r\nSvensson är en företrädare för kds och talar i kds\r\nnamn i den här artikeln.</pre><pre>Jag må säga att det inte bara är jag som har reagerat\r\nmycket starkt på artikeln. Den dokumenterar en\r\nform av hets mot en minoritet i samhället. Då har\r\nvi som riksdagsledamöter också en skyldighet att\r\nställa upp för den minoritetens mänskliga\r\nrättigheter. Det tycker jag är en självklarhet. Det\r\när därför som vi har diskussionen om registrerat\r\npartnerskap i dag. Det är därför förslaget har så\r\nstor betydelse för de homosexuella.</pre><pre>Det gäller inte bara att acceptera ett\r\nkärleksförhållande. Det är också fråga om juridiska\r\nimplikationer. Det är fråga om en trygghet. Jag\r\ntycker att också kds borde tala om trygga\r\nförhållanden i samhället och vara för dem. Men det\r\när precis tvärtom. Kds agerande under hela den här\r\ndebatten tycker jag inte är något att yvas över.\r\nTvärtom. Jag är glad att jag inte tillhör det partiet.</pre><pre>Anf. 29  INGVAR SVENSSON (kds) replik:</pre><pre>Herr talman! Glädjen kanske är ömsesidig.</pre><pre>Jag anser inte att jag bedriver någon hets mot\r\nhomosexuella. Jag har verkligen ansträngt mig för\r\natt anlägga en sober ton i de här sammanhangen,\r\ndärför att jag vet att det finns så mycket av\r\nfördomar och fördömanden på det här området\r\nsom jag som politiker inte kan instämma i. Jag\r\nmenar att man i ett demokratiskt samhälle måste ha\r\nen mångfald av öar där man i stort sett kan leva hur\r\nman vill, om man inte skadar varandra eller tredje\r\npart. Det är inte detta det handlar om.</pre><pre>Jag har också i min motion, som jag har skrivit\r\ntillsammans med Pontus Wiklund, ställt upp för att\r\nhär kan finnas ett juridiskt behov att fylla. Men vi\r\när inte tvungna att fylla det med en\r\npartnerskapslag. Vi kan göra det på ett annat sätt.\r\nDet intressanta är att det först är de senaste\r\ndagarna som man från olika håll erkänner att det\r\ngår att lösa problemet på annat sätt.\r\nFrågeställningen är alltså: Måste vi lösa problemet\r\npå det här sättet? Är det något annat syfte än\r\njuridiken som ligger bakom? Det är den frågan jag\r\nhar ställt, och jag har inte fått något\r\ntillfredsställande svar på den.</pre><pre>Anf. 30  FÖRSTE VICE TALMANNEN:</pre><pre>Innan jag lämnar ordet till Ingela Mårtensson för\r\nreplik vill jag erinra åhörarna om att det icke är\r\ntillåtet att applådera från åhörarläktaren eller att ge\r\nmening till känna på annat sätt.</pre><pre>Anf. 31  INGELA MÅRTENSSON (fp)\r\nreplik:</pre><pre>Herr talman! Ingvar Svensson säger att han har\r\nansträngt sig för att använda en sober ton i sitt\r\ninlägg i Dagens Nyheter. Då undrar man hur det\r\nskulle ha sett ut om han inte hade ansträngt sig. Då\r\nhade det troligtvis varit ännu värre. Jag tycker att\r\ndet är galet som det är. Det är många som har\r\nreagerat på den här artikeln. Någon sober ton kan\r\njag inte finna där.</pre><pre>Sedan talar Ingvar Svensson om öar. Ja, det är väl\r\nså han vill ha det, att vi skall sitta på olika öar. Jag\r\nkan inte heller förstå att man kan tycka att det här\r\nförslaget skadar några andra människor. Vilka\r\nandra människor eller grupper skadar ett sådant\r\nhär förslag? Skadan sker ju när man skriver sådana\r\nhär artiklar eller om man inte kan ställa upp på de\r\nhomosexuellas berättigade krav i samhället.</pre><pre>Anf. 32  STEFAN KIHLBERG (nyd):</pre><pre>Herr talman! Låt mig inleda med en stillsam\r\nreflexion med anledning av det nyss avslutade\r\nreplikskiftet. Jag trodde att det var avsikten med\r\ndebattartiklar att de skulle väcka reaktioner. Vad är\r\nannars syftet med att skriva dem?</pre><pre>Jag vill inledningsvis yrka bifall till reservationen\r\noch instämma helt och förbehållslöst i det särskilda\r\nyttrandet. Där finns basen i mitt ställningstagande.\r\nJag säger det inledningsvis för att de ledamöter som\r\nhar behov av att placera in människor i olika fack\r\nskall få det litet lättare. Men jag hyser en varm och\r\näkta förhoppning att nyanserna skall prägla den\r\nefterföljande debatten mer än behovet att placera\r\nin människor i olika fack.</pre><pre>Under mina juridikstudier i slutet av 60-talet\r\npratade man om s.k. lidbommeri. Det är\r\nfortfarande ett begrepp i juridikkretsar. Det har\r\nfått sitt namn efter en tidigare justitieminister, Carl\r\nLidbom, och det står som symbol för slarvig\r\nlagstiftning, som är nästan omöjlig att tolka och\r\nsom ger väldiga komplikationer ute i verkligheten.\r\nDärför är det tråkigt att konstatera att man är på\r\nväg att slå nya rekord i den riktningen. Vad de\r\nkommer att heta vet jag inte. Jag har inte kommit\r\npå något bra, men majlööweri kanske skulle passa.</pre><pre>Elisabeth Persson säger att förslaget är väl\r\nförankrat och väl utarbetat efter 20 års beredning.\r\nDet är inte 20 års beredning. Det är möjligen 20 års\r\ndiskussion i helt andra frågor än vad som avser\r\nlagstiftningen. Det är därför det har tagit sådan tid.\r\nDet handlar inte om lagstiftningsteknik. Det\r\nhandlar om någonting helt annat. Jag återkommer\r\ntill det, herr talman.</pre><pre>Jag tycker att detta är upprörande ur demokratisk\r\nsynvinkel. Man struntar i Lagrådets kritik. Den är\r\ninte marginell. Den är inte försynt. Den är allvarlig.\r\nJag tycker att det är upprörande att en majoritet i\r\nsvenska parlamentet så flagrant går förbi den.</pre><pre>Jag tycker också att man visar ett förakt för den\r\npolitiska beredningsprocessen. Jag skulle gärna ha\r\nskrivit en motion, men jag har inte fått chansen.</pre><pre>Som Holger Gustafsson beskrev det, är det närmast\r\ni kuppartade former man har jobbat i utskottet. Det\r\när formellt riktigt. Ja, jag vet det. Men formerna är\r\nfaktiskt närmast kuppartade, med hoppandet\r\nmellan suppleanter fram och tillbaka. Betänkandet\r\när en kvalitetsmässig bottennotering.</pre><pre>Jag vill understryka, herr talman, att detta inte ett\r\nögonblick är någon kritik mot utskottets\r\nkanslipersonal. Tvärtom. Jag är övertygad om att\r\nutskottets personal måste ha mått professionellt\r\ndåligt av att tvingas av politiker att skriva detta\r\naktstycke, som är så fyllt av skenargument, som är\r\nså fyllt av bristande logik och bristande intellektuell\r\nanalys. Jag tycker alldeles särskilt att det är\r\nbeklämmande eftersom det är ett lagutskott.</pre><pre>Jag beklagar utskottsmajoritetens allvarliga brist på\r\nrespekt för den demokratiska politiska\r\nberedningsprocessen. Men, herr talman, jag skall\r\ngå över till sakfrågan och huvudfrågan, som\r\nknappast har diskuterats ännu i den här debatten,\r\ntrots att vi har hållit på i snart två timmar.</pre><pre>Skall homosexuella par kunna gifta sig, dvs. ingå\r\näktenskap? Mitt svar är alldeles klart: Nej,\r\nnaturligtvis inte.</pre><pre></pre><pre>Varför inte det? Jo, därför att äktenskapet är\r\ninrättat för mycket bestämda styften, som inte har\r\nett smack med homosexualitet att göra. Att man\r\nsedan kallar det registrerat partnerskap ändrar\r\ningenting. Jag har glömt upphovsmannen, men jag\r\nminns det direkta citatet: Snus är snus, om ock i\r\ngyllne dosor.</pre><pre>I den kommersiella världen finns ett begrepp som\r\nkallas för varumärkessnyltning. Det innebär att\r\nnågon försöker snylta på någon annans goda\r\nrenommé, t.ex. om någon t.ex. gör en logotyp eller\r\npå annat sätt söker göra någonting likt något som\r\nVolvo har gjort, eftersom man vill snylta på Volvos\r\ngoda image, kvalitet och liknande. Det är i lag\r\nförbjudet. Man vågar inte kalla det för äktenskap,\r\neftersom man vet att det blir väldigt starka\r\nreaktioner. Men man snyltar på äktenskapets goda\r\nrenommé, och vill helst att det egentligen skall heta\r\nså.</pre><pre>Homosexuella par vill -- och jag kan förstå det -- få\r\nsamhällets hela sanktion och välsignelse. De talar\r\nom att man skall bejaka deras kärlek. Den typen av\r\nargument har varit uppe i debatten, att man skulle\r\nförneka någon person någon annans kärlek. Det\r\nhandlar inte om det -- inte en enda sekund.</pre><pre>Kärlek och äktenskap har inte med varandra att\r\ngöra i lagens mening. Det har de faktiskt inte. När\r\njag började läsa juridik talade vår professor om den\r\ndåvarande giftermålsbalken och började förklara\r\nför oss kandidater, flickor och pojkar. Han sade: En\r\nsak vill jag göra fullständigt klart för er: blanda inte\r\nihop äktenskap, giftermål och kärlek. De har över\r\nhuvud taget inte med varandra att göra när vi\r\ndiskuterar dessa frågor. Det är uteslutande fråga\r\nom avtalstekniska ting och ekonomiska avtal.</pre><pre>Det må låta torrt och charmlöst, men det är faktiskt\r\nså rent juridiskt. Jag råkade säga detta -- jag var\r\ninte gift då -- till min blivande svärmor, och hon\r\nblev mäkta förgrymmad. Hon trodde att jag\r\nmenade att jag såg det på det sättet, och det gör jag\r\nnaturligtvis inte. Kärlek är bland det finaste som\r\nfinns för mig. Men det gäller att inte blanda ihop\r\näpplen och päron. Det är precis som Ingela\r\nMårtensson sade: Kärlek kan man inte frammana\r\nmed lagstiftning. Sluta att tala om det! Det är inte\r\nvad det handlar om.</pre><pre>Det är självklart för mig, och jag tror det är\r\nsjälvklart för alla i denna kammare, att vi skall visa\r\nstor tolerans och djup respekt för homosexualitet.\r\nDet är fullständigt självklart. Men samhällets\r\nsanktion är någonting helt annat. Jag vill inte att vi\r\nskall sanktionera homosexualitet. Det handlar inte\r\nom fördomar, brist på kunskap eller intolerans. Det\r\nhandlar om värderingar.</pre><pre>Det handlar om ett synsätt. Det handlar om en\r\ngrundfilosofi. Det handlar om existensiella frågor.\r\nDet handlar om ideologi. Det är därför som jag\r\ntycker att det är så viktigt att den här debatten\r\npräglas av respekt för varandra och för att vi\r\nfaktiskt har olika värderingar och kommer fram till\r\nolika slutsatser. Det är det egentliga skälet till\r\nvarför den här frågan är så laddad. Sluta att tala om\r\nlagstiftningsteknik!</pre><pre>Herr talman! Jag tycker att det utskottet säger är\r\nsärskilt anmärkningsvärt. Det är ett av de mest\r\nanmärkningsvärda uttalanden jag har läst i ett\r\nbetänkande. I lagutskottets betänkande nr 28\r\nlängst upp på s. 9 står ordagrant under rubriken\r\nAllmänna överväganden: ''Det bör inte ankomma\r\npå samhället att -- genom lagstiftningen eller på\r\nannat sätt -- ge uttryck för några värderingar när det\r\ngäller människors sätt att ordna sin samlevnad.''\r\nJag har i kanten skrivit: Otroligt! Vad menar\r\nutskottsmajoriteten? Tala om anarki och\r\nhållningslöshet!, om den menar vad som står.</pre><pre>Jag slog också upp Bonniers lexikon under ordet\r\näktenskap. Återigen ett citat: ''Äktenskap är enl.\r\nen klassisk sociologisk definition (Westermarck)\r\n''en förbindelse mellan en el. flera män och en el.\r\nflera kvinnor, erkänd av sed el. lag och medförande\r\nvissa rättigheter och plikter både för makarna och\r\nför deras barn'. Ä. är en uråldrig institution, som\r\ndock sällan ensam reglerat det sexuella samlivet.\r\nSexuellt umgänge före Ä. tillåts hos de flesta folk\r\noch betraktas ofta som ett förspel i valet av\r\näktenskapspartner. Mycket vanlig är också\r\nförlovningen el. trolovningen. Ä:s ingående är\r\nalltid en viktig social handling; genom\r\nceremonierna vid bröllopet erhåller Ä. social och\r\nreligiös sanktion.</pre><pre>Efter kontrahenternas antal skiljer man mellan\r\nmonogami (en man, en kvinna), polygyni (en man,\r\nflera kvinnor), polyandri (flera män, en kvinna)\r\nsamt gruppäktenskap (flera män, flera kvinnor).\r\nPolygyni och polyandri sammanfattas under termen\r\npolygami el. månggifte. Monogamin är den\r\nvanligaste formen för Ä. Polyandri förekommer i\r\nstörre skala blott i Indien och Tibet. Ännu\r\nsällsyntare är gruppäktenskapen. Däremot\r\nförekommer polygyni (jämsides med monogami)\r\nhos de flesta naturfolk och i de orientaliska\r\nkulturerna. I den västerländska civilisationen har\r\nmonogamin blivit den enda erkända formen av Ä.,\r\nej minst genom kristendomens inflytande;\r\nsidoäktenskap (frillo- el. mätressäktenskap) har\r\ndock ej sällan förekommit, särskilt inom de hösta\r\nsamhällsklasserna. Förbindelser mellan närskylda\r\n(incest, ''blodskam') hindras nästan överallt av sed\r\nel. lag''</pre><pre>Herr talman! Jag stannar där, och jag ber om ursäkt\r\nför att jag något kommer att överskrida min\r\nanmälda taletid. Med tanke på det viktiga ärendet\r\nhoppas jag att herr talmannen ursäktar. Min fråga\r\ntill utskottsmajoriteten är: Hur ser ni på polygami?\r\nHur ser ni på det? Är det mångkulturellt och\r\ntrivsamt, eller är det något annat? Hur ser ni på\r\nincest? Är kärlek mellan två vuxna syskon okej? Är\r\nden kärleken lika mycket värd?</pre><pre>Frågorna är djupt allvarliga, men jag vet att de\r\nupplevs som provocerande. Mitt syfte är inte att\r\nprovocera. Mitt syfte är att väcka frågan och\r\ndiskutera den. Jag har försökt att ställa den under\r\nde telefonsamtal jag fått, och de är ganska många.\r\nJag är övertygad om att de flesta har fått sådana\r\nsamtal.</pre><pre>Olika personer har ringt runt och försökt övertyga\r\nmig. De har börjat med den mest förbindliga\r\ninledning, vill veta, och det är väldigt rart och\r\ngulligt. När jag har sagt att jag inte vill tala om\r\nexakt hur jag tänker rösta, men att jag gärna skall\r\nredogöra för hur jag ser på dessa frågor, har\r\nsamtalet rätt snabbt övergått i något annat. Jag\r\nskall inte ta några detaljer, men ofta har det varit\r\nallt annat än nyanserat, och det är inte jag som\r\nbörjat brista i nyanseringen.</pre><pre>Dessa samtal har en sak gemensamt. Jag har vid\r\nsamtliga dessa samtal frågat: Hur ser du på\r\nmånggifte? Den tystnad som då har uppstått i\r\nsamtliga dessa samtal har varit mycket talande. Det\r\nhar jag aldrig tänkt på, säger man. Jag säger: Gör\r\ndet en stund, jag väntar. Tänk högt. Jag har ännu\r\ninte fått något vettigt svar.</pre><pre>Herr talman! Jag vill gärna ha den frågan besvarad.\r\nJag hoppas att jag kan få litet vettiga svar i denna\r\nkammare.</pre><pre>Herr talman! Det handlar inte om att förneka\r\nnågon kärlek. Det handlar inte om jämlikhet. Det\r\nhandlar om grundläggande värderingar. Låt mig\r\nklargöra min uppfattning, så att inte den riskerar att\r\nbli missförstådd. Jag säger självklart ja till\r\näktenskap mellan en kvinna och en man. Men jag\r\nsäger definitivt nej till polygami. Jag säger definitivt\r\nnej till incest, och jag säger också nej till sexuell\r\nnormlöshet. Jag tycker t.o.m. att\r\nsambolagstiftningen är litet löjlig. Jag förstår den\r\ninte riktigt, när det finns en utmärkt\r\näktenskapsbalk. Men den bekymrar mig föga.</pre><pre>Men vad enskilda människor gör i sina sovrum skall\r\nsamhället över huvud taget inte bry sig om. På den\r\npunkten är det fullständigt fritt fram så länge de\r\nsom är i sovrummet själva är nöjda och överens.</pre><pre>Herr talman! Upplysningsvis vill jag tala om för\r\ndem som till äventyrs funderar på min fråga att\r\nsamhället bestraffar bigami eller tvegifte med\r\nfängelse i upp till två år. Det måste vara uttryck för\r\nnågot.</pre><pre>Ett svar kan man också utläsa på s. 15 i\r\nbetänkandet. Där säger helt plötsligt\r\nutskottsmajoriteten: ''Dock har även etiska motiv\r\nanförts mot förbindelser mellan närstående\r\nsläktingar.'' Familjesakkunniga framhöll 1972 -- det\r\när bara 22 år sedan -- ''att dessa motiv grundar sig på\r\nen mer eller mindre uttalad motvilja hos människan\r\nmot sexuella förbindelser med den hon vuxit upp\r\ntillsammans med''.</pre><pre>Där passar det att hänvisa till 22 år gamla\r\nuttalanden, trots att man tidigare har sagt att\r\nsamhället över huvud taget inte skall lägga sig i\r\ndetta genom lagstiftning eller på annat sätt.</pre><pre>Herr talman! Betänkandet är som sagt fullt av\r\npinsamheter och motsägelser. Utländska par är\r\nallvarligt diskriminerade i förslaget. Det är ingen\r\ntvekan om det. Men den diskrimineringen är\r\ntydligen försvarbar, efter vad jag förstått av de\r\ntidigare inläggen.</pre><pre>Det sägs också att Norden går i spetsen. Då skulle\r\njag vilja fråga: För vad? Är det för det som som står\r\npå s. 27 där man citerar RFSL. Vi vet ju att de\r\ntycker att det är självklart att få adoptera barn.\r\nMen se det törs utskottsmajoriteten inte ta i. Då vet\r\nman att terrängen är minerad. Då vet man att\r\nsamhällsmedborgare skulle reagera våldsamt. Det\r\nstöter så många. Det törs man inte ta i utan går runt\r\ndet. Men vi vet naturligtvis att RFSL vill ha det så.\r\nRFSL lär betyda Riksförbundet för sexuellt\r\nlikaberättigande, men jag tycker oftast att\r\nhandlandet tyder på att det står för Riksförbundet\r\nför slapphetens legitimering.</pre><pre>Samhällets normsystem är dess lagstiftning. Det är\r\noerhört viktigt att vara klar över det när man tillhör\r\nden lagstiftande församlingen. Homosexualitet är\r\nnaturligt. Den biologiska mångfalden innehåller\r\nmycket naturligt. Naturen visar upp många olika\r\nfenomen, en del bisarra, och många olika\r\navvikelser. Men steget är ganska stort till att säga\r\natt det är normalt. Samhället väljer nämligen ut och\r\ndefinierar sin normalitet. Det är normsystemet som\r\nsyns i lagstiftningen. Det är det ramverk ett\r\nsamhälle vill ha. En klok man sade för länge sedan,\r\njag tror det var Magnus Ladulås, att land skall med\r\nlag byggas. Jag tycker väldigt mycket om den\r\nmeningen.</pre><pre>Jag är övertygad om att homosexuell kärlek känns\r\nlika fin för dem som är inblandade. Jag är\r\nfullständigt övertygad om det, likaväl som jag är\r\növertygad om att det känns lika fint i polygama\r\nrelationer -- ändå tolerar vi det inte.</pre><pre>Herr talman! Avslutningsvis vill jag än en gång yrka\r\nbifall till reservationen i betänkandet.</pre><pre>Anf. 33  LENNART FRIDÉN (m):</pre><pre>Herr talman! Som redan har framgått av debatten\r\när detta ett milt uttryckt annorlunda ärende.\r\nAspekterna är många på såväl handläggningen som\r\nsakinnehållet. Av båda dessa skäl kan det lätt\r\nskapas ett stämningsläge som leder vilse i debatten.\r\nI den allmänna debatten har vi också på sistone\r\nmött inslag från olika håll som inte befrämjar\r\ndebattklimatet. Åsikter om såväl\r\nlagstiftningsmetoden som ämnet för betänkandet\r\nmåste självfallet i första hand mötas med argument\r\ni sak. Schabloniseringar med tillmälen som\r\nreaktionär, fanatisk, trångsynt eller ogin\r\nunderlättar inte det offentliga samtalet i frågan.</pre><pre>Herr talman! Detta är också ett ämne med många\r\nvärderingar och uppfattningar på religiös grund\r\neller baserade på andra etiska värden. Det är\r\nbeklagligt att de som inte kan dela sådana\r\nvärderingar eller ens förstå sig på dem\r\nmisstänkliggör de människor som med djup\r\növertygelse arbetar för sina åsikter. Då är det inte\r\nlängre frågan om oginhet eller trångsynthet. Jag\r\nkommer osökt att tänka på det från Bibeln hämtade\r\ntalesättet om grandet och bjälken.</pre><pre>Faktum är ju att vi i det här landet är mycket dåliga\r\npå att diskutera frågor utifrån moraliskt-etiska,\r\nestetiska och allmänkulturella utgångspunkter. Här\r\ngäller nära nog bara ekonomiska och sociala\r\ninfallsvinklar. Här skulle en europeisering göra\r\nnytta, herr talman.</pre><pre>Herr talman! Detta är antingen en mycket viktig\r\nfråga -- och i så fall borde den få ta sin tid och\r\nhandläggas därefter -- eller också är det inte en\r\nviktig fråga, och då borde man också ha väntat med\r\nden. Vi har ett antal frågor av stor vikt som vi borde\r\nha ägnat oss åt, men som nu flyttas framåt i tiden.\r\nDe är frågor som berör hela nationen och inte bara\r\nen mycket liten minoritet.</pre><pre>Utskottsminoriteten reserverade sig ursprungligen\r\nmot förslaget i två reservationer. På ett\r\nhäpnadsväckande sätt kastade sig den i denna fråga\r\ntillfälliga majoriteten över den ena av dessa på\r\nsamma vis som en nödställd griper livbojen. Jag fick\r\ndirekt den uppfattningen att entusiasmen över den\r\nskrivningen var bra mycket större än över den egna.\r\nÖver huvud taget har det varit något som inte\r\nstämmer i den här frågan.</pre><pre>Resultatet blev att reservationen -- den som vi ser i\r\ndag -- av en del uppfattas som en formaliefråga. I\r\nförhållande till betänkandets ämne kan man tycka\r\nså, men med tanke på vårt sätt att se på lagstiftning\r\nhar detta en nog så viktig substans. Det handlar om\r\nlagars tillkomst, tyngd, funktioner, samband,\r\nanseende och risker. De människor som vi\r\nrepresenterar kräver att vi stiftar bra lagar -- och på\r\nrätt sätt. Det är dem vi representerar -- inte oss\r\nsjälva. Den svenska rättens anseende måste\r\nupprätthållas både inom och utom landet.</pre><pre>Jag blev förvånad ganska många gånger under den\r\ntid vi arbetade i utskottet med den här frågan, inte\r\nminst när jag såg hur ledamöter som vi aldrig\r\nannars ser i utskottet kom inflåsande efter det att vi\r\nhade börjat. Med en stel blick på klockan hoppades\r\nde att vi snabbt skulle votera igenom det hela.\r\nSedan sprang de ut igen. Det ger inte ett särskilt\r\ngott anseende om det skulle vara allmänt känt att\r\nlagar stiftas så i Sveriges riksdag.</pre><pre>Herr talman! Jag sade tidigare att man har en\r\nkänsla av att något inte stämmer i den här frågan.\r\nOm de socialdemokratiska ledamöter som drivit\r\nfrågan verkligen tror på en valseger i höst har de ju\r\nchansen att få en lag på området beredd på vanligt\r\nsätt. Då ger de alla sina kammarkolleger rätten att\r\nmotionera i anslutning till beredningen. Den rätten\r\nhar de med sitt agerande tagit ifrån alla oss andra.\r\nVarför det?</pre><pre>Det kan väl ändå inte vara så, som en medresenär\r\npå tåget i fredags misstänkte, att de vill ha detta\r\navklarat redan nu med hjälp av en tillfällig\r\nmajoritet för att låta en socialdemokratisk regering\r\nslippa att lägga fram en proposition som inte har\r\nfolkligt stöd. En sak är klar. Detta är inte en lag som\r\nligger i samklang med majoritetsuppfattningen\r\nutanför detta hus.</pre><pre>Jag vill fråga majoriteten bakom betänkandet:\r\nVilka grenar sågar ni av för dem ni avser att gynna\r\nmed lagen? Den frågan är viktig. Det är inte bara\r\nlagstiftningsprincipen som Lagrådet har invänt\r\nmot, utan det har haft invändningar mot detaljer på\r\npunkt efter punkt. Ni har inte brytt er om något av\r\ndetta. Det ger mig ett intryck av att det hela är en\r\nlek med principen: Sågar ni vårt förslag, sågar vi\r\nert. Men lagstiftning är inte en lek.</pre><pre>Jag är övertygad om att dessa, annars så ofta\r\nsansade, ledamöter som jag möter varje vecka i\r\nlagutskottet inte på samma sätt så fullständigt\r\nskulle negligera ett utlåtande av Socialstyrelsens\r\nexperter i en fråga om regler för t.ex. medicin. Det\r\nvore för riskabelt. Men i detta ärende bryr man sig\r\ninte om dem som sitter inne med expertkunskaper,\r\nsom har överblick över sammanhang och samband,\r\nsom har internationella utblickar och lång\r\nerfarenhet av rättstillämpning. Varför är det så?</pre><pre>Risken med att låta politiska principer styra\r\nlagutformningen är att man i majoritetsställning\r\nkan låta sig förledas att göra lagarna till verktyg för\r\npolitiskt agerande. Det tycker jag bör vara\r\nförbehållet andra samhällen än vårt, och helst inte\r\ndem heller. Det är därför jag mycket väl förstår de\r\ninlägg som Elisabeth Persson tidigare har gjort här\r\ni denna fråga.</pre><pre>Lagar skall vara de regler och ramar inom vilka det\r\npolitiska agerandet kan ske. Just därför måste\r\nlagstiftning som ett ömtåligt arbete vara präglat av\r\neftertanke. Eftertanke innebär som alla vet att man\r\ntänker före, om inte annat så för att undvika dess\r\nfrån Hamlets s.k. vara-monolog så bekanta kranka\r\nblekhet.</pre><pre>Herr talman! Slutligen skall jag, något mera\r\nkortfattat, gå in på den andra huvuddelen i frågan.\r\nVi kan här konstatera att man gör en inbrytning\r\nmed en lag baserad på sexuell tendens i den\r\nmånghundraåriga lagstiftning som tillkommit för\r\natt värna om äktenskapet. Den ursprungliga\r\ngiftermålsbalken i Magnus Erikssons landslag från\r\n1350-talet, de landskapslagar den grundade sig på,\r\noch alla bearbetningar och nyskrivningar därefter,\r\ntill det som i dag motsvaras av äktenskaps- och\r\nföräldrabalkarna, bygger samtliga på synen på\r\näktenskapet som det som formar familjen som\r\nreproducerande och barnafostrande grundsten i\r\nvårt samhälle. Där kommer med\r\nnaturnödvändighet enkönade par till korta. Man\r\nbryter inte utan vådor lagkontinuiteten i några\r\nfrågor, och definitivt inte i denna. T.o.m.\r\nutskottsmajoriteten har ju erkänt detta genom att\r\nansluta sig till den ursprungliga reservationen om\r\natt utreda alla samboendeformer utom\r\näktenskapet. Den politiska kullerbyttan är\r\nfrapperande.</pre><pre>I medierna har detta av olika tyckare framställts\r\nsom allt från en generationsfråga till en vital fråga\r\nför att motverka aids. Detta är inte en\r\ngenerationsfråga. Det är en fråga om värden och\r\nvärderingar.</pre><pre>Detta är inte en fråga om att motverka sjukdom.\r\nSom i alla andra sådana frågor rör det sig främst om\r\nansvar och insikter. Personligt ansvar kan varken\r\nlagstiftas fram eller lagstiftas bort.</pre><pre>I en intervju i går hävdade en känd homosexuell\r\nprofil att detta skulle vara ett led i kampen mot\r\nvåldet i samhället. Tillsammans med hans\r\ninställning för egen del i frågan kunde jag inte finna\r\nnågot seriöst i de argumenten.</pre><pre>Det är däremot viktigt att hävda att ingen får\r\ndiskrimineras på grund av sin läggning. Men det har\r\nvi redan lagar mot. En del brister i gällande regler\r\nför försäkringar m.m. som berör dem som av olika\r\nskäl utan att vara gifta bor tillsammans kan utan\r\nstörre svårigheter rättas till. Hur folk lever som bor\r\ntillsammans är inget som bör läggas till grund för\r\nlagstiftning. Det särskilda vaktslåendet om\r\näktenskapet är baserat på dess uppgift och funktion\r\ni samhället.</pre><pre>Det är långtifrån alla homosexuella som vill ha\r\nlagen. Främst verkar frågan ha drivits av en liten\r\nhögljudd grupp med en inte föraktlig andel icke\r\nhomosexuella. Bortsett från en del organisationer,\r\nsom vi inte alls vet hur representativa de är, så vet\r\nfaktiskt inte vi som skall ta ställning här i dag hur\r\nde homosexuella i gemen ser på frågan. Vi hörde\r\ntidigare i debatten här i dag hur Maj-Lis Lööw på\r\nflera punkter sade: Jag vet inte med säkerhet. För\r\nhenne fanns det bara en viktig faktor i det hela:\r\njämlikheten var nog.</pre><pre>Det finns för många frågetecken i detta. Varför\r\nhinner vi inte inhämta svaren innan vi skall fatta\r\nbeslut?</pre><pre>Herr talman! I en värdefråga som denna finns inga\r\nklara partilinjer. Jag vill t.o.m. hävda att en uttalad\r\npartiståndpunkt måste gränsa till risken för\r\nsamvetsövergrepp. Här bör gälla samma regler\r\ninom partierna som i den gamla regeringsformen\r\nfrån 1809, att ''konungen icke fick låta någon till\r\nhans samvete tvinga eller tvinga låta''.</pre><pre>Herr talman! Med förhoppningen att kammaren\r\nskall låta sig vägledas av begreppen besinning och\r\neftertanke yrkar jag avslag på hemställan och bifall\r\ntill reservationen och ställer mig självfallet bakom\r\ndet särskilda yttrandet.</pre><pre>Anf. 34  ELISABETH PERSSON (v) replik:</pre><pre>Herr talman! Först vill jag ta upp ett påstående, en\r\nliten beskyllning som nu kom för andra gången,\r\nnämligen att ledamöter har gjort gästbesök i\r\nlagutskottet, tittat på klockan och sprungit in och\r\nut osv. Såvitt jag förstår är det mig man menar. Jag\r\nhoppas att jag inte har betett mig riktigt så illa som\r\nLennart Fridén antydde.</pre><pre>Jag har inte haft möjlighet att delta i samtliga\r\nlagutskottets möten under våren. Det beror, som\r\nLennart Fridén mycket väl vet, på att Vänsterpartiet\r\ninte har möjlighet att utse två suppleanter till\r\nutskottet. Då blir det ibland på detta vis. Jag har\r\ninte sprungit in och voterat och sedan sprungit ut.\r\nJag har nämligen inte haft möjlighet att votera.\r\nHade jag haft det hade självfallet röstsiffrorna blivit\r\nannorlunda i lagutskottet. Detta vet Lennart\r\nFridén. Vi kan ta en diskussion om antalet ordinarie\r\nledamöter i utskotten, men det är, som vi alla vet,\r\nen annan fråga.</pre><pre>På en punkt råkar Lennart Fridén anföra ett sällsynt\r\ndåligt argument, förmodligen beroende på att han\r\ninte har följt detta ärende så länge. Han tar upp\r\nfrågan om Socialstyrelsen. Hade detta varit en\r\nfråga om ett läkemedel och vi inte hade lyssnat på\r\nSocialstyrelsen, hade det varit illa, säger Lennart\r\nFridén.</pre><pre>Socialstyrelsen kom faktiskt med ett alldeles eget\r\nförslag till lag om partnerskap redan i mitten av\r\n1980-talet. Vi har alltså lyssnat på Socialstyrelsen i\r\ndenna viktiga fråga.</pre><pre>För sista gången under denna debatt, hoppas jag,\r\nvill jag ta upp Lagrådets kritik och\r\nförhållningssättet till den. Lagrådet brukar vara\r\nkonstruktivt och lämna förslag till hur den lag som\r\när aktuell skall förbättras. I ett avseende är\r\nLagrådets yttrande ovanligt när det gäller detta\r\närende. Det är ovanligt så till vida att man inte har\r\nkommit med en tillstymmelse till\r\nförbättringsförslag. Om vår kritik mot Lagrådet är\r\nunik beror det kanske på att Lagrådet i detta\r\närende har betett sig ovanligt. Vi får hoppas att det\r\när sista gången som man gör ett politiskt inlägg mer\r\nän en saklig granskning av ett lagförslag.</pre><pre>Om jag går tillbaka till de problem som gäller\r\ninternationell privaträtt vill jag säga följande. Alla\r\nvet att de inte går att lagstifta bort i något land,\r\nberoende på att familjerättslagstiftning,\r\näktenskapslagstiftning osv. är så olika i olika\r\nländer. Så länge människor envisas med att flytta\r\növer gränserna kommer vi att ha dessa problem.\r\nDet har utskottet pekat på i sitt betänkande. Det är\r\nett gammalt känt problem. Det är inget argument\r\nmot äktenskapslagstiftning. Därför är det heller\r\ninte ett argument mot partnerskap.</pre><pre>Anf. 35  LENNART FRIDÉN (m) replik:</pre><pre>Herr talman! Jag hoppas att min gamla skolkamrat\r\nElisbeth Persson inte blir ledsen nu, men jag\r\ntillskrev henne faktiskt inte den betydelse hon\r\ntillskrev sig själv i detta sammanhang. Elisabeth\r\nPersson har inte rösträtt i utskottet. Jag är väl\r\nmedveten om det. Det var inte heller Elisabeth\r\nPersson jag syftade på. Men det finns andra partier\r\nsom inte ens har låtit ordinarie ledamöter vara\r\nnärvarande, fastän de kunnat, och delta i\r\ndiskussioner och voteringar. Det är uppenbart att\r\nden kulan visste var den tog, och ändå tog den fel.</pre><pre>Elisabeth Persson har inte lyssnat på vad jag sade\r\nom Socialstyrelsen. Vad jag sade var detta. Hade\r\ndet gällt en fråga om medicin och man hade bett\r\nSocialstyrelsen yttra sig, hade våra\r\nsocialdemokratiska ledamöter inte accepterat att\r\nbara kasta det yttrandet över ända. Normalt sett är\r\nde ju förnuftiga i diskussioner av detta slag. Då\r\nhade de lyssnat på det, för det är viktiga frågor. Jag\r\nhar inte talat om Socialstyrelsen i samband med den\r\nfråga som vi diskuterar nu. Det var principen jag\r\ntog upp. I vissa sammanhang duger det att lyssna på\r\nexperter. I andra sammanhang gör det inte det.</pre><pre>Elisabeth Persson säger att Lagrådet inte föreslår\r\nnågra förändringar. På s. 69 och framåt i vårt\r\nbetänkande pekar Lagrådet på det som man anser\r\nmåste göras, om vi trots allt mot Lagrådets avrådan\r\nbestämmer oss för att stifta lag på detta underlag.\r\nJag har läst det. Men det är uppenbart att Elisabeth\r\nPersson inte har hunnit läsa det.</pre><pre>Anf. 36  ELISABETH PERSSON (v) replik:</pre><pre>Herr talman! Jag beklagar att Lennart Fridén och\r\nmoderaterna inte i denna fråga har lyssnat på de\r\nexperter som finns på området, dvs.\r\nSocialstyrelsen, som mycket tidigt varit för och\r\ngjort ett bra arbete när det gäller att komma med\r\nförslag om partnerskap. Jag beklagar det.</pre><pre>Anf. 37  LENNART FRIDÉN (m) replik:</pre><pre>Herr talman! Det var inte det vi talade om. De sista\r\nupplever jag faktiskt som det gamla klassiska\r\ntalesättet från folkskolans läsebok: Goddag --\r\nyxskaft!</pre><pre>Anf. 38  MAJ-LIS LÖÖW (s) replik:</pre><pre>Herr talman! Efter att ha suttit och lyssnat på\r\ndebatten och med tanke på de timmar som kommer\r\ntror jag att jag känner mig beredd att skriva en bok\r\nsom heter 101 sätt att förhala en fråga som man\r\negentligen inte vill ta ställning till.</pre><pre>Lennart Fridén begär faktiskt, när han räknar upp\r\nskälen för att man borde ha väntat, att man för att\r\nfatta ett beslut i denna fråga skall ha kunskaper som\r\nvi aldrig kan få fram. Det gäller t.ex. hur många\r\nhomosexuella det finns, hur många som kan vara\r\naktuella för partnerskap osv. Det var bl.a. de\r\nsakerna jag tog upp. Jag vet inte om det finns 1 %,\r\n10 %, 20 % eller hur det är med den saken, men det\r\nspelar ingen roll. Jag tycker att vi skall ha\r\nlagstiftningen i alla fall.</pre><pre>Man kan naturligtvis alltid förhala en lagstiftning\r\noch säga att man inte har tillräckligt underlag och\r\natt man skall ha fram fakta. Man väljer sådana\r\nfakta som inte går att få fram eller sådana fakta som\r\negentligen är helt ovidkommande.</pre><pre>En partivän till Lennart Fridén har alldeles nyligen\r\nbegärt preciseringar i lagstiftningen på det\r\ninternationellt rättsliga området som vi vet att vi\r\naldrig kan få fram. Det var också ett skäl för att\r\nvänta. Så här kan man naturligtvis hålla på.</pre><pre>Jag vill bara påpeka att vi efter två och ett halvt års\r\nutredande och en bred remissomgång nu har ett bra\r\nunderlag för ett ställningstagande. Det\r\nställningstagandet är vi en majoritet i utskottet som\r\nhar haft kurage nog att göra.</pre><pre>Anf. 39  LENNART FRIDÉN (m) replik:</pre><pre>Herr talman! Jag hörde inte om Maj-Lis Lööw sade\r\natt hon skulle skriva en sång om 101 sätt att förhala\r\nen fråga eller om det var en bok. Med tanke på det\r\narbete Maj-Lis Lööw normalt sett på ett utmärkt\r\nsätt lägger ned i vårt utskott utgår jag från att det\r\nblir ett bättre underlag till den boken än till det\r\närende vi i dag förväntas ta ställning till.</pre><pre>Maj-Lis Lööw säger att det finns ett antal punkter\r\ndär hon inte vet. Hon tog några exempel. Skall man\r\nsom princip stifta lag när man inte vet?</pre><pre>Om vi från vår sida begär att man skall kontrollera\r\nvad som händer internationellt och försöka få fram\r\nunderlag för att kunna fatta bra beslut ifrågasätts\r\ndet. Det sägs att vi bara vill skjuta på beslutet. Det\r\nvar det Maj-Lis Lööw tog upp. Jag anser\r\nfortfarande att vi i det här landet skall stifta lag\r\nbaserat på bra beslutsunderlag. Annars blir det som\r\nStefan Kihlberg sade: Lidbomeri har vi haft för\r\nmycket av. Detta är icke ett bra beslutsunderlag.</pre><pre>Det vi menar med laghantering på vanligt sätt har\r\nskett under några korta veckor under våren.\r\nDiskussioner och annat har förevarit det. Väldigt\r\nmånga av de frågor vi behandlar här i kammaren\r\nhar diskuterats i årtionden, för att inte säga\r\nårhundraden. Inte kallar vi det för beredning!</pre><pre>Det här är slarvig handläggning, Maj-Lis Lööw! Jag\r\nbeklagar att Maj-Lis Lööw som ordförande\r\nbehöver sätta sin namnteckning på betänkandet.</pre><pre>Anf. 40  MAJ-LIS LÖÖW (s) replik:</pre><pre>Herr talman! Det är bara så, Lennart Fridén, att ni\r\naldrig har begärt detta i utskottet. Ni har satt er vid\r\nsidan om beredningsarbetet hela tiden och sagt:\r\nNej, nej, nej! Jag kan garantera att Lennart Fridén\r\naldrig kan påvisa att jag på ett enda sammanträde\r\nskulle ha avvisat en begäran om ytterligare\r\nbelysning av en fråga.</pre><pre>Anf. 41  LENNART FRIDÉN (m) replik:</pre><pre>Herr talman! När ärendet kom upp var det från\r\nbörjan uppenbart att vi hade dessa invändningar.\r\nDet finns ingen anledning att hantera denna\r\nlagfråga på ett sådant sätt som den tillfälliga\r\nmajoriteten har bestämt sig för att göra när vi anser\r\natt det är fel sätt att bedriva lagstiftningsarbete på.\r\nVi har faktiskt också arbetat med frågan mycket\r\nintensivt, men ni hade bestämt er från början för\r\nhur man skulle gå till väga.</pre><pre>Jag ställde i mitt första anförande ett antal frågor.\r\nÄr det på det sättet att ni vill låta en kommande s-\r\nregering slippa handskas med dessa frågor för att de\r\när för känsliga, som min medpassagerare på tåget\r\nsade? Varför var det så angeläget att driva fram\r\nbeslutet så att de övriga kamraterna i kammaren\r\ngick miste om motionsrätt m.m.? Jag har inte fått\r\nsvar på någon av de frågorna -- i alla händelser inga\r\ngodtagbara svar.</pre><pre>Anf. 42  BENGT HARDING OLSON (fp):</pre><pre>Herr talman! Jag nödgas konstatera att det här är\r\nen beklämmande debatt i en djupt mänsklig fråga,\r\nsom dessutom har föregåtts av en mycket smutsig\r\nlobbyverksamhet. Vi kan konstatera att det\r\nföreligger en i det närmaste total konfrontation.\r\nDet är ''ja'' versus ''nej''. Under ärendets gång har\r\nden som försökt hålla någon balans inte kunnat\r\nuppfatta det på annat sätt än att det är litet grand\r\nav fundamentalisternas krig.</pre><pre>Man tar heder och ära av varandra. Man gör det i\r\ntal. Man gör det i text. Man gör det i bild. Nu senast\r\nhar riksdagens samtliga ledamöter drabbats av en\r\nljudkassett från Livets ord.</pre><pre>Vi står inför ett olyckligt beslut, oavsett innehåll.\r\nDen kommande voteringen kommer att kora\r\nvinnaren och stämpla ut förlorarna. Men det är min\r\nbestämda uppfattning att det oavsett utgången inte\r\nfinns några vinnare.</pre><pre>Motsättningarna är större än de någonsin har varit,\r\nsåvitt jag kan erinra mig, mellan två nästan\r\njämstora falanger. Man har lyckats eller\r\nmisslyckats, beroende på hur man ser det, att skapa\r\nen enorm klyfta i denna fråga.</pre><pre>Dessutom har lagstiftningsproceduren varit\r\ntvivelaktig. Vi har inte haft en vanlig\r\nregeringsberedning. I stället har man använt ett\r\nriskfyllt snabbspår i utskottet. Jag har en 25--30-\r\nårig erfarenhet av juridiken. Jag kan som jurist inte\r\nannat än att beklaga överkörningen av\r\nlagstiftningens rättssäkerhetsgarant Lagrådet. Om\r\nnågon annan har mera kompetens att bedöma om\r\nman kan köra över Lagrådet eller inte får det stå\r\nför vederbörande, men jag anser mig inte själv ha\r\ntillräcklig kompetens för att stå bakom en sådan\r\növerkörning.</pre><pre>Allt det jag har nämnt nu påverkar även\r\nfolkmajoritetens inställning till partnerskap\r\nnegativt, vilket borde intressera någon. Ytterst,\r\nvilket jag tycker är det värsta av allt, skadas de\r\nhomosexuellas egen sak. Slutresultatet blir\r\nofrånkomligen att alla blir förlorare efter dagens\r\növning.</pre><pre>Jag tycker att detta är ett högt pris. Jag tycker också\r\natt det har inträffat helt i onödan. Jag påstår\r\nnämligen att det finns en alternativ lösning. Jag har\r\npresenterat en sådan i en särsklid motion. Jag har\r\ngjort det under allmän motionstid. Mitt förslag\r\ninnebär en modernisering av nu gällande sambolag\r\nför heterosexuella genom tillägg av ett antal nya\r\nregler, varav några väsentliga kan vara en\r\nömsesidig underhållsskyldighet och en inbördes\r\narvsrätt. En specialregel skulle kunna ge varje\r\nhomosexuell i ett parförhållande rätt till\r\nregistrering av sitt samboförhållande, om denne så\r\nvill. Dessutom ligger det då nära till hands, ja, är\r\nnärmast en självklarhet, att göra en motsvarande\r\nmodernisering av sambolagen för heterosexuella.</pre><pre>Idén och tanken bakom mitt förslag till lagändring\r\nvar att bibehålla jämställdheten mellan sambor,\r\noavsett om dessa är homosexuella eller\r\nheterosexuella, men inte att skapa likställdhet\r\nmellan samboende och äktenskap. Min motion\r\nmaldes tyvärr omsorgsfullt ned i\r\npolariseringsprocessen i lagutskottet.</pre><pre>Herr talman! Jag vill här avge något av en\r\nröstförklaring. Min utgångspunkt är klar: Jag vill\r\natt de homosexuellas ställning nu skall förbättras.\r\nJag vill att det skall ske i rättssäkra former. Jag vill\r\ninte jämställa homosexuella samboende med äkta\r\nmakar. Jag ser inget rimligt behov av en lag om\r\nhushållsgemenskap. Detta är min utgångspunkt.</pre><pre>En ja-röst innebär i dag ett omedelbart\r\njämställande av homosexuellt partnerskap och\r\näktenskap. Det vill jag inte. En nej-röst innebär\r\ningen förbättring under överskådlig framtid. Jag\r\nuppfattar nejet närmast som en begravning av hela\r\nfrågan, och det vill jag inte heller.</pre><pre>Att avstå blir då mitt enda resterande alternativ.\r\nDetta avstående betyder inte en passiv likgiltighet\r\nför homosexuella par och för partnerskapsfrågan.\r\nDet innebär i stället ett aktivt ställningstagande till\r\nen moderniserad sambolag.</pre><pre>Verkligt fri röstning i den här frågan förekommer\r\ntydligen endast i Folkpartiet. Det noterar jag inte\r\nutan stolthet. Om alla partier hade visat samma\r\nöppenhet, hade det lönat sig att yrka bifall till min\r\nmotion.</pre><pre>Avslutningsvis vill jag bara tillägga följande. Med\r\nmera öppna sinnen och mindre fanatism borde en\r\nstörre enighet ha kunnat uppnås, kanske t.o.m.\r\ngenom en proposition. Belöningen skulle ha blivit\r\nriklig. Lagen skulle ha fått en fastare rättslig grund.\r\nKlyftan mellan människor skulle bli mindre. Vi\r\nskulle ha fått en harmoni med den allmänna\r\nrättskänslan som skulle vara till fördel för alla -- och\r\njag menar alla. Jag tänker då särskilt på de\r\nhomosexuella.</pre><pre>Anf. 43  STEFAN KIHLBERG (nyd) replik:</pre><pre>Herr talman! Jag vill mycket kort bara göra ett\r\nklarläggande för att ingen tveksamhet skall råda.\r\nBengt Harding Olson sade att det bara är\r\nFolkpartiet som har helt fri röstning. Det är inte\r\nsant. Vi fattade i Ny demokrati för mycket länge\r\nsedan det för oss självklara beslutet att denna fråga\r\när en samvetsfråga. Vi har en fullständigt fri\r\nröstning.</pre><pre>För att Bengt Harding Olson skall slippa att göra\r\nden ironiska kommentaren att vi i Ny demokrati\r\ntycks ha det också i andra frågor kan jag säga att\r\ndet här beslutet fattades före den nuvarande\r\nturbulensen och är baserat på den ideologiska\r\nuppfattningen att detta är en samvetsfråga.</pre><pre>Anf. 44  BENGT HARDING OLSON (fp)\r\nreplik:</pre><pre>Herr talman! Jag vet inte vilken inställning som\r\nStefan Kihlberg har till andra människor, men han\r\nförutsätter tydligen att jag skulle vilja vara ironisk.\r\nDet tänkte jag inte alls vara. Vi liberaler har inte en\r\nsådan syn på andra människor. Vi visar respekt för\r\nvarandras åsikter.</pre><pre>Jag välkomnar även ett beslut från Ny demokrati\r\nom fri röstning i denna fråga. Sedan kan jag kanske\r\ninte avhålla mig från att säga att det tydligen är så i\r\nmånga frågor.</pre><pre>Anf. 45  STEFAN KIHLBERG (nyd) replik:</pre><pre>Herr talman! ''Vilket skulle bevisas'', Bengt\r\nHarding Olson! Jag tänkte före hans sista mening\r\nbe om ursäkt, för mitt tal om ironi, men det finns\r\ningen anledning till det. Ironin kom till sist, trots att\r\nBengt Harding Olson började sin replik med att\r\nsäga att vi liberaler inte är sådana.</pre><pre>Jag kan inte låta bli att ibland vara ironisk. Det kan\r\nfaktiskt ibland krydda den politiska debatten. Jag\r\nvill dock göra fullständigt klart att jag tror att vi har\r\nexakt samma grundläggande värderingar när det\r\ngäller respekt för människors uppfattningar osv.\r\nDet är fullständigt klart att jag har all respekt i\r\nvärlden för Bengt Harding Olson, även om han gör\r\nen och annan ironisk kommentar.</pre><pre>Anf. 46  BENGT HARDING OLSON (fp)\r\nreplik:</pre><pre>Herr talman! Vi skall nog inte ta i anspråk mera\r\ndebattid för denna fråga. Man får skilja mellan\r\nironi och skämt, och litet grand av skämt måste man\r\ntåla, även om man heter Stefan Kihlberg.</pre><pre>Anf. 47  LENNART FRIDÉN (m) replik:</pre><pre>Herr talman! Bengt Harding Olson lyssnade\r\ntydligen inte på det sista som jag sade i mitt första\r\nanförande, där jag markerade att vi utgår ifrån att\r\ndet i en sådan här värderingsfråga skall vara fri\r\nröstning i alla partier. Självfallet gäller det också\r\nModerata samlingspartiet. Så liberala är vi, Bengt\r\nHarding Olson.</pre><pre>Anf. 48  BENGT HARDING OLSON (fp)\r\nreplik:</pre><pre>Herr talman! Det låter betryggande att det är på det\r\nsättet. Jag menar att man skall ha respekt för\r\nvarandras åsikter men också att man skall\r\nrespektera det sätt på vilket partierna har arbetat\r\nmed detta i lagutskottet.</pre><pre>Jag undanber mig alla insinuationer om att jag, som\r\nLennart Fridén delvis har antytt, skulle ha bytts ut.\r\nJag är ordinarie ledamot och har icke bytts ut. Jag\r\ntycker att det är god politisk etik och moral att en\r\nfolkpartiledamot som inte representerar\r\nFolkpartiets linje frivilligt skall träda tillbaka, så att\r\npartiuppfattningen kommer fram. Också det är att\r\nvisa respekt för politisk etik och moral.</pre><pre>Vi har haft problem med suppleantskapet i\r\nlagutskottet. Det har berott på förhållanden som\r\nman inte helt kan råda över, men jag försäkrar\r\nLennart Fridén att det har skett mycket mer arbete\r\nbakom kulisserna än just vid sammanträdena. Då\r\nhar det såvitt jag förstår nästan bara redovisats ja-\r\neller nejståndpunkter.</pre><pre>Anf. 49  LENNART FRIDÉN (m) replik:</pre><pre>Herr talman! Anledningen till att jag tog upp detta\r\ni ett av mina tidigare anföranden var att jag ville\r\nmarkera att detta sätt att arbeta har givit ett mycket\r\ndåligt intryck, oavsett vad skälet bakom det har\r\nvarit. Jag hoppas bara att man inte i andra\r\nsammanhang skall hantera denna fråga på det sätt\r\nsom det här har givits intryck av. Faktum är, Bengt\r\nHarding Olson, att också vi har arbetat ganska\r\nintensivt med detta vid sidan om. Bengt Harding\r\nOlson har t.o.m. vid ett par tillfällen haft chansen\r\natt vara med när vi diskuterade denna fråga i den\r\ngrupp som i dag utgör en minoritetsgrupp. Vi\r\ngjorde då försök att komma fram till olika typer av\r\nlösningar, och jag upplevde att Bengt Harding\r\nOlsons inlägg i de sammanhangen var seriösa.</pre><pre>Men det kvarstår att den handläggning som har\r\nskett ur olika utgångspunkter inte har varit bra. Jag\r\nhoppas att vi slipper få en upprepning av detta.</pre><pre>Bengt Harding Olson började i sitt\r\nhuvudanförande att invända mot det sätt på vilket\r\ndenna fråga har hanterats, och på den punkten är\r\nvi helt överens.</pre><pre>Anf. 50  BENGT HARDING OLSON (fp)\r\nreplik:</pre><pre>Herr talman! Jag uppfattar det så att efter det att\r\njag nu har förklarat hur Folkpartiet har agerat och\r\narbetat i utskottet och Lennart Fridén alltså har full\r\ninformation om detta, tar han därmed också\r\ntillbaka sin kritik.</pre><pre>Anf. 51  BENGT KINDBOM (c):</pre><pre>Herr talman! Jag vill i det här inlägget tala litet\r\ngrand om det arbete som har skett i\r\nPartnerskapsutredningen, i vars direktiv det bl.a.\r\nstår att en grundläggande fråga vad gäller\r\ntillämpningsområdet av den aktuella lagstiftning\r\nvar om den skulle omfatta enbart homosexuella\r\nrelationer eller någon form av hushållsgemenskap.</pre><pre>I den reservation som Centern medverkade till i\r\nutredningen genom sin ledamot Rosa Östh sägs det\r\natt förstärkt trygghet för människor som\r\nstadigvarande delar hushåll ingående borde ha\r\nbelysts av utredningen.</pre><pre>Eftersom jag tycker att det hör till helhetsbilden vill\r\njag också nämna att reservationen avslutas med\r\nkonstaterandet att det är angeläget att entydigt slå\r\nfast alla människors lika värde. I detta ligger ett\r\nklart accepterande av människors olikhet. Det är\r\nenligt vår uppfattning varken möjligt eller önskvärt\r\natt försöka skyla över olikheter genom otydlig\r\nlikformighet i viss lagstiftning.</pre><pre>Jag vill något belysa på vilket sätt vi i Centern har\r\narbetat i utskottet med den här frågan. Det har här\r\nredan framförts tolkningar av varför det är så\r\nbråttom att här i riksdagen föra fram ett förslag till\r\nlagstiftning, detta trots att ärendet inte har utsatts\r\nför någon långbänk i regeringen. Yttrandet över\r\nutredningen kom ju in i slutet av mars, och direkt\r\nnär remisstiden hos regeringen hade gått ut tog\r\nlagutskottet tag i ärendet. Andra har gjort\r\ntolkningar av varför detta var nödvändigt. Jag låter\r\ndet stå för dem.</pre><pre>Jag vill också tillbakavisa påståendet att Centern\r\ninte har deltagit i utskottets beredningsarbete. Vi\r\nhar varit med på alla de sammanträden på vilka\r\nfrågan har behandlats, då förslag lämnades till\r\nLagrådet för yttrande, m.m. Däremot har vi inte\r\ndeltagit i den arbetsgrupp som bildades och som\r\nuttryckligen skulle lägga fram ett förslag på\r\ngrundval av Partnerskapskommitténs lagförslag.</pre><pre>Herr talman! I reservationen klargörs vårt\r\nställningstagande för ett avslag på lagutskottets\r\nförslag. I reservationen utgår vi från samma\r\nbedömningar som reservanten från Centern har\r\nfört fram i Partnerskapsutredningen.</pre><pre>Tillkommit har Lagrådets invändningar. Jag\r\nbehöver inte här upprepa dessa invändningar; de\r\nhar redan redovisats av flera talare före mig.\r\nSlutsatsen av Lagrådets prövning är att förslaget\r\ninte bör läggas till grund för lagstiftning om inte\r\nstarka skäl kan åberopas härför, och vi kan inte\r\nfinna att de starka skälen har åberopats.</pre><pre>Lagrådet har därutöver -- för att påpeka motsatsen\r\ntill vad som här har sagts -- också behandlat det\r\nremitterade lagförslaget. Först har man gjort den\r\nallmänna bedömningen att förslaget inte bör ligga\r\ntill grund för lagstiftning om inte starka skäl kan\r\nåberopas härför, och därefter har man gjort den\r\nlagtekniska genomgång som skall förbättra\r\nlagstiftningen. Detta framgår av en bilaga till\r\nlagutskottets betänkande. Regeringsformens\r\nbestämmelser om lagprövning är en del av\r\nförarbetet och kan komma att åberopas längre\r\nfram.</pre><pre>Lagrådets uttalande innebär i och för sig inte ett\r\nveto -- det har aldrig givits den innebörden, det vet\r\njag av erfarenhet från många år i\r\nkonstitutionsutskottet. Men vad Lagrådet säger har\r\nändå alltid tillmäts betydelse. Att påstå att\r\nLagrådet gör ett politiskt uttalande är just ett\r\npolitiskt uttalande.</pre><pre>Som framgår av reservationen anser vi också att en\r\ndel av helheten saknas när det gäller underlaget för\r\närendet. Vi säger i reservationen att det samlade\r\nunderlaget saknas, eftersom vi inte har fått pröva\r\nandra alternativ och se detta som en helhet.</pre><pre>Sambolagstiftningen är i dag en begränsad\r\nlagstiftning. Ingen vill väl i dag påstå att riksdagen\r\ngenom beslutet om sambolagen ville förneka\r\nkärleken hos samboende, som inte valt äktenskapet\r\nsom samlevnadsform. Men jag tror att alltför\r\nmånga i dag fäster större vikt vid\r\nsambolagstiftningen än vad den ger utrymme för\r\nrent lagtekniskt.</pre><pre>För att trygga säkerheten, de sociala förhållandena,\r\nm.m. för många många fler människor än vad vi i\r\ndag har tagit sikte på är det därför viktigt att arbeta\r\nvidare med ett samlat förslag om relationer och\r\nderas lagliga regleringen.</pre><pre>Därför hävdar jag att regeringen måste ta\r\nlagutskottets enhälliga uttalande om vidare\r\nutredning på allvar. Utskottet konstaterar att det\r\nutöver relationen man--kvinna, för vilken\r\näktenskapet står till buds, finns skilda slag av\r\nhushållsgemenskaper och parbildningar och att\r\ndetta bör bli föremål för arbete i en parlamentarisk\r\nutredning. Detta bör alltså inte väljas som en\r\nnödutgång, för en sådan är det inte, utan detta är\r\nen del av helheten.</pre><pre>Med detta, herr talman, yrkar jag bifall till\r\nreservationen och avslag på lagutskottets\r\nhemställan.</pre><pre>I detta anförande instämde Rosa Östh, Rune\r\nThorén, Ulla Tillander, Birgitta Carlsson, Birger\r\nAndersson, Stina Eliasson, Karin Israelsson,\r\nRoland Larsson, Stina Gustavsson och Kjell\r\nEricsson (alla c).</pre><pre>Anf. 52  KARIN PILSÄTER (fp):</pre><pre>Herr talman! ''För liberaler är det en bjudande plikt\r\natt försvara individens rätt att leva sitt liv som hon\r\nvill så länge hon inte skadar någon annan. Det är\r\nvår övertygelse att alla människor har lika värde\r\noavsett ras, kön, nationalitet eller sexuell läggning.\r\nDet gör det naturligt för oss att slå vakt om utsatta\r\nminoriteter och värna deras rättigheter.</pre><pre>Den enda säkra skillnaden mellan homo- och\r\nheterosexuella är att homosexuella känslomässigt\r\ndras till personer av samma kön. I homosexuella\r\noch heterosexuella förhållanden finns motsvarande\r\nkänslor av vänskap, omsorg, lojalitet, ömhet,\r\nkärlek.''</pre><pre>Det här skrev Folkpartiets partistyrelse i ett\r\nyttrande inför landsmötet 1990, där man också\r\nnoterade att ''socialstyrelsen under sommaren 1990\r\nförelagt regeringen ett förslag om registrerat\r\npartnerskap för homosexuella. Lagförslaget\r\ninnebär att äktenskapets alla rättsverkningar, med\r\nnågra för undantag främst rörande möjligheten till\r\ngemensam adoption, blir tillämpliga på parterna i\r\nett registrerat partnerskap. Partistyrelsen anser att\r\nförslaget öppnar en välkommen möjlighet för\r\nhomosexuella att markera stabiliteten i ett\r\nförhållande.''</pre><pre>Det var en alldeles entydigt majoritet som på\r\nFolkpartiets landsmöte 1990 biföll partistyrelsens\r\nförslag om införande av registrerat partnerskap.\r\nJag hoppas att riksdagen i dag kommer att göra\r\ndetsamma.</pre><pre>Sedan Socialstyrelsen lade fram det här förslaget\r\nhar en statlig utredning jobbat med stor\r\nnoggrannhet och sakkunskap. Man har skrivit ett\r\ndigert betänkande, som har gått igenom en\r\nremissomgång med många och utförliga yttranden\r\nfrån tunga remissinstanser. Utifrån de\r\nsynpunkterna har sedan lagutskottets kompetenta\r\nkansli utformat en lagrådsremiss, och ett förslag har\r\nsedan utarbetats. Tolkningen av Lagrådets\r\ngrundläggande inställning har givetvis varierat,\r\nberoende på vilken grundinställning man själv har.\r\nFramför oss har vi nu ändå ett färdigt förslag, som\r\när reviderat utifrån Lagrådets synpunkter.</pre><pre>Att påstå att förslaget inte skulle vara väl\r\ngenomarbetat tycker jag därför är en ganska grov\r\nförolämpning mot alla dem som under mycket lång\r\ntid har slitet hårt med förslaget, och ett sådant\r\npåstående är ett svepskäl.</pre><pre>Ett annat svepskäl är att riksdagen inte skulle vara\r\nden rätta platsen för det här jobbet.\r\nRegeringskansliet i all ära, men riksdagen är ändå\r\nSveriges högsta beslutande organ och den\r\nlagstiftande församlingen. Att en majoritet i\r\nriksdagen fattar ett beslut när regeringen inte vill\r\nlägga fram förslaget tycker jag därför inte är något\r\nkonstigt.</pre><pre></pre><pre>Det har antytts av bl.a. Lennart Fridén att vi i\r\nFolkpartiet inte skulle ha tagit denna fråga på\r\ntillräckligt stort allvar. Skälet till att jag inte har\r\nkunnat jobba färdigt med förslaget är att jag födde\r\nbarn för tre veckor sedan. Det lilla barnet ligger i\r\nkammarfoajén och väntar. Min ersättare, Ingela\r\nMårtensson, hade tungt arbete i ett annat utskott\r\nsom tyvärr sammanföll med denna fråga. Det är\r\narbetsuppgifter som jag vet hade vissa paralleller\r\nmed detta förslag. Det är detta som är orsaken till\r\nvår skiftande representation, absolut inte att vi inte\r\nskulle ta frågan på allvar. Jag kan bara beklaga att\r\njag inte lyckades planera mitt barnafödande bättre\r\ni förhållande till riksdagsarbetet.</pre><pre>Fru talman! Denna fråga handlar inte vare sig om\r\nde internationella privaträttsliga konsekvenserna\r\nvid upplösande av partnerskap eller om huruvida\r\nriksdagsproceduren är acceptabel. Denna fråga\r\nhandlar om värderingar och inställningen till kärlek\r\noch olikhet, vidare om respekt och tolerans och att\r\nlåta andra människor vara som de är.</pre><pre>För mig är det därför helt självklart att säga ja. De\r\npersoner som så önskar skall ha denna möjlighet.\r\nSamhället skall visa den öppenhet och respekt som\r\nkommer att göra att det blir ringar på vattnet -- fler\r\nvågar vara den de är. Det är fråga om att kunna\r\nskapa sig en dräglig tillvaro i vardagen, oavsett var\r\ni samhället man befinner sig socialt och geografiskt.</pre><pre>Ingen människa blir homosexuell tack vare\r\nmöjligheten till partnerskap -- lika litet som någon\r\nblir heterosexuell av att det finns en\r\näktenskapslagstiftning. Partnerskap är inget hot\r\nmot äktenskapet. Det är ju inget alternativ. Hotet\r\nmot äktenskapet ligger väl möjligen i sambolagen.\r\nHotet mot både äktenskap och familj skulle kunna\r\nvara den lagstiftning kring en ''hushållsgemenskap''\r\nsom förs fram av så många motståndare till\r\npartnerskap.</pre><pre>I Kyrkans tidning har jag läst följande citat: ''Även\r\nmor och dotter kan då ingå partnerskap i syfte att\r\ngentemot andra syskon säkra en positiv\r\nsärbehandling vid moderns bortgång, likaså två\r\nsystrar ur en större syskonskara -- -- --.'' Om detta\r\när meningen, är det verkligen en ny ordning man\r\nhar tänkt sig.</pre><pre>Skall denna hushållsgemenskap kunna ingås\r\nparallellt med äktenskap, kanske inte bara två och\r\ntvå, utan tre och tre, eller varför inte fyra och fyra,\r\näkta makar med en tredje part eller den ene\r\nföräldern med sitt barn, osv.? För egen del är jag\r\nganska övertygad om att det inte är något bra\r\nförslag. Men för att en gång för alla få dessa idéer\r\nbelysta tillstyrker jag givetvis att behoven skall\r\nutredas.</pre><pre>Fru talman! Det finns många som säger sig vara\r\nmotståndare till registrerat partnerskap av hänsyn\r\ntill barnen. På vilket sätt våra barn skulle bli\r\nlidande av att homosexuella par registrerar sitt\r\npartnerskap framgår inte. Hotet mot mina barn,\r\nmot alla våra barn, består inte av om människor,\r\nsom utan att blanda in några andra, inför varandra\r\noch andra, ges möjlighet att bekräfta sin relation,\r\nbåde symboliskt och juridiskt. Jag tror att hotet mot\r\nbarnen består i ett samhälle som förtrycker,\r\nskuldbelägger och som präglas av bristande\r\nrespekt, intolerans och kärlekslöshet.</pre><pre>För mina barns skull, för alla barns skull, vill jag\r\ndärför införa registrerat partnerskap. Jag vill inte\r\natt de skall växa upp i ett samhälle som präglas av\r\nsådana värderingar som en del gett uttryck för. Jag\r\nvill att mina barn skall växa upp i ett samhälle som\r\npräglas av respekt, tolerans och kärlek till\r\nmedmänniskan. Därför yrkar jag bifall till\r\nlagutskottets hemställan i sin helhet.</pre><pre>(Applåder)</pre><pre>Anf. 53  STEFAN KIHLBERG (nyd) replik:</pre><pre>Fru talman! Jag skall återkomma till det som Karin\r\nPilsäter till min glädje konstaterar är\r\nhuvudfrågorna, nämligen värderingsfrågorna.\r\nSamtidigt undviker hon paradoxalt nog dem i sitt\r\ntal. Hon kommer inte in på värderingsfrågorna.</pre><pre>Den talande tystnaden från Elisabeth Persson,\r\nMaj-Lis Lööw och Ingela Mårtensson är tydlig,\r\nmen möjligen svårtolkad om man inte känner dem\r\nlitet närmare. Jag har större respekt för Karin\r\nPilsäter och hennes civilkurage. Hon brukar inte\r\nvara rädd för att säga vad hon tycker. Jag hoppas\r\natt hon vågar svara på mina frågor.</pre><pre>Jag instämmer i den liberala deklarationen Karin\r\nPilsäter inledde med. Självklart! Men en del av\r\nhennes anförande gör att jag inte är alldeles\r\növertygad om att Karin Pilsäter har sett att det finns\r\ngränser mellan frihet och att vara liberal och\r\ntolerant. Det finns gränser för när man sedan slår\r\növer i likgiltighet och slapphet. Var går gränserna?\r\nDet behövs litet utveckling kring den frågan.</pre><pre>Karin Pilsäter säger uppenbarligen samma sak som\r\njag läste upp ur betänkandet för en stund sedan,\r\nnämligen att det bör inte ankomma på samhället att\r\ngenom lagstiftning eller på annat sätt ge uttryck för\r\nnågra värderingar när det gäller människors sätt att\r\nordna sin samlevnad. Karin Pilsäter tar också upp\r\natt det hela handlar om inställningen till kärlek.\r\nMen det är precis vad frågan inte handlar om, Karin\r\nPilsäter! Det framgick av mitt huvudanförande, och\r\ndet sade Ingela Mårtensson också. Det går inte att\r\nframbesvärja kärlek med hjälp av lagstiftning --\r\ntack och lov.</pre><pre>Därför blir en av frågorna, naturligtvis, hur Karin\r\nPilsäter ser på polygami, månggifte. Jag stannar vid\r\nden frågan. Är det okej om det sker i tysthet? Vi\r\nvet att det är så. Tycker Karin Pilsäter att det är så\r\nokej att det skall sanktioneras i lag? Jag medger att\r\nfrågorna upplevs som provokativa. Jag förstår det.\r\nDet vore intressant att få höra värderingarna,\r\nideologin, synsättet -- inte plakatargument.</pre><pre>Anf. 54  KARIN PILSÄTER (fp) replik:</pre><pre>Fru talman! Det är klart att det inte går att lagstifta\r\nfram, lika litet som det går att lagstifta bort, andra\r\nmänniskors kärlek. Det handlar om huruvida vi i\r\nlagstiftningen skall acceptera den kärlek som\r\nfaktiskt finns och om vi skall våga se den.</pre><pre>För mig, och jag tror för de allra flesta, handlar det\r\nhela om att gränserna givetvis går där man riskerar\r\natt skada någon annan. Dit hör t.ex. polygami. Jag\r\nkan inte tänka mig att det finns speciellt många tre-\r\neller fyrpartsförhållanden där inte någon är att\r\nbetrakta som svagare och därmed kommer att bli\r\nlidande. Jag har för övrigt inte noterat att det finns\r\nnågon direkt efterfrågan på en sådan lagstiftning.\r\nNu menar jag inte att man skall lagstifta om sådant\r\nfolk beställer. Det finns självfallet andra orsaker att\r\nlagstifta. Men det finns en grupp som efterfrågar en\r\nlagstiftning i fråga om partnerskap. Det finns ingen\r\nanledning för oss att säga nej. Jag anser att man\r\nskall acceptera att förhållandena finns. Det går inte\r\natt få bort dem genom att låtsas om att de inte\r\nexisterar.</pre><pre>Anf. 55  STEFAN KIHLBERG (nyd) replik:</pre><pre>Fru talman! Jag noterar igen, typiskt nog, att Karin\r\nPilsäter inte svarar på grundfrågorna. Det är så\r\nsymtomatiskt. Jag har ännu inte fått någon att svara\r\npå frågorna, och jag har pratat med bra många.</pre><pre>Det är självklart fråga om att acceptera och\r\nrespektera. Det sade jag i mitt huvudanförande.\r\nMen det är möjligt att Karin Pilsäter ammade då.\r\nMen låt mig än en gång göra klart att det är\r\nfullständigt självklart att vi skall visa djup respekt\r\noch stor tolerans för såväl homosexualitet som en\r\nmängd andra frågor i samhället. Men det är en\r\navgörande skillnad mellan att samhället går in och\r\nsanktionerar och att utnyttja normsystemet för vad\r\nsamhället anser vara önskvärt. Det är en kolossal\r\nskillnad.</pre><pre>Jag kan försäkra Karin Pilsäter att mormonerna\r\ntycker att månggifte är fullständigt i sin ordning. De\r\när inte ensamma. Jag sade i mitt huvudanförande\r\natt månggifte är en fullständigt naturlig del av\r\nmånga orientaliska kulturer. Om jag har förstått\r\nsaken rätt företräder Karin Pilsäter av djup och\r\näkta övertygelse det mångkulturella samhället. De\r\nmänniskorna finns redan här och lever i polygami.</pre><pre>Min fråga är fortfarande: Hur ser Karin Pilsäter på\r\ndenna fråga? Vad tycker hon om den? Låt oss säga\r\natt det finns fem sex män och kvinnor som själva\r\ntycker att det är precis så de vill leva. De känner sig\r\nvarken förtryckta, upptryckta eller något annat. De\r\nvill leva så av egen, äkta och fri vilja. Hur ser Karin\r\nPilsäter på detta? Skall vi uppmuntra att de i så fall\r\nskall bilda ''pressure groups''? Det är tyvärr så det\r\nsamhälle fungerar som Karin Pilsäter så varmt\r\nförsvarar, dvs. särintressen skall driva en opinion.\r\nJag är litet mera sant liberal. Jag tycker inte att det\r\nskall behövas ett särintresse eller att man skall\r\nbehöva ha en förening bakom sig. Jag tycker att\r\nman skall lyssna med lika stor respekt på den\r\nenskilda människan.</pre><pre>Anf. 56  KARIN PILSÄTER (fp) replik:</pre><pre>Fru talman! Det är tråkigt att Stefan Kihlberg inte\r\nlyssnar på vad jag säger. Jag svarade mycket noga\r\npå hans fråga om polygami. Jag anser inte att\r\npolygami skall införas. Jag anser inte heller att man\r\nskall bilda intresseorganisationer för att få som man\r\nvill. Det skall man få ändå. Men det måste ändå\r\nfinnas någon sorts efterfrågan, oavsett om den är\r\norganiserad eller icke-organiserad.</pre><pre>Låt mig ta ett exempel. Min mammas gamla fastrar\r\nhar levt tillsammans i över 50 år. De har trots detta\r\ninte efterfrågat någon ytterligare paketlagstiftning\r\nför att organisera sin ekonomi. Det är ett bra\r\nexempel på att man inte behöver ingå i några\r\nintresseorganisationer för att antingen ange en\r\nefterfrågan eller inte ange en efterfrågan. Det\r\nmåste ju finnas ett slags behov.</pre><pre>Jag anser inte att polygami skall införas, oavsett om\r\ndet finns intresseorganisationer eller inte.</pre><pre>Den grundfråga som Stefan Kihlberg inte får svar\r\npå förstår jag inte. Möjligen kan det vara så att\r\nStefan Kihlberg är litet oklar när han försöker\r\nframställa sin grundfråga, och att det gör att han\r\naldrig får något svar på den.</pre><pre>Till sist vill jag säga att när det handlar om att\r\nrespektera och acceptera andras kärlek, och när det\r\ninte skadar någon tredje part, har acceptansen i\r\ngrunden i den svenska lagstiftningen för\r\nhomosexuella parbildningar gjorts för länge sedan;\r\ndet steget tar vi inte nu. Det vi nu gör är att vi\r\nbekräftar det och inför en lagreglering som är\r\nheltäckande, en lagreglering som många människor\r\nanser att de behöver. Det steget tycker jag att vi\r\nskall ta i dag.</pre><pre>Anf. 57  GEORG ANDERSSON (s):</pre><pre>Fru talman! Självständighet och civilkurage hos\r\nvåra parlamentariker är en livsfråga för svensk\r\ndemokrati. Så skrev chefredaktören för tidningen\r\nDagen den 3 juni i år. Jag instämmer till fullo i\r\ndetta. För att markera mitt personliga och\r\nsjälvständiga ställningstagande har jag anmält mig\r\nför ett kort inlägg i denna debatt.</pre><pre>Under de senaste dagarna har det nämligen\r\nförekommit en del beskyllningar och antydningar\r\nom att socialdemokrater är offer för partipiska och\r\ntvång. Och Broderskapsrörelsens företrädare\r\nbeskylls för att vara fega och följsamma.\r\nFörödande konformism i socialdemokratin skrev\r\nnämnde chefredaktör häromdagen. Man frågar sig\r\nvarför det inte kallas för konformism när kds\r\nledamöter är eniga i en fråga utan bara när\r\nsocialdemokrater är eniga.</pre><pre>Som kristen röstar jag för en möjlighet till\r\nregistrerat partnerskap. Jag hoppas nämligen att\r\ndärmed kunna ge viss upprättelse åt en grupp\r\nmänniskor som möter mycket intolerans. De brev\r\noch telefonsamtal som har strömmat in under de\r\nsenaste dagarna har gjort mig både ledsen och\r\nbetryckt. De som har försökt att övertala mig att\r\nrösta mot partnerskapslagen har i flera fall, dess\r\nbättre inte i alla, uppvisat en skrämmande\r\noförståelse för de homosexuellas situation.</pre><pre>I dessa övertalningsförsök har det sällan åberopats\r\nkärlek; det har talats väldigt litet om kärlek. Men i\r\nbibeln står det: Kärleken är tålig och mild, den\r\nförhäver sig icke. Men det har förekommit mycket\r\nav förhävelse i motståndet mot lagutskottets\r\nförslag.</pre><pre>Den föreslagna lagen om registrerat partnerskap\r\nförutsätter inte homosexualitet, men den\r\ntillkommer för att undanröja ett problem som\r\nhomosexuella upplever som allvarligt och\r\nkränkande. Lagen är således till för att hjälpa en\r\nminoritet, en minoritet som under lång tid varit\r\ndiskriminerad.</pre><pre>När man ser motståndarnas aktioner kan man få\r\nintrycket att den föreslagna lagen skulle kunna leda\r\ntill stor skada för någon. Jag har svårt att förstå det.\r\nVem lider skada av att samhället försöker ge stöd\r\nåt dem som eftersträvar en varaktig relation?\r\nFörklara det för mig!</pre><pre>Förslaget om att erbjuda en s.k.\r\nhushållsgemenskap är, såvitt jag uppfattar det, ett\r\nförsök till undanflykt. Det är ett försök att undgå\r\nkravet på ett rakt och öppet ställningstagande i den\r\negentliga frågan. Det är ett sätt att dölja, gömma\r\nundan och skjuta frågan på framtiden.</pre><pre>Det slags partnerskap som lagförslaget tar sikte på\r\nrör relationer där det finns en varaktig sexuell\r\ngemenskap, förutom all övrig gemenskap som\r\nuppstår mellan människor som älskar varandra. De\r\nsom vill ersätta den föreslagna lagen med s.k.\r\nhushållsgemenskap är uppenbarligen beredda att\r\nacceptera också homosexuella relationer. Men man\r\nvill inte tala i klartext om detta.</pre><pre>Om man inte anser att samhället bör utveckla dess\r\nacceptans av homosexualitet kan jag inte förstå hur\r\nman har tänkt sig utformningen av lagen om\r\nhushållsgemenskap. Skall de homosexuella\r\nuteslutas också i detta sammanhang? Den frågan\r\nkräver ett rakt och entydigt svar.</pre><pre>Jag vill också citera ett avsnitt ur det remissvar som\r\nKristna Studentrörelsen i Sverige, KRISS,\r\navlämnade: ''För oss som kristen rörelse känns det\r\nsmärtsamt att konstatera att ''den kristna\r\nopinionen' alltid tycks inta en rigid moralistisk\r\nhållning i frågor som handlar om samlevnad, utan\r\natt se de människor som drabbas av starka och\r\nväletablerade människors ''principfasthet'.''</pre><pre>Kristna Studentrörelsen i Sverige konstaterar att de\r\nkristna röster som hörs starkast inte talar för hela\r\nkistenheten.</pre><pre>Jag har med detta inlägg velat markera samma sak.\r\nLåt mig dessutom tillägga att jag tycker att denna\r\ndebatt är något märklig, eftersom den så ensidigt\r\nfrån nejsägarnas sida handlar om formaliteter. Den\r\nhandlar om formaliteter om Lagrådets yttrande.\r\nLagrådet skall man ha respekt för, men det gäller\r\natt man är konsekvent också.</pre><pre>Jag kunde konstatera att arbetsmarknadsutskottet\r\ni dag justerade ett betänkande om ett nytt a-\r\nkassesystem. Jag tycker att den utskottsmajoriteten\r\ninte visade särskilt stor respekt för Lagrådet. Det\r\nhar också förekommit kritik mot Lagrådet i andra\r\nfrågor från kds håll. Respekten för Lagrådet tycks\r\nvara något selektiv, men jag tänker inte gå in i\r\nsakfrågan i övrigt.</pre><pre>Det har talats om formaliteter kring\r\nutskottsinitiativ osv. Efter att ha lyssnat till denna\r\ndebatt efterlyser jag sakargumenten. Vad är det\r\nsom de som säger nej till förslaget om ett registrerat\r\npartnerskap säger nej till? Man vill ju bara skjuta\r\nförslaget på framtiden. Det bör utredas bättre,\r\nsäger man. Det bör också förankras i internationell\r\nlagstiftning. Men själva sakskälen saknas. Döljer\r\nman dem bakom formalitetsskäl därför att\r\nsakskälen är så svaga?</pre><pre>Fru talman! Jag yrkar bifall till utskottets\r\nhemställan.</pre><pre>I detta anförande instämde Lennart Nilsson (s).</pre><pre>Anf. 58  STEFAN KIHLBERG (nyd) replik:</pre><pre>Fru talman! Georg Andersson inleder med att\r\nbakgrunden till hans ställningstagande utgår från\r\nhans kristna tro. Den har jag en mycket djup\r\nrespekt för.</pre><pre>Vi har det gemensamt att vi står på samma\r\nfundament. Och jag hamnade i den paradoxala\r\nsituationen i utbildningsutskottet att jag var den\r\nsom slogs för att den kristna etiken och den\r\nvästerländska humanismen skulle tas med i\r\nskrivningen, men Georg Anderssons partibröder\r\nstred hårt emot mig och andra som kämpade för\r\ndet.</pre><pre>Georg Andersson talar om kärlek. Det skulle jag\r\nockså gärna vilja göra, mycket och länge. Vi har\r\nsamma grundpositiva dyrkan till detta underbara\r\nfenomen. Men det är inte kärlek som vi i dag\r\ndiskuterar. Att det skall vara så svårt att acceptera\r\ndet! Låt mig dra en parallell. Jag är nämligen\r\növertygad om att Georg Andersson då förstår vad\r\njag menar.</pre><pre>Vad är dopet? Georg Andersson vet det. För de\r\nflesta människor handlar dop om att få sitt namn,\r\nmen det handlar inte ett ögonblick om det. Dopet\r\när någonting helt annat. Man döper inte någon till\r\nett namn. Namngivning och dop har inte med\r\nvarandra att göra. Det finns dess värre många\r\nmänniskor som inte vet det, men Georg Andersson\r\nvet det.</pre><pre>För att göra frågan mycket tydlig och konkret, så\r\natt t.o.m. Karin Pilsäter förstår den, vill jag säga:\r\nVad är det för fel på den kärlek och den lycka som\r\nmänniskor kan uppleva i andra förhållanden än\r\nparförhållanden? Jag känner inte till Georg\r\nAnderssons civila förhållanden, men tänk tanken\r\natt två kvinnor dyrt och heligt i sitt innersta älskar\r\nGeorg Andersson, att det är besvarat från hans\r\nsida, lika dyrt och heligt och äkta, att de gör det i\r\nfullständig frihet -- det handlar inte alls om tvång --\r\noch att de tre vill leva tillsammans. Vad är det för\r\nfel på den kärleken?</pre><pre>Anf. 59  GEORG ANDERSSON (s) replik:</pre><pre>Fru talman! Stefan Kihlberg bjuder upp till någon\r\nsorts kärleksdrama, som jag helt plötsligt skulle ta\r\nställning till. Jag avstår från det.</pre><pre>Jag uppfattar Stefan Kihlbergs resonemang om\r\nmånggifte som ytterligare ett sätt att smita undan\r\ndiskussionen i den här frågan. Jag tar gärna en\r\ndiskussion om månggifte senare och motiverar\r\nvarför jag säger nej till det. Varför går Stefan\r\nKihlberg in på det sidospåret i den här\r\ndiskussionen?</pre><pre>Stefan Kihlberg säger att det här inte handlar om\r\nkärlek. Det är också ett sätt att skjuta undan och\r\nringakta den känslomässiga relation som\r\nhomosexuella upplever. Även om det i lagteknisk\r\nmening inte förutsätts med det här lagförslaget,\r\nuttrycks det klart att lagen tillkommer för att\r\ntillgodose dessa människors djupt och starkt kända\r\nbehov.</pre><pre>Anf. 60  STEFAN KIHLBERG (nyd) replik:</pre><pre>Fru talman! Det handlar inte alls om att smita.\r\nGeorg Andersson efterlyste, upprepade gånger, i\r\nsitt huvudanförande just sakargumenten. Men\r\nsakargumenten är ju värderingar, ideologi och\r\ninställning till existentiella frågor.</pre><pre>Det är Georg Andersson som smiter undan, genom\r\natt inte svara på frågan utan hänvisa till att han i\r\nandra sammanhang skall utvecka det. Men det är ju\r\nhär, om någonstans, just i denna situation, när vi\r\nstår inför detta beslut, som det vore värdefullt att\r\nfå veta vad Georg Andersson tycker. Tre minuter\r\när ganska lång tid att sammanfatta på, och Georg\r\nAndersson hinner en bra bit på vägen att\r\nåtminstone ge oss en antydan om vad han tycker om\r\nden kärlek som jag beskrev. Han behöver inte gå\r\nin i sitt eget privatliv, utan vi kan göra det till mitt\r\nproblem.</pre><pre>Vi kan tänka oss att jag är djupt förälskad i två\r\nkvinnor, att de är lika djupt förälskade i mig och att\r\nvi vill leva tillsammans. Vad tycker Georg\r\nAndersson om den relationen och den kärleken?\r\nJag vill gärna veta det, eftersom det är ett\r\nsakargument i en debatt som gäller värderingar\r\nkring ett samhälles normsystem.</pre><pre>Det handlar inte om att vi inte skall respektera och\r\ntolerera. Det är självklart -- det känns nästan tjatigt\r\natt behöva upprepa det. Där är vi fullständigt\r\növerens. Det handlar om vad samhället skall\r\nsanktionera och var ramarna går för en\r\nsamhällsgemenskap. Det är huvudfrågan.</pre><pre>Anf. 61  GÖTE JONSSON (m):</pre><pre>Fru talman! Det har förts många diskussioner och\r\nsamtal beträffande handläggningen av detta\r\närende. Jag vill bara inledningsvis konstatera att\r\nsättet att handlägga ett så viktigt ärende som det\r\nkammaren nu diskuterar och som kammarens\r\nledamöter skall ta ställning till har varit mycket\r\nmärkligt. Med anledning av vissa antydningar vill\r\njag bara säga att det faktum att vi mycket starkt\r\nifrågasätter handläggningen av ärendet, bl.a.\r\nutifrån Lagrådets yttrande, inte innebär någon\r\nkritik mot dem i utskottskansliet som har haft att\r\nhantera frågan. Vad det handlar om är hela\r\nberedningsprocessen, som enligt min uppfattning\r\när klandervärd.</pre><pre>Jag övergår nu till sakfrågan. Det är utomordentligt\r\nmånga som har varit och som är engagerade i den\r\nhär debatten. Det är förståeligt, och man skall\r\nrespektera det, därför att debatten handlar mycket\r\nom engagemang och om värderingar.</pre><pre>Personligen fick jag mitt partis uppdrag att sitta i\r\nPartnerskapsutredningen. Vi arbetade under\r\nganska lång tid, och det var under det\r\nutredningsarbetet som vi fick ta ställning i den här\r\nviktiga frågan.</pre><pre>Jag vill litet grand motivera varför jag tog ställning\r\nsom jag gjorde i Partnerskapsutredningen och\r\nlikaså nu i anslutning till ärendets behandling i\r\nkammaren.</pre><pre>Mitt motiv är helt enkelt att jag anser, utifrån den\r\nmoderata grundvärdering som jag har, att\r\näktenskapet är unikt. Äktenskapet är en av\r\nsamhällets viktigaste grundstenar. I detta finns en\r\nmycket grundläggande värdering. Jag tycker att det\r\nfinns anledning att klart markera detta i debatten,\r\ndärför att den frågan kommer att vara en ganska\r\nviktig del när det gäller hur olika människor för\r\ndiskussionen ute i samhället, utanför denna\r\nkammare.</pre><pre>Det är ändå så, fru talman, att relationen mellan\r\nman och kvinna är unik. Det är enbart inom ramen\r\nför dessa relationer som barnen föds, och det är\r\nbarnen som är grunden för samhällets fortbestånd.\r\nDet är detta som är det unika när det gäller\r\näktenskapslagstiftningen och de relationer som\r\nregleras inom ramen för denna lagstiftning.\r\nMotivet för det lagstadgade skyddet för\r\nfamiljeinstitutionen är ju detta -- det är detta som är\r\ngrunden. Det är givetvis samhällets skyldighet att\r\nvärna om denna lagstiftning, dels utifrån\r\näktenskapslagstiftningen, dels utifrån\r\nföräldraansvaret.</pre><pre>Detta faktum innebär inte att vi inte skall erkänna\r\nolikheter. Människor är olika, har olika behov och\r\nolika önskemål.</pre><pre>När vi i utredningen sade nej till införande av\r\nregistrerat partnerskap och i dag tillstyrker den\r\nreservation som är fogad till lagutskottets\r\nbetänkande, innebär detta inte någon\r\ndiskriminering av andra samlevnadsformer, av\r\nhomosexuella eller av kärlek och känslor, såsom\r\nman tidigare har försökt göra gällande från\r\ntalarstolen. Vad det handlar om är att se på vilken\r\ngrund man bygger en lagstiftning och vilka motiven\r\nför lagstiftningen som sådan är.</pre><pre>Jag tror att vi måste vara överens om att vi aldrig\r\nkan lagstifta fram vare sig känslor, kärlek eller\r\nomtanke. Det ligger inom ramen för vars och ens\r\nansvar, det personliga ansvaret. Man skall givetvis,\r\nsom någon talare tidigare sade, vara den man är --\r\nman har rätt att vara sig själv.</pre><pre>Det är samma sak när det gäller människors lika\r\nvärde. Det beror inte heller på den enstaka\r\nsärlagstiftningen, utan människors lika värde är\r\nförankrat i det faktum att vi är människor och också\r\ni det faktum att vi som människor är olika i rätt\r\nmånga avseenden.</pre><pre>Jag menar också att det när det gäller frågan om en\r\näktenskapsliknande lag för homosexuella finns\r\nanledning att se till vilka förväntningar en sådan\r\nlagstiftning föder. Vi vet redan att både RFSL och\r\nRFSU ser detta som första steget till adoption,\r\ninsemination och gemensamt föräldraskap. Jag\r\nrespekterar deras syn på detta. De arbetar utifrån\r\nden uppfattningen. Men då är frågan: Hur ser\r\nmajoriteten på de förväntningar som man skapar\r\ngenom denna lag samtidigt som man i betänkandet\r\nsäger nej till detta? Det gör man visserligen på\r\nganska märkliga grunder: Man säger att det i dag\r\ninte är vetenskapligt bevisat. Man bygger alltså sitt\r\nnejsägande på vetenskaplig dokumentation. Men\r\ndet måste ju också finnas värderingar med i ett\r\nsådant sammanhang, fru talman.</pre><pre>När vi stiftar lagar måste vi alltid ställa oss frågan:\r\nVarför stiftar vi lagarna? När det gäller\r\näktenskapslagstiftningen är ju motivet väldigt klart,\r\nsom jag tidigare har sagt.</pre><pre>När vi stiftar lagar måste vi också ha klart för oss\r\neffekten av lagstiftningen. Lagrådet har pekat på en\r\nrad oklara effekter av en lag inom ramen för\r\npartnerskapsförslaget. Vi hade egentligen samma\r\nproblem i Partnerskapskommittén. Det går inte att\r\nsäga att de som omfattas av lagen får ta sitt eget\r\nansvar. Vi måste när vi stiftar lag också vara\r\nberedda att se vilka effekter och vilka problem en\r\nlagstiftning kan få. Jag tänker då t.ex. på det\r\ninternationella området.</pre><pre>Till sist, fru talman, vill jag ta upp frågan om en\r\nlagstiftning baserad på hushållsgemenskap.\r\nFörslaget om en utredning om det är inte trams,\r\nElisabeth Persson. När vi reservanter diskuterade\r\nden frågan i partnerskapsutredningen gjorde vi det\r\nutifrån mycket seriösa överväganden. Det fanns\r\nockså med i direktiven till utredningen.</pre><pre>Det finns människor som har en\r\nhushållsgemenskap som inte är grundad på sexuell\r\nläggning utan på andra viktiga grundvärderingar\r\noch relationer. Vad det handlar om när det gäller en\r\növersyn av dessa människors livssituation är\r\nframför allt deras sociala trygghet. Vi vet att det där\r\nhar uppstått problem i ganska många sammanhang.\r\nVi vet inte hur många det gäller. De är inte heller\r\nnågon stark påtryckargrupp. Men vi vet att\r\nproblemen finns. Det framgick av\r\nutredningsdirektiven.</pre><pre>Vi reservanter i utredningen har följt upp detta och\r\nvill att frågan skall utredas. Nu har också utskottet\r\nkommit fram till att man skall utreda frågan om\r\nhushållsgemenskap även i andra sammanhang. Då\r\nmenar jag att man inte nu skall fatta ett beslut om\r\nen särskild lag om partnerskap för homosexuella.\r\nEn sådan trygghetslagstiftningen skall omfatta de\r\nmänniskor som varaktigt har hushållsgemenskap\r\nmen den skall inte grundas på sexuell läggning. Den\r\nskall vara baserad på de behov som finns i samband\r\nmed att man varaktigt delar hushåll.</pre><pre>Fru talman! Med detta ber jag att få yrka avslag på\r\nutskottets hemställan och bifall till reservationen.</pre><pre>I detta anförande instämde Sten Svensson (m),\r\nLars Björkman (m), Bengt Wittbom (m),\r\nMargareta Gard (m), Karin Falkmer (m), Birgit\r\nHenriksson (m), Per-Richard Molén (m), Stefan\r\nKihlberg (nyd), Olle Lindström (m), Bertil\r\nDanielsson (m), Ingvar Eriksson (m), Maud\r\nEkendahl (m), Jan-Olof Franzén (m), Mona Saint\r\nCyr (m), Stig Rindborg (m), Henrik S Järrel (m),\r\nElisabeth Fleetwood (m), Filip Fridolfsson (m),\r\nBirger Hagård (m), Inger Koch (m), Bo\r\nArvidson (m), Per Stenmarck (m), Lennart\r\nFridén (m), Bertil Persson (m), Jan Backman (m)\r\noch Sonja Rembo (m).</pre><pre>Anf. 62  GEORG ANDERSSON (s) replik:</pre><pre>Fru talman! Som lekman på det här området vill jag\r\nfråga Göte Jonsson om han menar att\r\nhushållsgemenskap innefattar också dem som lever\r\ni ett homosexuellt förhållande? Kan man med en\r\nlagstiftning om hushållsgemenskap få en\r\nregistrering också av denna form av partnerskap,\r\nlåt vara att det inte blir under det namnet? Är det\r\nalltså namnfrågan det handlar om, eller på vad sätt\r\nsärbehandlas homosexuella inom ramen för en\r\nlagstiftning om hushållsgemenskap?</pre><pre>Anf. 63  GÖTE JONSSON (m) replik:</pre><pre>Fru talman! De tankegångar som vi har haft när det\r\ngäller en lagstiftning om hushållsgemenskap är att\r\nden skall grundas på det faktum att man varaktigt\r\ndelar hushåll. Det kan gälla homosexuella, det kan\r\ngälla syskon, det kan gälla goda vänner och det kan\r\ngälla andra. Grunden för hushållsgemenskapen är\r\nsåledes att man varaktigt delar hushåll.\r\nHushållsgemenskapen är inte baserad på sexuell\r\nläggning. Det är skillnaden.</pre><pre>Det är i det sammanhanget inte heller fråga om\r\nnågot registreringsförfarande. Hur man formellt\r\nskall gå till väga när det gäller att lösa det praktiskt\r\när en sak som den kommande utredningen får titta\r\nnärmare på.</pre><pre>Anf. 64  GEORG ANDERSSON (s) replik:</pre><pre>Fru talman! Det är väl ändå nödvändigt att sådana\r\nförhållanden registreras på något sätt! På något sätt\r\nmåste det väl ske, så att samhället vet vilka det är\r\nsom lever i hushållsgemenskap.</pre><pre>Om detta innefattar också homosexuella par -- det\r\nutgick jag ifrån -- innebär det att nej-sidan är\r\nberedd att acceptera ett registrerat förhållande\r\nmellan homosexuella bara det inte kallas det som\r\ndet kallas i lagförslaget nu. Bara det innefattar\r\nockså andra, som inte åberopar någon homosexuell\r\ngemenskap i sitt parförhållande, är nej-sidan\r\nberedd att acceptera det.</pre><pre>Då är det ju ett sätt att dölja hela frågan, menar jag.\r\nDet innebär att man i smyg accepterar vad\r\npartnerskapslagen vill få sanktionerat. Är det inte\r\nså det skall tolkas? Därmed kanske man skulle\r\nkunna avdramatisera den fråga som av en del\r\nkritiker har kallats för en ödesfråga för nationen.</pre><pre>Anf. 65  GÖTE JONSSON (m) replik:</pre><pre>Fru talman! Nej, det är inte någon form av\r\nsmygförändring, Georg Andersson. Skillnaden är\r\nhelt enkelt att det förslag som lagutskottets\r\nmajoritet nu har lagt fram är en mycket\r\nlångtgående lag som gäller ett äktenskapsliknande\r\nförhållande och som är baserad på sexuell läggning.</pre><pre>Vad jag menar med en lag om hushållsgemenskap\r\när en trygghetslagstiftning som är baserad på\r\nvaraktig hushållsgemenskap. Om homosexuella\r\nvaraktigt delar hushåll omfattas de av denna\r\ntrygghetslag, precis på samma sätt som två syskon\r\nsom varaktigt delar hushåll. Den lagen blir då\r\ngenerell. Men den kommer givetvis inte att omfatta\r\nhela äktenskapslagstiftningens lagregister. Vilka\r\ndelar av våra trygghetssystem som skall gälla dem\r\nsom delar hushållsgemenskap blir en fråga för\r\nregeringen och utredningen att titta närmare på.</pre><pre>Det är alltså en stor och väsentlig skillnad mellan\r\ndet förslag som föreligger i dag och ett förslag som\r\när baserat på hushållsgemenskap. Frågan gäller på\r\nvilka grunder vi skall skapa denna\r\ntrygghetslagstiftning.</pre><pre>Anf. 66  BARBRO WESTERHOLM (fp):</pre><pre>Fru talman! Vi har haft en lång debatt. Jag skall\r\ndärför försöka göra en kort variant av mitt\r\nanförande.</pre><pre>Om riksdagen i dag säger ja till en partnerskapslag\r\nsäger man ja till kärlek och trohet mellan\r\nmänniskor, oavsett kön. Det är ett ja till tolerans,\r\noch det är ett nej till diskriminering av den\r\nhomosexuella kärleken.</pre><pre>Partnerskapslagen är ett led i vår strävan att\r\nundanröja den fördömande inställning till\r\nhomosexuella som har en lång historia bakom sig\r\noch som vi märker så tydligt ute i samhället i dag.</pre><pre>Socialstyrelsen gav 1990 ett förslag till en\r\npartnerskapslag. Detta förslag bereddes i\r\nregeringskansliet, vilket ledde till tillsättandet av\r\nPartnerskapskommittén, där jag var ordförande.</pre><pre>Ett direktiv var att vi skulle utvärdera sambolagen\r\nför homosexuella. Vi fann att den sällan användes\r\noch att den var okänd av många. Vi skulle överväga\r\nbehovet av ett registrerat partnerskap och om en\r\nsådan lag enbart borde omfatta homosexuella\r\nrelationer eller om den i stället borde utgå från\r\nnågon form av hushållsgemenskap. Av den tidigare\r\ndebatten framgick det varför man inte kunde\r\nstanna vid att lagen skulle utgå från en\r\nhushållsgemenskap; bl.a. Maj-Lis Lööw talade om\r\ndet. I det fallet handlar det om en heterogen grupp\r\nvars behov vi inte känner till och som vi av\r\nintegritetsskäl inte ville studera närmare. Däremot\r\nhade de homosexuella önskemål om ett registrerat\r\npartnerskap.</pre><pre>Man kan gå vidare och titta på\r\nhushållsgemenskapen på ett annat sätt, men det\r\nkommer att bli ganska knepigt.</pre><pre>Utredningens majoritet, bestående av\r\nSocialdemokraterna, Vänsterpartiet och\r\nFolkpartiet, ansåg att man, i likhet med Danmark\r\noch Norge, skulle införa en lag om partnerskap; det\r\nföreslog även Socialstyrelsen. Utgångspunkten är\r\nideologisk. Den bygger på tanken om människors\r\nlika värde och likhet inför lagen, att den\r\nhomosexuella och den heterosexuella kärleken är\r\nlikvärdig och att vi skall bejaka och inte förneka\r\nkärlek mellan människor. Kärlek är en viktig\r\ndrivkraft för vårt samhälle.</pre><pre>Vi anser att det inte ankommer på samhället att ha\r\nsynpunkter på människors val av samlevnadsform,\r\nså länge någon tredje part inte skadas. Vi skall\r\nunderlätta för människor att leva enligt sina egna\r\nönskemål; vi skall inte hindra dem från det. Vi vill\r\ntillgodse homosexulla pars önskemål om att få en\r\nvärdefull ram för sina relationer och ett sätt att\r\nmanifestera sin kärlek på. Vi vill också tillgodose\r\ndessa människors behov av ekonomisk och juridisk\r\ntrygghet i sina relationer. Med en sådan här lag\r\nskulle det också skapas en ökad medvetenhet om\r\noch förståelse och öppenhet för homosexuella\r\nrelationer.</pre><pre>Majoriteten sade alltså ja till en lag om\r\npartnerskap. När det gällde lagstiftningstekniken\r\ngjorde vi en mycket omfattande genomgång av\r\näktenskapets rättsverkningar. Vi kom fram till att\r\nden enda möjliga lagstiftningstekniken var den som\r\nSocialstyrelsen hade föreslagit och som man\r\nanvände i Danmark och Norge. Det rör sig om en\r\nkortfattad lag som i huvudsak motsvarar vad som\r\ngäller för äktenskap. Det finns undantag i fråga om\r\nadoption, tillgång till insemination eller annan\r\nkonstlad befruktning. Vissa gamla speciallagar som\r\när specifikt skrivna för män och kvinnor är också\r\nundantagna. Dessa lagar håller dessutom på att\r\nutrangeras ur vår lagstiftning. Ett annat undantag\r\navser den internationella giltigheten. Den frågan\r\nhar vi redan diskuterat.</pre><pre>Detta beslut är mycket viktigt av flera skäl. Det\r\nhandlar om grunderna för vårt samhälle, nämligen\r\nom tolerans och kärlek mellan människor. För oss\r\nliberaler är toleransen en av de viktigaste\r\ngrundprinciperna. Den har vuxit fram ur respekten\r\nför varje människas rätt att hävda en avvikande\r\nmening. Men ett liberalt förhållningssätt går längre\r\nän att endast acceptera andra uppfattningar än den\r\nsom man själv omfattar. Det är som engelsmannan\r\nPeter Nicholson skriver i sin essä om tolerans som\r\nett moraliskt ideal. Han skriver att tolerans är\r\nförmågan att avstå från att utöva makt över andras\r\nåsikter fastän de skiljer sig från ens egen\r\nmoraluppfattning.</pre><pre>En del kristna har haft invändningar mot en\r\npartnerskapslag, men det finns andra kristna som\r\ngör en annan tolkning av Bibeln utifrån\r\nevangeliernas kärleksbudskap. Det har varnats för\r\natt en partnerskapslag skulle vara ett hot mot\r\näktenskapet. Men samhällets signaler visar ju på\r\ndet motsatta. Med en partnerskapslag understöds\r\nfasta relationer mellan vuxna människor.</pre><pre>Fru talman! Det finns många missuppfattningar om\r\nvad homosexuell kärlek är. Det vittnar den\r\nbrevskörd som jag har fått sedan 1991 om. Breven\r\nvisar att man tror att homosexualitet enbart handlar\r\nom sexuella handlingar. Man tror inte att det i en\r\nhomosexuell relation finns samma mått av vänskap,\r\nomsorg, lojalitet, ömhet, kärlek, lust och närhet\r\nsom i den heterosexuella relationen.</pre><pre>Partnerskapslagen kommer att bidra till en ökad\r\nförståelse för vad homosexualitet är. Den är en\r\nbekräftelse på att all kärlek är lika mycket värd,\r\noavsett om den riktar sig till någon av samma eller\r\nmotsatt kön.</pre><pre>Jag skulle vilja citera ett stycke ur pastor primarius\r\nLudvig Jönssons predikan i Storkyrkan under den\r\nhomosexuella frigörelseveckan i augusti 1981. Den\r\nhandlar om kärleken och dess komplicerade väsen.\r\nJag nöjer mig med att rekommendera er att läsa s.\r\n41--44 i hans bok Kärlekens manifest.</pre><pre>Att säga ja till partnerskapslagen är att bejaka det\r\nfinaste som finns: kärleken mellan människor.\r\nKärlek är en bristvara i dagens samhälle. Den skall\r\nvi vara rädda om. Detta var något som Kent\r\nCarlsson också värnade om. Jag beklagar att han\r\ninte kunde få uppleva den här dagen.</pre><pre>Med detta yrkar jag bifall till utskottets hemställan\r\noch avslag på reservationen. Jag kommer inte att ta\r\nrepliker på Stefan Kihlberg.</pre><pre>(Applåder)</pre><pre>Anf. 67  HOLGER GUSTAFSSON (kds)\r\nreplik:</pre><pre>Fru talman! Barbro Westerholm har varit drivkraft\r\nnummer ett på detta område. Det kan man nog\r\nsäga utan att överdriva. Hon driver ärendet framåt\r\ntill varje pris.</pre><pre>Jag har en fråga till Barbro Westerholm: Vad\r\ninnebär folklig förankring för Barbro Westerholm\r\nnär det gäller lagstiftning?</pre><pre>Vi rör oss nu kring ett område som gäller den\r\nprivaträttsliga lagstiftningen. Om denna\r\nlagstiftning kommer till stånd kommer den att\r\nberöra enskilda människor väldigt djupt. En sådan\r\nhär lagstiftning brukar vi vilja ha en bred folklig\r\nförankring kring.</pre><pre>I Partnerskapskommittén blev det minsta möjliga\r\nmajoritet för Barbro Westerholms linje. I\r\nlagutskottet blev sifforna 8--7 för denna\r\nlagstiftning. Vad vi reservanter i dag begär av\r\nriksdagen är att man skall söka en bredare folklig\r\nförankring utanför riksdagen. Min fråga är endast\r\nen: Vad betyder folklig förankring för Barbro\r\nWesterholm?</pre><pre>Anf. 68  BARBRO WESTERHOLM (fp)\r\nreplik:</pre><pre>Fru talman! Folkpartiet liberalerna har alltid stått\r\nupp för minoriteter, det glömda Sverige och\r\nflyktingar. Vi har hävdat minoriteters rätt att bli\r\nrättvist behandlade i detta samhälle. Det är\r\ndrivkraften också när det gäller den här\r\nlagstiftningen. Om vi skulle vänta på en bred\r\nförankring skulle vi få vänta för länge. Jag är stolt\r\növer att tillhöra ett parti som har den här ideologin.</pre><pre>Mitt engagemang bottnar i vad jag fick veta om de\r\nhomosexuellas situation när jag kom som chef till\r\nSocialstyrelsen 1979.</pre><pre>Anf. 69  HOLGER GUSTAFSSON (kds)\r\nreplik:</pre><pre>Fru talman! Reservanternas förslag och modell kan\r\ninnebära att vi får en större folklig förankring. Det\r\nbehöver uppenbarligen inte bli sämre för\r\nminoriteten i fråga. Men det ges en möjlighet att\r\näven få med de breda grupperna i sammanhanget.\r\nÄr det principiellt viktigare att slå vakt om vissa\r\ngrupper än om andra?</pre><pre>Anf. 70  BARBRO WESTERHOLM (fp)\r\nreplik:</pre><pre>Fru talman! Den grupp som Holger Gustafsson\r\navser är mycket heterogen. Såvitt vi kan förstå\r\nhandlar det t.ex. om arbetskamrater, studerande\r\noch andra människor som av olika skäl bor\r\ntillsammans och som vill ta olika ansvar för\r\nvarandras liv, leverne, bohag osv. Den lagstiftning\r\nsom det talades om i utredningen blir för grund för\r\natt kunna tillgodose de behov som\r\npartnerskapslagen tillfredsställer.</pre><pre>Anf. 71  STEFAN KIHLBERG (nyd) replik:</pre><pre>Fru talman! Barbro Westerholm gjorde en mycket\r\nvacker deklaration till kärleken och toleransen. Jag\r\nhar inte en enda invändning mot den vackra verbala\r\ndeklarationen. Så långt är vi fullkomligt överens.\r\nJag instämmer till fullo.</pre><pre>Är Barbro Westerholms kärlek och tolerans\r\nobegränsad? Det är inte min -- just därför att jag\r\nvärnar om kärlek och tolerans. Jag inser att man\r\nmåste ha ett normsystem och att man måste sätta\r\nupp gränser. I annat fall blir det inte kärlek och\r\ntolerans. Barbro Westerholm vet lika väl som jag\r\natt civilisationen och kulturen är ett mycket tunt\r\nskal över ganska otrevliga krafter. Även om jag i\r\ngrunden har en mycket positiv människosyn inser\r\njag att det krävs mycket lagstiftning och många\r\nnormsystem för att värna kärlek och tolerans.</pre><pre>Allt det som Barbro Westerholm säger går att\r\ntillämpa på kärlek även i andra relationer. Varför\r\ngäller det endast parrelationer? Vad har Barbro\r\nWesterholm emot adoption och insemination i\r\nhomosexuella parförhållanden? Vad är det för fel\r\npå det?</pre><pre>Jag vet att jag inte kommer att få något svar. Barbro\r\nWesterholm deklarerade avslutningsvis att hon inte\r\nförmår leva upp till det hon säger, nämligen kärlek,\r\ntolerans, respekt för andra människor och för att\r\nandra människor faktiskt har andra värderingar.\r\nHon väljer det billiga knepet. Barbro Westerholm\r\nsjönk mycket i min aktning genom den utsagan. Jag\r\nhar haft stor respekt för henne tidigare och upplevt\r\nhenne som parhäst i samband med\r\ntobakslagstiftningen. Jag har upplevt henne som en\r\nmycket klok och omdömesgill kvinna tillika chef för\r\ngamla Medicinalstyrelsen. Den kommentar hon\r\nlämnade talarstolen med sänkte henne i mina och\r\ntroligen också i många andras ögon.</pre><pre>Att säga vackra ord är lätt. Det klarar vem som\r\nhelst. Men trovärdigheten kräver att man i handling\r\nåtminstone visar en vilja att leva upp till de vackra\r\nord man deklarerar. I annat fall är man inte\r\ntrovärdig. Enkelt sammanfattat: Det goda\r\nföredömet är trovärdigt men verbala luftmaränger\r\nåstadkommer ingenting.</pre><pre>Anf. 72  CHRISTINA LINDERHOLM (c):</pre><pre>Fru talman! Mycket har redan sagts under dagens\r\ndebatt. Argumenten för en partnerskapslag har\r\nvarit många och tydliga. Jag vill gärna instämma i\r\nvad flera talare har sagt, bl.a. Elisabeth Persson,\r\nMaj-Lis Lööw, Karin Pilsäter, Ingela Mårtensson\r\noch Barbro Westerholm. Argumenten mot har förts\r\nmed, vid första åhörandet av flertalet talare, kritik\r\nmot förfaringssättet och den formella hanteringen.\r\nMen det finns en underton av något annat. Det\r\nskulle varit bra om detta lyfts upp i ljuset.</pre><pre>Fru talman! Jag skall inte upprepa vad som sagts.\r\nJag vill betona det som för mig varit vägledande vid\r\nmitt personliga ställningstagande. Det är inte något\r\nargument som är plötsligt uppflammande och som\r\njag har hört under dagen. Mitt ställningstagande\r\nbaserar sig på ett noga och ansvarsfullt\r\növervägande. Det är viktigt att man överväger\r\nnoga. I det fallet håller jag helt med Holger\r\nGustafsson. Det här är ett djupt moraliskt\r\nställningstagande.</pre><pre>Det främsta skälet för mig är att riksdagen har ett\r\nlagstiftande ansvar som skall tas på allvar, och i det\r\nansvaret ligger att undanröja diskriminerande\r\nlagstiftning och ha respekt för alla människors lika\r\nvärde. Det har betydelse både faktiskt och\r\nsymboliskt.</pre><pre>Folkhälsorådet skrev i november 1993 till\r\nSocialdepartementet angående diskriminering av\r\nhomosexuella: ''Det förekommer fortfarande i\r\nsamhället en dold, ibland omedveten, men inte\r\ndesto mindre oacceptabel diskriminering av\r\nhomosexuella. Om diskriminering av homosexuella\r\nska kunna undanröjas är det nödvändigt att\r\nsamhället bidrar till att negativa attityder och\r\nfelaktiga begreppsbildningar motverkas.''</pre><pre>I ett annat yttrande från Folkhälsoinstitutet skriver\r\nman att ''En lag om partnerskap skulle undanröja\r\nett flertal kvarvarande och för homosexuella\r\ndiskriminerande lagar, förordningar och\r\nmyndighetsregler. Homosexuella har t.ex. inte\r\nefterlevnadsskydd eller arvsrätt när den ena parten\r\ni förhållandet dör. Det är i dag omöjligt för\r\nhomosexuella att få gemensamt bostadsbidrag.''\r\nDet sades även annat i det yttrandet, men jag nöjer\r\nmig med det här exemplet.</pre><pre>De här två citaten är för mig grunden till att jag står\r\nbakom förslaget till partnerskapslag.</pre><pre>Jag hade ett antal frågor som jag skulle vilja ställa\r\ntill de som har reserverat sig i betänkandet. Med\r\nhänsyn till kammaren, den långa tid debatten har\r\npågått och det antal talare som fortfarande står på\r\ntalarlisten, avstår jag från det.</pre><pre>Till ledamöterna från kds, som betonar och\r\nkritiserar den formella hanteringen, vill jag ändå\r\nställa en fråga. Varför har ni, med er omsorg om\r\nformalia och lagrådets synpunkter, arbetat aktivt i\r\nkonstitutionsutskottet för en snabb förändring av\r\nlagstiftningen, t.o.m. av grundlagar, när det gäller\r\nbarnpornografi? Vad är konsekvensen? Jag vill\r\nbetona att jag är för att riksdagen tar ställning för\r\nbarnen och vidtar de nödvändiga lagändringarna på\r\ndetta område. Det kommer vi att diskutera om ett\r\npar dagar. Men kds har blockerat regeringens\r\nmöjlighet att lägga fram en proposition om ökat\r\nskydd för barnen vad gäller barnpornografi och låtit\r\nkonstitutionsutskottet ta över lagstiftningsarbetet.\r\nSamtidigt kritiserar ni att lagutskottet har fått göra\r\nlagstiftningsarbetet när det gäller\r\npartnerskapslagen. Vad är konsekvensen och vad\r\när det för skillnad? Jag skulle vilja ha svar på den\r\nfrågan.</pre><pre>Fru talman! Låt oss skicka rätt signaler, låt oss ta\r\nvårt ansvar mot diskriminering varhelst och mot\r\nvilka den än uppträder och låt oss göra det möjligt\r\nför människor att bekräfta sin gemenskap, kärlek\r\noch sitt förtroende för varandra och inte blanda\r\nihop korten med ord som smittoeffekt, adoption\r\nm.m. som inte är relevanta för just detta\r\nbetänkande. Det handlar om möjligheten att\r\nregistrera sitt partnerskap, varken mer eller\r\nmindre. Jag yrkar bifall till utskottets hemställan.</pre><pre>I detta anförande instämde tredje vice talman\r\nBertil Fiskesjö (c).</pre><pre>Anf. 73  CHATRINE PÅLSSON (kds):</pre><pre>Fru talman! Det är nu sju år sedan riksdagen\r\nbehandlade frågan om en speciell lag för\r\nhomosexuella sambor. I samband med det passade\r\ndet dåvarande Vänsterpartiet kommunisterna på\r\natt framföra krav på en mera omfattande lag, som\r\ni familjerättslagstiftningen helt skulle jämställa\r\nhetero- och homosexuella.</pre><pre></pre><pre>Övriga partier var dock eniga om följande skrivning\r\ni lagutskottets betänkande som senare antogs av\r\nriksdagen: ''Utskottet kan dock inte ställa sig\r\nbakom förslaget i motionerna'' -- de motioner där\r\nman ville ha likalydande lagstiftning för hetero- och\r\nhomosexuella -- ''att den familjerättsliga\r\nlagstiftningen i sin helhet skall bli tillämplig på\r\nhomosexuella par och att dessa därmed skall få\r\nmöjlighet att bl.a. gifta sig och adoptera barn.</pre><pre>Som framhålls i propositionen är värderingarna om\r\näktenskapet som en institution för en man och en\r\nkvinna så grundmurade i samhället att det inte\r\nmöjligt att införa bestämmelser som ger två\r\npersoner av samma kön rätt att ingå äktenskap med\r\nvarandra. En sådan lagstiftning skulle stå i strid\r\nmed den allmänna uppfattningen inom ett centralt\r\nlivsområde.''</pre><pre>Socialdemokrater, folkpartister, moderater och\r\ncenterpartister ställde sig alltså bakom detta\r\nuttalande. Det som för bara några få år sedan\r\nsamlade en kompakt majoritet i riksdagen bedöms\r\nav vissa debattörer i dag som något helt främmande\r\noch felaktigt.</pre><pre>Jag har självfallet respekt för människor som i den\r\nhär frågan har ändrat uppfattning. Samtidigt begär\r\njag respekt för den ståndpunkt jag själv och mitt\r\nparti företräder, även om andra inte delar den.</pre><pre>Fru talman! Inför dagens beslut kan det vara\r\nnödvändigt att fråga sig vad som fått vissa partier\r\natt så fullständigt ändra ståndpunkt. Är det så att\r\nen lag om ett registrerat partnerskap inte längre står\r\ni strid med den allmänna uppfattningen inom ett\r\ncentralt livsområde? Har de grundmurade\r\nvärderingarna om äktenskapet som institution\r\nrämnat? Jag tror inte det.</pre><pre>Av alla världens länder är det bara två som har\r\ninfört partnerskap för homosexuella. Det bevisar\r\nväl om något att det är en grundmurad inställning\r\natt äktenskapet tillhör man och kvinna.</pre><pre>Till frågan om registrerat partnerskap hör också det\r\nfaktum att man inte kan stifta lagar utan att det har\r\nen normativ effekt på samhället och det\r\nuppväxande släktet. Äktenskapet mellan man och\r\nkvinna är en av samhällets mest betydelsefulla\r\nordningar. Det är nödvändigt för att bygga upp\r\nstabila familjer och för att ge individer deras\r\nviktigaste sociala skyddsnät och grundläggande\r\nsociala gemenskap. Äktenskapet har en\r\nsärställning som samlevnadsform framför andra.\r\nDet är den samlevnadsform som uppges vara den\r\nbästa för barnen.</pre><pre>Vi kan fatta många beslut här i riksdagen. Men på\r\nsamma sätt som vi inte har några befogenheter eller\r\nnågon kompetens att bedöma kärleken, ömheten,\r\nsexualiteten i ett äktenskap mellan man och kvinna\r\nhar vi riksdagsledamöter ingen kompetens att\r\nvärdera och ta ställning till känslor i ett\r\nhomosexuellt förhållande. Att införa en lag om\r\nregistrerat partnerskap för att jämställa kärlek\r\nhomosexuella emellan med kärlek mellan\r\nheterosexuella är därmed ett tankefel.</pre><pre>Fru talman! Alla människor, oavsett ras, kön,\r\npolitisk åskådning eller sexuell läggning, är lika\r\nmycket värda och har samma rättigheter och\r\nskyldigheter i samhället. Det råder fortfarande\r\nfördomar om homosexuella, men detta måste vi\r\nbekämpa med andra metoder. Att sprida kunskap\r\när en viktig metod. Vi måste med all kraft motverka\r\nall diskriminering. Men när det gäller värderingar\r\nom homosexuella är problemet komplext. Det är\r\nen mycket grov förenkling att säga att en lag om ett\r\nregistrerat partnerskap skulle kunna lösa\r\ndiskrimineringsproblemen. Vore det lagar som var\r\nlösningen, vore det enkelt för vi har redan lagar\r\nmot diskriminering och en sambolag för\r\nhomosexuella. Då borde saken redan vara ordnad.</pre><pre>I krav på registrerat partnerskap framförs det som\r\nom en rättighet förvägrades de homosexuella om de\r\ninte får gifta sig -- därav uppfattningen att de\r\nhomosexuella diskrimineras. Vad som kan anses\r\nvara rättigheter är emllertid en definitionsfråga.\r\nStatens förmåner till dess medborgare uppfattas\r\nofta efter ett tag som rättigheter. De mänskliga\r\nrättigheter som dock anses gälla oavsett land och tid\r\när de som Sverige skrivit under i\r\nEuropakonventionen. Enligt artikel 12 i\r\nEuropakonventionen har giftasvuxna män och\r\nkvinnor rätt att ingå äktenskap och bilda familj i\r\nenlighet med de inhemska lagar som reglerar\r\nutövandet av denna rättighet.</pre><pre>Äktenskapet sanktioneras för barnens skull. Det\r\nregistrerade partnerskapet måste således\r\nsanktioneras av någon annan orsak. Vi ser ingen\r\nanledning till att en samlevnadsforms förmåner\r\növerförs till en annan när huvudanledningen till\r\nförmåner saknas. Det registrerade partnerskapet\r\nkan visserligen komma att tas som intäkt för\r\nhomosexuella att skaffa barn. Men när barn är\r\ninblandade måste man tänka på barnets bästa. Det\r\när ingen rättighet att ha barn. Däremot har barn\r\nrätt att ha två föräldrar, en mamma och en pappa.\r\nDet finns ingen anledning att stödja en\r\nsamlevnadsform som från början förutsätter att\r\nbarnet inte får växa upp med båda sina föräldrar.</pre><pre>Det är på fel grunder som ett registrerat\r\npartnerskap föreslås. En rättslig trygghet kan fås\r\nutan att själva äktenskapet som konstellation\r\nkopieras. Det kan finnas andra långvariga\r\ngemenskaper än just vissa homosexuella som\r\nefterfrågar en juridisk trygghet.</pre><pre>Jag har i Partnerskapskommittén tillsammans med\r\nföreträdare för Moderaterna, Centerpartiet och Ny\r\ndemokrati reserverat mig av just denna anledning.\r\nVi anser att man bör utreda om det finns ett behov\r\nav förstärkt trygghet för människor som\r\nstadigvarande delar hushåll. Det kan gälla syskon\r\nsom bott tillsammans under lång tid, homosexuella\r\neller andra stadigvarande hushållsgemenskaper\r\nsom baseras på långvarig vänskap. I många fall har\r\noförutsedda händelser som hastigt dödsfall skapat\r\nstora problem för den efterlevande i en sådan\r\nhushållsgemenskap. En översyn av förhållandena\r\nför den grupp människor som delar\r\nhushållsgemenskap skall omfatta såväl\r\nsociallagstiftningen, förmånstagarbegreppet i\r\nförsäkringssammanhang som annan berörd lag.</pre><pre>Fru talman! Det är än en gång angeläget för mig att\r\nentydigt slå fast alla människors lika värde. Men i\r\ndet ligger också ett klart accepterande av\r\nmänniskors olikheter. Det är enligt min uppfattning\r\nvarken möjligt eller önskvärt att försöka skyla över\r\nolikheten genom otydlig likformighet i viss\r\nlagstiftning. Jag vill vädja till kammarens\r\nledamöter att på nytt besinna sig i denna\r\nutomordentligt viktiga fråga.</pre><pre>Jag yrkar bifall till reservationen under mom. 1.</pre><pre>I detta anförande instämde Fanny Rizell, Roland\r\nLében, Kjell Eldensjö, Holger Gustafsson, Ulf\r\nBjörklund, Tuve Skånberg, Ingrid Näslund, Harry\r\nStaaf, Liisa Rulander, Margareta Viklund,\r\nKenneth Lantz och Märtha Gårdestig (samtliga\r\nkds).</pre><pre>Anf. 74  BERTIL MÅBRINK (v):</pre><pre>Fru talman! Jag vill bara säga något i all korthet i\r\ndenna fråga som har skapat så mycket\r\noförsonlighet, som i första hand extrema religiösa\r\nsamfund och enskilda religiösa extremer bär\r\nansvaret för.</pre><pre>Förra året anordnade pingstförsamlingar m.fl.\r\nsamfund en hatorgie på Brotorget i Bollnäs mot de\r\nhomosexuella och deras rätt att registrera sitt\r\npartnerskap och därmed mot erkännande av de\r\nhomosexuellas rätt till sin kärlek. Jag skäms över\r\natt just de som predikar kärleks- och\r\nsolidaritetsbudskapet är de som med hat, hotelser\r\noch lögner förnekar tusen och åter tusen människor\r\ni vårt land rätten till sin kärlek.</pre><pre>Självfallet säger dessa mörkrets profeter att även de\r\nhomsexuella skall ha rätt till sin kärlek, men de\r\nskall inte tillerkännas rätten att få leva öppet i vårt\r\nsamhälle. De homosexuella skall inte tillerkännas\r\nrätten att få registrera sin kärlek, sitt partnerskap\r\noch på så sätt kunna få känna att de nu äntligen\r\nvågar leva öppet med den som de älskar, med den\r\nsom de har älskat i kanske 10, 15 och 20 år, men\r\nsom de inte har vågat att visa öppet. Så långt\r\nsträcker sig inte kärleksbudskapet och\r\nsolidariteten.</pre><pre>Visst har vårt land kommit långt när det gäller\r\nrespekten för att kärlek existerar också mellan man\r\noch man, mellan kvinna och kvinna. På den tiden\r\nsom jag växte upp fick man veta att homosexualitet\r\nvar något förskräckligt. Det var mycket psykiskt\r\nsjuka personer som ägnade sig åt sådant. Vilken\r\nskada man åsamkade alla dem som hade känslor\r\nfrån man till man, från kvinna till kvinna!</pre><pre>Jag har många gånger tänkt på dessa unga män och\r\nkvinnor som utsattes för denna fruktansvärda\r\nsanning. Hur många tusen och åter tusen\r\nisolerades, berövades sin rätt att visa kärlek på\r\ngrund av ett samhälles fullständiga avsaknad av\r\nneutralitet när det gällde olika samlevnadsformer?\r\nNu känner jag igen situationen. Nu är åter dessa\r\nkärlekslösa fanatiker i farten. Men har ni tänkt på\r\nhur mycken skada, hur mycken rädsla, hur mycken\r\nsjälvförnekelse som ni återigen tvingar fram? Har\r\nni tänkt på hur många i er egen närmaste omgivning\r\nsom ni tvingar att förneka sina egna äkta känslor\r\noch sin äkta kärlek? Ni värjer er och förnekar att ni\r\nhar fördomar. Men, säger ni, ett registrerat\r\npartnerskap är ett erkännande av en\r\nsamlevnadsform som kan locka många att tro att\r\nsamhället jämställer homosexualitet med\r\nheterosexualitet. Det är just den argumenteringen\r\nsom avslöjar hur ni dömer ut människors rätt till sin\r\nkärlek.</pre><pre>Redan nu har konsekvenser av mörkrets profeters\r\npropaganda visat sig. En icke okänd kds-politiker i\r\nKristianstad, Egon Brodin, gick ut i\r\nKristanstadsbladet den 1 juni i år och skrev bl.a.\r\nföljande: Tänker du som riksdagsman att bli en\r\nlögnernas, dödens och pedofilernas företrädare?\r\nTänker du bli en lagstiftningens och familjernas\r\ndödgrävare? Vågar du säga nej och inte bara fegt\r\navstå från att rösta på ett lagförslag som förklarar\r\nsjälva grunden till samhällets fortbestånd som\r\noväsentlig?</pre><pre>Jag har inte hört någon kds-politiker i den här\r\nförsamlingen som har tagit avstånd från dylik\r\nsmörja, lögner och hemskheter. Det vore klädsamt\r\nom någon kunde göra det.</pre><pre>Fru talman! Tiden är knapp. Jag vill avslutningsvis\r\ncitera ur en fin artikel som har skrivits av Helene\r\nOdenljung i tidningen Nu från den 2 juni. Artikeln\r\nhar rubriken ''Ja till kärleken!''.</pre><pre>''Visst är det fantastiskt när två människor möts och\r\nblir förälskade! Denna oerhörda känsla av kärlek,\r\natt få ge och ta, få känna sig bekräftad. Och när\r\nman träffar den rätte, blir träffad av blixten eller då\r\nmagin uppstår och man känner: Detta är för alltid,\r\njag älskar och är älskad!''</pre><pre>Och vidare:</pre><pre>''Varför är det så svårt att se kärlek som kärlek?\r\nVarför blir vissa männsikor rädda för, och rent av\r\näcklade av, att två människor älskar varandra?\r\nKärleken mellan Eva och Hans är vacker. Men\r\nkärlek mellan Kajsa och Stina är det inte.''</pre><pre>Det är detta som den här frågan handlar om i dag,\r\noch det är därför som det är så viktigt att rösta ja\r\ntill förslaget i detta betänkande om\r\npartnerskapslag.</pre><pre>Anf. 75  CHATRINE PÅLSSON (kds)\r\nreplik:</pre><pre>Fru talman! Jag vill först säga att jag tycker att det\r\när litet olyckligt att Bertil Måbrink går ut så hårt\r\noch utdömer all form av information. Det vore\r\nklädsamt om han gjorde en litet mer saklig analys.</pre><pre>Sedan vill jag säga att jag som kristdemokrat\r\nnaturligtvis tar avstånd från det sättet att uttrycka\r\nsig som man gjorde i Kristianstadsbladet. Det gör\r\njag här och nu.</pre><pre>Anf. 76  HOLGER GUSTAFSSON (kds)\r\nreplik:</pre><pre>Fru talman! Bertil Måbrink använder sig av en känd\r\ntaktik. Förutom att han redogör för sin egen\r\nuppfattning i denna fråga målar han upp en\r\nskräckbild som han tillvitar många av oss övriga i\r\nkammaren. Sedan angriper han den bilden som om\r\nvi skulle stå bakom denna mörka bild.</pre><pre>Jag önskar att kammaren helt lämnar detta åt sidan\r\noch ägnar sig helt åt det som finns på bordet,\r\nnämligen reservationen som har avgetts på formella\r\ngrunder. Det finns olika reservanter med olika\r\nuppfattningar från de som inte vill ha något\r\nregistrerat partnerskap till de som vill ha ett\r\npartnerskap men med ett förändrat och utvecklat\r\ninnehåll och med en bättre kvalitet. Det är den\r\nfrågan som kammaren diskuterar och skall fatta\r\nbeslut om. Det vore klädsamt om vi i stället kunde\r\nägna oss åt den diskussionen.</pre><pre>Anf. 77  MARGARETA WINBERG (s):</pre><pre>Fru talman! Mitt politiska engagemang har en\r\nmycket personlig upprinnelse. Min pappa fick inte\r\nden vård som han behövde på 60-talet. Han var för\r\ngammal. Han var 56 år och ansågs alltför litet\r\nlönsam för samhället. Han var arbetare och\r\narbetade på en sågverksindustri. Han dog. Då insåg\r\njag att det svenska samhället värderade människor\r\nolika, och då såg jag kopplingen mellan det\r\npersonliga och det politiska.</pre><pre>Jag såg att min personliga upplevelse ägde allmän\r\ngiltighet, att det lika människorvärdet långt ifrån\r\nvar allmänt accepterat. Då engagerade jag mig\r\npolitiskt.</pre><pre>I dag har vi chansen att göra oss av med en börda\r\nsom har satt människors lika värde ur spel. Vi kan\r\nbejaka alla människors rätt till kärlek. Vi kan visa\r\natt vi, oavsett om vi är hetero- eller homosexuella,\r\nhar lika värde, samma rättigheter och skyldigheter\r\noch samma rätt att få vår kärlek bekräftad. De\r\nhomosexuella har samma rätt att få sin kärlek\r\nlegitimerad genom det partnerskap som vi nu skall\r\nta ställning till. Vi har samma skyldighet att inte\r\nsåra eller göra någon annan illa.</pre><pre>Ett positivt beslut i dag drabbar ingen. Men det\r\nmöjliggör för några som i dag är diskriminerade att\r\nfå sin juridiska rätt att registrera sitt förhållande\r\noch därmed erhålla samma trygghet som övriga i\r\ndet svenska samhället.</pre><pre>Fru talman! Flera talare i debatten har fått det att\r\nlåta som om vi nu tar ställning -- ja eller nej -- till\r\nnågot slags teknik, till något formellt. Men detta är\r\nfel.</pre><pre>I Partnerskapskommittén, i vilken jag ingick, var\r\nmajoriteten mycket klar över att det är ett djupt\r\nideologiskt ställningstagande som vi står inför. Om\r\nman anser att all kärlek är likvärdig, om man vill ta\r\ntill vara denna kärlek som en riktig, viktig och\r\npositiv kraft, då bejakar man -- inte förhindrar -- att\r\nmänniskor får leva i enlighet med sina egna\r\nönskemål och sin personlighetsinriktning, allt\r\nunder förutsättning att detta inte skadar andra. Så\r\nskrev vi i majoriteten i Partnerskapskommitténs\r\nbetänkande. Det handlar om frihet under ansvar.</pre><pre>Fru talman! Det finns de som hävdar att\r\nhomosexualitet och den föreslagna lagstiftningen\r\nskulle strida mot kristna värderingar. Hur är det\r\ndå? Jo, på några ställen i Gamla testamentet\r\nuttrycks en negativ syn på homosexualitet. Detta\r\ngörs parallellt med krav på att t.ex. otrogna hustrur\r\nskall stenas och att i krig besegrade folk skall göras\r\ntill slavar. Men ingenstans har Kristus i\r\nevangelierna på minsta sätt berört frågan. Från\r\nkristen ståndpunkt är man då hänvisad till\r\nkärleksbudskapet och evangeliernas allmänna\r\nanda. Kärleksfullhet i relationer och kärleken till\r\nvår nästa måste bestämma vår hållning.\r\nPartnerskapslagen är helt i överensstämmelse med\r\ndenna kristna syn.</pre><pre>Fru talman! Tiden är nu mogen att ge homosexuella\r\nsamlevande en med heterosexuella samlevande\r\nlikvärdig rättslig status. Vi skall inte inte enbart\r\ngöra det för de homosexuellas skull utan lika\r\nmycket för alla svenska medborgares skull.</pre><pre>Kärlek är en viktig drivkraft, personligt och\r\nsamhälleligt. Negativ särbehandling, där\r\nmänniskor värderas på olika sätt, är oförenligt med\r\nett demokratisk samhälle. Vi säger ja och utvecklar\r\ndärmed människan, samhället och demokratin.</pre><pre>Jag yrkar härmed bifall till utskottsmajoritetens\r\nhemställan och avslag på reservationen.</pre><pre>I detta anförande instämde Maj Britt Theorin (s).</pre><pre>Anf. 78  FREDRIK REINFELDT (m):</pre><pre>Fru talman! Det är en lång process med mycken\r\nfunderingar som leder fram till att en\r\nriksdagsledamot landar på en annan linje än\r\npartilinjen. I partnerskapsfrågan har jag, efter att\r\nha rannsakat mitt samvete, funnit att det blir\r\nnödvändigt för mig att göra en sådan avvikelse i\r\ndag. Det har inte varit ett enkelt beslut att fatta. Jag\r\nhar också lyssnat till mina partikamraters\r\ninvändningar.</pre><pre>Det finns en rädsla för att dagens beslut skall\r\nmarkera starten på ett nytt sätt att stifta lag i denna\r\nkammare, vilket riskerar att vi får illa genomtänkta\r\nlagar utan föregående debatt.</pre><pre>Det finns en rädsla för att heterosexuella\r\nkärnfamiljers särställning skall urholkas ytterligare\r\ni tider när redan många av de traditionella\r\nfamiljebanden löses upp, när barnen får växa upp i\r\nmiljöer där de vuxna synes ha svårt att få tid över\r\nför barnen och deras behov.</pre><pre>Det finns en rädsla för att debatten skall gå vidare,\r\natt kraven omgående skall ställas på kyrkliga\r\näktenskap och rätt för homsexuella att få adoptera\r\nbarn.</pre><pre>Jag delar mycket av denna oro. Jag vänder mig\r\nockså mot sättet att stifta lag. Samtidigt tvingas jag\r\nkonstatera -- eftersom jag vill se sittande regering\r\nbli omvald -- att vissa partiers svårigheter i denna\r\nkammare med denna lagstiftning verkar så\r\ngrundläggande att det inte skulle kunna gå att få\r\nfram en partnerskapsproposition med mindre än att\r\nen socialdemokratisk regering återkom. Det tycker\r\njag vore mycket olyckligt.</pre><pre>Jag delar oron för kärnfamiljernas sönderfall. Men\r\njag tror att orsakerna till detta kan spåras i en\r\nväxande brist på heterosexuell kärlek och inbördes\r\nrespekt snarare än i förekomsten av homosexuell\r\nkärlek.</pre><pre>Oavsett dagens beslut är jag övertygad om att\r\ndebatten kommer att gå vidare och att kraven på\r\näktenskap och adoption kommer att resas. I det\r\nungdomsförbund som jag leder pågår redan denna\r\ndiskussion. Vi skall aldrig vara rädda för debatt.\r\nHar vi en avvikande uppattning, får vi helt enkelt\r\nse till att ha de bästa argumenten. Så fungerar\r\ndemokratin.</pre><pre>För mig innebär frågan om adoption en gränslinje.\r\nMed barn med i diskussionen träder en tredje parts\r\nrätt in. Denna tredje part, det lilla barnet, kan inte\r\ntillfrågas om vad hon tycker. Respekten för barnet\r\ngör att jag avvisar adoptionstanken.</pre><pre>I synen på äktenskap tillhör jag dem inom mitt parti\r\nsom mycket aktivt drivit kravet på att kyrkan skall\r\nskiljas från staten. Detta skulle innebära att kyrkan\r\nges rätten att besluta över sina egna\r\nangelägenheter. Det skulle alltså bli upp till kyrkan\r\natt avgöra om den vill viga homosexuella eller inte.</pre><pre>Kvar står frågan om partnerskapet och dagens\r\nbeslut. För mig handlar partnerskapet inte bara om\r\natt juridiskt förenkla för landets homosexuella,\r\nsom tycker att det känns fel eller kränkande att ingå\r\ncivilrättsliga avtal. För mig handlar det om en vilja\r\natt förstärka banden i de sexuella\r\nparförhållandena.</pre><pre>Kärleken är den kanske mest intensiva av\r\nmänskliga känslor. Den har en styrka som\r\növerträffar allt annat, men den kan också vara\r\nflyktig. Den tröttnar, den kroknar och den lägger\r\nsig att vila. För många, framför allt i min\r\ngeneration, tas första tendens till avmattning till\r\nintäkt för att lämna parförhållandet. Detta händer\r\ni de sexuella parförhållandena, till skillnad från\r\nsläktskapet som man aldrig kan fly ifrån. Man kan\r\nvisserligen sakna vänskapen, men den kan aldrig\r\nefterlikna den kärlek som den sexuella samvaron\r\nskapar. Sexuell gemenskap har därför en\r\nsärställning.</pre><pre>Som bekant styrs inte kärleken av riksdagsbeslut,\r\nvilket vi kanske skall vara glada för. Jag tror dock\r\natt vi ibland kan skapa förutsättningar för att ge\r\nkärleken en andra chans för att partner skall kunna\r\nta sig förbi de svåra dagarna som alltid kommer.\r\nDen möjligheten växer i ett förhållande som inte\r\nbara är parternas gemenskap utan också stärks av\r\nvänskapskretsens och arbetskamraternas syn på oss\r\nsom tillhörande en särskild. Där spelar det ingen\r\nroll om denna särskilda är en person av vårt eget\r\nkön eller en person av det andra könet. Vårt behov\r\nav att erkännas och uppmärksammas för vad vi är\r\nupplevs i detta fall lika starkt och har samma värde\r\noavsett vilken sexuell läggning vi har.</pre><pre>De ringar som jag och de flesta av oss i denna\r\nkammare bär är inget kom-ihåg-snöre för att vi, när\r\nkvällen kommer, skall minnas att vi har en partner\r\nsom väntar på oss. Det är en signal till omvärlden\r\nom att vi tillhör någon särskild. För mig handlar\r\npartnerskapet om detta. I en värld där mycket av\r\nimpulserna och trenderna handlar om att byta\r\nsnabbt och ofta, och där riskerna med snabba byten\r\ntorde vara uppenbara för alla, skall vi slå vakt om\r\nde krafter som kan motverka dessa trender.</pre><pre>Vi lever, tack och lov, i en tid när synen på\r\nhomosexuella har förbättrats, när det inte längre\r\nses som en sjukdom och när homosexuella inte\r\nlängre förföljs eller fängslas i vårt land. Men\r\nsamtidigt har detta beslut föregåtts av en debatt och\r\nav personliga påtryckningar, telefonledes och\r\nbrevledes, som har präglats av intolerans. Man har\r\nförsökt slå mynt av det faktum att homosexuellas\r\nsexuella läggning och beteende inte är\r\nrepresentantivt för en majoritet av befolkningen.\r\nFör mig som heterosexuell leder detta till ett behov\r\nav att tydligt markera mitt stöd för denna minoritets\r\nfulla rätt att leva sina liv i en atmosfär av acceptans\r\noch förståelse.</pre><pre>När jag i dag röstar för partnerskapet är det mitt\r\nsätt att markera mitt ställningstagande mot de\r\nmånga människor där ute som aldrig stannar upp\r\noch försöker att förstå dem som är annorlunda.</pre><pre>(Applåder)</pre><pre>Anf. 79  ELVER JONSSON (fp):</pre><pre>Fru talman! Homosexualitet är ett fenomen, som\r\nsynes ha levt med det mänskliga släktet i alla tider.\r\nSamhällets reaktion har skiftat kraftigt, och därför\r\när det angeläget att nå fram till en balanspunkt, där\r\nolika intressen kan få en harmonisk lösning. Hela\r\ndebatten är emotionellt laddad därför att frågan är\r\nnärgången, och det blir lätt fråga om övertoner.</pre><pre>Inte sällan har samhällets makthavare -- det gäller\r\nsåväl profana som religiösa instanser -- sett ned på\r\nhomosexualiteten och fördömt den på ett sätt som\r\ninte är försvarbart. Det finns i vårt samhälle\r\nmänniskor med homosexuell läggning som lever i\r\nparförhållanden. I vissa avseenden har dessa haft\r\nen särskilt utsatt situation.</pre><pre>Man kan också hävda att människor som varaktigt\r\nlever tillsammans utan att ha ingått äktenskap eller\r\nsom lever i ett samboförhållande skulle kunna\r\nomfattas av en juridisk och ekonomisk\r\nskyddslagstiftning. Utgångspunkten skulle\r\nemellertid vara att lagstiftningen bygger på en\r\nfaktisk hushållsgemenskap och inte på en sexuell\r\nidentitet.</pre><pre>Fru talman! Jag vill redovisa några iakttagelser när\r\ndet gäller det parlamentariska arbetet. Först måste\r\ndet konstateras att kommittén har varit starkt delad.\r\nDetta gäller även de politiska partierna och inte\r\nminst den allmänna opinionen. Jag tror att det\r\nemotionellt laddade ämnesområdet har bidragit till\r\natt många människor inte har bearbetat frågan och\r\ndärför har haft svårt att både intellektuellt och\r\nkänslomässigt hantera spörsmålet.</pre><pre>För egen del menar jag att det behövs en\r\nlagstiftning, som tar sikte på människor som är\r\nstadigvarande sammanboende. Den mån\r\näktenskapliga lagar skall vara förebild, tar ju dessa\r\nsikte på skyddsbehovet för kontrahenterna själva\r\nmen framför för eventuella barn.\r\nPartnerskapslagen har tagit ett annat grepp, som i\r\nförsta hand bygger på den sexuella identiteten.</pre><pre>I debatten har uppmärksammats att Folkpartiets\r\nlandsmöte för flera år sedan ställde sig positivt till\r\nen utredning om lagstiftning för partnerskap för\r\nhomosexuella. Samtidigt avvisade landsmötet\r\nbestämt äktenskapet för homosexuella liksom\r\nrätten att adoptera barn. I den statliga utredningen\r\nhar man slarvigt glidit förbi och slirar betänkligt i\r\nsin argumentation, när man talar om att\r\nadoptionsfrågan får hanteras i särskild ordning.\r\nInte heller i lagutskottets betänkande är man\r\nsärskilt tydlig på den punkten.</pre><pre>Äktenskapet mellan man och kvinna är en\r\nsamlevnadsform som är unik. Ingen annan\r\nsamlevnadsform kan jämställas med äktenskapet.\r\nMen det innebär inte att andra samlevnadsformer\r\nskall vägras eller diskrimineras. Det finns också i\r\nden kristna traditionen en linje, som har inneburit\r\natt ensamstående ställning har lyfts fram liksom\r\nkollektiv samlevnad i kommuniteter, kloster och\r\nandra gemenskaper och där givits ett särskilt värde.\r\nDet är viktigt att hävda att varje människa är unik\r\noch självständig men också beroende av andra.</pre><pre>Lagutskottets majoritet har till synes tagit intryck\r\nbåde av remissvar och av den pågående debatten\r\noch landar nu långt om länge på ståndpunkten att\r\nockså en bredare hushållsgemenskap, som\r\nkommittédirektiven talar om, borde utredas. Den\r\nstora juridiska svaghet som lagutskottets förslag\r\ninrymmer är att lagstiftningen bygger på en\r\nutredning, som hade brister och dessutom inte var\r\nfullföljd och färdig. Den andra stora invändning\r\nsom man måste resa är att Lagrådet har underkänt\r\nden juridiska grunden, eftersom bristerna är för\r\nstora för att förslaget skall kunna utgöra grund för\r\nny lag. Därtill kommer den splittrade opinionen,\r\ndels mellan partierna, dels inom partierna.</pre><pre>Jag tror, fru talman, att det skulle vara till fördel om\r\nhela frågan fick överarbetas i en ny omgång, där\r\nLagrådets kritik kunde hanteras och det blev en\r\njuridiskt hållbar produkt. Det skulle också\r\ninnebära en breddning av en sådan lagstiftning.\r\nEftersom utskottet har föreslagit att lagen inte skall\r\nträda i kraft förrän nästa år, skulle ett sådant här\r\narbete kunna dra nytta av det halvår som finns\r\nmellan dagens ställningstagande och ett nytt beslut,\r\nsom skulle kunna fattas innan året har gått ut. Då\r\nskulle ett betydligt större spektrum av synpunkter\r\nkunna vägas in och hanteras i ett stort och helt\r\nsammanhang.</pre><pre>Den statliga kommittén hävdar att dess\r\nställningstagande vilar på en ideologisk grund, där\r\ntanken är alla människors lika värde och likhet\r\ninför lagen. Utifrån denna grund hävdar\r\nkommittén -- och för övrigt också\r\nutskottsmajoriteten -- att det inte ankommer på\r\nsamhället att ha synpunkter på människors val av\r\nsamlevnadsform. Man skall ha rätt att leva enligt\r\negna önskemål, och enda villkoret är att man inte\r\nskadar andra. Detta synes vara skälet till att man\r\nhar en parallellitet mellan äktenskapslagstiftningen\r\noch parnerskapslagen.</pre><pre>Även jag är beredd att instämma i talet om alla\r\nmänniskors lika värde, och jag gör det med en\r\nkristen referensram. Men respekten för människors\r\nlika värde innebär inte med automatik att alla\r\nbehandlas lika. Människors olikheter måste\r\naccepteras, och en del människor har särskilda\r\nbehov. Det innebär också att alla\r\nsamlevnadsformer inte kan få en likformig\r\nlagstiftning. Det kan vara motiverat att ge särskilt\r\nskydd åt utsatta människor och grupper eller\r\nsamlevnadsformer som samhället vill främja. I ett\r\nmångkulturellt och pluralistiskt samhälle finns\r\nolika former för samlevnad.</pre><pre>Att äktenskapet förbehålls äkta makar innebär inte\r\nför den skull någon diskriminering av andra\r\nsamlevnadsformer. Parbildning mellan man och\r\nkvinna syftar ju i normalfallet till släktets\r\nfortbestånd eller, om man så vill säga,\r\nreproduktion. I denna funktion har praktiskt taget\r\nalla kända samhällen valt att stödja\r\nfamiljebildningen i äktenskapets form. Jag tror att\r\nvi långsiktigt bekämpar diskrimineringen bättre\r\nmed en bredare lagstiftning än vad\r\nutredningskommittén och utskottsmajoriteten har\r\ntänkt sig.</pre><pre>I detta avseende drar jag samma slutsats som\r\nSveriges kristna råd, som i sitt remissvar påpekar\r\nhur viktigt det är att ett nyanserat och uppriktigt\r\nsamtal kan ske om hur en kylig hållning till\r\nhomosexuella skall undanröjas. Det hade varit\r\nvärdefullt med en längre beredningstid, som fullt ut\r\nhade följt upp direktiven. Ett framhastat\r\nriksdagsbeslut, där en splittring råder i partier och\r\nopinioner, kan i sämsta fall leda till att de\r\nhomosexuellas situation snarare försvåras. Fru\r\ntalman! Av det jag har sagt framgår att\r\nutredningsdirektiven bör fullföljas, att de juridiska\r\nsvagheterna bör arbetas bort och att hela frågan bör\r\nbedömas i ett större och bredare sammanhang. Jag\r\nkommer därför att stödja reservationen.</pre><pre>Anf. 80  TORGNY LARSSON (s):</pre><pre>Fru talman! Som man har noterat tidigare under\r\ndenna diskussion, har det rått en upphetsad\r\nstämning i den allmänna samhällsdebatten under\r\nsenare tid. Tidningen Dagen ger åtskilliga exempel\r\nhärpå. Bl.a. stod det vid ett tillfälle att tisdagen den\r\n7 juni kommer en av 1900-talets mest ödesdigra\r\nfrågor att avgöras i riksdagen. Jag skulle kunna ge\r\nflera exempel. Vid något tillfälle jämförde man\r\ndetta lagförslag med ett förslag som aldrig lades\r\nfram -- jag tror att det var för 17 år sedan -- om att\r\nincestlagstiftningen skulle delvis tas bort.</pre><pre>Det förekommer alltså åtskilliga övertoner i\r\ndebatten. Det har vi också märkt genom alla de\r\nbrev och telefonsamtal som jag förmodar att flera\r\nav oss har fått.</pre><pre>I och för sig är det inte konstigt att frågan om\r\nregistrerat partnerskap kan väcka känslor till liv,\r\näven om de på många håll har gått aldeles för långt.\r\nDet är inte konstigt, eftersom frågan berör det\r\ngrundläggande i den mänskliga naturen, nämligen\r\nsexualiteten. Det är naturligt att man mot den\r\nbakgrunden såsom ledamot tar sig en extra\r\nfunderare över hur man skall ställa sig till en sådan\r\nhär fråga.</pre><pre>Anledningen till att jag såsom kristen har bestämt\r\nmig för att rösta för utskottets förslag är det faktum\r\natt det finns en grupp människor, som är vad man\r\nkallar genuint homosexuella. Det är omdiskuterat\r\nhur många de är. Det har talats om 1--4 %, men det\r\när ett faktum att de finns i alla länder och kulturer.\r\nDet finns överallt en grupp människor, som är\r\nhomosexuella, oavsett vad vi heterosexuella tycker\r\nom detta. Efter samtal med människor som jag\r\nkänner -- läkare, psykiatriker, präster med lång\r\nsjälavårdserfarenhet och andra -- har jag funnit det\r\nangeläget att det införs en lag i enlighet med\r\nföreliggande förslag, en lag som ger ökad trygghet\r\noch befrämjar stabila relationer. Flera talare här\r\nhar på ett alldeles utomordentligt sätt beskrivit\r\nfördelarna med denna lag.</pre><pre>Vi kan som sagt var ha litet olika uppfattning om\r\ndetta. Jag ser det som tillfredsställande och ställer\r\nmig helt bakom förslaget att homosexuella inte\r\nskall få adoptera barn.</pre><pre>Det finns ytterligare en sak som är värd att notera\r\noch som jag inte vet om någon har sagt något om.\r\nLagen innebär inte i det här läget att kyrklig eller\r\nfrikyrklig vigsel tillåts, utan rättsverkan skall, såvitt\r\nframgår av lagen, gälla för\r\nregistreringsförrättningen. Det får bli kyrkornas\r\negen sak att ta initiativet om en särskild\r\nvigselordning skall införas eller om man i stället vill\r\nha ett komplement till registreringsförfarandet i\r\nform av något slags välsignelseakt.</pre><pre>Jag skulle vilja säga några ord med anledning av att\r\ndet påstås att kristenheten skulle vara entydigt\r\nemot en lagstiftning i denna fråga. Man har bl.a.\r\nhänvisat till ärkebiskopen, som ju i stället har\r\nuttalat sig för en lag om hushållsgemenskap.</pre><pre>I det sammanhanget är det värt att notera att han\r\ninte har alla biskoparna med sig, vilket han också\r\npåtalar i sin skrivning. Ärkebiskopen säger att han\r\nsamtidigt har pekat på att man inom kyrkan med\r\nsamma grundhållning kan komma fram till\r\nståndpunkter som helt eller delvis skiljer sig åt. Det\r\ngäller också för biskopskollegiet; alla biskopar\r\nkommer inte till samma slutsats i samtliga frågor\r\nsom behandlas i mitt yttrande.</pre><pre>Ärkebiskopen för också ett ganska intressant\r\nresonemang där han berör andra frågor som varit\r\nföremål för ställningstaganden under\r\nårhundradens, för att inte tala om årtusendens,\r\nlopp: slaveriet, kvinnans ställning, dödsstraffet.\r\nNär Gustav III ville avskaffa dödsstraffet var hans\r\nfrämsta motståndare prästerna, som hänvisade till\r\nGuds ord. I dag, menar ärkebiskopen, är det väl\r\nknappast någon som vill försvara dödsstraffet\r\ngenom att hänvisa till Bibeln.</pre><pre>Vidare säger ärkebiskopen att det finns åtskilliga\r\nsaker som man även som kristen har anledning att\r\nta ställning till men som inte Bibeln kan ha någon\r\nerfarenhet av. Paulus kunde inte ta ställning vare\r\nsig till artificiell insemination eller kärnkraftsavfall.</pre><pre>Fru talman! Jag är övertygad om att det är\r\nnödvändigt att stifta den lag som nu har föreslagits.\r\nEftersom tiden är långt gången skall jag inte\r\nförlänga debatten ytterligare.</pre><pre>Det finns dock några argument som har förts fram\r\nsom jag finner mycket egendomliga, bl.a. att lagen\r\nskulle innebära ett hot mot vår kultur, ge felaktiga\r\nsignaler och på något underligt sätt påverka\r\nheterosexuella att bli homosexuella. Men det\r\nkanske mest egendomliga argumentet är att detta\r\nberör så få.</pre><pre>Jag tycker att bl.a. Elisabeth Persson har svarat på\r\nett alldels utomordentligt sätt, så i det fallet\r\nhänvisar jag till vad hon sade för några timmar\r\nsedan.</pre><pre>Argumentet att lagstiftningen skulle gälla så få\r\ntycker jag är mycket egendomligt. Det finns\r\nåtskilliga lagar som bara berör ett fåtal personer. Vi\r\nhar ju för övrigt, fru talman, haft en\r\nsuccessionsordning i grundlagen ända sedan början\r\npå 1800-talet som bara berör en enda familj.</pre><pre>(Applåder)</pre><pre>Anf. 81  CHATRINE PÅLSSON (kds)\r\nreplik:</pre><pre>Fru talman! Jag skulle vilja bemöta Torgny Larsson\r\npå några punkter.</pre><pre>I avslutningen av sitt anförande nämnde han att\r\ndetta har en normativ effekt för hela samhället. Jag\r\nkan ge ett ganska gott exempel. När Sverige skulle\r\nbestämma sig för en sambolag var vi inom kds\r\ntveksamma. Men då fick vi höra att det inte har\r\nnågon normativ effekt på samhället att stifta en\r\nsambolag; det var helt okej.</pre><pre>Nu talar man om att man vill ha en lag om\r\npartnerskap på grund av att den har en normativ\r\neffekt, vilket också vi menar att den har. Men man\r\nändrar alltså sin argumentation från fall till fall. Jag\r\nvill fråga Torgny Larsson hur det här kan gå till.</pre><pre>När det gäller barn och adoption blir min fråga till\r\nTorgny Larsson: Blir det likadant med den frågan\r\nför Torgny Larsson och Socialdemokraterna som\r\ndet måhända har blivit med den mening som jag\r\nläste upp tidigare och som även\r\nSocialdemokraterna stod för för sju år sedan? I den\r\nsades att äktenskapet mellan man och kvinna är ett\r\ngrundmurat fundament i vårt svenska samhälle.\r\nMen tydligen ställer inte Socialdemokraterna upp\r\npå detta sju år efteråt.</pre><pre>Jag vill också påminna om att majoriteten i\r\nPartnerskapskommittén faktiskt öppnade för\r\nvinklingen att man skulle se frågan om adoption av\r\nbarn i ett vidare perspektiv. Det finns ju ett antal\r\nförespråkare för partnerskap som helt öppet talar\r\nom att adoption av barn blir nästa steg.</pre><pre>Min fråga till Torgny Larsson är: Kan vi lita på att\r\nTorgny Larsson och Socialdemokraterna inte också\r\npå denna punkt ändrar åsikt när det passar?</pre><pre>Anf. 82  TORGNY LARSSON (s) replik:</pre><pre>Herr talman! Jag tycker att det är mycket intressant\r\natt Chatrine Pålsson tar upp sambolagen. Det var\r\ntydligen sju år sedan, alltså 1987, denna lag\r\ngenomfördes. Men det är inte så att antalet\r\nsamboförhållanden har ökat i så enormt hög grad.</pre><pre>Jag råkade prästvigas 1967 och har vigt ett\r\nbetydande antal personer. Dessutom är jag\r\nintresserad av statistik och råkar komma ihåg att\r\ndet var just år 1967 som antalet äktenskap i vårt\r\nland började minska. De minskade under ca 20 år\r\nmycket kraftigt. Samboförhållanden började alltså\r\nförekomma ganska långt innan den nuvarande\r\nsambolagstiftningen kom till.</pre><pre>Jag kommer väl ihåg den debatt som fördes om\r\nsambolagstiftning. Ett enligt min mening starkt\r\nargument för lagen var att man på ett praktiskt sätt\r\nville försöka lösa frågor som gällde människor som\r\nlevde i samboförhållanden. Somliga av dem råkade\r\nfaktiskt ganska illa ut. Därför såg jag lagen som en\r\nstor fördel. Men samboförhållanden fanns alltså\r\ninnan lagen kom till.</pre><pre>När det gäller barn och adoption är min\r\növertygelse -- utifrån den kunskap som jag har i\r\ndag -- att homosexuella inte skall kunna adoptera.\r\nJag kommer dock att lämna riksdagen om några\r\ndagar och kan naturligtvis inte tala för vad\r\nSocialdemokraterna kommer att göra i framtiden.\r\nMen jag har uppfattat det som att detta är den\r\nståndpunkt som det socialdemokratiska partiet\r\nintar. I övrigt ber jag Chatrine Pålsson att fråga\r\nMaj-Lis Lööw eller någon annan som representerar\r\nutskottet.</pre><pre>Anf. 83  CHATRINE PÅLSSON (kds)\r\nreplik:</pre><pre>Herr talman! Det var i första hand inte för att\r\nantalet sambor skulle ha ökat eller minskat som jag\r\ngjorde denna jämförelse, men kanske uttryckte jag\r\nmig oklart. Det var mest med anledning av att\r\nargumentet här och nu för att lagstifta om\r\npartnerskap är att det skulle ha en så normativ\r\neffekt på samhället att denna grupp plötsligt inte\r\nskulle diskrimineras längre. Det var i det avseendet\r\nsom jag tog upp jämförelsen med sambolagen.</pre><pre>Frågan om adoption av barn skall tillåtas eller inte\r\när litet oroväckande, och uppenbarligen finns det\r\nolika åsikter om detta. Men barn behöver ju en\r\nmamma och en pappa, och det kommer de att göra\r\näven år 2000. Det är angeläget att dessa många,\r\noerhört viktiga saker inte kan ändras från år till år.</pre><pre>Anf. 84  TORGNY LARSSON (s) replik:</pre><pre>Herr talman! Jag är också övertygad om att det är\r\nav mycket stort värde att ha både en mamma och\r\nen pappa. Tyvärr är ser verkligheten inte alltid ut\r\nså. Det finns oerhört många barn som endast har en\r\nförälder.</pre><pre>I övrigt vill jag bara hänvisa till det jag sade förut\r\nom att det är min övertygelse att det inte är rimligt\r\natt homosexuella skall kunna få adoptera barn.</pre><pre>Jag är inte lika övertygad som Chatrine Pålsson om\r\nden normativa effekten. Jag har tyckt att det varit\r\nmycket intressant med de många samtal som jag har\r\nhaft den senaste tiden. Människor har ringt mig och\r\nvarit övertygade om att det är fel att införa en sådan\r\nhär lag. Då har jag brukat säga, när jag har haft tid\r\natt prata med dem: Känner du någon homosexuell?\r\nHar du talat med någon homosexuell? Då är det\r\nvanliga svaret att det gör man inte. Man plockar\r\nfram något bibelcitat här eller bibelcitat där. Är\r\nman litet smartare hänvisar man till någonting\r\nannat. Men i grunden ligger en slags värdering som\r\ninnebär någon form av nedvärdering av människor\r\nsom har en annan sexuell läggning än man själv har.</pre><pre>Anf. 85  LOTTA EDHOLM (fp):</pre><pre>Herr talman! Homosexuella har alltid varit en\r\nbespottad grupp i samhället. Allt från avrättningar\r\noch tortyr till diskriminering har förekommit\r\ngenom tiderna. Här i Sverige försvann\r\nsjukdomsstämpeln för bara ca 15 år sedan.</pre><pre>Trots förföljelserna har homosexuella alltid funnits,\r\nså också i dag. Runt omkring oss finns det\r\nmänniskor vars kärlek förnekas och bespottas. Det\r\när om de här människorna debatten handlar. Den\r\nhandlar inte om lagparagrafer, utredningar eller\r\nmotionsrätt. Den handlar om människor,\r\nmänniskor som nu äntligen ges en möjlighet att visa\r\nomvärlden att deras kärlek är lika mycket värd och\r\nbetyder lika mycket som den heterosexuella\r\nkärleken. Ytterst handlar det om människors lika\r\nvärde.</pre><pre>Dagens debatt handlar också om trygghet. För oss\r\nsom är gifta eller samboende är tryggheten\r\nsjälvklar. Vi vet att våra anhöriga kan leva tryggt\r\näven om vi själva skulle dö. Vid en eventuell\r\nskilsmässa får vi dela lika på tillgångarna. Den här\r\ntryggheten har inte homosexuella. En person vars\r\nsambo dör kan tvingas lämna lägenheten, trots att\r\nhan eller hon har bott där i många år. Dessutom får\r\ngemensamma ägodelar lämnas om kvitto på dem\r\nsaknas.</pre><pre>Homosexuella kan heller inte teckna försäkringar\r\nför sin sambo. Det är orimligt och visar att dagens\r\nlagstiftning diskriminerar homosexuella.\r\nPartnerskap för homosexuella kan råda bot på de\r\npraktiska orättvisor som finns.</pre><pre>Självfallet spelar partnerskapet också en viktig roll\r\nför normerna i samhället. Med den här\r\nlagstiftningen säger staten att homosexualitet inte\r\när något klandervärt.</pre><pre>I en debatt om skolfrågor hösten 1992 sade jag att\r\njag trodde att fördomarna mot homosexuella\r\nminskat. I dag är jag inte så säker längre. Under de\r\nsenaste veckorna har jag fått många brev i frågan,\r\nfrån både sådana som är positiva och sådana som är\r\nnegativa till partnerskap. Gemensamt för de\r\nnegativa är en stark rädsla, men också fördomar.\r\nBreven inleds ofta med någon fras om att man inte\r\nbör lägga sig i hur andra människor lever sina liv,\r\nför att sedan övergå i långa stycken med\r\nfördömanden av homosexuella. Den toleranta syn\r\nsom inleder breven sveps snabbt i väg av fördomar\r\noch ibland av rent hat.</pre><pre>Tidningen Dagen tillhör de mest hatiska och öppet\r\nfientliga mot allt vad homosexualitet heter.\r\nHäromveckan sjönk tidningen så djupt att den\r\njämförde sexuella övergrepp mot barn och incest\r\nmed partnerskap för homosexuella. Det är inte\r\nbara en oförskämdhet mot de homosexuella, utan\r\nframför allt en oerhörd förolämpning mot alla de\r\nbarn som utsätts för sexuella övergrepp.</pre><pre>Övertonerna i den här debatten har gjort mig\r\nalltmer övertygad om att det är rätt att rösta ja till\r\npartnerskap.</pre><pre>Holger Gustafsson bad oss i inledningen av\r\ndebatten att noga överväga vårt ställningstagande.\r\nDet har jag verkligen gjort. Under många år har jag\r\naktivt arbetat för partnerskap, både inom\r\nFolkpartiet här i riksdagen och genom\r\nargumentation i medierna. På senare tid har jag\r\nblivit alltmer övertygad. De hatiska breven och\r\ntelefonsamtalen har alltså haft motsatt effekt.</pre><pre>Därmed yrkar jag bifall till utskottets förslag.</pre><pre>Anf. 86  EVA ZETTERBERG (v):</pre><pre>Herr talman! Tiden rinner undan, så jag skall fatta\r\nmig mycket kort. Jag vill först understryka att jag\r\ntill fullo instämmer i de anföranden som Elisabeth\r\nPersson, Bertil Måbrink, Maj-Lis Lööw, Ingela\r\nMårtensson m.fl. har framfört, där en rad av de\r\nviktiga principiella synpunkter som finns i det här\r\närendet för att i dag fatta beslut om partnerskap\r\nredan påtalats.</pre><pre>Det jag vill lyfta fram är några ytterligare aspekter\r\npå det kristna budskapet. I den här debatten har\r\nBibeln många gånger tagits till intäkt för att gå\r\nemot en partnerskapslag. Torgny Larsson har\r\ntidigare berört den frågan och även visat på att det\r\ninom kyrkan finns mycket olika uppfattningar om\r\nden här saken.</pre><pre>Det jag vill lägga till, där jag såsom kristen blir rätt\r\nskrämd, är hur Bibeln av många av dem som\r\nbekämpar det här förslaget används som ett slagträ.\r\nVi kan hitta citat i Gamla testamentet som klart\r\ntalar emot homosexualitet och fördömer detta.\r\nMen vi kan också hitta många citat som talar om\r\nkärleken till nästan och att kärleken står över allt.\r\nJag tror att vi skall akta oss för att använda\r\nbibelcitat till att slå varandra i huvudet med.</pre><pre>Jag skulle också vilja ta upp den fråga som Holger\r\nGustafsson och flera andra -- de som har reserverat\r\nsig i det här ärendet -- har varit inne på, nämligen\r\natt det är av formella skäl man inte vill ta ställning\r\ntill ett lagförslag i dag. Jag menar att det inte kan\r\nvara annat än svepskäl, eftersom det är mycket\r\ntydligt att man från det hållet inte har sagt att man\r\ni dag är villig att fatta ett principbeslut i frågan för\r\natt därefter låta regeringen och en ny riksdag\r\nåterkomma med frågan. Om skälen var formella\r\nborde man självklart ha gjort det.</pre><pre>Jag vill till slut ta upp ytterligare en fråga i det här\r\närendet. Det gäller frågan om valfrihet. Vi som\r\nväljer att leva i ett heterosexuellt förhållande har\r\nmöjlighet att välja. Vi kan välja att gifta oss, och\r\nvi kan välja att leva tillsammans utan äktenskapets\r\nhelgd. Men av dem som i alla andra sammanhang\r\ntalar om hur viktigt det är med normer i samhället\r\nförnekas i dag homosexuella att registrera sig, att\r\nordna sina förhållanden. Jag har mycket svårt att\r\nförstå varför man kan tala om valfrihet i en rad\r\nandra sammanhang, men att det på det här området\r\ninte skall finnas valfrihet. Det tycker jag är ett\r\nannat starkt argument som inte har kommit fram i\r\nden här debatten.</pre><pre>Därmed, herr talman, vill jag yrka bifall till\r\nutskottets hemställan och även till\r\nmeningsyttringen av Elisabeth Persson.</pre><pre>Anf. 87  ULRICA MESSING (s):</pre><pre>Herr talman! Jag vill börja med att till Fredrik\r\nReinfeldt säga att jag tycker att hans inlägg i\r\ndebatten var mycket bra. Tack för det.</pre><pre>Med våra hjärtan skall vi sätta reglerna, sjunger\r\nsångaren Dan Hylander i en av sina sånger. Med\r\nvåra hjärtan skall vi också fatta politiska beslut.</pre><pre>Frågan om registrerat partnerskap, som vi\r\ndebatterar här i dag, är för mig och för många andra\r\nen viktig fråga. Den är viktig därför att den handlar\r\nom människors förutsättningar att leva ett värdigt\r\noch respekterat liv.</pre><pre>Jag har vuxit upp inom arbetarrörelsen i ett\r\ntraditionellt brukssamhälle. Jag har också vuxit upp\r\ni ett hem med en kristen och aktiv mamma. Mina\r\nföräldrar har precis som så många andra föräldrar\r\ntill stor del format min syn på människan och mina\r\nvärderingar. Jag har känt den sociala kontrollen,\r\nintresset för vad som händer på bruket. Jag har hört\r\ndiskussionerna bakom gardinerna när något nytt\r\neller ovant har visat sig. Jag vet vilken generositet\r\ndet finns bland människorna där, vilken ödmjuk\r\ninställning till livet som många bär på, glädjen över\r\natt få leva och dela vardagen med någon. Jag vet\r\nockså vilka fördomar som växer bakom rädsla och\r\nokunskap.</pre><pre></pre><pre>Som politiker ser jag det inte som min uppgift att\r\nblåsa under och legitimera fördomar, utan att se\r\nbakom dem, förklara och komma med andra\r\ninfallsvinklar. Det finns en intolerans mot de\r\nhomosexuella i vårt samhälle. Delar av den\r\nargumentation som i dag har använts i denna debatt\r\nlegitimerar den intoleransen. Då accepterar vi den\r\nhets mot en minoritet som det faktiskt är fråga om,\r\nprecis som det har hetsats mot flyktingar och\r\nhandikappade i andra frågor. Jag ställer inte upp på\r\ndet.</pre><pre>Den konservativa och föråldrade syn på\r\nhomosexualiteten som jag tycker att kds\r\nrepresenterar är något som jag för alltid vill\r\nförpassa till historiens vindskammare. Den är en ny\r\ntid nu, en upplyst och öppen tid, som förutsätter\r\nverkliga och upplysta beslut.</pre><pre>Vi vet att det runt om i vårt land bland kvinnor och\r\nmän från olika yrkesgrupper finns flera åsikter om\r\nförslaget. Vi vet också att en stor majoritet av\r\nfolket tiger och samtycker. Alla har inte lust att\r\nengagera sig i frågan. De tycker inte att det berör\r\ndem.</pre><pre>Som ung i denna riksdag vill jag också säga att\r\nreaktionerna kring förslaget till viss del är en\r\ngenerationsfråga. Det är fler medelålders och äldre\r\nsom har upprörts än yngre människor. Många unga\r\ntycker inte att detta är något konstigt. Varför skall\r\ninte var och en själv få välja vilket liv man vill leva,\r\nom det nu är så att någon av oss väljer den vi blir\r\nkär i?</pre><pre>Vi vet att det inte handlar om hokus pokus då\r\nmänniskor är homosexuella. Det är inte sjuka eller\r\nonda människor som blir homosexuella. Det är inte\r\nnågot man kan sluta att vara helt apropå, och det är\r\ninte något som man kan frälsas ifrån. Det är vanligt\r\nfolk som finns runt omkring oss. Det är kompisar,\r\nsom Kent Carlsson, som vi tycker om och som vi\r\ninte vill försvåra livet för.</pre><pre>Ingen av oss kan säga oss representera vare sig\r\nsanningen eller hela folket. I dag handlar det om\r\nvad vi själva tycker och om vi själva är beredda att\r\nlåta andra leva sitt liv som de vill leva det. För mig\r\nhandlar den här frågan om jämlikhet. För mig är\r\nmöjligheten till ett registrerat partnerskap en\r\nsjälvklarhet i ett demokratiskt samhälle.</pre><pre>Vi vet att homosexualiteten finns. Det är inte något\r\nsom smittar, utan det är ett sätt att leva. Min uppgift\r\nsom politisk företrädare är inte att försvåra för\r\nmänniskor att leva sina liv lyckligt, utan tvärtom att\r\nunderlätta för det goda livet.</pre><pre>Vi behöver ett öppnare och mjukare samhälle. Inte\r\nett samhälle som reglerar känslor och värderar liv\r\nutifrån egna begrepp om vad som är moraliskt rätt\r\noch etiskt riktigt. Vi behöver mer förståelse för\r\nvarandra, inte mindre.</pre><pre>Ett införande av en lag om registrerat partnerskap\r\ninnebär inte slutet på vare sig heterosexualiteten\r\neller det traditionella äktenskapet. Det kan aldrig\r\nbli fallet. Att vi inför denna lag kommer inte att\r\nlocka fler människor att bli homosexuella.\r\nFörhoppningsvis får vi fler som vågar visa att de är\r\nhomosexuella, vågar stå för det och teckna detta\r\navtal. Men det är en annan sak.</pre><pre>Genom att införa lagen om registrerat partnerskap\r\nvisar vi att samhället accepterar detta sätt att leva.\r\nMen fortfarande finns så många fördomar kring\r\nhomosexualiteten att ingen för skojs skull väljer det\r\nsättet att leva, om man inte vill jäklas tillräckligt\r\nmycket med sig själv. Det är modiga och starka\r\nmänniskor som vågar leva litet udda och bryta mot\r\nmajoriteten.</pre><pre>Ju fler fördomar som finns, desto modigare,\r\nstarkare och stoltare måste människor vara\r\ngentemot kompisar, familjen, arbetskamraterna,\r\nmen också gentemot övriga samhället. Nu är det\r\ndags för oss att fatta ett lika modigt politiskt beslut\r\noch sätta oss över de fördomar som vi vet finns.</pre><pre>Alla vi som nu skall rösta: Rösta inte emot detta\r\nlagförslag på grund av egna fördomar, skepsis eller\r\nrädsla för att det är något fel eller något konstigt!\r\nDet blir så konstigt som vi gör det till. De\r\nhomosexuella finns här liksom vi alla andra.\r\nFörsvåra och mörklägg inte deras liv genom att\r\nskjuta upp beslutet! Låt dem stå för det liv de själva\r\nväljer att leva. Låt dem bara få sjysta möjligheter\r\ntill det.</pre><pre>Herr talman! Detta är inte något stort steg för\r\nmänskligheten i stort. Det handlar om en minoritet,\r\noch det kommer alltid att vara en minoritet. Men\r\ndet är ett viktigt beslut för den minoriteten. Låt den\r\nfå detta beslut i dag, och säg ja till utskottets\r\nförslag!</pre><pre>Anf. 88  CHATRINE PÅLSSON (kds)\r\nreplik:</pre><pre>Herr talman! Jag vill så vänligt som möjligt försöka\r\natt rätta till de felaktigheter som jag tycker att\r\nUlrika Messing sade. Min första fråga till Ulrica\r\nMessing är: På vilket sätt har vi kristdemokrater i\r\ndag hetsat mot homosexuella? Jag vill ha något\r\nkonkret exempel på det.</pre><pre>Jag har bett om respekt för vår åsikt, och jag har\r\nsagt att jag respekterar andras åsikter. Den\r\nteologiska diskussionen har inte heller den förts av\r\noss kristdemokrater. Vi brukar försöka skilja på\r\ndetta. Det är andra företrädare i debatten i dag som\r\nhar fört den och tagit lösryckta meningar.</pre><pre>Man har också generellt anklagat tidningar, inte\r\nminst tidningen Dagen. Jag tycker att man bör vara\r\nnyanserad när man företräder en linje som vill ha\r\nrespekt, förståelse och medkänsla och inte\r\ngeneralisera så grovt som jag tycker att Ulrica\r\nMessing gjorde.</pre><pre>När det gäller diskriminering av homosexuella har\r\njag och vi kristdemokrater många gånger sagt att vi\r\nmåste med all kraft motarbeta detta. Men att tro att\r\nman gör det genom en partnerskapslag är att\r\nförenkla problemet.</pre><pre>Jag tror att detta handlar om respekt för varandra,\r\nför varandras olikheter och det vi i skolan kan lära\r\nbarn. Det är vad kristen etik i skolan handlar om,\r\natt respektera varandra utifrån vad vi är. Det\r\nhandlar om att informera och att ha en mjuk\r\nframtoning i debatten, så att man inte hetsar upp\r\nden. Då är risken för diskriminering betydligt\r\nstörre.</pre><pre>En annan sak är att se till att nuvarande lagstiftning\r\nföljs så mycket det bara är möjligt, osv. Men här\r\nverkar det som att flera företrädare menar, att om\r\nman säger nej till partnerskap diskriminerar man\r\nhomosexuella. Detta är fel.</pre><pre>Anf. 89  ULRICA MESSING (s) replik:</pre><pre>Herr talman! Jag är inte så säker på att Chatrine\r\nPålsson har rätt i det hon säger i sin slutkläm. Om\r\nChatrine Pålsson precis som jag anser att det är fel\r\natt diskriminera människor undrar jag varför\r\nChatrine Pålsson inte kan tänka sig att ge de\r\nhomosexuella -- som i och för sig är en minoritet,\r\nmen en viktig minoritet -- samma rättighter som vi\r\nsom är majoritet har. Det är för mig ett sätt att\r\ndiskriminera människor.</pre><pre>Chatrine Pålsson undrar också när jag ansett att\r\nkds-företrädare har hetsat mot homosexuella. Jag\r\nkan ta exemplet när Chatrine Pålsson själv var i\r\nBollnäs i höstas, och då jag deltog i och lyssnade på\r\ndebatten. Jag tyckte att Chatrine Pålsson och andra\r\nföreträdare för det kristdemokratiska partiet på\r\nmånga områden i hög grad hetsade många\r\nmänniskor som var där.</pre><pre>Det resulterade också, och det vill jag ha sagt i\r\ndenna kammare, att lokala kds-företrädare\r\nhoppade av sitt parti, därför att de inte ställde upp\r\npå den linje som kom fram i den debatten.</pre><pre>Anf. 90  CHATRINE PÅLSSON (kds)\r\nreplik:</pre><pre>Herr talman! Jag skall börja med det sista. De har\r\nvarit mycket diskussion om debatten i Bollnäs. Det\r\njag frågade Ulrica Messing om vad hon hört i denna\r\nkammare i dag. Det jag undrade var på vilket sätt\r\nvi kristdemokrater i dag -- nämligen Holger\r\nGustafsson, jag och Ingvar Svensson -- har hetsat.</pre><pre>Beträffande tanken om att det inte skall vara ett\r\npartnerskap har vi velat diskutera möjligheter. Vi\r\nvill att regeringen skall utreda\r\nhushållsgemenskaper, som man skall kunna ansöka\r\nfrivilligt. Där skulle också homosexuella\r\ninkluderas.</pre><pre>Sedan vill jag påminna Ulrica Messing om att vi\r\nlagstiftare inte bedömer och värderar känslor. Vi\r\nhar en lagstiftning där äktenskapet mellan man och\r\nkvinna är ett fundament -- och det är det först och\r\nfrämst för barnens skull.</pre><pre>Anf. 91  ULRICA MESSING (s) replik:</pre><pre>Herr talman! Jag måste säga till Chatrine Pålsson\r\natt det inte är någon skillnad för mig om man hetsar\r\nfolk i denna kammare eller på torget i Bollnäs. Som\r\npolitisk företrädare har jag de åsikter jag har. De\r\nbör man stå för både internt och externt. Det borde\r\nkanske Chatrine Pålsson tänka på.</pre><pre>Jag tycker att förslaget om hushållsgemenskap i och\r\nför sig är ett förslag som vi kan titta på. Det är\r\nmöjligt att det skulle underlätta för kusiner,\r\nklasskamrater osv. att få teckna ett avtal om\r\nhushållsgemenskap. Men detta är två olika saker.</pre><pre>Förslaget om registrerat partnerskap, som vi skall\r\nrösta om i dag, har lagts fram med kärleken som\r\nutgångspunkt, dvs. att två människor av samma\r\nkön älskar varandra och har valt att leva ihop. Det\r\när inte framlagt bara för att lösa praktiska frågor.\r\nDetta är två olika saker. Jag är beredd att även\r\ndiskutera hushållsgemenskapen, men det är en\r\nannan fråga, Chatrine Pålsson.</pre><pre>Anf. 92  MARTIN NILSSON (s):</pre><pre>Herr talman! Ärade ledamöter! Jag vill börja med\r\natt bemöta Lennart Fridén som tyvärr inte är kvar\r\nhär längre. Han sade tidigare under dagen att\r\ndenna fråga inte är en generationsfråga. Jag skulle\r\nvilja säga att han har fruktansvärt fel. Vi skulle\r\nkunna titta på hur kammarens yngre ledamöter\r\nkommer att rösta. Jag tror att de yngre ledamöterna\r\nhär, precis som de yngre människorna i samhället\r\nutanför, har en betydligt mer tolerant och vidsynt\r\ninställning till verkligheten. Vi är uppvuxna i ett\r\nsamhälle där vi har blivit skolade i respekt för alla\r\nmänniskors lika värde.</pre><pre>Det är därför som jag i denna fråga kan instämma\r\ni så gott som vartenda ord Fredrik Reinfeldt, Lotta\r\nEdholm, Karin Pilsäter och Ulrica Messing har sagt\r\nhär i dag, vilket jag inte brukar kunna göra speciellt\r\nofta. Vi har den gemensamma grundsynen om alla\r\nmänniskors lika värde. Tyvärr är debattordningen\r\nhär i kammaren sådan att alla vi som är litet yngre\r\nråkar hamna på slutet. Därför blir debatten litet\r\nsnedvriden.</pre><pre>Det diskuteras om lagen och förslaget kommer att\r\nha en normativ effekt. Ja, det kommer de att ha.\r\nDet är någonting som vi skall vara glada och stolta\r\növer. Vi pekar ut att vi inte gör skillnad på olika\r\nsorters kärlek mellan två individer. Alla skall ha\r\nlika rätt att manifestera sin kärlek.</pre><pre>Jag vill passa på att läsa högt ur en motion som\r\nkammaren har behandlat tidigare i år, och ganska\r\npositivt t.o.m. Den lyder så här i utvalda stycken:\r\n''Familjen har inte bara praktiska och ekonomiska\r\nfunktioner, vilka i sig inte är oviktiga, utan också\r\nbetydelse för den mänskliga mognadsprocessen. I\r\nden lilla gemenskapen möter medlemmarna kärlek,\r\nomtanke, förståelse, tålamod och ansvar. Det är\r\nfrämst i familjegemenskapen som värdemönster,\r\nnormer och vägledande etik kan överföras från\r\ngeneration till generation. En människas inre\r\nstyrka har ofta ett samband med kvaliteten i\r\nnärmiljön.''</pre><pre>Jag skulle kunna gå vidare i motionen och peka på\r\nyngre människors värderingar. ''Det nära\r\nfamiljelivet har hög prioritet bland ungdomarna,\r\nenligt de undersökningar som har gjorts. Familjen\r\noch de sociala relationerna har en högre\r\nrangordning bland kvinnor än män.</pre><pre>'Morgondagens värderingar' av Jegers/Lindgren\r\nbekräftar denna tes: ''Hem och familj har en\r\noerhörd betydelse. Så gott som alla anser att det är\r\nbra att familjelivet betonas mer! Och i stort sett\r\ningen säger emot. Det är något att ta fasta på.'''</pre><pre>Då kan man fundera över vem det är som har skrivit\r\ndenna motion. Det är ledamoten Ingvar Svensson\r\nfrån kds. Några av er har säkert läst Ingvar\r\nSvenssons debattartiklar på DN Debatt. De har\r\nciterats tidigare i debatten. Motionen slutar med\r\nfamiljestabiliteten. Slutklämmen är: ''Regeringen\r\nbör därför ges i uppdrag att ta fram ett långsiktigt\r\nprogram för familjestabilitet.''</pre><pre>Det gällde inte alla. Det gällde bara några. Det\r\ngällde bara vissa familjer. Det gällde bara de\r\nfamiljer där Ingvar Svensson tyckte att det var\r\nriktigt och rätt och inte dem som faktiskt älskar\r\nvarandra och där det finns kärlek mellan två\r\npersoner.</pre><pre>Det är den andra frågan som vi kan diskutera här.\r\nVad är äktenskapet? Vad är registrerat\r\npartnerskap? För de flesta människor är det\r\nantagligen ett uttryck för kärlek. När jag en gång\r\nskall gifta mig kommer jag att göra det av kärlek\r\noch inte på grund av att det är en ekonomisk eller\r\njuridisk fråga, vilket vissa debattörer tidigare i dag\r\nhar hävdat. De hävdar det tydligen t.o.m. inför sin\r\nsvärmor. Jag förstår nästan att svärmor blir litet\r\nupprörd. Det skulle jag också bli.</pre><pre>Det här förslaget visar tolerans. Det gör faktiskt att\r\nmänniskor får chansen att visa och manifestera sin\r\nkärlek. Det tycker jag inte Sveriges riksdag skall ha\r\nnågot emot. Åtskilliga talare har tidigare talat om\r\nden intolerans som vi alla har mött när den här\r\nfrågan har diskuterats. Jag tror att vi alla har fått\r\nbrev och telefonsamtal som faktiskt andas ganska\r\nmycket intolerans.</pre><pre>Jag tycker att det handlar om att man som politisk\r\nföreträdare är ansvarig för det man säger. Där vill\r\njag ge Ulrica Messing stöd. Mitt parti m.fl. har\r\nkritiserat framför allt ett parti för att understödja\r\nflyktingfientliga strömningar i samhället genom\r\ngeneraliserande uttalanden. När man talar om hur\r\nhomosexuella män beter sig sprider man exakt\r\nsamma värderingar. Det är oerhört\r\ngeneraliserande. Man gör exakt samma sak som det\r\nparti som vi talade om tidigare har gjort mot\r\nflyktingar.</pre><pre>I den här intoleransen finns det en tendens till att\r\nvilja gå emot det som är litet avvikande. Det kan\r\nvara de som är avvikande för att de har en annan\r\nhudfärg, de som är litet avvikande för att de har en\r\nannan sexuell läggning och de som är avvikande för\r\natt de har någon form av handikapp. Det är\r\negentligen den grundläggande fråga som detta\r\nhandlar om -- toleransen och viljan att undvika A-\r\nmänniskan som skall se likadan ut och inte avvika.\r\nDet är den sanna striden om den ultimativa\r\nkollektivismen kontra individualismen. Jag står\r\ngärna på individualismens och toleransens sida i\r\nden här frågan.</pre><pre>Sedan har det förts en diskussion om att\r\nreservationen som vi skall rösta om handlar om att\r\nvi skall skjuta upp det hela. Man har gjort en bred\r\nreservation så att alla som är det minsta tveksamma\r\nskall kunna rösta för den. Denna agumentation är\r\nganska ofta återkommande. Man säger att det inte\r\när rätt läge nu. Det är fel just nu, men det blir rätt\r\nsedan någon gång. Det är alltid samma sak. Det\r\nskall alltid ske någon annan gång. Besluten skall\r\nalltid fattas senare. Så är det inte.</pre><pre>Den här frågan har utretts. Den har stötts och\r\nblötts. Det är faktiskt läge att gå till beslut nu och\r\nvisa handlingskraft. Vi får inte begrava frågan i\r\nytterligare en utredning eller, vilket sannolikt vissa\r\nledamöter ännu hellre vill, begrava den för all\r\nframtid. Jag vill yrka bifall till utskottets\r\nhemställan.</pre><pre>Anf. 93  HOLGER GUSTAFSSON (kds)\r\nreplik:</pre><pre>Herr talman! Martin Nilsson och flera av de senare\r\ntalarna har talat mycket om kärlek, tolerans och att\r\nvi inte skall diskriminera. De försöker genom detta\r\natt skapa en sida i debatten till skillnad från de\r\nandra. Detta är ett stort felgrepp. Jag vågar säga att\r\ningen i kammaren vill motarbeta ett främjande av\r\nkärlek och tolerans. Ingen vill heller främja\r\ndiskriminering.</pre><pre>Det har sagts att det handlar om kärlek och inte om\r\nlagar och paragrafer. Det kanske är så. Martin\r\nNilsson har kanske rätt.</pre><pre>Men man begär lagar och paragrafer. Lagutskottet\r\nhar tagit fram ett sådant förslag. Vi reservanter har\r\nen övertygelse om att dessa lagar inte är bra. Det är\r\nvad vi reservanter har som gemensam, bred\r\nplattform.</pre><pre>Jag har flera gånger sagt att en del inte alls vill ha\r\nlagstiftning, därför att de tror att det inte handlar\r\nom lagar och paragrafer. Andra kanske vill vänta\r\nför att förädla lagstiftningen kvalitetsmässigt, göra\r\nsmå justeringar. Vi är överens om att det inte är rätt\r\ntidpunkt i dag. Frågan är om man inte skall vara\r\nlitet eftertänksam och inte bara tänka att det\r\nviktigaste är att man skjuter just nu, utan att man\r\nockså skjuter rätt. Det är vad reservanterna vill.\r\nDet är därför vi hänvisar till den formella delen i\r\nvår reservation. Vi menar att man skall försöka att\r\ninte falla för känslorna just nu. Det verktyg som ni\r\nbegär är ju lagar och avtal.</pre><pre>Anf. 94  MARTIN NILSSON (s) replik:</pre><pre>Herr talman! Den rent formella gången när det\r\ngäller Lagrådet osv. har diskuterats tidigare under\r\ndagen. Vad jag konstaterade i mitt inlägg var att det\r\nalltid skall ske någon annan gång, inte just nu. Jag\r\nställer mig frågan: När är ''en annan gång'' och\r\nvilket är det alternativa förslaget? Jag tycker att det\r\nhela tiden pågår en uppskjutandeprocess. Hela den\r\ntid som Partnerskapskommittén arbetade sade man:\r\nDet är inte möjligt nu, vi måste avvakta\r\nutredningen och se vad den ger.</pre><pre>Nu har vi en utredning. Vi har ett lagförslag som är\r\ni högsta grad acceptabelt. Då säger man återigen att\r\nvi måste vänta, utan att precisera vad det är vi skall\r\nvänta på och hur länge. Det är väl ett rättmätigt\r\nkrav att få reda på när det blir något annat. När\r\nkommer ert förslag?</pre><pre>Anf. 95  HOLGER GUSTAFSSON (kds)\r\nreplik:</pre><pre>Herr talman! Jag hoppas att jag, utan att gå\r\nhändelserna i förväg, kan tolka reservanterna som\r\natt det vi vill vänta på inte är en osäker framtid. Vi\r\nvill se ett förslag med en större bredd och djupare\r\nförankring, inte med siffrorna 7--8 eller knappaste\r\nmöjliga marginal i utredningen. Vi vill ha ett förslag\r\nsom kammaren i större omfattning kan ställa sig\r\nbakom, ett förslag som vi känner har en förankring\r\nockså bland människor utanför denna kammare.\r\nDet är detta vi vill nå fram till. Då är det dags att\r\nkomma till skott.</pre><pre>Anf. 96  MARTIN NILSSON (s) replik:</pre><pre>Herr talman! Jag skall nöja mig med att konstatera\r\nhelt kort att de partier här i riksdagen som i dag\r\nsäger sig vara beredda att stödja partnerskapslagen\r\ni opinionsundersökningarna har stöd hos över 60 %\r\nav svenska folket. Vi har väl ändå något slags tilltro\r\ntill opinionsundersökningar. Jag tror att det finns\r\nett stöd. Allt annat är en konstruktion som inte har\r\ngett något som helst utslag i verkligheten.</pre><pre>Anf. 97  LENNART FRIDÉN (m) replik:</pre><pre>Herr talman! Det som fick mig att rusa hit var att\r\nMartin Nilsson hade vänligheten att tala om att han\r\nhade lyssnat på mig tidigare. Han hade nog inte\r\nlyssnat riktigt bra. Han sade att jag hade sagt att\r\ndetta inte är en generationsfråga. Jag hävdar\r\nfortfarande att det inte är det. Det finns de som är\r\nelaka och t.o.m. säger att det är en\r\ndegenerationsfråga, men jag vill inte gå så långt.</pre><pre>Det som är något uppretande är att Martin Nilsson\r\nhävdar att den generation som består av oss\r\nförstockade fyrtiotalister inte är uppfostrad i\r\ntolerans, medan däremot Martin Nilsson och hans\r\ngeneration är det -- med viss generalisering. En del\r\nandra har här åberopat bl.a. kristen bakgrund. När\r\njag som liten gosse gick i söndagsskolan fick vi lära\r\noss att sjunga ''gul och röd och vit och svart, gör\r\ndetsamma har han sagt''. Det sitter fortfarande\r\nmycket djupt hos mig. På den tiden sparkade man\r\ninte på dem som låg. Vi gick inte ut och ''knackade''\r\nfolk för att de hade avvikande utseende. Jag tycker\r\natt man skall vara försiktig när man bedömer vilken\r\ngeneration som har gjort vad eller står för olika\r\nvärderingar.</pre><pre>Det finns många i Martin Nilssons egen ålder som\r\nhar olika uppfattningar i denna fråga, på samma\r\nsätt som det finns det i min ålder. Jag umgås med\r\nganska många människor i Martin Nilssons ålder\r\noch kan konstatera att jag där inte finner någon\r\nmajoritet för det ställningstagande som Martin\r\nNilsson tycker att vi skall inta här i dag.</pre><pre>Martin Nilsson åberopade opinionsmätningar.\r\nEfter många undersökningar genom åren vet vi att\r\npartierna ibland mycket dåligt representerar sina\r\nmedlemmars och sympatisörers åsikter i enstaka\r\nfrågor. Dra inte för stora växlar på\r\nopinionsundersökningar, Martin Nilsson.</pre><pre>Anf. 98  MARTIN NILSSON (s) replik:</pre><pre>Herr talman! Jag tycker att detta är en\r\ngenerationsfråga. Självfallet kan man hävda att\r\nungdomar inte är speciellt toleranta, när man ser\r\nbråk som gäller invandrare och flyktingar osv. Det\r\nfanns bråk även i tidigare generationer på annat\r\nsätt. Jag tror att ungdomar i dag generellt sett är\r\nmer öppensinnade, mer toleranta, än vad tidigare\r\ngenerationer varit. Det säger jag inte för att\r\nfördöma tidigare generationer. Jag tycker att de\r\npartier som i dag röstar för partnerskapslagen utgör\r\nett ypperligt exempel på att man kan vara äldre och\r\nvara tolerant och vidsynt.</pre><pre>Värderingar och tankegångar förändras över tiden.\r\nDet tror jag man kan säga om man ser på\r\nundersökningar. Om man inte har förmåga att ta till\r\nsig de undersökningar som finns,\r\nUngdomsbarometern osv, då tror jag att man har\r\nett felaktigt synsätt.</pre><pre>Sedan kan man alltid diskutera vem som är mest ute\r\nbland ungdomar. Göte Jonsson och jag hade en\r\nsådan debatt för inte så länge sedan. Jag tänker inte\r\nhävda att jag är ute bland ungdomar mer än vad\r\nLennart Fridén är, även om jag tror att så är fallet.\r\nFörra veckan var jag ute på en gymnasieskola i\r\nJönköping, ett av de mer frireligiösa områdena.\r\nDär kanske man skulle förvänta sig att detta förslag\r\nskulle väcka en stor debatt och vrede. Jag\r\nkonstaterade att det fanns ett oerhört starkt stöd.\r\nUngdomarna där var starkt för detta förslag. Det är\r\nmöjligt att de inte var representativa, men jag tror\r\natt de var det. Jag tror att ungdomar är beredda att\r\nacceptera allas lika värde och att acceptera kärlek\r\nsåsom den är.</pre><pre>Anf. 99  LENNART FRIDÉN (m) replik:</pre><pre>Herr talman! Jag tror att det är viktigt att acceptera\r\nallas lika värde men samtidigt att vi är olika.</pre><pre>Martin Nilsson kanske besökte samma skola i\r\nJönköping som jag var på nyligen, den skola som\r\njag en gång i tiden gick ut ifrån, för 30 år sedan.\r\nMartin Nilsson gör sig återigen skyldig till\r\ngeneraliseringar. Det är inte alls säkert att det är\r\nmera frikyrkligt i en gymnasieskola i Jönköping än\r\npå andra ställen.</pre><pre>Martin Nilsson generaliserar över huvud taget och\r\nsäger att ungdomar är öppnare nu. Jag vågar nog\r\nhävda att många ungdomar i dag i enstaka frågor är\r\nmer slutna. Sedan är det en annan sak att vara\r\nöppen för i stort sett vad som helst. Ett samhälle\r\nutan fasta värderingar, där allting är relativt, finns\r\nall anledning att motverka.</pre><pre>Det finns ett gammalt talesätt som lyder: Den som\r\ninte är radikal när han är ung har inget hjärta, och\r\nden som inte blir konservativ när han blir äldre har\r\ningen hjärna. Jag får hoppas att Martin Nilsson\r\nväxer till i visdom så småningom.</pre><pre>Anf. 100  MARTIN NILSSON (s) replik:</pre><pre>Herr talman! Vem som växer till i vad kan vi säkert\r\ndiskutera vid något annat tillfälle. Jag tror inte att\r\nungdomars tolerans och vidsynthet med\r\nnödvändighet leder till normlöshet, vilket är något\r\nslags genomgående tendens i denna debatt. De som\r\nhar ett tolerant synsätt betraktas som normlösa. Jag\r\nmenar att det tvärtom är en norm att tycka att\r\nsamhället och de lagar som skall finnas i samhället\r\nskall respektera kärlek mellan två människor. Det\r\när den högsta och finaste normen ett land kan\r\nbesluta om i sina lagar. Det är ett dåligt argument\r\nsom Lennart Fridén kommer med -- ursäkta\r\nangreppet, men jag tycker faktiskt att det är det.</pre><pre>Sedan kan man diskutera vidare om ungdomar. Jag\r\nrefererar till de undersökningar som finns. Jag tror\r\nfaktiskt att de ger det resultat som jag har talat om,\r\nom Lennart Fridén studerar dem.</pre><pre>Anf. 101  LENNART ROHDIN (fp):</pre><pre>Herr talman! Låt mig redan från början deklarera\r\natt jag är för ett registrerat partnerskap för\r\nhomosexuella.</pre><pre>För mig som liberal och kristen finns det inga\r\nhinder för en av samhället legitimerad homosexuell\r\nsamlevnad. Det står för mig inte på något sätt i strid\r\nmed Bibelns kärleksbudskap. Synd i biblisk mening\r\när att leva själviskt och kärlekslöst. Det har inget\r\nmed hetero- eller homosexuell samlevnad att göra.\r\nVem av oss, oavsett läggning, är för övrigt beredd\r\natt kasta första stenen?</pre><pre>I höstas ägde en stor manifestation mot partnerskap\r\nrum på Brotorget i Bollnäs, som nämndes för en\r\nstund sedan. För mig avslöjade den en\r\noförsonlighet och en närmast fanatisk\r\nkärlekslöshet, inte bara mot tanken på registrerat\r\npartnerskap utan också mot homosexuella.</pre><pre>När jag själv i lokalpressen aktivt försvarade mitt\r\nställningstagande för registrerat partnerskap och\r\nangrep de fruktansvärda attityderna mot\r\nhomosexuella fick jag ytterligare bevis på denna\r\noförsonlighet, liksom i den hetska\r\nlobbyverksamheten de sista veckorna. Det är en\r\noförsonlighet som man på DN:s debattsida förra\r\nveckan kunde konstatera har säte också i denna\r\nkammare.</pre><pre>Herr talman! Jag kan instämma helt i Georg\r\nAnderssons finstämda anförande tidigare i\r\ndebatten. Trots det kommer jag inte i dag att kunna\r\nmedverka till att nu föreliggande lagförslag antas.</pre><pre>Utgångspunkten för det nu föreliggande förslaget\r\när uppenbarligen att så långt möjligt likställa\r\npartnerskap och äktenskap -- till form såväl som till\r\nrättsverkningar. Bakom det tycks ligga en syn att\r\nsamhället inte skall se annorlunda på homosexuell\r\nän på heterosexuell kärlek. Det anser inte heller jag\r\natt samhället skall göra.</pre><pre>För mig är emellertid inte äktenskapet något\r\nsamhälleligt gillande eller någon uppskattning eller\r\nuppmuntran. Det är en rättslig reglering som tar\r\nsikte särskilt på barnet, vilket förvisso är en följd av\r\nheterosexuell samvaro.</pre><pre>Jag kan inte se att samhället skall sanktionera\r\nnågon sexuell läggning eller samlevnadsform. Så\r\nlänge det gäller myndiga människor och inte skadar\r\nnågon skall samhället förhålla sig neutralt. Det är\r\nsåledes inte en rättvisefråga med registrerat\r\npartnerskap utan en fråga om trygghet för de\r\ningående parterna, och särskilt för den svagare\r\npartern. Det är det jag skulle vilja medverka till.</pre><pre>Herr talman! Nu har utskottet valt att utforma\r\nlagförslaget med utgångspunkt i\r\näktenskapslagstiftningen. Rättsverkningar\r\nåstadkommes genom en teknisk parallellitet.\r\nÅtminstone inledningsvis hänger man på några\r\nundantag i ett avslutningskapitel.</pre><pre>Orsaken till denna konstruktion tycks vara att det\r\nskulle varit mycket krångligare att nyskriva en lag\r\nfrån början, och att tiden inte medger detta. Det är\r\nsäkert sant, men om man av rättviseskäl vill ha en\r\nfullständig jämställning mellan partnerskap och\r\näktenskap är det nu liggande förslaget det logiska\r\nförsta steget.</pre><pre>Det är ju just den långtgående jämställan med\r\näktenskapet som motiverar att de särskilda\r\nundantagen skrivs in i lagen -- särskilt när det gäller\r\nadoptionsfrågan. Just konstruktionen med\r\nundantag innebär att det fortsättningsvis framför\r\nallt är undantagen som skall motiveras i lagen.</pre><pre>Konstruktionen innebär att opinionsläget framgent\r\nkommer att avgöra i vilken utsträckning\r\nundantagen skall gälla -- om alls. Visst är det så, att\r\näven om riksdagen i dag inte skulle fatta något som\r\nhelst beslut står det kommande riksdagar fritt att\r\nlagstifta hur långtgående som helst. Men med\r\ndenna konstruktion kommer vi redan i dag att\r\nsänka den principiella ribban för framtida\r\ndiskussioner.</pre><pre>Herr talman! Det helt avgörande för mitt\r\nställningstagande, och det som jag under inga\r\nomständigheter kan medverka till, är rätten att\r\nadoptera barn. Man säger att den frågan inte skall\r\nbehandlas nu. Utskottet har förtjänstfullt slagit fast\r\natt det är barnets bästa som skall gälla. Men\r\nutskottet lämnar ändå frågan öppen genom att\r\nkonstatera att ''En sådan bedömning bör inte göras\r\ni detta sammanhang.''</pre><pre>Utskottet fortsätter: ''Så länge det inte är\r\nvetenskapligt klarlagt att ett barns sociala och\r\nkänslomässiga utveckling objektivt sett är lika\r\ngaranterad i en familj med två mödrar eller två\r\nfäder med en inbördes sexuell relation som i en\r\nheterosexuell familj, saknas den grundläggande\r\nförutsättningen för att gemensamt föräldraskap\r\nskall kunna etableras i ett registrerat partnerskap,\r\nnämligen hänsynen till barnets bästa.''</pre><pre>Därmed relativiseras frågan om adoption till att\r\nvara en fråga om vad vetenskap och gällande\r\nallmän rättsuppfattning säger för närvarande.\r\nDärmed kan ett beslut om registrerat partnerskap\r\nses som en etapp i en tidskedja som leder i en\r\nriktning. Det blir en tidsfråga. Att medverka till\r\ndetta genom den relativisering som utskottet ger\r\nuttryck för är för mig inte möjligt.</pre><pre>Herr talman! Utskottets reservanter ger mig\r\nabsolut ingen anledning att tro, att de i något\r\nsammanhang skulle vara beredda att medverka till\r\nett registrerat partnerskap. Bakom reservationens\r\nformalistiska uppläggning ligger uppfattningar och\r\nattityder som är helt främmande för mig. Det är\r\nmin övertygelse att en lag om registrerat\r\npartnerskap för homosexuella som tar hänsyn till\r\ndessa invändningar hade varit möjlig utan alltför\r\nlång tidsutdräkt.</pre><pre>Låt mig avslutningsvis konstatera att om riksdagen\r\ni dag fattar beslut om denna lag, kommer det för\r\nmig att vara helt otänkbart att i framtiden\r\nmedverka till att riva upp den. De människor som\r\nberörs av en ny lag om registrerat partnerskap\r\nmåste kunna lita på vårt samhälles\r\nställningstagande. Ett beslut som tas i dag är för\r\nmig ett oåterkalleligt steg.</pre><pre>Anf. 102  JOHN BOUVIN (nyd):</pre><pre>Herr talman! Kolleger! Vad är kärlek? Vad är\r\nnormalt? Vad är naturligt? Vad är sexualitet? Det\r\nhar vi diskuterat nu i fem sex timmar.</pre><pre>Partnerskap, äktenskap, tolerans, respekt för din\r\nnästa, lika värde -- vi har pratat ganska länge om\r\ndetta. Jag har varit i kammaren från och till och\r\nsuttit på rummet och lyssnat. Jag är tvungen att gå\r\nupp i talarstolen och klargöra vad som i alla fall är\r\nmin syn på saken. För mig handlar detta om\r\nnormalt beteende och vad som är naturligt osv. Jag\r\nvill bara göra en liten liten kommentar och berätta\r\nvad en präst visade mig för ungefär ett och ett halvt\r\når sedan.</pre><pre>Han sade: ''Du John! Kan inte du på ett enkelt sätt\r\nförsöka förklara vad det är frågan om när den här\r\nfrågan kommer upp i riksdagen?'' ''Vad då?''\r\nundrade jag. Då gjorde han på följande sätt: ''Du\r\nJohn, detta är icke normalt. Det går inte. Detta går\r\ninte heller. Men detta är normalt.''</pre><pre>Så enkelt är det.</pre><pre>(Anförandet illustreras med obscena gester.)</pre><pre>Anf. 103  TREDJE VICE TALMANNEN:</pre><pre>Meningsyttringar från läktaren är inte tillåtna.</pre><pre>Anf. 104  ROLAND LÉBEN (kds):</pre><pre>Herr talman! Med all respekt för den långa debatt\r\nsom har pågått och för alla dem som har förberett\r\ninlägg vill jag trots allt göra ett kort inlägg i frågan.\r\nDet gör jag med anledning av den kantring åt det\r\njag upplever som missbruk av religiös\r\nargumentation som har framkommit i dagens\r\ndebatt. Övertramp och brist på respekt hos troende\r\nrättfärdigar inte fler övertramp av andra personer.</pre><pre>Ulrica Messing sade om homosexualitet att det inte\r\när någonting man kan frälsas ifrån. Ordet ''frälst''\r\nbetyder ungefär ''räddad''. Det har en religiös\r\nladdning genom det bruk ordet har. Här har också\r\nreligionsargumentation använts. Jag vill helt enkelt\r\nutan pekpinnar ändå vädja om att inte behöva höra\r\nsådant från Sveriges riksdags talarstol, som jag\r\nhyser stor respekt för.</pre><pre>Detta uttalande kan jag som personligt kristen för\r\nmitt samvetes skull inte låta passera utan denna\r\nkommentar. Vi kristdemokrater har, oavsett\r\npersonlig uppfattning i religionsfrågor -- det är inte\r\nalla som är troende på det sätt man brukar mena i\r\nvår grupp heller -- varit mycket noga med att skilja\r\nmellan politikens kompetensområde och kyrkans\r\nkompetensområde.</pre><pre>Politikens kompetensområde är de horisontella\r\nmellanmänskliga relationerna. Där jobbar vi, vare\r\nsig vi kallas kristna eller inte, utifrån vår\r\növertygelse. Kyrkans arbete och uppgift är en\r\nannan, som inte vi skall blanda oss i.</pre><pre>I Ulrica Messings parti finns det ledamöter med\r\npersonlig kristen tro som har deklarerat att de\r\nkommer att rösta för partnerskapet. Jag vill\r\nrespektera deras ståndpunkt, även om jag har en\r\nannan. Men jag tror att även dessa reagerar när de\r\nhör en deklaration om att homosexualitet är\r\nnågonting man inte kan frälsas ifrån. Jag vill skilja\r\npå partipolitiken och kyrkoverksamheten och\r\nhoppas slippa höra denna typ av uttalanden.</pre><pre>Jag vill framföra en vädjan om att inte trampa på\r\nden som, trots allt, genom en personlig kristen tro\r\nupplevt det som man själv kallar befrielse från en\r\nnegativt upplevd homosexualitet. Många har gjort\r\ndetta just med hjälp av kristen tro. Jag har själv\r\nvarit i kontakt med sådana, och jag vill ha respekt\r\nför dem. Jag vill även ha respekt för den som har\r\nen annan uppfattning.</pre><pre>Anf. 105  ULRICA MESSING (s):</pre><pre>Herr talman! Roland Lében reagerade mot ett\r\nuttryck som jag använda i mitt anförande, att\r\nhomosexualiteten inte är något som man kan frälsas\r\nfrån. Jag kan ha förståelse för att Roland Lében\r\nkanske tycker att jag har fel, men jag tror inte att\r\njag har det. Jag har mött det här argumentet i\r\ndebatten. bl.a. från företrädare för Pingstkyrkan,\r\ndär man säger att om de homosexuella säger ja,\r\nskall man frälsa dem.</pre><pre>Jag tror inte att det är så enkelt. Jag tror inte att\r\nhomosexualiteten beror på ett enkelt val som man\r\nhar gjort, på samma sätt som man väljer mellan att\r\nköpa Aftonbladet eller att köpa Expressen. Det är\r\ninte så enkelt att välja hur man skall leva sitt liv.</pre><pre>Anf. 106  ROLAND LÉBEN (kds):</pre><pre>Herr talman! Jag vill bara säga en sak som\r\nkommentar till detta. Det är inte fråga om vad jag\r\nvet eller tror i det här fallet. Jag hänvisade till de\r\nmänniskor som säger sig ha gjort denna erfarenhet.\r\nDen kan jag inte ta ifrån dem, och det kan inte\r\nheller Ulrica Messing göra. Jag tycker därför att det\r\nvore klokt av oss att hålla oss till en sakligare\r\nargumentation. Jag tänker inte säga något\r\nytterligare i detta replikskifte.</pre><pre>Överläggningen var härmed avslutad.</pre><pre>Beslut</pre><pre>LU28 Registrerat partnerskap m.m.</pre><pre>Mom. 1 (lagstiftning om registrerat partnerskap)</pre><pre>1. utskottet</pre><pre>2. res. (m, c, kds, nyd)</pre><pre>Votering:</pre><pre>171 för utskottet</pre><pre>141 för res.</pre><pre>5 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 2 m, 21 fp, 4 c, 3 nyd, 12 v, 1 -</pre><pre>För res.:</pre><pre>72 m, 8 fp, 20 c, 25 kds, 15 nyd, 1 -</pre><pre>Avstod:</pre><pre>1 m, 2 fp, 2 c</pre><pre>Frånvarande:</pre><pre>10 s, 5 m, 2 fp, 5 c, 1 kds, 5 nyd, 2 v, 2 -</pre><pre>(Applåder från åhörarläktaren)</pre><pre>Anf. 107  ANDRE VICE TALMANNEN:</pre><pre>Meningsyttringar från åhörarläktaren är icke\r\ntillåtna.</pre><pre>Mom. 3 (utredning om hushållsgemenskap)</pre><pre>1. utskottet</pre><pre>2. men. (v)</pre><pre>Votering:</pre><pre>297 för utskottet</pre><pre>16 för men.</pre><pre>2 avstod</pre><pre>34 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 74 m, 30 fp, 24 c, 25 kds, 17 nyd, 2 -</pre><pre>För men.:</pre><pre>1 s, 1 fp, 2 c, 12 v</pre><pre>Avstod:</pre><pre>1 s, 1 nyd</pre><pre>Frånvarande:</pre><pre>11 s, 6 m, 2 fp, 5 c, 1 kds, 5 nyd, 2 v, 2 -</pre><pre>Tage Påhlsson (c) anmälde att han avsett att rösta\r\nja men markerats ha röstat nej.</pre><pre>Övriga moment</pre><pre>Kammaren biföll utskottets hemställan.</pre><pre>5 §  Beslut rörande utskottsbetänkanden som\r\nslutdebatterats den  3 juni</pre><pre>KrU32 Ny lotterilag</pre><pre>Mom. 9 (frågan om vem eller vilka som skall få\r\ntillstånd att anordna spel på värdeautomater och\r\nden därmed sammanhängande frågan om\r\nfördelningen av överskottet på sådant spel)</pre><pre>1. utskottet</pre><pre>2. res. 1 (s)</pre><pre>Votering:</pre><pre>173 för utskottet</pre><pre>140 för res. 1</pre><pre>2 avstod</pre><pre>34 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 25 c, 25 kds, 17 nyd, 1 -</pre><pre>För res. 1:</pre><pre>128 s, 11 v, 1 -</pre><pre>Avstod:</pre><pre>1 nyd, 1 v</pre><pre>Frånvarande:</pre><pre>10 s, 5 m, 3 fp, 6 c, 1 kds, 5 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>FiU24 Försäljning av AB Tipstjänst till svenskt\r\nföreningsliv m.m. (prop. 1993/94:243)</pre><pre>Mom. 1 (försäljning av Tipstjänst)</pre><pre>1. utskottet</pre><pre>2. res. 1 (s)</pre><pre>3. men. (v)</pre><pre>Kammaren biföll utskottets hemställan med\r\nacklamation.</pre><pre>Mom. 2 (slopad lotteriskatt för Tipstjänst)</pre><pre>1. utskottet</pre><pre>2. res. 2 (s)</pre><pre>Votering:</pre><pre>171 för utskottet</pre><pre>135 för res. 2</pre><pre>10 avstod</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 25 c, 25 kds, 17 nyd, 1 -</pre><pre>För res. 2:</pre><pre>128 s, 1 fp, 1 nyd, 4 v, 1 -</pre><pre>Avstod:</pre><pre>1 fp, 1 nyd, 8 v</pre><pre>Frånvarande:</pre><pre>10 s, 5 m, 3 fp, 6 c, 1 kds, 4 nyd, 2 v, 2 -</pre><pre>Mom. 3</pre><pre>Kammaren biföll utskottets hemställan.</pre><pre>Mom. 4 (bingoskatten och roulettskatten)</pre><pre>1. utskottet</pre><pre>2. res. 3 (s)</pre><pre>Votering:</pre><pre>Kammaren biföll utskottets hemställan genom\r\nuppresning.</pre><pre>Mom. 5 (kasinospel i Sverige)</pre><pre>1. utskottet</pre><pre>2. res. 4 (nyd).</pre><pre>Votering:</pre><pre>291 för utskottet</pre><pre>19 för res. 4</pre><pre>7 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>126 s, 74 m, 29 fp, 25 c, 25 kds, 11 v, 1 -</pre><pre>För res. 4:</pre><pre>1 m, 18 nyd</pre><pre>Avstod:</pre><pre>2 s, 1 fp, 1 c, 1 nyd, 1 v, 1 -</pre><pre>Frånvarande:</pre><pre>10 s, 5 m, 3 fp, 5 c, 1 kds, 4 nyd, 2 v, 2 -</pre><pre>UbU11 Utvecklingsplan för skolväsendet</pre><pre>Mom. 1 (segregationstendenser i skolan)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>131 för res. 1</pre><pre>12 för men.</pre><pre>173 avstod</pre><pre>33 frånvarande</pre><pre>Kammaren biträdde res. 1.</pre><pre>Huvudvotering:</pre><pre>176 för utskottet</pre><pre>141 för res. 1</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 25 kds, 19 nyd, 1 -</pre><pre>För res. 1:</pre><pre>128 s, 12 v, 1 -</pre><pre>Frånvarande:</pre><pre>10 s, 5 m, 3 fp, 5 c, 1 kds, 4 nyd, 2 v, 2 -</pre><pre>Mom. 2 (utvärdering m.m. av vuxenutbildningen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>300 för utskottet</pre><pre>13 för men.</pre><pre>1 avstod</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 75 m, 28 fp, 26 c, 25 kds, 18 nyd, 1 -</pre><pre>För men.:</pre><pre>12 v, 1 -</pre><pre>Avstod:</pre><pre>1 fp</pre><pre>Frånvarande:</pre><pre>11 s, 5 m, 4 fp, 5 c, 1 kds, 5 nyd, 2 v, 2 -</pre><pre>Mom. 9 (lärarutbildningen)</pre><pre>1. utskottet</pre><pre>2. res. 6 (s)</pre><pre>Votering:</pre><pre>176 för utskottet</pre><pre>141 för res. 6</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 25 kds, 19 nyd, 1 -</pre><pre>För res. 6:</pre><pre>128 s, 12 v, 1 -</pre><pre>Frånvarande:</pre><pre>10 s, 5 m, 3 fp, 5 c, 1 kds, 4 nyd, 2 v, 2 -</pre><pre>Mom. 11 (lärlingsutbildningen)</pre><pre>1. utskottet</pre><pre>2. res. 7 (s)</pre><pre>Votering:</pre><pre>176 för utskottet</pre><pre>141 för res. 7</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 25 kds, 19 nyd, 1 -</pre><pre>För res. 7:</pre><pre>128 s, 12 v, 1 -</pre><pre>Frånvarande:</pre><pre>10 s, 5 m, 3 fp, 5 c, 1 kds, 4 nyd, 2 v, 2 -</pre><pre>Mom. 15 (invandrarelevers undervisning i\r\nhemspråk och svenska som andraspråk)</pre><pre>1. utskottet</pre><pre>2. res. 9 (s)</pre><pre>Votering:</pre><pre>175 för utskottet</pre><pre>141 för res. 9</pre><pre>1 avstod</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 24 kds, 19 nyd, 1 -</pre><pre>För res. 9:</pre><pre>128 s, 12 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>10 s, 5 m, 3 fp, 5 c, 1 kds, 4 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>UbU14 Distansundervisning, m.m.</pre><pre>Mom. 5 (inrättande av ett distansutbildningsinstitut\r\natt riksdagen avslår motionerna)</pre><pre>1. utskottet</pre><pre>2. res. 2 (s)</pre><pre>Votering:</pre><pre>175 för utskottet</pre><pre>140 för res. 2</pre><pre>34 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 25 kds, 19 nyd, 1 -</pre><pre>För res. 2:</pre><pre>127 s, 12 v, 1 -</pre><pre>Frånvarande:</pre><pre>11 s, 6 m, 3 fp, 5 c, 1 kds, 4 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>UbU15 Riksbankens Jubileumsfonds verksamhet\r\nunder år 1993</pre><pre>Kammaren biföll utskottets hemställan.</pre><pre>UbU18 Uppskov med behandlingen av vissa\r\närenden</pre><pre>Kammaren biföll utskottets hemställan.</pre><pre>UbU20 Vissa ändringar i skollagen</pre><pre>Mom. 2 (elevavgifter vid fristående särskolor)</pre><pre>1. utskottet</pre><pre>2. res. (s)</pre><pre>Votering:</pre><pre>170 för utskottet</pre><pre>141 för res.</pre><pre>5 avstod</pre><pre>33 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 27 fp, 25 c, 25 kds, 19 nyd, 1 -</pre><pre>För res.:</pre><pre>127 s, 1 m, 12 v, 1 -</pre><pre>Avstod:</pre><pre>1 m, 3 fp, 1 c</pre><pre>Frånvarande:</pre><pre>11 s, 5 m, 3 fp, 5 c, 1 kds, 4 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att lagutskottets betänkanden LU32 och\r\nLU38 samt konstitutionsutskottets betänkanden\r\nKU18, KU43 och KU45 fick avgöras i ett\r\nsammanhang efter avslutad debatt.</pre><pre>6 §  Ändringar i aktiebolagslagen m.m.</pre><pre>Föredrogs</pre><pre>lagutskottets betänkande</pre><pre>1993/94:LU32 Ändringar i aktiebolagslagen m.m.\r\n(prop. 1993/94:196).</pre><pre>Anf. 108  CARIN LUNDBERG (s):</pre><pre>Herr talman! Under 1980-talet var antalet\r\nkonkurser 5 000--6 000 per år. Under början av\r\n1990-talet ökade de lavinartat för att 1992 nå\r\noanade höjder, närmare bestämt 21 219. I\r\nkonkursernas spår har rapporter om ekonomisk\r\nbrottslighet strömmat in. Uppfinningsrikedomen\r\nnär det gäller att ''sno åt sig'' på andras bekostnad\r\nverkar obegränsad.</pre><pre>Ekonomisk brottslighet måste bekämpas på alla\r\nplan, såväl det moraliska, praktiska som\r\nlagstiftande. En del har gjorts och annat är under\r\nutredning. Här har Aktiebolagskommittén ett stort\r\nansvar.</pre><pre>Ett sätt att skydda borgenärerna är att höja nivån\r\npå aktiekapitalet. Regeringen föreslår att\r\naktiekapitalet skall höjas från nuvarande 50 000 kr\r\ntill 100 000 kr för privata aktiebolag. Om vi hade\r\nföljt konsumentprisindex sedan förra höjningen\r\ngjordes, skulle nivån ha varit 275 000 kr. Men med\r\nnuvarande arbetsmarknadssituation när vi på alla\r\nsätt skall stödja små och medelstora företag, och\r\nmed hänsyn tagen till övergångstiden, som nu är\r\nfram till 1998, nöjer vi oss med 100 000 kr för dessa\r\nbolag.</pre><pre>Grundprincipen för aktiebolag är att delägarna inte\r\nhar något personligt betalningsansvar för bolagets\r\nförpliktelser. De senaste årens erfarenheter när det\r\ngäller ekonomisk brottslighet och missbruk av\r\naktiebolagsformen gör dock, att vi anser att det i\r\nvissa situationer av uppenbart missbruk kan vara\r\nbefogat med ett personligt betalningsansvar för\r\npersoner som står bakom ett aktiebolag. Högsta\r\ndomstolen har tillämpat principen om\r\nansvarsgenombrott, och liknande regler finns också\r\ni många andra länder.</pre><pre>Frågan om ansvarsgenombrott har tidigare\r\ndiskuterats i lagutskottet och i denna kammare. Vi\r\nsocialdemokrater vidhåller vår uppfattning att\r\nAktiebolagskommittén borde få i uppdrag att\r\nutreda frågan. Jag yrkar därför bifall till\r\nSocialdemokraternas reservation till lagutskottets\r\nbetänkande 32.</pre><pre>En fråga som har diskuterats i massmedierna, ute\r\npå arbetsplatser och naturligtvis också inom dessa\r\nväggar är de s.k. fallskärmsavtalen. Indignationen\r\nhar varit stor bland vanliga löntagare när de\r\nhändelsevis har upptäckt vilka summor som deras\r\nchefer erhållit, samtidigt som de själva fått minskad\r\na-kassa och försämrad lönegaranti.</pre><pre>Naturligtvis måste något göras. Vi har gjort som vi\r\nbrukar, nämligen att vi börjar med en utredning.\r\nRedovisningskommitténs delbetänkande tar upp\r\ndenna fråga, och betänkandet är ute på remiss.\r\nUnder tiden har Näringslivets börskommitté\r\nutkommit med en rekommendation, där man\r\nföreslår att vissa uppgifter lämnas individuellt.\r\nUppgift skall lämnas om summan av ersättningar\r\noch övriga förmåner samt om de mest väsentliga\r\nvillkoren i avtal om framtida pension och\r\navgångsvederlag.</pre><pre>Vi ser fram emot remissvaren och regeringens\r\nförslag med anledning av Redovisningskommitténs\r\nbetänkande. Det är mycket viktigt att vi får en\r\nlagstiftning på detta område.</pre><pre>Anf. 109  STIG RINDBORG (m):</pre><pre>Herr talman! Jag yrkar bifall till utskottets\r\nhemställan. Jag vill också konstatera att arbetet\r\nföreligger att anpassa den svenska aktiebolagslagen\r\ntill vad som gäller enligt reglerna för EU och för\r\nEuropa i enlighet med EES-avtalet.</pre><pre>Helt kort konstaterar jag att det finns en\r\nreservation om ansvarsgenombrott. Jag hänvisar\r\ntill det som sägs i betänkandet. Därutöver vill jag\r\ntillägga att vi i Sverige, i 13 kap. 2 §\r\naktiebolagslagen, har bestämmelser som på ett\r\nmarkerat sätt sätter tummen på en väsentlighet,\r\nnämligen det egna kapitalet. Andra länder har i\r\nallmänhet inte det. Jag har vid flera tillfällen\r\nunderstrukit vikten av att vi gör den paragrafen\r\ntydlig i det vidare arbetet att förändra\r\naktiebolagslagen. Men redan i dag har det klart\r\nkommit in i företagarnas medvetande att den\r\nparagrafen är riktig och väsentlig.</pre><pre>Vad gäller ansvarsgenombrott i övrigt kan man\r\nkonstatera att sådant förekommer vad gäller\r\nobetalda skatter, och det finns skadeståndsansvar\r\nrent generellt. Jag uppfattar det som väsentligt att\r\nha en lagstiftning där man konstaterar att det finns\r\nen avskildhet för aktiekapitalet och\r\nbolagstillgångarna, en lagstiftning som inte gör\r\ndelägarna och styrelsen personligt ansvariga annat\r\nän om de gör fel.</pre><pre>Kriminella handlanden kommer utan tvekan att\r\nmedföra betalningsskyldighet för dem som sysslar\r\nmed det. I allmänhet är bekymret det att det från\r\nsådana personer inte finns mycket tillgångar att\r\nkomma åt.</pre><pre>Men det som i fortsättningen är väsentligt, och som\r\nvi i Redovisningskommittén och i\r\nAktiebolagskommittén talat om, är att se till att\r\nkomma in med årsredovisningar på rätt tider och se\r\ntill att det blir reaktioner. Från Bolagsregistret har\r\nman meddelat att man sätter in resurser så att det\r\nskall kunna bli snabba reaktioner. Det är ju först\r\nnär de uppgifter som finns i Bolagsregistret är\r\naktuella, som de som skall göra affärer med företag\r\nkan inhämta kunskap om företagens ställning.</pre><pre>Vidare uppfattar jag att det är väsentligt att vi har\r\nen ordentlig revision av dem som har fått den\r\nuppläggning som innebär att de inte är personligt\r\nansvariga. Jag hälsar med tillfredsställelse att\r\nlagstiftningen i dag börjar att bli likvärdig mellan de\r\ntvå företagsformerna aktiebolag/enskild firma och\r\nhandelsbolag. Det är väsentligt för att man skall\r\nkunna ha en avskildhet och för att man skall kunna\r\nhålla strängt på att det skall finnas personlig\r\nansvarsfrihet. Men reglerna och uppföljningen av\r\ndem skall vara så att det inte behövs ytterligare\r\nregellagstiftning på det sätt som reservationen\r\nanger, utan man följer upp det som redan finns.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>7 §  Ändrat anslag till Konsumentverket</pre><pre>Föredrogs</pre><pre>lagutskottets betänkande</pre><pre>1993/94:LU38 Ändrat anslag till Konsumentverket\r\n(prop. 1993/94:150 delvis och 1993/94:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>8 §  Reformera riksdagsarbetet</pre><pre>Föredrogs</pre><pre>konstitutionsutskottets betänkande</pre><pre>1993/94:KU18 Reformera riksdagsarbetet (förs.\r\n1993/94:TK1 och prop. 1993/94:77).</pre><pre>Anf. 110  BENGT HURTIG (v):</pre><pre>Herr talman! Som framgår av betänkandet råder\r\ndet om den reformering som nu föreslås stor\r\nenighet om de flesta förslagen. Det beror ju på att\r\nriksdagen själv, med alla partier inblandade, har\r\nutrett frågan. I en del fall tycker utskottet att\r\nfrågorna bör utredas vidare. Det gäller samarbetet\r\nmellan Riksrevisionsverket och Riksdagens\r\nrevisorer på längre sikt. Det gäller också\r\nutskottsorganisationen och de s.k. utgiftsområdena\r\noch den kommande EU-nämndens funktionssätt.</pre><pre>Vänsterpartiet menar emellertid att riksdagen\r\nredan nu borde fatta beslut om att alla partier skall\r\nvara representerade med minst en ordinarie\r\nledamot i EU-nämnden. Det har gått att lösa i den\r\nnuvarande EG-delagationen. Det bör då också gå\r\nnär det gäller EU-nämnden.</pre><pre>Herr talman! Med det vill jag yrka bifall till\r\nreservation 1, som har samma innebörd som min\r\nmeningsyttring under samma moment.</pre><pre>Det är glädjande att utskottet nu stöder förslaget\r\natt ledamöternas ekonomiska intressen skall\r\nregistreras och bli lätt tillgängliga. Jag hoppas att\r\nEva Zetterberg från vårt parti kommer att ta upp\r\ndenna fråga senare.</pre><pre>Den viktigaste förändring som föreslås är\r\nomläggningen av budgetåret och övergången till\r\nrambudgetering samt förlängningen av riksmötet\r\nmed slopandet av behovet av urtima riksdag. Detta\r\nmotiveras med att man måste öka säkerheten hos\r\nmarknaden om vilka förslag riksdagen kan tänkas\r\ngodkänna. Om marknaden vet detta tror man alltså\r\natt samhällsekonomin skall fungera bättre.</pre><pre>Vi skulle ju också kunna vända på steken och säga\r\natt vi politiker bättre vet vilka beslut som skall\r\nfattas om vi kan förutsäga hur marknaden skulle\r\nkomma att bete sig. I så fall skulle marknadens\r\nåtgärder behöva godkännas av staten. En sådan\r\ntankegång har man emellertid inte än varit inne på.</pre><pre>Utredningen och utskottet inser emellertid\r\nproblemet med marknadens opålitlighet. Det sägs\r\natt om synnerliga ekonomisk-politiska skäl\r\nföreligger skall regeringen även efter det att ramen\r\nför statsbudgeten är beslutad kunna avge\r\nproposition som föreslår inkomster och utgifter\r\nsom ligger utanför budgetramarna.</pre><pre>Det som enligt vår mening är mest betänkligt och\r\nsvårt med den föreslagna ordningen är att enskilda\r\nmotionärer och även mindre partier får svårare att\r\nfå sina förslag med budgetkonsekvenser\r\nbehandlade. När någon väcker en motion som\r\npåverkar statsbudgeten efter det att ramen är\r\nfastlagd kommer motionen inte att kunna ställas\r\nunder proposition.</pre><pre>Jag förutsätter emellertid att en enskild motionär\r\nkan yrka bifall till sin egen motion vid beslutet i\r\nförsta steget om statsbudgeten, även om inte\r\nfinansutskottet stött ledamöten. Dessa problem\r\nhade enligt min mening varit enklare att lösa om\r\nriksdagen fått bestämma utgiftsområdena med ett\r\nbeslut för varje sådant område.</pre><pre>Finansutskottets makt kommer med denna ordning\r\natt bli kraftigt förstärkt. Därför är det ett\r\nminimikrav att alla partier blir representerade med\r\nen ordinarie ledamot i finansutskottet.</pre><pre>Herr talman! Jag yrkar därför bifall till min\r\nmeningsyttring under mom. 11.</pre><pre>I Lindbeckkommissionen sägs det att\r\ninskränkningar i motionsrätten är särskilt påkallade\r\nnär det gäller förslag som leder till ökade\r\nstatsutgifter. Carl B Hamilton från Folkpartiet är i\r\nsin motion inne på att det är nödvändigt att\r\ninskränka ledamöternas förslagsrätt om vi skall få\r\nordning på statsfinanserna. Detta framskymtar i ett\r\nsärskilt yttrande av moderater och folkpartister i\r\nutskottet. Det anges att den förslagna ordningen\r\nmed rambudgetar är angelägen med hänsyn till\r\nstatsfinanserna.</pre><pre>När man tar del av dessa argument kan man få\r\nintrycket att det är riksdagen som saboterar\r\nstatsfinanserna. I verkligheten är det faktiskt beslut\r\ngjorda av marknaden och av riksbank och regering\r\nsom lett till en rad felbedömningar under 80-talet.</pre><pre>Det handlade om avregleringen av\r\nkreditmarknaden och de beslut som fattades till\r\nföljd av det. Det var bankdirektörerna som tävlade\r\nom att låna ut pengar utan täckning. Det var\r\nrevisorer och Bankinspektionen som inte klarade\r\nkontrollen och inte slog larm i tid. Det var\r\nstorföretagens finansavdelningar, som ägnade sig åt\r\nspekulation i stället för långsiktiga och uthålliga\r\ninvesteringar i utbildning och modern teknik.</pre><pre>När det gällde valutaavregleringen var det inte\r\nheller riksdagen som fattade beslutet. Det drevs på\r\nav sådana framträdande borgerliga företrädare som\r\nWibble och Tobisson. Kapitalrörelserna över\r\ngränserna skulle bli små, hette det. Vårt parti\r\nvarnade för konsekvenserna.</pre><pre>Skattereformen beslutades givetvis formellt av\r\nriksdagen, men i botten låg en uppgörelse mellan\r\ntvå politiska partier, Folkpartiet och\r\nSocialdemokraterna, som då såg väldigt lättsinnigt\r\npå de dynamiska effekterna.</pre><pre>Ett annat beslut som drivit upp budgetunderskottet\r\när de höga räntor som blev följden av den\r\ndogmatiska knytningen till ecun och försöken att\r\nhålla fast kronkursen.</pre><pre>Alla de här misstagen har sedan drivit upp\r\narbetslösheten och statens utgifter. Det var främst\r\nmisstaget när det gäller ordningen i vilken besluten\r\nfattades. För systemskiftespolitiken under den\r\ngångna mandatperioden har givetvis\r\nriksdagsmajoriteten ett ansvar.</pre><pre>Det är när staten och riksdagen nu skall försöka\r\nstäda upp som man önskar inskränka ledamöternas\r\nförslagsrätt. Skulle man dra slutsatser av historien\r\när det närmast Riksbankens och regeringens\r\nbeslutsrätt som skulle ifrågasättas. Standarden på\r\nden svenska ekonomutbildningen borde kanske\r\nockså granskas.</pre><pre>Som tur är har det mesta av förslagen till\r\ninskränkning av motionsrätten avvisats. Men det\r\nkommer att bli jobbigt med individuella\r\nekonomimotioner.</pre><pre>Vänsterpartiet kräver i sin motion en ventil med\r\ninnebörden, att om det visar sig att ramarna slagit\r\nhelt fel skall det finnas en möjlighet för riksdagen\r\natt i efterhand omfördela mellan utskotten.\r\nGivetvis skulle då också motioner med den\r\ninnebörden kunna behandlas. Det föreslagna stela\r\nsystemet skulle då bli mindre stelt.</pre><pre>Hela konstruktionen med kalenderårsbudget\r\nbygger egentligen på förutsättningen att valet hålls\r\npå våren, i slutet av maj eller början av juni. Då kan\r\nde nyvalda ha en chans att förbereda sina\r\nbudgetförslag. Tjänstemän som jobbar på\r\nsommaren tar då inte helt över processen, och\r\nstyrningen från föregående regering blir mindre.\r\nBeredningen kan alltså bli bättre. Därför har vi\r\nstött förslaget att lägga valet på våren.</pre><pre>Jag yrkar bifall till min meningsyttring mom. 2 och\r\n11 och till reservation 1.</pre><pre>Anf. 111  Tredje vice talman BERTIL\r\nFISKESJÖ (c):</pre><pre>Herr talman! Det brukar sägas att parlamentariska\r\nförsamlingar är obotligt konservativa vad gäller\r\nförsamlingarnas egna arbetsformer. Så är det nog i\r\nstort sett. Vi erinrar oss att det tog 14 år av\r\nutredningsarbete och överväganden innan man\r\nkunde fatta beslut om övergång till ett\r\nenkammarsystem. Det tog ytterligare ett antal år\r\ninnan riksdagen kunde samla sig till ett beslut om\r\nen ny grundlag, dvs. den grundlag som vi nu har.\r\nDet är naturligtvis i och för sig bra att man inte\r\nändrar grundlagen och riksdagens arbetsformer\r\nfrån tid till annan, utan att förslagen övervägs noga.</pre><pre>Vad vi nu kan se framför oss är ett betänkande,\r\nKU18, som vilar på ett utredningsarbete som har\r\ngått ovanligt snabbt. Utredningen har letts av\r\nriksdagens talman Ingegerd Troedsson, och man\r\nhar lyckats slutföra ett arbete som inte har varit\r\nutan komplikationer och inte utan svårigheter. Men\r\nman har ändå lyckats slutföra detta arbete på ett\r\nlyckosamt sätt. Resultatet av det arbetet innebär\r\nganska omfattande förändringar av riksdagens\r\narbetsformer. En del av förslagen kommer också\r\natt påverka statsförvaltningen som helhet.</pre><pre>Det är tillfredsställande att det är ett i stort sett\r\nenhälligt utskott som står bakom de förslag som nu\r\nföreläggs kammaren. Den i särklass viktigaste\r\nförändringen som föreslås är omläggningen av\r\nbudgetåret till kalenderår. Redan\r\nGrundlagberedningen föreslog detta, men fick inte\r\ngehör för det. Vi har under många år upplevt den\r\nkonstiga situationen att riksdagen formellt startar\r\npå hösten men i realiteten egentligen inte gör det,\r\neftersom budgeten fortfarande läggs fram i januari.</pre><pre>Vidare har detta medfört stora svårigheter att\r\nplanera riksdagens arbete, eftersom beredningen i\r\nutskotten och på annat sätt av viktiga\r\nlagstiftningsärenden och budgetärenden har gått\r\nparallellt. Vi har fått den anhopning av stora och\r\nviktiga ärenden under en jäktig slutperiod av\r\nriksdagens vårsession varje år som inte har varit till\r\ngagn för egentligen någonting.</pre><pre>Jag har för min del länge föreslagit i princip den\r\nförändring som nu ligger framme. Jag började\r\nskriva motioner om detta i mitten av 70-talet. Det\r\ntar således sin tid. Men det är med en viss personlig\r\ntillfredsställelse som jag nu ser att den tanke som\r\njag kopplade på från Grundlagberedningen nu ser\r\nut att realiseras.</pre><pre>Det bör därmed bli möjligt att behandla budgeten\r\nmera koncentrerat under hösten. Det är många\r\nfördelar med detta, men en fördel är att det blir en\r\nintensiv och koncentrerad beredning. En annan\r\nfördel är, som jag antydde, att riksdagen kan ägna\r\nvåren åt andra viktiga ting inom lagstiftningen.</pre><pre>Det finns en brist i det här förslaget som jag inte\r\nkan undgå att nämna, och det är att vi inte har\r\nlyckats få resonans för förslaget att lägga de\r\nallmänna valen på våren. Socialdemokraterna har\r\ninte velat sluta upp kring den tanken, av skäl som\r\njag inte riktigt har lyckats genomskåda. Det hade\r\nnaturligtvis varit bättre att ha valen på våren, från\r\nolika synpunkter. Den allmäna politiska\r\nvaldebatten hade kunnat komma i nära anslutning\r\ntill de stora och omfattande debatter som föregår i\r\nriksdagen.</pre><pre>En annan sak som också är viktig, kanske mera på\r\nett tekniskt sätt, är att om det skulle bli\r\nregeringsskifte hade den nya regeringen kunnat\r\ntillsättas vid ett kort sammanträde under\r\nsommaren, och den hade kunnat komma i gång och\r\nha sitt budgetförslag färdigt när den nya riksdagen\r\nsammanträder på hösten. Jag ser det alltså som en\r\nbrist att vi inte ha lyckats komma ända fram i detta\r\navseende.</pre><pre>Nu har jag ändå gått med på det förslag som ligger,\r\ndärför att jag anser att själva omläggningen av\r\nbudgetåret från olika synpunkter är mycket viktig.\r\nUtredningens undersökningar och KU:s\r\növerväganden har visat att det är möjligt att klara\r\nav budgeten på hösten även om vi skulle få ett\r\nregeringsskifte. Det bör kunna gå, men det kan bli\r\nstressigt och det kan föra med sig vissa\r\nbekymmersamma övergångsproblem.</pre><pre>I våra grannländer Norge och Danmark har man\r\ndet så här, och om de klarar det bör det kunna gå\r\nockså i den svenska riksdagen.</pre><pre>Om omläggningen fullföljs -- helst med vårval -- bör\r\ndet kunna bli bättre möjligheter i framtiden att\r\nplanera riksdagens arbete. Det har varit väldigt\r\nryckigt och väldigt svårt att planera arbetet i\r\nriksdagen på ett rationellt sätt. Jag inser att en\r\nriksdag aldrig kan bli en normal arbetsplats --\r\nsjälvklart inte. Ledamöterna måste vara beredda\r\npå allehanda inskränkningar i den personliga\r\nbekvämligheten och även på ganska tvära\r\nomkastningar i sin planering. Riksdagsarbetet\r\nmåste komma i första hand, och utfallet av\r\nskiftningarna i den politiska temperaturen kan man\r\naldrig med säkerhet förutse. Men med en\r\nbudgetprocess på hösten och en lugnare process när\r\ndet gäller lagstiftnings- och planeringsarbete under\r\nvåren bör det bli möjligt att förbättra effektiviteten\r\ni riksdagens arbete.</pre><pre>Det bör också vara möjligt att mer konsekvent\r\nrealisera en annan tanke som jag personligen\r\nbörjade driva i mitten av 70-talet, nämligen att\r\nlägga in riksdagsfria veckor under arbetsperioden.\r\nTanken bakom detta var att riksdagsledamöterna\r\nhar två väsentliga uppgifter. Den ena är givetvis att\r\nfinnas här i huset och delta i beredningsarbetet och\r\ni besluten. Den andra viktiga uppgiften är att finnas\r\nute bland folk, att kunna möta sina väljare, att\r\nkunna ta del i debatter av olika slag på hemorten\r\nunder hela riksdagsåret.</pre><pre>Personligen har jag ofta fått klagomål från\r\nmänniskor som har tyckt att det har varit högst\r\nbeklagligt att jag tvingats säga nej till att ställa upp\r\ni olika sammanhang på hemorten. Jag har bara\r\nkunnat hänvisa till riksdagsarbetet. Med mer\r\nsystematiskt inlagda fria veckor bör\r\nriksdagsledamöterna få bättre möjligheter att\r\nförverkliga denna andra viktiga uppgift.</pre><pre>Det har också införts ett par lediga veckor, som\r\nsåvitt jag har kunnat förstå har uppskattats mycket\r\nav ledamöterna. Jag hoppas att man kan gå vidare\r\nmed detta.</pre><pre>När det gäller själva budgetarbetet i riksdagen är de\r\nviktigaste förslagen i utredningen övergången till\r\nrambudgetering, konstruerandet av\r\nutgiftsområden och en ny process när det gäller\r\nrelationerna mellan budgetberedande utskott och\r\nfinansutskottet. Det här finns noggrant beskrivet i\r\nbetänkandet, och jag skall inte närmare gå in på\r\ndet. Här kan uppkomma vissa svårigheter --\r\nföregående talare var inne på en del av dem -- men\r\njag förutsätter att man lätt kan komma till rätta\r\nmed dem allteftersom man vinner erfarenhet.</pre><pre>Det gäller också utskottsorganisationen. Det har\r\nfunnits många uppslag om en förändrad\r\nutskottsorganisation, och jag tror att det finns goda\r\nskäl att genomföra förändringar -- mer eller mindre\r\ngenomgripande -- men detta får den nya riksdagen\r\nta ställning till. Det är ju också ett område där\r\nriksdagen själv kan pröva sig fram.</pre><pre>Ett utslag av tänkandet inom utredningen som\r\nåterspeglas i konstitutionsutskottets betänkande är\r\natt utskotten skall ägna sig mer åt uppföljning och\r\ngranskning av de beslut som fattas här i riksdagen,\r\ndvs. se efter vad det blev av dem. Det tror jag är en\r\nväldigt viktig uppgift.</pre><pre>Nära förbunden med denna syn på arbetet är\r\nförslagen om att förstärka Riksdagens revisorer. De\r\nutför en mycket viktig gärning, och man kan säga\r\natt de under senare år har aktiverat sin verksamhet\r\npå ett mycket glädjande sätt. Jag tror att det är\r\nviktigt att även denna revision byggs ut. Det har\r\nvarit delade meningar inom utskottet om vilken\r\ntakt det skall ske i och vilket sätt det skall ske på,\r\nmen slutresultatet är dock att vi har kunnat uppnå\r\nenighet också på den punkten, nämligen om en\r\nförstärkning på kort sikt och om överväganden om\r\nytterligare förstärkningar på litet längre sikt.</pre><pre>Med hänvisning till de resonemang som finns i\r\nbetänkandet om riksdagsrevisionen kontra\r\nRiksrevisionsverket vill jag i det här sammanhanget\r\ngärna säga att jag är lika övertygad nu som jag har\r\nvarit tidigare när jag har debatterat de här frågorna\r\nom att det är nyttigt för revisionsverksamheten att\r\nvi har två organ med delvis lika och delvis olika\r\nuppgifter. Detta har inte orsakat något problem\r\nhittills, och jag tror inte att det kommer att bli några\r\nproblem i framtiden heller. En förbättrad revision\r\nfrån den sida som sorterar direkt under regeringen\r\noch från de revisorer som sorterar under riksdagen\r\ntror jag är väldigt viktig.</pre><pre>Jag har dragit över min tid litet grand, herr talman,\r\nmen jag skall strax sluta. I samband med\r\ngranskningsdebatten var det en del av utskottets\r\nledamöter som hade godheten att säga en hel del\r\nvackra ord om mig personligen. Jag uppskattade\r\ndem mycket, och jag tackar utskottets ledamöter\r\nför detta. Jag vill utan något som helst hyckleri säga\r\natt jag kommer att sakna kamratskapet i\r\nkonstitutionsutskottet och att jag kommer att sakna\r\nmöjligheterna att vara med och påverka utskottets\r\nställningstaganden i de ständigt lika viktiga frågor\r\nsom utskottet har under beredning.</pre><pre>Herr talman! Jag ber att få yrka bifall till utskottets\r\nhemställan.</pre><pre>Anf. 112  BENGT HURTIG (v) replik:</pre><pre>Herr talman! Vi har ju en 4-procentsspärr i det\r\nsvenska parlamentariska systemet. Ett av\r\nargumenten för att den skall finnas är ju att de\r\npartier som kommer in i riksdagen inte skall vara\r\nalltför små; de skall kunna klara av riksdagens\r\narbete. Då tycker man kanske att det vore rimligt\r\natt de partier som klarar sig över 4-procentsspärren\r\nfick en ordinarie plats i finansutskottet, som ju blir\r\navsevärt stärkt. Detsamma gäller den viktiga EU-\r\nnämnden. I EU-delegationen har vi ju haft den\r\nordningen.</pre><pre>Bertil Fiskesjö nämnde inte den här\r\nproblematiken. Jag skulle bara vara intresserad av\r\natt höra om han har någon ståndpunkt när det\r\ngäller möjligheterna för små partier att få bra\r\narbetsförutsättningar i riksdagen.</pre><pre>Anf. 113  JAN BERGQVIST (s):</pre><pre>Herr talman! Jag kan helhjärtat instämma i de\r\nuppskattande orden till Bertil Fiskesjö.</pre><pre>Det här utvecklar sig ju till en stillsam debatt i\r\njämförelse med den ganska livliga diskussionen\r\nunder utredningsarbetet; det är intressant att se hur\r\nvi når större och större samstämmighet om hur\r\nriksdagens arbetsformer skall utformas. Jag tänker\r\ninte ta upp Bertil Fiskesjös försök att kasta en\r\nhandske om förändringen av valdagen. Den frågan\r\ndiskuterades ju av våra partiledare under höstens\r\növerläggningar, och de kom då överens om att de\r\ninte skulle aktualisera en förändring av valdagen.</pre><pre>Var för sig är Riksdagsutredningens förslag inte\r\nsärskilt dramatiska, men sammantaget öppnar de\r\nändå för en rejäl förnyelse av riksdagens arbete.\r\nInte minst kan det bli en större koncentration och\r\nbättre inriktning på de övergripande och\r\nlångsiktiga frågorna. Det är bra för utskottsarbetet,\r\noch det är bra för kammardebatterna. Det är viktigt\r\natt vi verkligen försöker fösa undan den enorma\r\nvolym av detaljer som tränger sig på i det politiska\r\narbetet.</pre><pre>Vi kan inte helt slippa undan detaljer; det vore fel.\r\nMen vi måste organisera arbetet så, att inte\r\nriksdagen blir slav under småsakernas tyranni. Det\r\nkräver medvetna vägval.</pre><pre>Det här förslaget leder till en bättre rytm i\r\nriksdagsarbetet och en bättre uppföljning och\r\nutvärdering. Vi kan planera riksdagsåret så att det\r\nblir ett bättre samspel mellan väljare och valda. Vi\r\nkan få en bättre inriktning på det långsiktiga.</pre><pre>Bengt Hurtig talade om att finansutskottets makt\r\nkraftigt förstärks. När jag har arbetat i\r\nRiksdagsutredningen har jag inte sett det som att\r\ndet gäller att stärka just finansutskottets makt. Det\r\ngäller att få en stadga i dess arbete, men de farhågor\r\nsom ibland yppas om att finansutskottet skulle\r\nbreda ut sig över hela riksdagsarbetet som en\r\nbläckfisk med väldiga armar tror jag inte bara är\r\növerdrivna utan också felaktiga. Jag vill peka på att\r\ndet med den ordning som nu föreslås kommer att\r\nbli stora fördelar för fackutskotten. De kommer in\r\npå ett tidigare stadium när det gäller viktiga\r\nekonomiska prioriteringsfrågor. Om vi kan\r\nutveckla detta på ett riktigt sätt kommer\r\nfackutskottens ställning att kunna stärkas genom\r\natt de kommer in på ett mera aktivt sätt i\r\nbudgetprocessen.</pre><pre>Jag ser det inte som att ett mäktigt finansutskott\r\nsuger ut makt ur de andra utskotten. Det handlar\r\nom ett samspel som stärker alla riksdagens utskott.</pre><pre>Jag hoppas att riksdagen inte skall försumma de\r\nmöjligheter som nu bjuds på många sätt. Med den\r\nförhoppningen ber jag att få yrka bifall till\r\nutskottets hemställan.</pre><pre>Anf. 114  BENGT HURTIG (v) replik:</pre><pre>Herr talman! Vi kan göra olika bedömningar om\r\nhur makten i finansutskottet kommer att utvecklas.\r\nFinansutskottet har redan en ganska central\r\nbetydelse i riksdagens arbete.</pre><pre>När utskotten har avgett sina yttranden över\r\nbudgetramens storlek gör finansutskottet en\r\nsammanvägning och lägger fram ett förslag till en\r\nsammanhållen budget. Det blir ett klubbslag i\r\nriksdagen. Därefter har de övriga fackutskotten\r\ninte någon större möjlighet att påverka sin budgets\r\nstorlek. Det är ju fördelningen av den totala\r\nbudgeten som är avgörande.</pre><pre>Erfarenheten får utvisa hur det här kommer att\r\nfalla ut. Efter några år har vi möjlighet att\r\nutvärdera vad som har hänt.</pre><pre>Anf. 115  JAN BERGQVIST (s) replik:</pre><pre>Herr talman! Jag har i och för sig en begränsad\r\nerfarenhet, men det intryck som jag fick när jag var\r\naktiv i skatteuskottet var att finansutskottet inte\r\nhade särskilt mycket att säga till om i viktiga frågor.\r\nDet föreslog en del allmänna riktlinjer, men det var\r\ni skatteutskottet som de verkligt tunga ekonomiska\r\nfrågorna behandlades.</pre><pre>Detta kan växla mellan olika perioder, men jag fick\r\ninte alls intryck av att finansutskottet var särskilt\r\nmäktigt. Tvärtom var det under vissa skeden ett\r\nganska lättviktigt utskott.</pre><pre>Jag tycker över huvud taget inte att det handlar om\r\ndet här. Det är viktigt att partigrupperna tar ansvar\r\nför samordningen mellan alla utskott. Om de gör\r\ndet kan detta mer rationella sätt att arbeta ge en\r\nstadga åt arbetet i finansutskottet. Det kan också\r\nvara till stor fördel för fackutskotten. Då kan man\r\nbättre ta till vara deras synpunkter på ett tidigare\r\nstadium när det gäller viktiga ekonomiska\r\navvägningsfrågor.</pre><pre>Anf. 116  DANIEL TARSCHYS (fp):</pre><pre>Herr talman! Jag tillhör dem som hälsar detta\r\nförslag utan någon större glädje. Jag menar att det\r\när ett i flera avseenden olyckligt förslag som vi nu\r\nskall ta ställning till. I några avseenden är det ett\r\nfarligt förslag. I alla avseenden är det ett djupt\r\notillräckligt förslag.</pre><pre>Förslaget är olyckligt därför att det innebär att vi nu\r\nskall övergå till kalenderårsbudget utan att\r\nsamtidigt övergå till vårval. Det kommer att leda till\r\ndjupgående förändringar i riksdagens\r\narbetsbetingelser under höstarna. Det kommer att\r\nleda till en ytterst forcerad behandling av\r\nbudgetbetänkandena, och det kommer att leda till\r\natt man under en del år inte kommer att hinna\r\navsluta budgetbehandlingen innan kalenderåret\r\nbörjar. Detta får i sin tur allvarliga effekter för\r\nstatsförvaltningen, där det inte kommer att finnas\r\nfärdiga regleringsbrev till hands när utgifterna\r\nkommer.</pre><pre>Riksdagsutredningen är på det klara med att det\r\ninte finns några möjligheter att hålla tidtabellen\r\nföre årsskiftet under valår, när budgeten läggs fram\r\nsent. Det innebär att man med öppna ögon\r\naccepterar att myndigheterna utsätts för den här\r\ntypen av allvarliga svårigheter i det egna arbetet.</pre><pre>Jan Bergqvist sade att partiledarna hade kommit\r\növerens om att inte aktualisera frågan om vårval.\r\nDet är nästan riktigt, men sanningen är att de inte\r\nhar kommit överens om att aktualisera frågan om\r\nvårval. Ordet inte skall flyttas i meningen. Då blir\r\ndet en något annan innebörd.</pre><pre>Jag tillhör dem som liksom Bertil Fiskesjö djupt\r\nbeklagar att Socialdemokraterna har förhindrat\r\ndenna angelägna reform.</pre><pre>Det är olyckligt att vi nu genomför en förändring av\r\nbudgetbehandlingen utan att radikalt förenkla\r\nhanteringen. En sådan förenkling hade kunnat ske\r\nom finansutskottet hade fått en starkare ställning.\r\nVi har haft en diskussion där Jan Bergqvist har\r\nvelat lugna dem som menar att finansutskottet har\r\nfått en för stark ställning. Jag intar den rakt\r\nmotsatta uppfattningen. Jag beklagar djupt att man\r\ninte har tagit steget att ge finansutskottet en\r\nstarkare ställning. Det går att beklaga desto mer\r\nmed tanke på det prekära läge som statsfinanserna\r\nnu befinner sig i.</pre><pre>Under de närmaste åren står vi i Sverige inför en\r\nenorm politisk ansträngning för att försöka få bukt\r\nmed ett galopperande budgetunderskott. Det\r\nkommer att kräva en utomordentlig mognad,\r\nbeslutsamhet och klokhet av denna riksdag. Det är\r\nnödvändigt att se till att budgetpolitiken blir\r\nkonsistent, att förhindra att den rämnar i sina olika\r\nbeståndsdelar. Jag tror att man kan säga att vi under\r\nde år som har gått sedan utskottsreformen för 23 år\r\nsedan har klarat oss ganska väl. Det har inte\r\ninträffat stora olyckor i riksdagsbehandlingen av\r\nbudgetpropositionen. Det är, om man får tillåta sig\r\nuttrycket, mera tur än skicklighet. Det kan mycket\r\nväl inträffa att vi under kommande år hamnar i det\r\nläget att utskottens oberoende i fråga om\r\nbudgetbehandlingen leder till djupt inkonsistenta\r\nbudgetbeslut.</pre><pre>Det är angeläget att man förhindrar en sådan\r\nutveckling genom att ge finansutskottet en\r\nsammanhållande roll i budgetbehandlingen. Den\r\nrollen har finansutskottet i ett flertal andra länder.\r\nVi bör därför gå vidare med reformen av\r\nbudgetprocessen och se till att det i nästa steg införs\r\nen sådan ordning att hela budgetpropositionen\r\nremitteras till finansutskottet och att fackutskotten\r\ndärefter får tillfälle att yttra sig över de olika\r\navsnitten. En sådan ordning ger mycket starkare\r\ngarantier för en konsistent statsbudget än den\r\nordning som vi nu har.</pre><pre>Jag säger att detta är en djupt otillräcklig reform.\r\nDet är den i perspektivet av de väldiga\r\nstatsfinansiella problem som tornar upp sig.</pre><pre>Herr talman! Jag har under de år som jag har varit\r\nmedlem i riksdagen engagerat mig starkt för en\r\nbättre riksdag vad gäller arbetsformerna. Jag har\r\nverkat för öppna utskottsförhör, för att stoppa\r\nkvällsvoteringarna, för att införa sammanhållna\r\nvoteringar och för att få starkare krav på\r\nkonsekvensbedömningar i regelsystemet. På dessa\r\npunkter har det gått bra. På flera andra punkter har\r\ndet gått dåligt.</pre><pre>Jag har verkat för att vi skall få rimligare\r\nsammanträdeslokaler som är mer anpassade till\r\nantalet deltagare i debatterna. Jag har verkat för att\r\nvi skall få något färre antal ledamöter. Jag har också\r\nverkat för en starkare sammanhållning av\r\nbudgetbehandlingen. I det avseendet har jag inte\r\nlyckats särskilt väl. Jag tror ändock att det är viktigt\r\natt arbetet med att reformera riksdagens\r\narbetsformer går vidare.</pre><pre>Jag vill i efterhand sälla mig till dem som tackade\r\nBertil Fiskesjö för hans insatser i konstitutionella\r\nfrågor. Jag är inte längre ledamot av\r\nkonstitutionsutskottet, men jag har varit det under\r\nden period då Bertil Fiskesjö var ordförande. Jag\r\nvill tacka honom för samarbetet både i det utskottet\r\noch i ett otal konstitutionella utredningar där vi har\r\nvarit ledamöter.</pre><pre>Anf. 117  JAN BERGQVIST (s) replik:</pre><pre>Herr talman! Oavsett var man placerar ordet ''inte''\r\nnär det gäller att inte flytta valdagen, konstaterar\r\njag att även Folkpartiet accepterade det här.</pre><pre>Daniel Tarschys sade att det inte är möjligt att klara\r\nav budgeten under hösten, åtminstone inte under\r\nvalår. Jo, det är det visst, åtminstone under de valår\r\ndå det inte sker någon förändring av regeringen. Vi\r\nskall nu förlänga mandatperioden till fyra år. Vi kan\r\ninte räkna med att det skall bli ett regeringsskifte\r\nvid varje val. Problemet med att det förvisso kan bli\r\nen stark press och koncentration vid valår är\r\nbetydligt överdrivet. I den mån man inte hinner\r\nmed budgeten kan man gå in en bit i januari. Den\r\nmetoden förekommer i andra länder. Det fungerar\r\ndär. Jag kan inte förstå varför det inte skulle kunna\r\nfungera även i Sverige.</pre><pre>Jag har en helt annan syn på frågan om hur\r\nstatsfinanserna skall saneras än vad Daniel\r\nTarschys har. Han tror att om man bara har ett\r\nmäktigt finansutskott, ett överutskott, skall man\r\nminsann kunna klara av det här. Saneringen av\r\nstatsfinanserna kan aldrig klaras om man inte får\r\nmed sig en majoritet av partigrupperna i riksdagen.\r\nDärför är det avgörande att partigrupperna\r\nsamordnar sitt arbete i fackutskott och\r\nfinansutskott och är beredda att medverka till en\r\nsund ekonomi.</pre><pre>Det är enligt min mening oerhört överdrivet, vilket\r\nLindbeckkommissionen och andra har varit inne\r\npå, att man skall skapa ett slags utskott som står\r\növer alla andra, som skall styra och ställa och ha en\r\noerhörd makt. Det hjälper inte. Det är inte på det\r\nsättet man skall arbeta. Det skall vara ett samspel\r\nmellan dem som kan fackområdena och dem som\r\nhåller i budgeten. I Daniel Tarschys tal fanns litet\r\nav hokuspokus där man bortser från att om\r\npartigruppernas samordning fungerar bra så\r\nfungerar också alla utskott bra.</pre><pre>Anf. 118  DANIEL TARSCHYS (fp) replik:</pre><pre>Herr talman! Jan Bergqvist har helt rätt i att om\r\npartigrupperna fungerar väl så uppstår det inga\r\nproblem med sammanhållningen av\r\nriksdagsbehandlingen. Jag menar dock att vi måste\r\nutforma våra grundlagar så att de håller även om\r\npartigrupperna inte fungerar väl. Vi har faktiskt\r\nnärliggande exempel på partigrupper som inte\r\nfungerar väl. Kalamiteten kan uppstå att vi får ett\r\nmera oroligt parlamentariskt läge där\r\npartigrupperna inte fungerar som sammanhållande\r\nkrafter.</pre><pre>Hur skulle det se ut i en kommun om varje nämnd\r\ngick till fullmäktige med sin del av budgeten utan\r\nden enhetliga sammanhållningen bestående av att\r\nfinanskontoret, eller vad det kan heta, försökte\r\nsamordna budgeten? Hur skulle det se ut i\r\nregeringen om varje departement hade rätt att gå\r\ndirekt till riksdagen och begära pengar till sina\r\nanslag utan att Finansdepartementet samordnade\r\nbudgeten? Jag är orolig för att man då mycket lätt\r\nskulle hamna i ett ännu mera allvarligt\r\nstatsfinansiellt och kommunalfinansellt läge än vad\r\nvi redan har runt om i landet.</pre><pre>Jan Bergqvist har självfallet rätt i att ett val inte\r\nbehöver leda till ett regeringsskifte. Jag har inget\r\nemot, herr talman, om väljarna redan i höst skulle\r\nvisa att Jan Bergqvist har rätt på den punkten.</pre><pre>Anf. 119  JAN BERGQVIST (s) replik:</pre><pre>Herr talman! Jag tror säkert att budgetprocessen\r\nkan acceptera ett regeringsskifte vid varje val. Jag\r\nmenar, vilket vi angav i ett särskilt yttrande till\r\nRiksdagsutredningen, att farhågorna för att man\r\ninte skall klara av budgetprocessen under hösten\r\noavsett om det blir regeringsskifte eller inte är\r\nkraftigt överdrivna. Jag vill bara understryka att det\r\nsannolika om man ser 10, 20 eller 30 år framåt är\r\natt det inte kommer att bli regeringsskifte vid varje\r\nval. Det sker betydligt mera sällan.</pre><pre>Daniel Tarschys argumenterar som om det\r\nföreliggande förslaget inte innebär en betydande\r\nsamordning. Man öppnar här för en mycket bra\r\nsamordning mellan fackutskott och finansutskott.\r\nMan skall ta saker i rätt ordning. Man skall börja\r\nmed de stora frågorna och sedan ta detaljfrågorna\r\nefter hand. Med den här uppläggningen gäller det\r\natt konstatera var man har majoriteten. Det är\r\ninget större fel på arbetsformerna. Hur vi skall få\r\nhandlingskraftiga regeringar om det inte skapas\r\nklara majoritetsförhållanden är ett annat problem.\r\nDet löser man inte på något sätt genom att skapa\r\nnågra speciella maktbefogenheter åt just\r\nfinansutskottet.</pre><pre>Jag anser att den bedömning som Daniel Tarschys\r\ngör av Riksdagsutredningens förslag är alltför\r\npessimistisk och negativ. Han ser inte alls de stora\r\nmöjligheter till en successiv, men ändock,\r\nutveckling mot bättre och bättre effektivitet och\r\nstörre och större samordning.</pre><pre>Anf. 120  DANIEL TARSCHYS (fp) replik:</pre><pre>Herr talman! Jag ser möjligheterna till en\r\nförbättring. Jag tror att den reform som vi nu skall\r\nfatta beslut om mycket snart kommer att visa sig\r\nvara otillräcklig.</pre><pre>Jag vill dock betona att vi måste utforma\r\nbudgetprocessen i riksdagen så att den inte bara tål\r\nvackert väder och lägen där partierna fungerar och\r\nhåller ihop, där utskotten är lojala och där det\r\nsamlade resultatet blir någorlunda korrekt i\r\nförhållande till regeringens intentioner.\r\nBudgetprocessen måste också tåla mera turbulenta\r\nparlamentariska lägen, där det kan vara fråga om\r\nbetydande oenighet, upphetsning och strid om\r\nolika komponenter i regeringens politik. Därför är\r\ndet nödvändigt att ge finansutskottet en starkare\r\nställning. Det är också nödvändigt att se till att det\r\när möjligt att sammanhållet votera om olika\r\nbudgetalternativ. Vi skall inte göra som vi nu gör.\r\nNu sönderdelar vi budgeten i dess olika\r\nprimfaktorer.</pre><pre>Anf. 121  INGVAR SVENSSON (kds):</pre><pre>Herr talman! Först skulle jag vilja vända mig till\r\ntredje vice talman Bertil Fiskesjö. Det var många\r\nsom tackade honom under granskningsdebatten.\r\nDet här är troligen den sista debatten under vilken\r\nvi uppträder tillsammans här i kammaren.</pre><pre>Innan jag kom in i riksdagen uppfattade jag Bertil\r\nFiskesjö som en vital polemiker på tidningssidorna.\r\nI utskottet har jag lärt känna honom som en\r\nuppfriskande, provocerande politiker. Han är\r\nmycket klarsynt och har en oerhörd kompetens.\r\nMen inte bara det. Han är också varmhjärtad. Han\r\nhar glimten i ögat, och han har en underbar, torr\r\nhumor. För mig såsom lärling i riksdagen har det\r\nvarit mycket betydelsefullt att ha Bertil Fiskesjö\r\nsom läromästare. Det har varit mycket\r\nbetydelsefullt och viktigt. Tack skall du ha Bertil,\r\noch lycka till som riksdagsveteran!</pre><pre></pre><pre>Herr talman! I motsats till Daniel Tarschys tycker\r\njag att det beslut som vi kommer att fatta i dag när\r\ndet gäller uppföljningen av Riksdagsutredningen är\r\nmycket glädjande och viktigt och utgör något av en\r\nmilstolpe i utvecklingen av riksdagens\r\narbetsformer.</pre><pre>Det är många saker som redan berörts här, så jag\r\nskall inte fördjupa i dem. Det är viktigt att vi\r\navdramatiserar det här med riksdagsåret och\r\nslipper begreppet urtima riksdag, att vi får\r\nmöjlighet att framställa skriftliga frågor under\r\nsommaren osv. Vi har påpekat att motionsrätten är\r\ndet faktiskt angeläget att slå vakt om, att man\r\nuppmanar till frivillig restriktivitet när det gäller\r\nriksdagens kompetensområde och inte så att säga\r\nspringer utanför.</pre><pre>Det absolut viktigaste är övergången till\r\nkalenderårsbudget och rambeslutsmodellen. Jag\r\ntror att det är oerhört betydelsefullt. Jag tror också\r\natt valdagens förläggning är en fråga som går att\r\nhantera, även om det kan bli problem under just\r\nvalår. I och med att vi nu inför fyraåriga\r\nmandatperioder är det fråga om temporära\r\nproblem.</pre><pre>På någon punkt är jag kritisk, även om jag inte\r\navgett vare sig reservation eller särskilt yttrande.\r\nDet är att Riksdagsutredningen inte kom fram till\r\nett ordentligt förslag när det gäller\r\nutskottsorganisationen, utan man sköt frågan\r\nframför sig. Det kan bli bekymmer. Skall man fatta\r\nden här typen av beslut är det väldigt viktigt att de\r\nfattas inför en ny mandatperiod. Det är oerhört\r\nsvårt att gå in under en mandatperiod när folk valts\r\ntill olika utskott och göra kraftfulla förändringar. Vi\r\nhoppas att också den frågan kan hanteras under det\r\nkommande året på ett bra sätt.</pre><pre>Jag är oerhört kritisk mot hanteringen i utskottet\r\nnär det gäller utbyggnaden av Riksdagens\r\nrevisorers organisation. Vi var eniga i utredningen.\r\nPlötsligt började socialdemokraterna darra på\r\nmanschetterna utan att ha lämnat några\r\nreservationer eller särskilda yttranden i\r\nutredningen. Nu blir det en försiktig utbyggnad,\r\noch det har jag accepterat utan någon särskild\r\nmarkering. Den här typen av frågor bör ju beslutas\r\ni betydande enighet. Men det hade varit bra om vi\r\nhade fullföljt Riksdagsutredningen på denna\r\npunkt. Tack!</pre><pre>Anf. 122  JAN BERGQVIST (s) replik:</pre><pre>Herr talman! Jag vill bara upplysa Invgvar\r\nSvensson om att vi faktiskt avgav ett särskilt\r\nyttrande om revisorerna i Riksdagsutredningen.</pre><pre>Anf. 123  INGVAR SVENSSON (kds)\r\nreplik:</pre><pre>Herr talman! Jo, det är sant, Bergqvist, att det\r\nfanns ett särskilt yttrande. Men det gällde endast\r\nplaceringen av den pool som skulle kunna användas\r\nav utskotten, inte själva sammansättningen.</pre><pre>Anf. 124  JAN BERGQVIST (s) replik:</pre><pre>Herr talman! I vårt särskilda yttrande förde vi också\r\nen diskussion om hur utbyggnaden av Riksdagens\r\nrevisorer skulle finansieras. Vi pekade på\r\nmöjligheten att samordna resurserna i\r\nRiksrevisionsverket och Riksdagens revisorer. Vi\r\nunderströk att det är viktigt att man inte bara\r\nbygger ut på olika håll utan också funderar över hur\r\nutbyggnaden skall finansieras.</pre><pre>Anf. 125  ALF WENNERFORS (m):</pre><pre>Herr talman! Jag skall försöka vara så kortfattad\r\noch ''predikastisk'', som man brukar säga, som\r\nmöjligt.</pre><pre>Jag är väl litet udda. Även om det här är mitt sista\r\ninlägg i riksdagen, skall jag inte ägna mig åt\r\ntacksägelser vare sig till talmännen, ledamöterna\r\neller till personalen. Det finns andra tillfällen för\r\ndet. Jag hemställer att andra som går upp i\r\ntalarstolen efter mig och vill ta upp tiden med\r\ntacksägelser gentemot mig undviker det. Jag tycker\r\natt ni kunde ha gjort det tidigare i så fall. Ni kan\r\nockså göra det under den pågående veckan, vi har\r\nytterligare några dagar kvar. Ni kan tala om för mig\r\nhur bra ni tycker att jag är, och jag skall tala om för\r\ner hur bra ni är.</pre><pre>Herr talman! Jag har under alla mina år i riksdagen\r\narbetat med väldigt många olika uppgifter. Alla har\r\nvarit oerhört spännande, stimulerande och\r\nengagerande. Men frågan är om inte arbetet och\r\nordförandeskapet i Riksdagens revisorer har tagit\r\npriset. Att granska och utvärdera våra reformer\r\ninom den offentliga sektorn, den offentliga\r\nverksamheten, är oerhört viktigt. Jag tror att jag\r\nvågar säga att Riksdagens revisorers verksamhet\r\nhar utvecklats och blivit allt bättre. Men den kan bli\r\nännu bättre. Det är en utmaning för såväl kansliet\r\nsom den kommande nya uppsättningen i höst. Som\r\nglad pensionär skall jag med intresse vara ett slags\r\nutomstående revisor av Riksdagens revisorers\r\nverksamhet.</pre><pre>Riksdagsutredningens förslag gladde mig mycket.\r\nVissa socialdemokratiska ledamöters motioner\r\nförvånade mig lika mycket, inte minst\r\nkonstitutionsutskottets ordförande Thage\r\nPetersons agerande. Vi har känt varandra länge,\r\nfrån hedenhös i filmcensursutredningen för många\r\ndecennier sedan. Där kamperade vi ihop, hade\r\ntrevligt och uppskattade varandras vänskap. Sedan\r\nhar jag följt Thage Petersons öden och äventyr och\r\nuppskattat hans insatser i svenskt samhällsliv. Men\r\nThage Petersons agerande efter det att vi kritiserat\r\nhandläggningen av frågan om Saabfabriken i\r\nMalmö, då Thage Peterson var industriminister,\r\nförvånade mig.</pre><pre>Det är litet märkligt att konstitutionsutskottets\r\nordförande inte är här just nu. Han måste ha ett\r\nväldigt tungt skäl för att han inte är här, i det här\r\nrummet. Men jag är rätt övertygad om att han\r\nkommer att läsa protokollet.</pre><pre>I dag har Thage Peterson bemött DN:s ledare i\r\nsöndags. Där backar Thage Peterson, kan man\r\nsäga. ''Makten måste kontrolleras'' är överskriften.\r\nJag vet inte om det är Thage Peterson som skrivit\r\nden eller om det är DN. Det står så här: ''Jag själv\r\noch mitt parti vill ha en stark riksdagsrevision.'' Jag\r\ntycker att det är bra att det står så. Det länder med\r\nandra ord Thage Peterson till heder att han har\r\nkommit med denna artikel i DN i dag.</pre><pre>Revisorer skall inte vara älskade. Det är vi inte\r\nheller. Alldeles särskilt på vissa håll har jag till min\r\nförvåning upptäckt att vissa generaldirektörer har\r\nvisat prov på mycket dåligt humör och brist på\r\nförmåga att hantera kritik. En generaldirektör, ett\r\nstatsråd eller en myndighetsperson över huvud\r\ntaget som inte med gott humör kan hantera kritiken\r\noch lära av den ifrågasätter jag. Jag ifrågasätter om\r\nvederbörande är lämplig som chef och ledare.</pre><pre>En sak till. Vi har haft mycket gott samarbete med\r\nalla utskotten. Men det arbetet kan självfallet också\r\nbli bättre, som famgår av utskottstexten. Vi har\r\nockså haft ett mycket gott samarbete med\r\nRiksrevisionsverket. Och det kan naturligtvis också\r\nbli mycket bättre. Men till vissa ledamöter och\r\nThage Peterson, som jag nu ser gående i\r\nkammaren, vill jag säga att Riksrevisionsverket ju\r\när regeringens organ. Riksdagens revisorer är\r\nriksdagens organ. Låt där vara en principiell\r\nrågång.</pre><pre>För övrigt har jag i ett annat sammanhang, som\r\nstyrelseledamot i en verksstyrelse, sett hur RRV\r\narbetar. Det har gjort mycket goda insatser.</pre><pre>Herr talman! Avslutningsvis är gransknings- och\r\nförvaltningsrevisionsverksamheten en synnerligen\r\nnödvändig uppgift för riksdagen. Jag uppskattar att\r\nutskottet så småningom blev enigt när det gällde\r\nfrågan om riksdagsrevisionen.</pre><pre>Jag yrkar bifall till utskottets hemställan.</pre><pre>Anf. 126  ANDRE VICE TALMANNEN:</pre><pre>Jag medger att Thage G Peterson får avge replik på\r\nAlf Wennerfors anförande.</pre><pre>Anf. 127  THAGE G PETERSON (s) replik:</pre><pre>Herr talman! Jag satt på mitt rum och skrev några\r\nrader på ett tacktal som jag skall rikta till tredje vice\r\ntalmannen och vice ordföranden i KU. Det var\r\norsaken till att jag inte var i kammaren. Vi skall ha\r\navslutningsfest i konstitutionsutskottet, och jag tar\r\nallvarligt också på den frågan.</pre><pre>Jag visste inte att Alf Wennerfors ville ägna så\r\nmycket tid åt min person i debatten om\r\nRiksdagsutredningen, där vi är eniga. Det\r\nföreligger inte någon socialdemokratisk\r\nreservation, utan det är fråga om ett enigt\r\nbetänkande.</pre><pre>Jag vill sedan till Alf Wennerfors säga att han\r\nliksom många andra har överreagerat på ett brev\r\nsom snart är ett och ett halvt år gammalt. Det var\r\ninte något hemligt med det brevet, utan det var ett\r\noffentligt dokument som skickades till Riksdagens\r\nrevisorer och som innehöll upplysningar. Jag kunde\r\nha valt att knacka på Alf Wennerfors dörr, eftersom\r\nvi är bänkkamrater. Men då hade jag på ett\r\notillbörligt sätt lagt mig i revisorernas verksamhet.\r\nDet var bättre att jag samlade ett antal synpunkter i\r\nett brev som offentliggjordes och överskickades till\r\nRiksdagens revisorer. Jag såg inte något speciellt\r\nanmärkningsvärt med detta.</pre><pre>Sedan vill jag gärna säga att Alf Wennerfors och jag\r\när överens på en väldigt viktig punkt, nämligen hur\r\noerhört viktiga och nödvändiga Riksdagens\r\nrevisorer verkligen är -- det har jag sagt i flera\r\nsammanhang och det vill jag upprepa här -- liksom\r\nkonstitutionsutskottets granskande verksamhet är\r\noerhört viktig i en demokrati.</pre><pre>Jag vill också kosta på mig att säga att jag\r\nuppskattar Alf Wennerfors insatser i Riksdagens\r\nrevisorer. Jag är helt säker på att det arbete som\r\nhan har utfört under sina år som ordförande i\r\nRiksdagens revisorer också har ett bestående\r\nvärde. Jag ser inte någon motsatsställning mellan\r\nmig och honom när det gäller punkten om\r\nRiksdagsrevisorernas betydelse. Min respekt för\r\nAlf Wennerfors och mitt förtroende för det arbete\r\nsom han har utfört i Riksdagens revisorer kommer\r\ninte heller att kunna minskas.</pre><pre>Anf. 128  ALF WENNERFORS (m) replik:</pre><pre>Herr talman! Med anledning av kalaset skall jag\r\ninte bli långrandig. Jag vill återigen säga att det som\r\nstår i artikeln länder Thage G Peterson till heder.\r\nThage Peterson backar litet grand och det länder\r\nhonom till heder. Det som jag nu hörde Thage\r\nPeterson säga från talarstolen gläder mig.</pre><pre>Anf. 129  EVA ZETTERBERG (v):</pre><pre>Fru talman! Jag vill börja med att säga att jag till\r\nfullo instämmer i det som Bengt Hurtig tidigare har\r\ntagit upp och i det som Vänsterpartiet har lyft fram\r\ni sin meningsyttring. Jag skall inte upprepa dessa\r\nståndpunkter, eftersom de med all tydlighet har\r\nframgått för kammarens ledamöter.</pre><pre>Jag vill bara ta upp några andra synpunkter på detta\r\närende. Jag tänkte börja med frågan om behovet av\r\nreformer inom riksdagen. Jag är väldigt glad över\r\nRiksdagsutredningen, och jag anser att man har\r\ngjort ett mycket gott arbete. I mina ögon är behovet\r\nav reformer mycket stort.</pre><pre>Daniel Tarschys påpekade att det under senare år\r\nhar genomförts många förändringar. Jag anser att\r\ndessa förändringar är av godo. Det gäller t.ex.\r\nöppna utskottsförhör, möjligheten till samlade\r\nvoteringar och möjligheten att inte förlägga\r\nvoteringar på kvällarna utom när nöden så kräver\r\ndet. Men dessa förändringar är inte alls tillräckliga.\r\nDet finns ett stort behov av ytterligare reformer.</pre><pre>En fråga som har tagits upp i utredningen och i\r\nbetänkandet gäller slopandet av urtima riksmöte\r\noch möjligheten att förlänga riksdagsåret. Jag\r\nhälsar det förslaget -- och förhoppningsvis det\r\nbeslutet i dag -- med stor tillfredsställelse. Enligt\r\nmin uppfattning är den arbetsordning som råder\r\nhär i riksdagen i det närmaste omänsklig. Under\r\nden korta tid som jag har haft förmånen att vara\r\nmed här -- tre år -- har jag kunnat konstatera att det\r\när svårt att få riksdagsarbetet och den tid som man\r\nhär lägger ner på det att gå ihop med det privata\r\nlivet och familjen. Det har visat sig i det närmaste\r\nomöjligt, trots att jag bor här i Stockholm.</pre><pre>Det arbete som vi utför här är väldigt hämmat av\r\ndet faktum att vi under mycket kort tid har att ta\r\nfram olika förslag och fatta beslut. För egen del är\r\nden här situationen nästan ohållbar. Jag har tolkat\r\ndet i stor utsträckning så, att eftersom vi är ett litet\r\nparti får de enskilda representanterna ta sig an\r\nväldigt många frågor. Men vid samtal med andra\r\nledamöter, och inte minst när Ingela Thalén\r\nhäromveckan gick ut i en stor artikel i Aftonbladet\r\noch beskrev sin situation, har jag kunnat konstatera\r\natt detta inte alls hänger ihop med att vi är ett litet\r\nparti. Denna orimliga arbetsbörda delas av många.\r\nFörslaget om en förlängning av riksdagsåret skulle\r\nalltså väsentligt kunna förbättra situationen på den\r\nhär punkten.</pre><pre>Fru talman! Jag har betraktat den här frågan utifrån\r\nmöjligheten att kunna leva ett normalt liv även om\r\nman är riksdagsledamot. Jag tycker att det har varit\r\nsvårt. Men detta har också en politisk aspekt, och\r\ndet kunde vi se under hösten 1992 då krispaketet\r\nantogs. Just frånvaron av urtima riksting gjorde att\r\nriksdagen inte kallades in och fick möjlighet att\r\nunder kort tid debattera de stora och viktiga förslag\r\nsom då lades fram och som det fanns många\r\nsynpunkter på. Vikten av att förändra\r\narbetsordningen här i riksdagen gäller både för att\r\nkunna leva ett normalt liv och för att få politiska\r\nförslag bättre förankrade och bättre diskuterade\r\ninnan man går till beslut.</pre><pre>Fru talman! Jag vill också beröra en motion som\r\nbehandlas i det här betänkandet. I och för sig\r\nförtjänar motionen inte uppmärksamhet men den\r\nfinns där ändå. Det är en mycket märklig motion\r\nsom Charlotte Cederschiöld har väckt. Hon har\r\ntagit upp de problem som hon ser med att\r\nledamöterna är placerade länsvis och inte utifrån\r\npartibeteckning. Enligt Charlotte Cederschiöld\r\nleder detta till bytänkande. Jag har väldigt svårt att\r\nförstå den synpunkten, och jag har svårt att förstå\r\nhur Charlotte Cederschiöld som delar bänk med\r\nBarbro Westerholm kan ha så stora invändningar\r\nmot den länsvisa placeringen.</pre><pre>Jag delar bänk med Henrik S Järrel, och för egen\r\ndel kan jag säga att jag tycker att det är en fördel\r\nmed att vara länsvis placerade och med att vi inte\r\nsitter samlade i partigrupper. Om man inte kan\r\nbehålla partidisciplinen och de partimässiga skälen\r\ntill varför man tycker si eller så i en fråga tror jag\r\ninte att det hjälper att man sitter samlat, utan då är\r\ndet helt andra faktorer som är avgörande. Jag är\r\nalltså glad över att utskottet har avstyrkt denna\r\nmotion. Det är beklämmande att den över huvud\r\ntaget har väckts.</pre><pre>Fru talman! Avslutningsvis skall jag ta upp en\r\nmotion som jag under tre år i följd har väckt och\r\nsom har fått en mycket positiv behandling. Man\r\nbrukar säga att trägen vinner. Vi från\r\nVänsterpartiet har tagit upp frågan om registrering\r\nav ledamöters ekonomiska intressen. Och varför\r\nhar vi gjort det? Ja, det kan naturligtvis vara av\r\nintresse för var och en av oss att se hur den\r\nekonomiska situationen för övriga ledamöter ser\r\nut. Men det är inte detta som har varit\r\nhuvudmotivet. Jag anser att denna fråga har väldigt\r\nstor betydelse med tanke på det bristande\r\nförtroende som många av oss politiker faktiskt\r\nåtnjuter bland det svenska folket. Många anser att\r\nvi politiker skor oss på andras bekostnad och att vi\r\ninte lever upp till situationen som föredömen på det\r\nsätt som vi borde göra i olika avseenden.</pre><pre>Jag tror att det är av stor betydelse att det klart och\r\ntydligt framgår hur ledamöters ekonomiska\r\nsituation ser ut och i vilken mån vi ledamöter kan\r\nanses vara otillbörligen påverkade av att vi har\r\nekonomiska intressen i en bolagsstyrelse,\r\nfackförening eller i något annat sammanhang.</pre><pre>Därför blev jag mycket glad när vi första gången\r\nfick stöd för vår reservation av socialdemokraterna\r\nmen nu senast också av enskilda ledamöter -- Inger\r\nLundberg från Socialdemokraterna och Barbro\r\nWesterholm från Folkpartiet. Jag hoppas att\r\nriksdagen i dag kan fatta ett enhälligt beslut om\r\ndetta förslag.</pre><pre>Man kan säga att detta är en liten fråga, men den\r\när betydelsefull. Om den i någon mån kunde bidra\r\ntill att höja politikers anseende, vore det mycket\r\nbra.</pre><pre>Anf. 130  SIMON LILIEDAHL (nyd):</pre><pre>Fru talman! För att jag inte skall få dåligt rykte vill\r\njag bara säga att jag redan har avtackat Bertil\r\nFiskesjö.</pre><pre>Jag skall nu övergå till att tala om\r\nkonstitutionsutskottets betänkande KU18. När det\r\ngäller mina reservationer vill jag i korthet säga att\r\njag, i likhet med tredje vice talman Bertil Fiskesjö,\r\när glad att det är ett enigt utskott som står bakom\r\nförslaget om tillsättande av en utredning för\r\nrevisions- och utredningsarbete och hur det arbetet\r\nskall bedrivas.</pre><pre>Jag tror att det är viktigt att diskutera\r\nförstärkningen av riksdagens revisions- och\r\nutredningsverksamhet. I detta sammanhang är det\r\nspeciellt viktigt med ytterligare diskussion om hur\r\nsamarbetet skall organiseras mellan revisionen och\r\nutskotten, vilka måste få förbättrade\r\nutredningsresurser och möjligheter att genomföra\r\nkonsekvensanalyser. Här vill jag varna för en inom\r\nriksdagen härskande övertro på\r\nkonsekvensanalyser. Det har blivit något av ett\r\nmagiskt ord.</pre><pre>KU har bett de olika utskotten att kommentera\r\nanvändandet av konsekvensanalyser.\r\nFinansutskottet har ansett att riksdagen bör ställa\r\nkrav på att konsekvensanalyser skall ingå i alla\r\nlagstiftningspropositioner.</pre><pre>Ny demokrati har i finansutskottet anmält en\r\navvikande mening. Vi har anfört att man på det\r\nekonomiska området bör skapa ett till lagrådet\r\nmotsvarande organ, vilket bör kallas ett\r\nekonomiskt råd. Rådet skall ha till uppgift att\r\ngranska regeringens konsekvensanalyser och\r\nbiträda riksdagen med ett förbättrat\r\nbeslutsunderlag.</pre><pre>Jag skall i korthet beröra några av reservationerna.\r\nVi har i en reservation beträffande riksmötets\r\nhögtidliga öppnande föreslagit ett återgående till\r\nden ordning som rådde vid riksdagens högtidliga\r\nöppnande år 1975. Jag har till min glädje funnit att\r\nmanstarka namn från Moderaterna stöder vår\r\nreservation i ett särskilt yrkande.</pre><pre>Jag har också i en reservation tagit upp\r\nledamöternas placering i kammaren. Eftersom vi\r\nnu har bråttom behöver vi inte diskutera denna\r\nfråga ytterligare.</pre><pre>Jag vill i stället ta upp en reservation som står mig\r\npersonligen mycket nära. Det gäller frågan om\r\nersättare för riksdagsledamöter, vilket jag har varit.\r\nNi får verkligen höra problemställningen från ''the\r\nhorses mouth''. För de riksdagspartier som inte\r\nomfattas av kvittningssystemet är det nu inte\r\nmöjligt att kalla in en ledamot för kortare tid än 30\r\ndagar, vilket är en stor olägenhet i en situation där\r\nvarje röst räknas. Som ni vet räknas varje röst från\r\nNy demokrati, vilket ni säkert kommer att märka\r\nvid de fortsatta debatterna och omröstningarna\r\nunder denna vecka.</pre><pre>Jag har, som ni själva säkert har sett, linkat i två\r\nmånader. Jag skulle egentligen ha legat hemma,\r\neftersom jag har haft svårt ryggskott. Men jag har\r\nmed stor smärta tvingat mig hit för att delta i de\r\nviktiga omröstningarna. Jag tycker att systemet är\r\nfel. Jag har lidit av detta. Det är tid att ändra\r\nsystemet. Om man är sjuk och kan uppvisa\r\nläkarintyg skall man kunna sätta in en ersättare,\r\näven för en kortare tid än 30 dagar.</pre><pre>Fru talman! Med tanke på kammarens\r\narbetsbelastning skall jag helt kort yrka bifall till Ny\r\ndemokratis reservationer 1 och 4.</pre><pre>Anf. 131  BENGT HURTIG (v):</pre><pre>Fru talman! Också jag vill instämma med dem som\r\nhar tackat Bertil Fiskesjö för de insatser han har\r\ngjort i konstitutionsutskottet både som ledamot och\r\nvice ordförande.</pre><pre>Som det ibland framskymtar i medierna kan de\r\nstridande viljorna i konstitutionsutskottet vara\r\nganska heta. Bertil Fiskesjö har på ett urmärkt sätt\r\noch med lätt sinne försökt att lösa upp de knutar\r\nsom har funnits. Jag känner stor sympati för hans\r\nsätt att arbeta i konstitutionsutskottet.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>9 §  Riksdagsledamöternas pensioner m.m.</pre><pre>Föredrogs</pre><pre>konstitutionsutskottets betänkande</pre><pre>1993/94:KU43 Riksdagsledamöternas pensioner\r\nm.m. (förs. 1993/94:RFK4).</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 10 §.)</pre><pre>10 §  Uppskov till 1994/95 års riksmöte med\r\nbehandlingen av vissa ärenden</pre><pre>Föredrogs</pre><pre>konstitutionsutskottets betänkande</pre><pre>1993/94:KU45 Uppskov till 1994/95 års riksmöte\r\nmed behandlingen av vissa ärenden (prop.\r\n1993/94:77 delvis, 1993/94:113 delvis och\r\n1993/94:117 samt förs. 1993/94:TK1 delvis och\r\n1993/94:TK2 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>LU32 Ändringar i aktiebolagslagen m.m.</pre><pre>Mom. 9 (ansvarsgenombrott)</pre><pre>1. utskottet</pre><pre>2. res. (s)</pre><pre>Votering:</pre><pre>177 för utskottet</pre><pre>140 för res.</pre><pre>1 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>76 m, 29 fp, 26 c, 25 kds, 20 nyd, 1 -</pre><pre>För res.:</pre><pre>127 s, 12 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>10 s, 4 m, 4 fp, 5 c, 1 kds, 3 nyd, 2 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>LU38 Ändrat anslag till Konsumentverket</pre><pre>Kammaren biföll utskottets hemställan.</pre><pre>KU18 Reformera riksdagsarbetet</pre><pre>Mom. 2 (rambeslutsmodellen m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>304 för utskottet</pre><pre>13 för men.</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 76 m, 29 fp, 25 c, 25 kds, 20 nyd, 2 -</pre><pre>För men.:</pre><pre>1 c, 12 v</pre><pre>Frånvarande:</pre><pre>11 s, 4 m, 4 fp, 5 c, 1 kds, 3 nyd, 2 v, 2 -</pre><pre>Mom. 11 (utskottsindelningen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>304 för utskottet</pre><pre>13 för men.</pre><pre>32 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 76 m, 29 fp, 25 c, 25 kds, 20 nyd, 1 v, 1 -</pre><pre>För men.:</pre><pre>1 c, 11 v, 1 -</pre><pre>Frånvarande:</pre><pre>11 s, 4 m, 4 fp, 5 c, 1 kds, 3 nyd, 2 v, 2 -</pre><pre>Mom. 13 (EU-nämndens sammansättning)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>284 för utskottet</pre><pre>32 för res. 1</pre><pre>2 avstod</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 76 m, 28 fp, 25 c, 25 kds, 1 nyd, 1 v, 1 -</pre><pre>För res. 1:</pre><pre>1 s, 19 nyd, 11 v, 1 -</pre><pre>Avstod:</pre><pre>1 fp, 1 c</pre><pre>Frånvarande:</pre><pre>10 s, 4 m, 4 fp, 5 c, 1 kds, 3 nyd, 2 v, 2 -</pre><pre>Göran Magnusson (s) anmälde att han avsett att\r\nrösta ja men markerats ha röstat nej.</pre><pre>Mom. 23 (ersättare för riksdagsledamöter)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>298 för utskottet</pre><pre>20 för res. 4</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 76 m, 29 fp, 26 c, 25 kds, 12 v, 2 -</pre><pre>För res. 4:</pre><pre>20 nyd</pre><pre>Frånvarande:</pre><pre>10 s, 4 m, 4 fp, 5 c, 1 kds, 3 nyd, 2 v, 2 -</pre><pre>Mom. 30 (Riksdagsutredningens lagförslag såvitt\r\navser förslagen i bil. 1 ändring av 4 kap. 2 § RO)</pre><pre>Av utskottebetänkandet framgick att ändringen\r\nönskades genomförd genom ett beslut. För bifall\r\nhärtill krävdes att minst tre fjärdedelar av de\r\nröstande och mer än hälften av riksdagens\r\nledamöter förenade sig om beslutet.</pre><pre>Beslut fattades genom omröstning med\r\nrösträkning.</pre><pre>Votering:</pre><pre>317 för bifall</pre><pre>1 för avslag</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För bifall:</pre><pre>128 s, 76 m, 29 fp, 25 c, 25 kds, 20 nyd, 12 v, 2 -</pre><pre>För avslag:</pre><pre>1 c</pre><pre>Frånvarande:</pre><pre>10 s, 4 m, 4 fp, 5 c, 1 kds, 3 nyd, 2 v, 2 -</pre><pre>Mom. 30 i övrigt</pre><pre>Kammaren biföll utskottets hemställan.</pre><pre>Övriga moment</pre><pre>Kammaren biföll utskottets hemställan.</pre><pre>KU43 Riksdagsledamöternas pensioner m.m.</pre><pre>Kammaren biföll utskottets hemställan.</pre><pre>KU45 Uppskov till 1994/95 års riksmöte med\r\nbehandlingen av vissa ärenden</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde fick avgöras vid\r\nmorgondagens arbetsplenum.</pre><pre>11 §  Folkomröstning om EU-medlemskap</pre><pre>Föredrogs</pre><pre>konstitutionsutskottets betänkande</pre><pre>1993/94:KU50 Folkomröstning om EU-\r\nmedlemskap (prop. 1993/94:245).</pre><pre>Anf. 132  HANS GÖRAN FRANCK (s):</pre><pre>Fru talman! Av skäl som redan har berörts och på\r\ngrund av KU:s vidare aktiviteter i kväll måste jag\r\nvara mycket kortfattad, trots att jag hade förberett\r\nett betydligt längre anförande. Men jag hänvisar till\r\nden motion som har väckts av Hans Gustafsson och\r\nmig i detta ärende. Där har vi utförligt motiverat de\r\nyrkanden som jag strax skall återkomma till.</pre><pre>Vad gäller respekten för folkomröstningens resultat\r\nanser jag att den lämpligaste formen för en höjning\r\nav trovärdigheten vore en gemensam deklaration\r\nav samtliga partier som är representerade i\r\nriksdagen, i vilken partierna förbinder sig att\r\nrespektera folkomröstningens resultat.</pre><pre>Av deklarationen bör framgå att blankröster skall\r\nräknas separat och att de inte direkt eller indirekt\r\nkan tillgodoräknas någon sida. Den sida som får\r\nflest röster har vunnit. Ett högt valdeltagande är\r\nsynnerligen önskvärt men är inget villkor för att\r\nfolkomröstningens resultat skall respekteras.</pre><pre>Jag yrkar bifall till reservation 2 mom. 6.</pre><pre>Beträffande alternativens utformning vänder jag\r\nmig emot att valsedlarna för ja- och nej-sidan\r\nföreslås utformas som en fråga med den\r\nformulering som föreslås i propositionen.</pre><pre>Formuleringen ''Anser du att Sverige bör bli\r\nmedlem i EU enligt avtalet mellan Sverige och\r\nEU:s medlemsstater?'' skapar intrycket att det är\r\nfråga om en opinionsundersökning och inte en\r\nvalhandling, som dessutom innebär\r\nbeslutsfattande.</pre><pre>Frågeformuleringen kan fungera ledande genom\r\natt implicera ett ja-svar. Alternativen bör vara så\r\nenkla och klara som möjligt så att medborgarna kan\r\navge svar med entydig viljeinriktning. Detta\r\nuppnås genom att valsedlarna endast anger\r\nantingen ja till svenskt medlemskap i Europeiska\r\nunionen eller nej till svenskt medlemskap i\r\nEuropeiska unionen och det dessutom finns en\r\nblank valsedel under den för alla valsedlar\r\ngemensamma rubriken Folkomröstningen den 13\r\nnovember 1994.</pre><pre>Att blanda in anslutningsavtalet mellan Sverige och\r\nden europeiska unionen och dess medlemsstater\r\ngör medborgarnas viljeyttring villkorad och\r\ntillfällig. Om villkoren i anslutningsavtalet ändras\r\ndirekt eller indirekt, t.ex. genom beslut av EU-\r\ndomstolen eller det europeiska rådet, blir en\r\neventuell ja-seger i folkomröstningen mindre\r\nlegitim. Jag yrkar bifall till reservation 1\r\nbeträffande mom. 2. Jag kommer att begära\r\nvotering och rösträkning härom.</pre><pre>Fru talman! Vidare yrkar jag beträffande mom. 12\r\nbifall till reservation 3. Jag kommer också på den\r\npunkten att begära votering och rösträkning. Jag\r\nanser att det är nödvändigt med ett\r\ntillkännagivande till regeringen att det från\r\ndemokratiska utgångspunkter är önskvärt med en\r\nöppen och löpande redovisning av\r\nkampanjorganisationernas finansiering, framför\r\nallt med hänsyn till att speciellt ja-sidan kommer att\r\nfå och redan har fått mycket stora bidrag från\r\nföretag, enskilda och organisationer.</pre><pre>Anf. 133  BENGT HURTIG (v):</pre><pre>Fru talman! Jag instämmer i mycket av vad Hans\r\nGöran Franck nyss sade. Frågan om medlemskap i\r\nden europeiska unionen är avgörande för vårt lands\r\nframtid och självbestämmanderätt. Det är bra att\r\nriksdagens partier i enighet vänder sig till svenska\r\nfolket och att alla partier försäkrar att folkviljan\r\nskall respekteras.</pre><pre>Utskottet understryker att samtliga\r\nregeringspartier och övriga partier har varit ense\r\nom att en rådgivande folkomröstning i praktiken\r\nskall vara beslutande. Jag hoppas att det kan\r\nbekräftas här i dag.</pre><pre>Det är viktigt att de frågor som ställs till folket blir\r\nentydiga och klara. Det bör inte finnas något\r\nutrymme för riksdagen att konstruera anledningar\r\ntill att bortse från folkomröstningens resultat.</pre><pre>Vad folket har att ta ställning till är helt enkelt, som\r\nsägs i reservation 1, ett ja eller ett nej till ett\r\nmedlemskap. Den formuleringen är entydig och\r\nkan inte ge upphov till några diskussioner. Därför\r\nvill jag också yrka bifall till denna reservation som\r\navser mom. 2.</pre><pre>Vi menar att det är nödvändigt att folkets vilja\r\nentydigt definieras som det ja-alternativ eller det\r\nnej-alternativ som samlar flest röster och som\r\nvinner. Man kan t.ex. inte dra slutsatsen att en\r\neventuell blankröst skulle vara detsamma som att\r\nväljaren överlåter åt riksdagsmajoriteten att avgöra\r\nfrågan. Blankrösten bör tolkas så att väljaren\r\növerlåter åt de icke blankröstande att bestämma.</pre><pre>Det finns enligt min mening nu bara två situationer\r\nsom skulle medföra att riksdagen inte låter sig\r\nvägledas av folkomröstningsresultatet. Den ena är\r\nom det blir exakt samma antal röster för eller emot\r\nett medlemskap. Den andra är att blankrösterna\r\nskulle bli flest. Risken för att någon av de\r\nsituationerna skulle uppträda är ganska liten.</pre><pre>Invandrarnas utanförståendeskap är ett\r\ndemokratiskt problem. Invandrarna bör ha rösträtt\r\nefter samma grunder som i kommunala val. Därför\r\nhävdar vi att den kommunala röstlängden skall\r\nligga till grund för deltagande i folkomröstningen.\r\nProblemen som kan uppstå härvidlag tror vi går att\r\nlösa.</pre><pre>Vi menar också att kampanjbeloppen borde ha\r\nvarit av minst samma storlek som de medel som\r\nanslogs till kampanjorganisationerna vid\r\nfolkomröstningen rörande kärnkraften. Dåvarande\r\nbelopp om 18 miljoner per sida skulle i dagens\r\npenningvärde motsvara 49 miljoner kronor, eller 98\r\nmiljoner kronor totalt. Då emellertid\r\nkampanjorganisationerna redan erhållit 10\r\nmiljoner skulle vi alltså ha velat höja beloppet till\r\n88 miljoner kronor. Det har vi emellertid inte fått\r\ngehör för.</pre><pre>Vi kan konstatera att ja- och nej-sidan de facto har\r\nmycket olika resurser. Arbetsmarknadsstyrelsens\r\nbeslut om att ALU-jobb inte skall få användas i\r\nkampanjorganisationerna har särskilt drabbat nej-\r\nsidan. Det påstås nu att\r\nEuropainformationssekretariatet på\r\nUtrikesdepartementet har ALU-anställda. Såvitt\r\njag vet har inte Arbetsmarknadsstyrelsen sagt\r\nnågonting om detta.</pre><pre>Den här typen av problem stöter vi hela tiden på.\r\nEtablissemanget har lätt för att styra över resurser\r\ntill ja-sidan, medan nej-sidan får kämpa för att\r\nkomma åt dem. Vi tycker därför att det är viktigt\r\nmed en öppen redovisning av finansieringen av\r\nkampanjerna. Därför har vi också ställt oss bakom\r\nreservation 3 under mom. 12.</pre><pre>I vårt förslag har vi också strukit under att bidragen\r\nborde ha varit lika stora som i folkomröstningen om\r\nkärnkraften.</pre><pre>I remissbehandlingen borde Maastrichtfördraget\r\noch rapporten från EU:s ministerråd till EU-\r\nparlamentet ha ingått. Birgitta Hambraeus har tagit\r\nupp detta i sin motion. Det tycker vi är bra.</pre><pre>Riksdagen har nu i en första läsning antagit\r\nförslagen till ändringar i regeringsform och\r\ntryckfrihetsförordning, vilka blir en följd av EU-\r\nmedlemskapet. Vi vill understryka att den andra\r\nriksdagsbehandlingen av de här förslagen måste ske\r\nefter det att folkomröstningen har ägt rum.</pre><pre>Anf. 134  BIRGER HAGÅRD (m):</pre><pre>Fru talman! Konstitutionsutskottets betänkande nr\r\n50, om den planerade folkomröstningen om\r\nsvenskt EU-medlemskap den 13 november, baserar\r\nsig i allt väsentligt på den proposition som i sin tur\r\nhar partiöverläggningarna under förra hösten som\r\nbakgrund.</pre><pre>Detta har gjort att utskottet naturligtvis har känt sig\r\ni hög grad bundet. Det har inte stått så mycket\r\nutrymme till buds för oss att gå in och göra några\r\nstörre ändringar. Partiöverläggningarna har styrt\r\nhändelseförloppet inte bara i det här hänseendet\r\nutan också när det gäller andra grundlagsfrågor.</pre><pre>Det är egentligen fyra frågor som har diskuterats\r\nhär. De har också tagits upp av både Hans Göran\r\nFranck och Bengt Hurtig. Det är\r\nfolkomröstningens status. Den är formellt\r\nrådgivande, men blir i realiteten beslutande. Det\r\nhar efterlysts en gemensam deklaration från\r\npartiledare, från gruppledare. Jag har efterhört de\r\nsynpunkter som finns i olika sammanhang och kan\r\nbara konstatera, vilket också framgår av\r\nbetänkandet, att det är alldeles entydigt hur\r\nresultatet skall tolkas.</pre><pre>Det är den relativa majoriteten som blir avgörande.\r\nDet förslag, ja eller nej, som får de flesta rösterna\r\nkommer också att avgöra frågan om Sveriges\r\ninträde i EU. Blankrösterna utgör alltså inte i\r\nrealiteten något problem. De kommer att\r\nregistreras, de finns där, men de kommer inte att\r\npåverka resultatet.</pre><pre>Sedan finns det naturligtvis vissa teoretiska\r\nkonstruktioner som man kan göra, att\r\nblankrösterna skulle bli flest. Men, som Bengt\r\nHurtig var inne på, detta är ändå ingenting som har\r\nså förfärligt mycket med verkligheten att skaffa.\r\nSkulle så bli fallet får väl den nytillträdande\r\nriksdagen ta ställning till det problemet.</pre><pre>Även några andra problem har tagits upp. Det\r\ngäller vilka som skall utöva rösträtt. Här har man\r\nvarit överens vid partiledaröverläggningarna att det\r\nbara bör vara svenska medborgare som skall\r\nifrågakomma.</pre><pre>Man har också vid partiledaröverläggningarna nått\r\nen uppgörelse om vilka medel som bör anslås till\r\nkampanjverksamheten och om principerna för hur\r\nde här medlen skall fördelas. Det finns alltså inte\r\nheller där något större utrymme för något eget spel\r\nfrån KU:s sida.</pre><pre>Med det sagda, fru talman, yrkar jag avslag på\r\nreservationerna och meningsyttringarna och bifall\r\ntill konstitutionsutskottets hemställan.</pre><pre>Anf. 135  BENGT HURTIG (v) replik:</pre><pre>Fru talman! Det var mycket bra att få höra de här\r\nformuleringarna. Jag hoppas att de kan lugna dem\r\nsom ifrågasätter att riksdagen kommer att följa\r\nfolkomröstningsresultatet.</pre><pre>Men låt oss spekulera i att det skulle bli 35 % nej,\r\n33 % ja och 32 % blanka röster. Kommer då\r\nModerata samlingspartiet att följa\r\nfolkomröstningsresultatet, eller kommer man att\r\nförsöka hävda att det är för många blankröster?</pre><pre>Anf. 136  BIRGER HAGÅRD (m) replik:</pre><pre>Fru talman! Självfallet gäller i den situationen att\r\nde 33 procenten är de flesta. De 32 procenten är\r\nfärre. Blankrösterna räknas inte.</pre><pre>Däremot kan jag för egen del inte tänka mig att\r\nrösta nej till EU. Men möjligheten finns alltid i en\r\nkritisk situation att lägga ned sin röst.</pre><pre>Anf. 137  CATARINA RÖNNUNG (s):</pre><pre>Fru talman! Vi skall i morgon fatta beslut om en lag\r\nom folkomröstning om EU-medlemskap. Enligt 8\r\nkap. 4 § i regeringsformen skall riksdagen varje\r\ngång en folkomröstning skall genomföras fatta\r\nbeslut om särskild lag.</pre><pre>I går var jag på en folkhögskola och svarade på\r\nfrågor om riksdagens arbete. En fråga som ställdes\r\nmed stort allvar var om riksdagen skulle respektera\r\nfolkomröstningsresultatet. Kampanjen Nej till EU\r\nhar varit ute och sått misstro i landet och påstått,\r\nutan att ha särskilt mycket till bevis, att\r\nfolkomröstningsresultatet kommer att fintas bort.\r\nUppenbarligen har denna misstänkliggörande\r\npropaganda varit framgångsrik. Därför var det\r\nvälgörande för mig att redogöra för det kommande\r\nriksdagsbeslutet och för åtminstone vårt partis, det\r\nsocialdemokratiska partiets, ställningstagande.</pre><pre>Partikongressen, vårt partis högsta beslutande\r\norgan, har uttalat att ''riksdagsgruppen skall följa\r\nresultatet av omröstningen''. Vår partiordförande\r\nhar deklarerat detta offentligt vid upprepade\r\ntillfällen. Förtroendet för riksdagen som landets\r\nhögsta beslutande instans skall heller inte kunna\r\nifrågasättas. Vad KU uttalar i betänkandet på s. 9\r\nskall respekteras. Där står följande:</pre><pre>''Formellt är folkomröstningen rådgivande, men\r\nsamtliga riksdagspartier har varit ense om att den i\r\npraktiken skall vara beslutande, dvs. att den\r\nmeningsyttring som fått flest röster skall avgöra\r\nfrågan om ett svenskt medlemskap i EU.''</pre><pre>Folkets vilja skall gälla. Folkomröstningen skall\r\nhandla om ja eller nej till medlemskap i enlighet\r\nmed det avtal om ett svenskt medlemskap som\r\nförhandlats fram med EU:s medlemsstater.</pre><pre>Även om det i hög grad är hypotetiskt kan\r\nsituationen bli den att röstetalet är lika stort för ja-\r\noch nej-sidan, likaså att antalet blankröster får\r\nmajoritet. Hur riksdagen då skall förfara måste bli\r\nen fråga för de partier som väljs in i riksdagen efter\r\nhöstens val, säger KU vidare.</pre><pre>De opinionsmätningar som hittills ägt rum tyder\r\nemellertid inte på att utslaget skulle kunna bli\r\nsådant. Här kan jag emellertid deklarera att vårt\r\nparti redan har tagit ställning. Även om\r\nblankrösterna blir i majoritet kommer vi att i\r\nriksdagen rösta för det alternativ, ja eller nej, som\r\nfått flest röster.</pre><pre>Att nej-sidan över huvud taget kunnat sprida\r\nmisstro om att riksdagen inte skulle respektera\r\nfolkomröstningsresultatet har sin grund i en del\r\negendomliga yttranden av moderater. Lars\r\nTobisson har på ett möte med den gemensamma\r\nparlamentarikerkommittén EU--Sverige, med\r\npressen närvarande, den 22 februari uttalat att\r\nmoderaterna skulle avstå från att rösta för ett\r\nutskottsbetänkande som fastställer samma sak som\r\nfolkomröstningen om folkomröstningsresultatet\r\ngav ett nej-utslag.</pre><pre>Dessutom har det antytts från moderat håll att den\r\nproposition som aviserats till augusti, om den\r\nformella anslutningen till EU, där också riksdagens\r\nroll belyses liksom hur samarbetet mellan riksdag\r\noch regering skall regleras vid ett EU-medlemskap,\r\nskulle kunna komma att dras tillbaka.</pre><pre>Dumma uttalanden kan ju korrigeras, inte minst\r\nför att stärka förtroendet för riksdagen och för\r\npolitikers hederlighet. Birger Hagård har nu\r\nchansen att göra detta. Jag tycker att han i sitt\r\ntidigare anförande har klart deklarerat att han för\r\nsin del tänker följa folkomröstningsresultatet. Men\r\nmin fråga är trots allt: Har Birger Hagård hela\r\nmoderatgruppen bakom sig i den saken?</pre><pre>Fru talman! Det är högst otillfredsställande att det\r\nskall kunna råda någon oklarhet om att\r\nfolkomröstningsresultatet inte skall vara\r\nutslagsgivande. Därför hade jag i likhet med Hans\r\nGöran Franck tänkt be företrädare för samtliga\r\npartier att deklarera att omröstningsresultatet skall\r\nvara bindande för riksdagen.</pre><pre>Anf. 138  HANS GÖRAN FRANCK (s)\r\nreplik:</pre><pre>Fru talman! Det Catarina Rönnung har sagt\r\nunderstryker betydelsen av det som Hans\r\nGustafsson och jag har framfört i vår motion. Jag\r\nanser att det, även om det som Birger Hagård säger\r\nhar förekommit partiöverläggningar, finns all\r\nanledning att i det här läget verkligen understryka\r\nvikten och behovet av att få en gemensam skriftlig\r\ndeklaration från samtliga riksdagspartier. Det rör\r\nsig inte för min del om att på något sätt\r\nmisstänkliggöra någonting. Det rör sig om att\r\nstärka förtroendet för folkomröstningen. Det görs\r\nbäst genom att man får den här gemensamma\r\nskriftliga deklarationen.</pre><pre>Anf. 139  BIRGER HAGÅRD (m):</pre><pre>Fru talman! Jag har sagt tidigare och jag upprepar\r\ndet. Här finns deklarationer från samtliga partier.\r\nFolkomröstningsresultatet kommer att följas. Det\r\när den relativa majoriteten som kommer att vara\r\navgörande. Då behövs det inte, Hans Göran\r\nFranck, några ytterligare deklarationer i det här\r\nsammanhanget.</pre><pre>Moderata samlingspartiet står bakom detta. Skulle\r\ndet bli så olyckligt att man skulle få ett negativt\r\nfolkomröstningsresultat, kommer i varje fall inte\r\njag att kunna rösta emot ett svenskt medlemskap i\r\nEU, en fråga som jag har slagits för i hela mitt liv.\r\nI värsta och sämsta fall tvingas jag i en sådan\r\nsituation att avstå. Men den valsituationen kommer\r\nknappast att uppstå. Blir det ett nej i\r\nfolkomröstningen kommer inte saken att kunna\r\nfullföljas.</pre><pre>Anf. 140  CATARINA RÖNNUNG (s)\r\nreplik:</pre><pre>Fru talman! Jag skulle vilja ha ett förtydligande av\r\nBirger Hagård i den här frågan. Om\r\nfolkomröstningsresultatet erhåller en blygsam\r\növervikt för nej och om blankrösterna får\r\nmajoritet, har jag tolkat Birger Hagård rätt när jag\r\nuppfattar att han säger att han kan tänka sig att\r\navstå från att rösta då ett konfirmerande av\r\nfolkomröstningsresultatet skall föreläggas\r\nriksdagen?</pre><pre>Anf. 141  BIRGER HAGÅRD (m) replik:</pre><pre>Fru talman! Det behövs i så fall inte något\r\nkonfirmerande av riksdagen. Det är endast i en ja-\r\nsituation som det konstitutionellt är nödvändigt att\r\nfå frågan därhän.</pre><pre>Anf. 142  HANS GÖRAN FRANCK (s):</pre><pre>Fru talman! Birger Hagård har yttrat sig på ett sätt\r\nsom för hans del kan sägas vara tillfredsställande.\r\nJag utgår från att han verkligen har hela sitt parti\r\nbakom sig. Men han kan inte tala mer än för sig och\r\nför sitt parti. Det finns ju fler partier. Jag vidhåller\r\natt en gemensam skriftlig deklaration behövs. Den\r\nskulle stärka förtroendet för folkomröstningen.</pre><pre>Anf. 143  CATARINA RÖNNUNG (s):</pre><pre>Fru talman! Jag skulle vilja ha ett uttalande från\r\nsamtliga partier. Det är lika intressant att fråga\r\nVänsterns representant hur han kommer att ställa\r\nsig: Kommer folkomröstningsresultatet att absolut\r\nrespekteras?</pre><pre>Anf. 144  BENGT HURTIG (v):</pre><pre>Fru talman! Det är också vårt partis\r\nställningstagande att vi skall följa\r\nfolkomröstningens resultat.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>Ajournering</pre><pre>Kammaren beslutade kl. 18.06 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>12 §  Bostadsdomstolen</pre><pre>Föredrogs</pre><pre>justitieutskottets betänkande</pre><pre>1993/94:JuU31 Bostadsdomstolen\r\n(prop.1993/94:200).</pre><pre>Anf. 145  GÖRAN MAGNUSSON (s):</pre><pre>Herr talman! Riksdagen skall snart och efter en\r\nganska kort debatt besluta att avveckla\r\nBostadsdomstolen. Domstolen upphör efter nästan\r\nexakt 20 års väl vitsordad verksamhet.</pre><pre>Om riksdagens ledamöter skulle ta ställning till\r\nfrågan om domstolens fortsatta verksamhet efter\r\ndet arbetsresultat som domstolen har presterat vore\r\nutgången given. Motiveringen för förslaget om\r\nnedläggning är dock en helt annan, nämligen att\r\ndomstolen inte fullgör sina uppgifter på ett bra sätt.</pre><pre>Det handlar om principer. Det skall inte finnas\r\nnågra specialdomstolar. En majoritet av utskottets\r\nledamöter har ställt sig bakom den principen, och\r\nfort skall det gå. Domstolen försvinner nu på några\r\nveckor.</pre><pre>Därmed kan regeringen utåt säga att den påbörjat\r\navvecklingen av specialdomstolarna, trots att den\r\nmisslyckats att under sin regeringstid lägga fram\r\nförslag om att helt avveckla hyresnämnderna och\r\narrendenämnderna.</pre><pre>Riksdagen får genom denna proposition möjlighet\r\natt ansluta sig till regeringens principer för\r\nspecialdomstolar. Socialdemokraterna avvisar\r\ndenna propå och yrkar avslag på hela\r\npropositionen.</pre><pre>Herr talman! Bostadsdomstolens avskaffande är i\r\ndagsläget närmast att likna vid ett bländverk i\r\nförhållande till regeringens ambition att slopa\r\ndenna specialdomstol. Specialdomstolens\r\navskaffande klaras blott och bart genom att en ny\r\nspeciallag stiftas. Den speciella lagen möjliggör\r\nskapandet av en speciell domstol inom Svea\r\nhovrätt.</pre><pre>Detta specialarrangemang måste till därför att\r\nregeringen inte kunnat vänta med\r\nställningstagandet till Bostadsdomstolen till dess att\r\nhela frågan kunnat bedömas. Nu sker förändringen\r\ntrots att det är oklart med första instansens roll,\r\nsamtidigt som ändringar av avsevärt slag sker i den\r\nmateriella hyrslagstiftningen, bl.a. en ny\r\nförhandlingsordning.</pre><pre>Alla anser att den valda lösningen inte är bra.\r\nRegeringen, och givetvis utskottsmajoriteten,\r\nanser att de praktiska olägenheterna med en\r\ndelreform inte framstår som särskilt påtagliga.\r\nLagrådet säger att förslaget kan godtas som ett\r\nprovisorium trots att det ofrånkomligen är förenat\r\nmed vissa olägenheter.</pre><pre>Detta är förutsättningarna för beslutet om att\r\navveckla Bostadsdomstolen. Det känns trist att\r\nuppleva hur regeringen med majoritetsmakten\r\nåterigen driver igenom ett beslut som många\r\nopponerar sig mot. Särskilt beträffande domstolar\r\nborde breda lösningar eftersträvas.</pre><pre>Socialdemokraterna anser att regeringens\r\nrestriktiva syn på specialdomstolar inte är sakligt\r\nmotiverad. Varje domstols verksamhet måste\r\nbedömas efter dess egna meriter och inte efter en\r\nstelbent principiell uppfattning.</pre><pre>Intresseledamöternas medverkan i dömandet ger\r\nextra auktoritet åt domstolens avgöranden. De\r\ninnebär också snabbare och mer kompetent\r\nprövning av målen.</pre><pre>Den medlande verksamhet som hyresnämnderna\r\nhar liksom deras funtion och sammansättning är av\r\nstor betydelse för hyresmarknadens funktionssätt\r\noch parternas tilltro till detta.</pre><pre>I propostionen i detta ärende berörs frågan om\r\nBostadsdomstolens sammansättning och dennas\r\nförenlighet med kraven i Europakonventionen om\r\nmänskliga rättigheter. I förra veckans debatt om\r\nhyreslagstiftningen påstod den moderate\r\nföreträdaren Mikael Odenberg i generella ordalag\r\natt vår hyreslagstiftning medfört att Sverige av\r\nEuropadomstolen fällts för kränkning av de\r\nmänskliga rättigheterna.</pre><pre>Man kunde av detta inlägg få intrycket att det var\r\nBostadsdomstolen som sådan som\r\nEuropadomstolen uttalat sig om. Så var emellertid\r\ningalunda fallet. Det Europadomstolen uttalade sig\r\nom var sammansättningen av Bostadsdomstolen i\r\nett alldeles speciellt fall. Det man kritiserade\r\nrättades till genom ett riksdagsbeslut redan våren\r\n1991. Den kritiken äger knappast relevans i dagens\r\ndebatt.</pre><pre>I anslutning till att Europadomstolen prövade\r\nsaken uttalade den också följande: ''På grund av sin\r\nsärskilda erfarenhet, förefaller de\r\nlekmannaledamöter som sitter i Bostadsdomstolen\r\ntillsammans med yrkesdomarna i princip vara\r\nutomordentligt väl kvalificerade att delta i\r\nbedömandet av tvister mellan hyresvärdar och\r\nhyresgäster och av de särskilda frågor som kan\r\nuppstå i sådana tvister''. Det är ett bra betyg, som\r\ninte kan tas till intäkt för kritik mot\r\nBostadsdomstolen.</pre><pre>Herr talman! Jag vill slutligen yrka bifall till\r\nreservation 1 till justitieutskottets betänkande 31\r\nför innevarande riksmöte. Under förutsättning att\r\nreservation 1 skulle komma att avslås yrkar jag\r\nockså bifall till reservation 2. Om reservation 2\r\nskulle bifallas yrkar jag bifall till reservation 3.</pre><pre>Anf. 146  BERITH ERIKSSON (v):</pre><pre>Herr talman! Jag har i kväll endast för avsikt att till\r\ndetta betänkande lämna Västerpartiets\r\nröstförklaring med anledning av den motion som\r\nbehandlas i betänkandet och som väckts med\r\nanledning av propositionen.</pre><pre>Vår motion tillgodoses genom de\r\nsocialdemokratiska reservationerna. Därför\r\nkommer vi att rösta för reservationerna 1, 2 och i\r\nförekommande fall även för reservation 3.</pre><pre>Anf. 147  KJELL ELDENSJÖ (kds):</pre><pre>Herr talman! Frågan om specialdomstolarna har\r\nvarit uppe till debatt vid ett flertal tillfällen. I dag\r\nhar vi att besluta om Bostadsdomstolens\r\nupphörande. I föreliggande betänkande, JuU31,\r\nsom behandlar regeringens proposition 1993/94:200\r\nUpphörande av Bostadsdomstolen m.m., föreslås i\r\nenlighet med propositionens förslag att\r\nBostadsdomstolen upphör den 1 juli 1994.</pre><pre>I departementspromemorian Domstolsväsendet --\r\norganisation och administration i framtiden,\r\nbeskrevs att vissa överväganden av principiell art\r\nborde göras inför ställningstagandet om\r\nspecialdomstolarnas framtid. Sådana\r\növerväganden har gjorts på regeringskansliet och\r\nlett till promemorian Specialdomstolarna i\r\nframtiden. Efter ytterligare överväganden har\r\nsedan den proposition lagts fram som vi nu\r\ndebatterar.</pre><pre>Förutom frågan om Bostadsdomstolens\r\navskaffande tas i propositionen upp vissa allmänna\r\nfrågor om specialdomstolarna och var\r\nrättsskipningen skall ske i framtiden beträffande\r\ndagens arrende- och hyresnämndsärenden.</pre><pre>Herr talman! Domstolsväsendet har ju som\r\ngrundstomme två parallella\r\ndomstolsorganisationer, dels allmänna domstolar,\r\ndvs. tingsrätterna, hovrätterna och Högsta\r\ndomstolen, dels förvaltningsdomstolar, dvs.\r\nlänsrätterna, kammarrätterna och\r\nRegeringsrätten.</pre><pre>Till detta system kommer dessutom de fristående\r\nspecialdomstolarna samt ett antal nämnder som\r\nprövar olika slag av tvister, t.ex. hyres- och\r\narrendenämnderna, vilka särskilt berörs i det nu\r\ndiskuterade betänkandet.</pre><pre>I propositionen gör regeringen den bedömningen\r\natt flertalet av måltyperna i specialdomstolarna i\r\nframtiden bör prövas av de allmänna domstolarna\r\neller de allmänna förvaltningsdomstolarna.</pre><pre>De viktigaste argumenten som brukar framföras till\r\nspecialdomstolarnas fördel är snabb rättsskipning,\r\nspecialkunnande och parternas förtroende.</pre><pre>Herr talman! När det gäller snabb rättsskipning bör\r\ndet påpekas att specialdomstolar inte alltid utgör\r\nnågon garanti för snabbhet. Balanserna kan vara\r\nbesvärande även för specialorganen. Hur lång tid\r\nsom ärendet tar är en fråga om resurser och\r\nprioriteringar. Genom olika regler om förtur m.m.\r\nkan det ges ett extra snabbt förfarande även inom\r\nde allmänna domstolarna. Snabbhetskravet är, som\r\njag ser det, ett relativt svagt argument för värnande\r\nom specialdomstolar.</pre><pre>Ett annat av argumenten för specialdomstolar\r\nbrukar vara kravet på specialkunskaper. Men\r\nsärskilda ledamöter med särskilda fackkunskaper\r\nkan faktiskt även tillföras de lägre instanserna inom\r\nallmänna domstolar och allmänna\r\nförvaltningsdomstolar. Specialkunskap kan\r\ntillgodoses genom koncentration av vissa mål till\r\nvissa domstolar, genom adjungering av olika typer\r\nav jurister eller på annat sätt.</pre><pre>Vissa typer av mål kan också speciallottas på vissa\r\navdelningar eller rotlar inom en domstol som\r\ndärmed kan hålla en hög sakkunskap på sina\r\nspeciella områden. Kravet på sakkunskap\r\nförutsätter alltså inte specialdomstolar.</pre><pre>Herr talman! Argumentet att s.k.\r\nintresseledamöter i specialdomstolarna inger\r\nparterna ett större förtroende än en\r\nsammansättning med andra ledamöter känns\r\ntveeggat. Å ena sidan har naturligtvis\r\nintresseledamöter hög sakkunskap och kan genom\r\ndetta och sin knytning till berörda organisationer\r\ningjuta ett ökat förtroende. Men å andra sidan kan\r\nsådana knytningar till organisationerna förväntas\r\nge solidarisering med och verkande för just de\r\norganisationer som de på något sätt är knutna till.\r\nTvivel om opartiskhet kan då självfallet uppstå.</pre><pre>Herr talman! I propositionen framhålls bl.a. att\r\ninförandet av Bostadsdomstolen medförde ett\r\navsteg från principen om ett sammanhållet\r\ndomstolsväsende. Vissa frågor enligt\r\nhyreslagsstiftning prövas fortfarande av allmän\r\ndomstol, vilket innebär en splittring av\r\nhyresprocessen. Bostadsdomstolen är dessutom\r\nrelativt liten med visst beroende av\r\ndomstolsväsendet i övrigt för sin\r\npersonalförsörjning.</pre><pre>Sammantaget har regeringen i sitt förslag kommit\r\nfram till att det är tid för att genomföra en\r\ndelreform. Den har föreslagit att\r\nBostadsdomstolen bör upphöra som fristående\r\ndomstol den 1 juli 1994. Vidare föreslås att Svea\r\nhovrätt i ett första steg ensam övertar\r\nBostadsdomstolens roll som överinstans till\r\nhyresnämnderna. Justitieutskottet instämmer i\r\nregeringens förslag.</pre><pre>Låt mig sedan säga några ord om arrende- och\r\nhyresnämnderna. Regeringen har den principiella\r\ninställningen att rättsskipningen inom det hyres-\r\noch arrenderättsliga området bör koncentreras till\r\nde allmänna domstolarna. Regeringen föreslår i\r\npropositionen att arrende- och hyresnämnderna på\r\nsikt skall upphöra. Huvuddelen av deras\r\narbetsuppgifter skall övertas av tingsrätterna.\r\nTingsrätternas normala förfarande och\r\nsammansättning bör gälla i de mål som övertas. Det\r\ninnebär också att intresseledamöter inte bör delta.</pre><pre>Trots regeringens principiella inställning anser\r\nregeringen att tingsrätternas övertagande av\r\narrende- och hyresnämndernas ärenden kräver att\r\nytterligare överväganden sker innan förändringen\r\nkommer till stånd. Regeringen aviserar en översyn\r\nav de hyresprocessuella reglerna liksom en viss\r\nomarbetning av de materiella reglerna under\r\nsommaren och hösten 1994.</pre><pre>Däremot bör, enligt regeringsförslaget, arbetet\r\nmed samlokalisering och viss administrativ\r\nsamverkan mellan nämnderna och tingsrätterna\r\nfortsätta i enlighet med den principiella inriktning\r\nsom regeringen angivit. Justitieutskottet instämmer\r\ni regeringens förslag. Det gäller också förslaget om\r\natt Svea hovrätts beslut inte skall kunna överklagas,\r\nliksom övriga förslag i propositionen.</pre><pre>Herr talman! Jag yrkar bifall till hemställan i\r\nbetänkandet och avslag på reservationerna.</pre><pre>Anf. 148  GÖRAN MAGNUSSON (s)\r\nreplik:</pre><pre>Herr talman! Här står två olika synsätt mot\r\nvarandra. Kjell Eldensjö försöker på majoritetens\r\nvägnar att skaka fram några argument, t.ex.\r\nBostadsdomstolens litenhet och vissa principiella\r\nresonemang om att vi skall ha allt inom samma\r\ndomstol.</pre><pre>Jag måste få fråga Kjell Eldensjö en sak. Man talar\r\nom den sakkunskap och de speciella kunskaper som\r\nkan finnas på hyresrättslagstiftningens område och\r\natt det kan uppstå svårigheter att klara detta med\r\nde allmänna domstolarna. Då säger Kjell Eldensjö\r\natt vi får koncentrera den här typen av mål till en\r\nviss avdelning inom domstolen eller till en viss\r\ndomstol. Betyder det att det bara är vissa\r\ntingsrätter som skall handlägga de här målen och att\r\ndet i fortsättningen bara skall vara en överinstans,\r\nnämligen Svea hovrätt? Är det inte principen som\r\nfår gälla här, Kjell Eldensjö? När det sedan uppstår\r\nsvårigheter i den praktiska hanteringen ändrar man\r\nuppfattning litet grand. Det viktiga är att avskaffa\r\nBostadsdomstolen som speciell domstol.</pre><pre>I praktiken flyttar man in denna speciella domstol i\r\nSvea hovrätt och fortsätter som om ingenting\r\negentligen har hänt. Det här förslaget handlar ju i\r\nförsta hand om att regeringen och de borgerliga\r\nföreträdarna skall kunna peka på att de faktiskt har\r\ngjort något när det gäller specialdomstolarna och\r\natt de försöker leva efter principerna. Det finns ju\r\ningen kritik mot funktionssättet hos vare sig\r\nhyresnämnder, arrendenämnder eller\r\nBostadsdomstolen som ger anledning till någon\r\nförändring.</pre><pre>Sedan säger Kjell Eldensjö att man enligt\r\nregeringens förslag skall utreda en rad frågor runt\r\ndetta. Detta är ju poängen i Socialdemokraternas\r\nkritik när det gäller dellösningen med\r\nBostadsdomstolen. Det hade ju varit mycket bättre\r\natt utreda hela saken först och därefter fatta de\r\nbeslut som en noggrann utredning och\r\növerväganden kring den kan leda fram till. Här\r\nbörjar man ju i andra änden genom att sätta i gång\r\nen process som man inte riktigt vet vart den leder.\r\nMan vill besluta först och utreda sedan. Det tycker\r\nvi är en felaktig beslutsteknik.</pre><pre>Anf. 149  KJELL ELDENSJÖ (kds) replik:</pre><pre>Herr talman! Det är helt riktigt att Svea hovrätt tar\r\növer i första hand. Inriktningen är naturligtvis att\r\nde övriga hovrätterna skall komma in i bilden vid\r\nett senare tillfälle. Detta ses ju som en delreform.\r\nBostadsdomstolens personal kommer i stor\r\nutsträckning att tas över av Svea hovrätt. Genom\r\nden personalen får man en fortsatt kompetens.</pre><pre>Det är också riktigt att det finns en skiljelinje här\r\nmellan regeringspartierna och\r\nSocialdemokraterna. Enligt regeringspartierna\r\nskall domstolsväsendet vara så sammanhållet som\r\nmöjligt, vilket också Domstolsutredningen har\r\npoängterat. Vidare gäller att domstolsväsendet\r\nskall bygga på domstolar med så generell\r\nkompetens som möjligt. Huvudsakligen skall man\r\nsyssla med just rättsskipningsuppgifter.</pre><pre>När det gäller hyresnämndernas avskaffande och\r\ntingsrätternas övertagande skall det fortfarande\r\ngöras överväganden på dessa punkter. Regeringen\r\nkommer naturligtvis att återkomma om detta\r\nsenare.</pre><pre>Anf. 150  GÖRAN MAGNUSSON (s)\r\nreplik:</pre><pre>Herr talman! Det är bra att regeringen avser att\r\nåterkomma. Det måste den naturligtvis göra om det\r\nskall ske förändringar i organisationen. Men det\r\nhade naturligtvis varit ännu bättre om regeringen\r\nhade snabbat på utredningen så att vi hade haft ett\r\nfullvärdigt utredningsunderlag att ta ställning till.\r\nNu skall vi ju besluta att Bostadsdomstolen skall\r\nflyttas in i Svea hovrätt och i praktiken fortsätta där\r\nsom något slags specialenhet.</pre><pre>Regeringen vill dessutom att riksdagen skall uttala\r\nsig för den inriktning som regeringen har, nämligen\r\navskaffandet av hyresnämnderna och\r\narrendenämnderna. Det är ju den inriktning som\r\nregeringen har, och den vill ha ett godkännande av\r\ndetta. Vi socialdemokrater motsätter oss det.</pre><pre>Intresseledamöterna i de olika instanserna\r\nföreträder inte parterna direkt. De är utsedda på\r\ngrund av sin särskilda sakkunskap inom\r\nbostadsområdet, t.ex. när det gäller förvaltning och\r\nhyresgästaspekter. Europadomstolen säger i sitt\r\nuttalande att den här sakkunskapen medför att man\r\npå ett bra och riktigt sätt kan handlägga de ärenden\r\noch de mål som blir aktuella. Jag tycker att det är\r\ntrist att man nu motar ut parterna ut tvistlösningen\r\nnär det gäller hyreslagen och andra tvister som kan\r\nuppstå i anslutning till boendet.</pre><pre>Avslutningsvis vill jag fråga Kjell Eldensjö: Vad är\r\ndet egentligen för fel på specialdomstolarna? Man\r\nkan säga allmänt att man skall ha det på ett visst\r\nsätt. Men vad är det egentligen som gör att det är\r\nså förfärligt besvärligt att ha specialdomstolar?</pre><pre>Jag minns ett litet ärende inom justitieutskottets\r\nberedningsområde som gällde kronofogdemål, som\r\nflyttades från kammarrätten ner till tingsrätterna.\r\nDå gällde plötsligt inte detta med alla tingsrätters\r\nbehörighet på alla områden. Den typen av mål\r\nskulle koncentreras till den största tingsrätten i\r\nlänet.</pre><pre>Trots kraftfulla deklarationer från framför allt de\r\npartier som nu utgör regeringsunderlag i tidigare\r\nsammanhang om att alla domstolar skall vara\r\nkompetenta att döma i alla mål beslöt man att\r\nkoncentrera s.k. kronofogdemål till den största\r\ntingsrätten. De heligt deklarerade principerna kom\r\nknappast inte att gälla i verkligheten, när man\r\nställdes inför de praktiska problemen. Då blev det\r\nplötsligt så att alla tingsrätter inte kunde anförtros\r\natt döma i denna typ av mål. Vilka principer är det\r\negentligen som gäller?</pre><pre>Anf. 151  KJELL ELDENSJÖ (kds) replik:</pre><pre>Herr talman! Man skulle kunna vända på\r\nfrågeställningen och fråga sig om vi skall inrätta\r\ndomstolar för vartenda ämnesområde. Det är inte\r\nden inriktning som regeringen har. Här talas om ett\r\nsammanhållet domstolsväsende. I en tid av\r\nbesparingar, när vi behöver effektivisera, är det\r\nviktigt att man gör vissa reformer och förändringar\r\nsom kan leda till effektiviseringar, om man ser över\r\nhela domstolsväsendet.</pre><pre>Organisationsförändringar förekommer överallt\r\nför att möta tidens krav, inom industrin och\r\nnäringslivet i övrigt. Det måste också gälla statliga\r\nmyndigheter och även domstolsväsendet. Vi lever\r\nnämligen i en föränderlig värld, som alla känner till.</pre><pre>Anf. 152  BENGT ROSÉN (fp):</pre><pre>Herr talman! När vi här i kammaren den 18 maj\r\ndiskuterade förslagen om en brottsofferfond och en\r\nny brottsoffermyndighet såg jag mig föranlåten att\r\nredovisa på vilket egendomligt sätt en rad viktiga\r\nfrågor under det senaste riksdagsåret beretts av\r\nJustitiedepartementet.</pre><pre>Jag nämnde polisens omorganisation. I fråga om\r\ndenna förklarade justitieministern här i kammaren\r\natt hon avsåg att efter en snabbremiss lägga Håkan\r\nWinbergs utredning till grund för en proposition.\r\nJag nämnde hur hon fick backa efter en rad\r\nprotester i massmedia som krävde att denna stora\r\nfråga måste få bli mer allsidigt belyst i en större\r\nutredning.</pre><pre>Jag nämnde departementspromemorian med\r\nförslaget att avskaffa Domstolsverket, som 90 % av\r\nremissinstanserna sa nej till. Från departementet\r\nförsökte man avskaffa den allsidigt tillsatta\r\nstyrelsen, med bl.a. kvinnlig representant för\r\nkanslipersonalen som utgör 70 % inom\r\ndomstolsväsendet, till förmån för en styrelse\r\nbestående av höga domare. Där lyckades man,\r\nefter det att frågan legat en månad i\r\njustitieutskottet varvid nydemokraterna\r\nbearbetades, i slutskedet genom förhandlingar på\r\nhögsta nivå mellan Tobisson och Wachtmeister.</pre><pre>Jag kritiserade slutligen sättet på vilket\r\ndepartementet berett den nya\r\nbrottsoffermyndigheten. I en\r\ndepartementspromemoria föreslogs att\r\nBrottsskadenämnden, som finns här i Stockholm,\r\nskulle administrera den föreslagna\r\nbrottsofferfonden. Förslaget fick allmän\r\nremissacceptans. Men när man förväntade sig en\r\nproposition med detta innehåll tillsatte regeringen\r\njustitieutskottets ordförande att snabbutreda en ny\r\nmyndighet för detta ändamål. Förslaget blev sedan\r\nutan remissförfarande underlag för en proposition.</pre><pre>I dag har jag anledning att åter kritisera\r\nJustitiedepartementets arbetsmetoder. Den 2 juni i\r\når fattade riksdagen bl.a. beslut om ändring i lagen\r\nom bostadsdomstol per den 1 juli 1994. I dag skall\r\nvi fatta ett nytt beslut om avveckling av nämnda\r\ndomstol per den 1 juli 1994.</pre><pre>Jag försökte förgäves i debatten den 18 maj få\r\nBritta Bjelle, som då företrädde\r\nutskottsmajoriteten, att redovisa sin syn på den\r\nhandläggning från departementets sida som jag\r\nkritiserade. Det lyckades inte. Jag vill nu ställa\r\nsamma fråga till Kjell Eldensjö, nämligen om han\r\ntycker att den redovisade handläggningen är\r\nacceptabel.</pre><pre>Avvecklingen av Bostadsdomstolen är en del av en\r\nreformering av den hyresrättsliga lagstiftningen.\r\nMen i denna ingår även, som tidigare talare har\r\nvarit inne på, förändringar av de s.k.\r\nhyresnämnderna och arrendenämnderna som nu är\r\nföremål för utredning inom departementet. Det är\r\nen mycket grannlaga uppgift att inordna dessa\r\nnämnder i de allmänna domstolarnas verksamhet,\r\ndels därför att de även har en social funktion, dels\r\ndärför att det ingår teknisk expertis i nämnderna.</pre><pre>Den sociala funktionen består bl.a. däri att\r\nallmänheten kan ringa och förhöra sig om\r\nlagstiftning och praxis. Hyresnämnden i Göteborg\r\nhar som exempel en person avdelad för att på heltid\r\nbesvara frågor på området. Det är många som\r\nutnyttjar denna service, främst bland\r\nhyresgästerna. Jag har själv som praktiserande\r\njurist erfarenhet härav och har efter samtal med\r\nexpertis inom framför allt arrendenämnderna\r\nkunnat bidra till att utan domstolsförfarande lösa\r\ntvister. Någon liknande uppläggning finns inte inom\r\nde allmänna domstolarna.</pre><pre>Sakkunskapen inom nämnderna på byggnads- och\r\njordbruksområdet utgörs, som tidigare talare har\r\nvarit inne på, av s.k. intresseledamöter. Det\r\ninnebär att parterna vid domstolsförhandlingar i\r\nregel inte behöver tillhandahålla sådan expertis.</pre><pre>Dessa frågor har man på departementet ännu ej\r\nnågon lösning på. Men i något slags missriktad\r\nambition att visa handlingskraft föreslår man nu att\r\nBostadsdomstolen i vart fall skall avvecklas, även\r\nom ersättningen i form av Svea hovrätt tills vidare\r\nbeskrivs som ett provisorium. Man gör det trots att\r\nsåväl Högsta domstolen som Lagrådet avrått och\r\nframhållit att vi behöver avvakta till dess vi har en\r\nhelhetslösning på området.</pre><pre>Jag har i min motion, till vilken socialdemokraterna\r\ni reservation 2 yrkat bifall, försökt att rädda\r\nsituationen för departementet och regeringen\r\ngenom att avstå från att yrka avslag på\r\npropositionen. Jag föreslår i stället att avvecklingen\r\nav Bostadsdomstolen sker per den 1 juli 1995 och\r\ninte den 1 juli 1994.</pre><pre>Då föreligger möjligheten att riksdagen innan\r\nBostadsdomstolen upphör även har fått ta del av\r\nförslag om avveckling av arrende- och\r\nhyresnämnderna. Det ges vidare möjlighet att om\r\ndet fortsatta utredningsarbetet inom\r\ndepartementet så påfordrar justera beslutet om\r\nBostadsdomstolen.</pre><pre>Det finns en rad ytterligare viktiga argument för att\r\nlåta ikraftträdandet anstå ett år. Nyligen beslutade\r\nriksdagen införa betydande förändringar i\r\nhyresförhandlingssystemet per den 1 juli i år. Alla\r\nkonsekvenser av den nya lagstiftningen kan inte nu\r\nförutses. Som vid många andra reformer måste ett\r\nstort antal frågor överlämnas till\r\nrättstillämpningen.</pre><pre>I en sådan situation är det ytterst angeläget att de\r\nrättstillämpande myndigheterna, i detta fall\r\nhyresnämnder och bostadsdomstol, har en sådan\r\nfast organisation och sådana kunskaper på\r\nämnesområdet att reformen kan genomföras i\r\nenlighet med lagstiftarens intentioner och utan att\r\nrättssäkerheten sätts i fara.</pre><pre>De beslutade lagändringarna i\r\nhyresförhandlingssystemet har väckt stor\r\nuppmärksamhet och har lett till en mer polariserad\r\nsituation på hyresmarknaden. Hyresgästförbundet\r\nhar i stora annonskampanjer kritiserat den nya\r\nlagen. Mot denna bakgrund accentueras behovet av\r\nstabilitet hos de rättsvårdande myndigheterna.\r\nBostadsdomstolen innehåller, som vi tidigare\r\nberört, experter på området i form av s.k.\r\nintresseledamöter. Domstolen har därför en stark\r\nställning och kan bidra till att motsättningarna\r\nmellan parterna överbryggas. Provisoriet med Svea\r\nhovrätt innebär att intresseledamöterna försvinner.\r\nIngen ifrågasätter hovrättens kompetens, men att\r\njust nu göra förändringar är olyckligt.</pre><pre>Herr talman! Jag vill avsluta med att till de tidigare\r\nfrågor jag riktat till utskottsmajoritetens\r\nföreträdare bifoga frågan varför vi inte i detta fall\r\nskall följa Lagrådets rekommendation.</pre><pre>Anf. 153  KJELL ELDENSJÖ (kds) replik:</pre><pre>Herr talman! Reformarbetet är naturligtvis\r\nföranlett just av det som jag har sagt tidigare --\r\nsträvan efter ett sammanhållet domstolsväsende.\r\nRegeringen har med tillstyrkan av justitieutskottet\r\nansett att just frågan om Bostadsdomstolens\r\navskaffande och Svea hovrätts övertagande av\r\nuppgifterna är tillräckligt utredd och att man kan\r\ngenomföra denna delreform. Man anser det\r\nangeläget att verksamheten kommer i gång. Flera\r\nandra har sagt samma sak när det gäller just den\r\nbiten.</pre><pre>Lagrådet har uttalat viss tveksamhet men ändå\r\nansett att det skulle vara acceptabelt som ett\r\nprovisorium. Jag vill också påpeka att\r\nbostadsutskottet har gjort samma sak och tillstyrkt\r\nförändringen.</pre><pre>Anf. 154  BENGT ROSÉN (fp) replik:</pre><pre>Herr talman! Kjell Eldensjö försvarar\r\nutskottsbehandlingen och påpekar att det inte\r\nskulle finnas några nackdelar med att avveckla\r\nBostadsdomstolen innan man har ett samlat grepp\r\nom förändringar inom hela hyreslagstiftningens\r\nområde.</pre><pre>Det är intressant att notera att man har en omvänd\r\nbevisföring när man avslår mitt förslag om att flytta\r\nfram ikraftträdandet av Bostadsdomstolens\r\navveckling ett år. Man hävdar att de praktiska\r\nolägenheterna med att avveckla Bostadsdomstolen\r\nomgående inte framstår som särskilt påtagliga. Jag\r\nhar full förståelse för att man inte kan peka på\r\nnågra positiva fördelar med att avskaffa\r\nBostadsdomstolen innan man vet vad man skall\r\ngöra med hyresnämnderna.</pre><pre>Såväl arrendenämnderna och hyresnämnderna som\r\nBostadsdomstolen är kostnadseffektiva organ som\r\nåtnjuter stort förtroende. Det medför t.ex. inte\r\nnågra kostnadsbesparingar för Statsverket att\r\nsnabbavveckla Bostadsdomstolen.</pre><pre>Däremot finns det, som jag framhöll i mitt\r\nanförande, påtagliga olägenheter. Jag är mycket\r\nförvånad över att den borgerliga delen av\r\njustitieutskottet inte insett nackdelarna. Det finns\r\nbehov av att behålla de kända instanserna under en\r\ntid när hyreslagstiftningen, som är ny, skall sätta\r\nsig. Det finns behov av att göra justeringar med\r\nanledning av vad som eventuellt framkommer vid\r\nden fortsatta beredningen av hyresnämndernas\r\ninordnande i de allmänna domstolarna osv.</pre><pre>Jag tycker inte minst att det är uppseendeväckande\r\natt man går emot Lagrådets yttrande när man från\r\nutskottets sida inte kan påvisa några fördelar med\r\natt avveckla Bostadsdomstolen.</pre><pre>Jag hade under förmiddagen möjlighet att lyssna till\r\nkds representant Holger Gustafsson i\r\npartnerskapsdebatten, och för den delen också till\r\nModeraternas Per Stenmarck. Båda talade med\r\nemfas om att ta Lagrådets yttrande på allvar och\r\nvisa respekt och t.o.m. högaktning för Lagrådet.</pre><pre>Jag måste därför fråga Kjell Eldensjö om respekten\r\nför Lagrådet bara är en fråga om lämplighet för\r\nkds, dvs. att man skall visa respekt när det passar\r\nmed kds inställning och inte annars.</pre><pre>På vilket sätt har Lagrådet fel när man precis som\r\nHögsta domstolen konstaterar att frågan om\r\nBostadsdomstolen bör samordnas med frågan om\r\nhur hyresnämnderna skall inordnas i de allmänna\r\ndomstolarna?</pre><pre>Anf. 155  KJELL ELDENSJÖ (kds) replik:</pre><pre>Herr talman! Det reformarbete som pågår inom\r\ndomstolsväsendet syftar som jag sade till ett\r\nsammanhållet domstolsväsende. Allt större krav på\r\ndomstolarna kräver samordning av resurserna. Det\r\när viktigt att dessa reformarbeten kommer i gång.\r\nDet har bedömts att man kan göra denna delreform\r\nnu.</pre><pre>Jag har uppfattat Lagrådets uttalande så, att det\r\nfanns viss kritik mot förslaget, men att det var en\r\ngodtagbar delreform -- under förutsättningen att\r\nden var ett provisorium som man sedan skulle göra\r\nförändringar i.</pre><pre>Anf. 156  BENGT ROSÉN (fp) replik:</pre><pre>Herr talman! Det kan finnas anledning att läsa upp\r\nvad Lagrådet skrivit i detta fall: ''Flera av\r\nremissinstanserna, bland dem Högsta domstolen,\r\nanser att frågan om Bostadsdomstolens framtid bör\r\navgöras samtidigt med frågan om hyresnämndernas\r\nframtid. Lagrådet delar Högsta domstolens\r\nuppfattning att de bästa förutsättningarna för att få\r\ntill stånd en lämplig och bestående ordning för\r\nhandläggning av hyresrättsliga frågor föreligger om\r\nman först tar ställning till hur prövning skall ske i\r\nförsta instans och sedan låter detta\r\nställningstagande vara styrande för utformingen av\r\nförfarandet vid ett överklagande.''</pre><pre>Hur Kjell Eldensjö kan få det till att Lagrådet inte\r\navstyrker den ordning som justitieutskottet nu har\r\nföreslagit är för mig en gåta.</pre><pre>Kjell Eldensjö svarade heller inte på frågan om han\r\ntyckte att den redovisade handläggningen av stora\r\nfrågor under det senaste året från departementets\r\nsida är acceptabel. Jag förstår att han tiger, precis\r\nsom justitieutskottets ordförande gjorde i det\r\nfallet. Det är nämligen inte acceptabelt att\r\ndepartementet, som är den myndighet som har det\r\nhögsta ansvaret i vårt land för rättssäkerheten och\r\nutvecklingen på rättsområdet och som skall se till\r\natt vi förblir en rättsstat, har en sådan\r\nberedningsgång som man har redovisat i dessa\r\närenden. Man kan inte acceptera sådana förarbeten\r\nsom vi har bevittnat i dag och sådana förarbeten\r\nsom jag tidigare har pekat på.</pre><pre>Anf. 157  GÖRAN MAGNUSSON (s):</pre><pre>Herr talman! Jag vill göra ett par korta\r\nkommentarer till det replikskifte som Kjell\r\nEldensjö och jag hade. Kjell Eldensjö uttalar att vi\r\ninte kan ha lagstiftning eller domstolar på vartenda\r\nämnesområde. Det tycker inte jag heller att man\r\nkan ha. Det måste prövas från tid till annan. Jag vill\r\nbara påminna Kjell Eldensjö om att honom\r\nnärstående riksdagsledamöter då och då\r\nmotionerar om att man exempelvis skall införa\r\nsärskilda familjedomstolar, som väl då torde få\r\nkaraktären av en specialdomstol. Det är väl kanske\r\ninte så alldeles enkelt att hålla reda på principerna\r\ni alla sammanhang.</pre><pre>Kjell Eldensjö säger litet upplysande och\r\nuppfordrande till mig att vi lever i en förändringens\r\ntid. Vi skall naturligtvis notera att det under den\r\nsenaste mandatperioden funnits många exempel på\r\natt vi lever i en förändringens tid. Om vi håller oss\r\ntill domstolar är det angeläget för mig att framhålla\r\nsenare delen av reservation 1. Vi säger där att\r\nutskottet -- alltså Socialdemokraterna -- inte\r\nifrågasätter att det kan finnas skäl att se över\r\nverksamheten vid vissa specialdomstolar och\r\ndomstolsliknande nämnder. Innan man överväger\r\ndjupgående processuella och organisatoriska\r\nförändringar måste det dock finnas vägande sakliga\r\nskäl härför.</pre><pre>Detta kan Kjell Eldensjö läsa på till nästa gång vi\r\nhamnar i denna debatt. Jag vill också avslutningsvis\r\nupplysa om att socialdemokraterna medverkade till\r\natt försäkringsrätterna inordnades i\r\nkammarrätterna och att försäkringsmålen skall\r\navgöras i länsrätterna som första instans. Det är ett\r\nexempel där vi positivt medverkat till förändringar\r\ndär det finns sakliga skäl till förändringar.</pre><pre>Vi motsätter oss dessa förändringar därför att de\r\ninte är motiverade av sakskäl utan av doktrinära\r\nskäl. Man vill ha det på ett alldeles speciellt sätt.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>13 §  Slutlig reglering av statsbudgeten för\r\nbudgetåret 1994/95, m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU33 Slutlig reglering av statsbudgeten\r\nför budgetåret 1994/95, m.m. (prop. 1993/94:150\r\ndelvis och 1993/94:100 delvis).</pre><pre>Anf. 158  LARS-ERIK LÖVDÉN (s):</pre><pre>Herr talman! Till detta betänkande, som behandlar\r\nden del av kompletteringspropositionen som rör\r\nJustitiedepartementets område, har\r\nsocialdemokraterna avgivit fyra reservationer. Jag\r\nskall fatta mig ganska kort, eftersom flera av de\r\nfrågor som tas upp i betänkandet och i\r\nreservationerna har debatterats här i kammaren vid\r\nflera tillfällen under våren.</pre><pre>I den första reservationen berör vi den i\r\nkompletteringspropositionen behandlade frågan\r\nom att anslå mer medel till polisväsendet för\r\ntäckande av kostnader för garantipensioner för\r\npolispersonal. Vi säger i vår reservation att det är\r\nrimligt att all personal inom polisväsendet, alltså\r\näven den administrativa personalen, får\r\nmöjligheter att vid den omstrukturering som nu\r\npågår inom polisväsendet komma i åtnjutande av\r\ngarantipension. Vi menar alltså att de 90 miljoner\r\nsom nu anvisas till polisväsendet också bör avse den\r\nadministrativa personalen, inte bara\r\npolispersonalen. Inte minst talar jämställdhetsskäl\r\nför att dessa 90 miljoner kronor skall omfatta också\r\nden administrativa personalen.</pre><pre>Detta krav har utskottsmajoriteten gått emot. Det\r\när bara att konstatera att utskottsmajoriteten inte\r\ntycks vara beredd att se till att även den\r\nadministrativa personalen får samma\r\ntrygghetssystem som polispersonalen.</pre><pre>I reservationerna nr 2 och 3 tar vi upp frågor som\r\nhar att göra med den ekonomiska brottsligheten. Vi\r\nkan konstatera att regeringens åtgärder mot den\r\nekonomiska brottsligheten har varit senfärdiga och\r\nhar kännetecknats av bristande engagemang. Detta\r\nhar vi under några års tid gång på gång påvisat i\r\nkammaren. Även när det gäller att följa upp de\r\nbeslut som riksdagen har fattat under våren mot\r\nden borgerliga riksdagsmajoritetens vilja uppvisar\r\nregeringen en påfallande lamhet och senfärdighet.</pre><pre>Den nya organisation för att bekämpa den\r\nekonomiska brottsligheten som riksdagen beslutat\r\nom med bifall till socialdemokraternas förslag skall\r\nenligt vad regeringen nu säger inte träda i kraft\r\nförrän den 1 juli 1995. Vi menar att regeringen bör\r\nha ett helt annat tempo när det gäller att få till stånd\r\nen effektiv och samordnad organisation i kampen\r\nmot den ekonomiska brottsligheten. Denna\r\norganisation bör kunna träda i kraft till hösten eller\r\nallra senast den 1 januari 1995.</pre><pre>Det har under några års tid bedrivits ett\r\nutredningsarbete där det ena förslaget efter det\r\nandra har presenterats av riksåklagare och\r\nrikspolischef. Vi menar att det nu finns ett bra\r\nunderlag för ett omedelbart förverkligande av en ny\r\noch slagkraftig organisation för\r\nekobrottsbekämpningen. Vi tar upp den frågan i\r\nreservation 2, där vi menar att riksdagen bör ge\r\nregeringen till känna att planeringen av den nya\r\norganisationen bör ske i ett snabbare tempo.</pre><pre>I reservation nr 3 kräver vi en översyn av\r\nlagstiftningen i syfte att effektivisera\r\nbekämpningen av den ekonomiska brottsligheten.\r\nDet finns på en rad lagstiftningsområden skäl att se\r\nefter om man inte kan få till stånd en effektivare\r\nlagstiftning både för att förebygga och för att\r\nbekämpa ekobrott. Det gäller lagen om\r\npenningtvätt, aktiebolagslagstiftningen,\r\nkonkurslagstiftningen, skattebrottslagstiftningen\r\noch en del andra lagstiftningsområden.</pre><pre>Det kan konstateras att de åtgärder som regeringen\r\noch den borgerliga riksdagsmajoriteten vidtagit\r\nunder de här åren på lagstiftningsområdet snarare\r\nhar underlättat för ekobrottslingarna än försvårat\r\nför dem. De försämringar som har skett av\r\nskattemyndigheternas möjligheter att utöva\r\nskattekontroll, avskaffandet av generalklausulen\r\noch andra åtgärder på lagstiftningsområdet från\r\nregeringen sedan 1991 har snarare underlättat än\r\nförsvårat verksamheten för skattefuskare och\r\nekobrottslingar.</pre><pre>I reservation nr 4 tar vi upp en del frågor som har\r\natt göra med kriminalpolitiken, främst\r\nkriminalvården. Vi framhåller att det nu krävs en\r\nkraftfull satsning på brottsförebyggande åtgärder.\r\nSom Brottsförebyggande rådet konstaterar i sin\r\nomvärldsanalys är det enda riktigt verksamma\r\nmedlet för att bryta brottskurvan att satsa massivt\r\npå brottsförebyggande åtgärder. Vi har i vår motion\r\nfrån allmänna motionstiden i riksdagen föreslagit\r\natt man skall upprätta en särskild\r\nbrottsförebyggande fond om i inledningsskedet 25\r\nmiljoner kronor, för att satsa på\r\nbrottsförebyggande projekt ute i kommunerna.\r\nDet behövs en massiv omorientering från\r\nrepressiva eller reaktiva åtgärder till proaktiva --\r\nbrottsförebyggande -- åtgärder. Vi måste påbörja\r\nett arbete i den riktningen för att kunna bryta den\r\nganska oroande brottsutveckling under det\r\nnärmaste årtiondet som vi kan se fram emot.</pre><pre>Vi framhåller i reservationen också att det är\r\nangeläget att utveckla alternativa påföljder.\r\nRegeringen har varit alltför passiv när det gällt att\r\ngå fram på bredden för att få till stånd en större\r\ntillämpning av alternativa påföljder som\r\nsamhällstjänst och kontraktsvård. Vi säger i\r\nreservationen att regeringen här bör återkomma till\r\nriksdagen med förslag.</pre><pre>Den tredje fråga som vi tar upp i reservation nr 4 är\r\nersättningen till nämndemännen, vilken vi menar\r\nsnarast bör förbättras. Vårt förslag är att den skall\r\nhöjas till 800 kr per dag i enlighet med den motion\r\nsom vi väckte under den allmänna motionstiden.\r\nSiktet bör vara inställt på att åstadkomma\r\nersättningsregler för nämndemännen som stämmer\r\növerens med de ersättningsregler som gäller för\r\nkommunalt förtroendevalda.</pre><pre>Herr talman! Efter dessa kommentarer till de\r\nreservationer som socialdemokraterna avgivit vill\r\njag, för att spara kammarens tid, yrka bifall endast\r\ntill en av dem, nämligen till reservation nr 1.</pre><pre>Anf. 159  BERITH ERIKSSON (v):</pre><pre>Herr talman! Eftersom detta är min sista debatt här\r\ni kammaren när det gäller justitieutskottets\r\närenden, vill jag börja med att tacka för ett\r\nkamratligt bemötande. Jag har inte haft möjlighet\r\natt vara så ofta i utskottet, men det har alltid varit\r\nroligt att komma dit och att arbeta tillsammans med\r\nde övriga ledamöterna.</pre><pre>I detta betänkande har Vänsterpartiet inte några\r\negna motioner och inte heller någon\r\nmeningsyttring, vilket främst beror på att de frågor\r\nsom där behandlas nyligen har varit uppe till debatt\r\noch beslut i kammaren.</pre><pre>Jag skall göra några korta kommentarer till\r\nreservationerna. När det gäller reservation 2 om\r\nåtgärder för bekämpandet av den ekonomiska\r\nbrottsligheten vill jag påpeka att vi flera gånger har\r\nkunnat skapa en majoritet i kammaren både för att\r\nanslå mer medel och för att gå snabbare fram i dessa\r\nfrågor.</pre><pre>När det gäller att få den här organisationen i gång,\r\natt få den här skutan i sjön, har tydligen Ny\r\ndemokrati nöjt sig med löftet om fortsatta\r\nutredningar, och det kan jag bara beklaga.</pre><pre>Reservation 3 handlar om en översyn av\r\nlagstiftningen när det gäller ekonomisk\r\nbrottslighet. Vänsterpartiet har i en motion fört\r\nfram att det nu behövs en samlad översyn av\r\nlagstiftningen. Den motionen avstyrktes i\r\nbetänkandet JuU19. Vänsterpartiet hade för avsikt\r\natt rösta med reservation 2 och 3.</pre><pre>Reservation 4 rör kriminalvården. De krav som\r\nreses i den reservationen är för mig lika gamla som\r\nmin tid i riksdagen har varit lång. Redan under mitt\r\nförsta riksdagsår, 1988, förde jag i en motion fram\r\njust de här kraven på att det brottsförebyggande\r\narbetet skulle uppmärksammas och att insatser\r\nskulle göras på det området, eftersom jag menar att\r\ndet arbetet är det allra viktigaste om brottsligheten\r\nskall kunna minska i framtiden.</pre><pre>Vi har under de tre senaste åren kunnat bevittna\r\nhur antalet fängelsedömda har ökat katastrofalt, att\r\nfängelsestraffen har förlängts och att alternativen\r\ntill fängelse inte har kommit fram. Också detta\r\nkänner jag sorg inför.</pre><pre>Också ersättningen till nämndemän är ett gammalt\r\nkrav från vår sida. Jag kan inte låta bli att till Lars-\r\nErik Lövdén påpeka att det var synd att vi inte\r\nåtgärdade detta medan vi var i majoritet. Kanske\r\nhade vi då också bättre förutsättningar ekonomiskt\r\natt förbättra situationen för nämndemännen.</pre><pre>Herr talman! Eftersom Lars-Erik Lövdén påpekade\r\natt han bara begärde omröstning i fråga om\r\nreservation 1 nöjer också jag mig med det.</pre><pre>Anf. 160  BIRGIT HENRIKSSON (m):</pre><pre>Herr talman! I justitieutskottets betänkande\r\n1993/94:JuU33 behandlas\r\nkompletteringspropositionen i de delar där den\r\nberör justitieutskottets ansvarsområde.</pre><pre>Under våren 1994 har regeringen beslutat om\r\nändring i förordningen 1980:759 om utbetalning av\r\nstatliga tjänstepensionsförmåner och vissa\r\nsocialförsäkringsförmåner, m.m. Fortsättningsvis\r\nblir det myndigheterna som blir skyldiga att betala\r\nkostnaderna för pensionsersättningar för\r\narbetstagare som avgår frivilligt för att någon annan\r\nuppsagd eller uppsägningshotad arbetstagare skall\r\nkunna fortsätta sin anställning, detta i enlighet med\r\ntrygghetsavtalet.</pre><pre>Polisen genomgår ju för närvarande mycket stora\r\nförändringar. Budgetansvaret har decentraliserats,\r\noch stora omorganisationer pågår runt om i landet.\r\nDet är i samband med det här som såväl regeringen\r\nsom majoriteten i utskottet anser att det kan\r\nförväntas att en större andel poliser kan vilja\r\nutnyttja de här reglerna. Det är för att underlätta\r\nför Polisen att klara det här som för nästa budgetår\r\nytterligare 90 miljoner kronor anvisas som en\r\nengångssumma till Polisen.</pre><pre>Herr talman! I reservation nr 1 framförs kravet att\r\nalla anställda inom polisorganisationen skall\r\nomfattas av dessa medel, att de skall delas på alla\r\nkategorier anställda. Utskottets majoritet delar\r\ninte den uppfattningen.</pre><pre>Att anslaget har kommit till beror just på Polisens\r\nmycket speciella utbildning och därför också den\r\nganska smala sektor som kan ge liknande arbeten.\r\nMan måste räkna med att merparten av de 58--59-\r\nåringar som önskar gå för att erbjuda yngre\r\nkolleger arbete inte kommer att kunna finna andra\r\narbeten. Polisyrket är dessutom ett yrke som kräver\r\nväldigt mycket av sina utövare. Det är ett jobb som\r\nkan medföra både utbrändhet och psykisk\r\npåfrestning. Det som blir följden av att oftast\r\narbeta på den mörka sidan i samhället, med\r\nutslagna människor, med människor i nöd, med\r\nkriminella, med att utreda våldsbrott, med att ta\r\nhand om brottsoffren innan de slussas vidare, osv.</pre><pre>Situationen är alltså annorlunda för just poliser,\r\noch det är därför, herr talman, som pengarna denna\r\ngång är specialdestinerade. Jag yrkar därför avslag\r\npå reservation 1 och bifall till utskottets hemställan.</pre><pre>Herr talman! Anslagen till bekämpandet av den\r\nekonomiska brottsligheten har debatterats många\r\nmånga gånger -- jag håller med Lars-Erik Lövdén\r\nom att vi ständigt har fört den debatten i\r\nkammaren. Ändå måste jag säga att den borgerliga\r\nfyrpartiregeringen har gjort väldigt mycket för att\r\nfå hejd på den sortens brottslighet. Det var den\r\nförra borgerliga regeringen som t.ex. lät utbilda\r\nekopoliser och satte i gång den verksamheten.</pre><pre>Medlen till dessa ekopoliser förskingrades av den\r\nsocialdemokratiska regeringen av besparingsskäl\r\nunder 80-talet. Då drog man in på utbildning av\r\npoliser, och man sparade så mycket på det området\r\natt polisbristen blev uppenbar för alla. Ett resultat\r\nblev också att man inte hade något att sätta emot\r\nnär följderna av de glada avregleringstiderna kom\r\noch allt gick över styr.</pre><pre>Vi har i justitieutskottet, bl.a. i samband med både\r\noffentliga och interna utfrågningar, noggrant följt\r\nuppbyggnaden av nya system för att komma till\r\nrätta med ekonomisk brottslighet av alla slag. De\r\nsista anslagen för täckande av de 30 nyinrättade\r\nåklagartjänsterna skall just undanröja nya\r\nflaskhalsar vid bekämpande av denna sorts\r\nbrottslighet.</pre><pre>I ett interpellationssvar i kammaren i maj i år\r\nanförde justitieministern att regeringen inte har\r\nbedömt det som rimligt eller möjligt att kräva att\r\nden centrala gruppen för bekämpande av\r\nekonomisk brottslighet i sin helhet -- jag vill betona\r\ni sin helhet -- skall kunna vara klar och fullt\r\nutvecklad före den 1 juli 1995. Justitieministern höll\r\ndet inte för otroligt att verksamheten kan komma\r\natt starta, helt eller delvis, redan tidigare. Utskottet\r\ninstämmer i den bedömningen, och jag yrkar\r\ndärför, herr talman, avslag även på reservationerna\r\n2 och 3.</pre><pre>Herr talman! Vi är alla överens om att det är bättre\r\nmed brottsförebyggande arbete än att\r\nkriminaliteten ökar. Svårigheterna är att det\r\nbrottsförebyggande inte alltid kan utvärderas och\r\natt man faktiskt genast måste ta itu med de brott\r\nsom redan har begåtts. Det är viktigt ur många\r\nsynvinklar.</pre><pre>Till det förebyggande arbetet räknar vi faktiskt den\r\nnya omorganisation med kvarters- eller\r\nområdespolisverksamhet som nu har sjösatts.\r\nPoliser kommer i och med detta att vara ute bland\r\nallmänheten och lära känna sina kvarter på ett helt\r\nannat sätt. Detta, om något, är\r\nbrottsförebyggande, och vi hoppas mycket på\r\ndenna verksamhet.</pre><pre></pre><pre>När det gäller påföljd annat än fängelsestraff har\r\nden här regeringen infört t.ex. samhällstjänst i hela\r\nlandet. Vi har tagit bort den ojämlikhet inför lagen\r\nsom det innebar att man kunde dömas till\r\nsamhällstjänst i bara några få områden. Vi har\r\nockså undersökt möjligheten att införa elektronisk\r\növervakning. Vi försöker alltså med olika former.</pre><pre>När det slutligen gäller nämndemannaersättningen\r\nvet Lars-Erik Lövdén lika väl som jag varför de\r\nhögre arvodena inte införts vare sig av den\r\nsocialdemokratiska eller av den borgerliga\r\nregeringen: staten har mycket ont om pengar.</pre><pre>Herr talman! Jag yrkar avslag på reservation 4 och\r\nbifall till utskottets hemställan i dess helhet.</pre><pre>Innan jag slutar vill jag ändå rikta ett tack till Berith\r\nEriksson som tänker lämna oss. Hon tillhörde\r\nunder den förra mandatperioden justitieutskottet\r\nhelt och hållet, och nu har hon haft sin tid delad\r\nmellan två utskott. Jag vill från utskottet tacka\r\nBerith Eriksson, som har varit en mycket\r\nengagerad medlem av utskottet. Hon har deltagit\r\nmed liv och lust i alla debatter. Vi har mellan\r\ndebatterna haft mycket trevligt tillsammans.</pre><pre>Anf. 161  LARS-ERIK LÖVDÉN (s):</pre><pre>Herr talman! Jag skall försöka undvika att låta\r\ndebatten sväva ut i en stor kriminalpolitisk debatt,\r\nmen några kommentarer till Birgit Henrikssons\r\nanförande finns det ändå skäl att göra.</pre><pre>När det gäller ekobrotten är det nu bara regeringen\r\nsom tycker att man har visat handlingskraft. I stort\r\nsett alla bedömare -- konkursförvaltare,\r\nekobrottsbekämpare inom Polisen och\r\nskattemyndigheter, olika debattörer och många\r\nandra som är engagerade i arbetet mot den\r\nekonomiska brottsligheten -- tycker att regeringens\r\nagerande har präglats av passivitet och nästan\r\nlikgiltighet.</pre><pre>Det startade utomordentligt dåligt för\r\njustitieministern när hon sade att ekobrotten inte\r\nskall prioriteras därför att de inte drabbar de\r\nenskilda utan bara samhället. Därmed angavs\r\nockså tonen för regeringens politik mot den\r\nekonomiska brottsligheten.</pre><pre>Ni har konsekvent från borgerligt håll följt upp det\r\ni riksdagen genom att rösta nej till varje förslag på\r\nanslagsförstärkningar, lagstiftningsåtgärder,\r\norganisationsförbättringar när det gäller insatser\r\nmot ekobrotten. Det gjorde ni så sent som i våras\r\nnär ni röstade nej till ytterligare anslag på 128\r\nmiljoner. Någon dag innan regeringen fick vika sig\r\nröstade ni nej till en ny organisation för kampen\r\nmot ekobrotten. Det saknas alltså engagemang och\r\nhetta från främst moderaterna när det gäller\r\nkampen mot den ekonomiska brottsligheten.</pre><pre>Vi menar, och det har vi också angivit i vår motion,\r\natt det krävs en massiv satsning på\r\nbrottsförebyggande arbete för att bryta\r\nbrottskurvorna. Även där saknas engagemang från\r\nmoderat håll. Ert agerande präglas av passivitet och\r\novilja. Engagemanget har i stället mer legat på de\r\nrepressiva åtgärderna, vilket vi kan avläsa i form av\r\nen 25-procentig ökning av antalet anstaltsplatser\r\ninom kriminalvården till en kostnad av 1 miljard,\r\n300--400 miljoner i driftskostnader om året.</pre><pre>Herr talman! Jag skall också rikta ett tack till Berith\r\nEriksson för hennes insatser i justitieutskottet.\r\nBerith Eriksson har hållit humanismens fana högt,\r\noch det är viktigt i den kriminalpolitiska debatten.\r\nHennes engagemang i de kriminalpolitiska\r\nfrågorna har präglats av medmänsklighet och\r\nuppslutning bakom de svaga och utsatta. Dessutom\r\nhar Berith Eriksson varit en väldigt god kamrat i\r\nutskottsarbetet. Tack så mycket!</pre><pre>Anf. 162  BIRGIT HENRIKSSON (m):</pre><pre>Herr talman! Jag skall inte förlänga dikskussionen\r\nså mycket mer. Vi har tidigare haft många\r\ndiskussioner om ekobrottslighet och annan\r\nbrottslighet i denna kammare. Vi är inte överens.</pre><pre>Det som förvånar mig något är att vi kan dra så\r\nskilda slutsatser av exempelvis en och samma\r\nhearing. Vi hade nyss en hearing i justitieutskottet,\r\nvisserligen innanför stängda dörrar, för att följa upp\r\noch se vad det har blivit av satsningarna, hur det\r\ngår. Vi fick positiva reaktioner från alla håll. Det\r\nsom framkom var att åklageriet kunde bli en\r\nflaskhals. Man fick 30 nya tjänster. Man skakade\r\nfram 90 miljoner. Jag anser att det var både snabbt\r\noch bra gjort.</pre><pre>När man sedan frågade var egentligen problemet i\r\ndag ligger fick vi höra att det var svårigheten att få\r\nfram kompetent välutbildad personal. Det är\r\ningenting som man bara plockar fram som trolleri\r\nur hatten. Lars-Erik Lövdén vet lika väl som jag att\r\nhär ligger en av orsakerna till dröjsmål.</pre><pre>Man håller nu på med utbildningar. Man har kört i\r\ngång överallt. Men det tar viss tid att få fram den\r\nmycket kompetenta utredningspersonal inom alla\r\nområden som behövs för att komma till rätta med\r\nden svåra ekonomiska brottsligheten. Det är inga\r\nduvungar man har att göra med på detta område.</pre><pre>Anf. 163  LARS-ERIK LÖVDÉN (s):</pre><pre>Herr talman! Jag lade märke till att Birgit\r\nHenriksson i sitt huvudanförande sade att en av\r\nanledningarna till att det var problem var att det\r\nhade uppstått en polisbrist. Då har man alldeles fel\r\nutgångspunkt, med tanke på vad Birgit Henriksson\r\nsade nu senast om behovet av kompetent och\r\nvälutbildad personal.</pre><pre>Det vi har envisats med och tjatat om under de här\r\nåren är att polisväsendet skall anställa kvalificerade\r\nekonomer och revisorer och ge dem en\r\nkompletterande utbildning för att bedriva\r\nutredningsverksamheten inom polisväsendet. Det\r\nhade regeringen haft möjlighet att göra långt\r\ntidigare än nu när regeringen tvingas att göra det på\r\ngrund av ett riksdagsbeslut, där Birgit Henriksson\r\nröstade emot. Vi fick ju igenom en anslagshöjning\r\npå 52 miljoner till polisväsendet mot Birgit\r\nHenrikssons och moderaternas vilja. Så här i\r\nefterhand kanske Birgit Henriksson kan konstatera\r\natt det var bra att riksdagen fattade det beslutet, så\r\natt man kan gå i gång med\r\npersonalförstärkningarna ute på ekorotlarna och få\r\nkvalificerad personal med god utbildning i\r\nekonomi, revision och liknande.</pre><pre>Anf. 164  BIRGIT HENRIKSSON (m):</pre><pre>Herr talman! Vi är helt överens om att det behövs\r\nkvalificerade revisorer m.m. Men vi hade dock\r\nbyggt upp en specialpolis, ekobrottsutbildad polis,\r\nvars medel förskingrades. Det var detta jag\r\nhänvisade till. Poliser behövs nämligen vid\r\nutredning av alla sorters brottslighet, och man\r\nbehöver även kompetenta poliser.</pre><pre>Vid den hearing som vi hade och där vi diskuterade\r\nuppföljningen av det man hade satt i gång framgick\r\ndet på konkreta frågor att det inte direkt var pengar\r\nsom det rådde brist på. Rikspolisstyrelsen sade sig\r\nha en viss pott för att kunna köpa in kvalificerad\r\npersonal. Det var de kvalificerade personerna man\r\ninte kunde hitta.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>14 §  Uppskov med behandlingen av vissa\r\närenden</pre><pre>Föredrogs</pre><pre>justitieutskottets betänkande</pre><pre>1993/94:JuU34 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>15 §  Uppskov med behandlingen av vissa\r\närenden</pre><pre>Föredrogs</pre><pre>utrikesutskottets betänkande</pre><pre>1993/94:UU27 Uppskov med behandlingen av vissa\r\närenden (skr. 1993/94:237).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>16 §  En effektivare fordonskontroll</pre><pre>Föredrogs</pre><pre>trafikutskottets betänkande</pre><pre>1993/94:TU35 En effektivare fordonskontroll.</pre><pre>Anf. 165  ANITA JÖNSSON (s):</pre><pre>Herr talman! Vi skall nu behandla trafikutskottets\r\nbetänkande nr 35 om en effektivare\r\nfordonskontroll. Rubriken ger sken av att vi har att\r\nta ställning till ett förslag som innebär att det skapas\r\nbättre förutsättningar för service till lägre kostnad\r\nför oss bilägare när vi skall besiktiga bilen. Om så\r\nvar fallet kunde vi socialdemokrater naturligtvis ha\r\ninstämt och därmed gjort debatten kort.</pre><pre>Nu är det tyvärr inte så.\r\nKommunikationsministern, vilket han har blivit\r\nkänd för, lägger återigen fram en proposition som\r\när dåligt underbyggd och saknar varje tillstymmelse\r\ntill analys och konsekvensbeskrivning.</pre><pre>Regeringen uppdrog i december 1991 åt en särskild\r\nutredare att föreslå hur AB Svensk Bilprovnings\r\nmonopol på besiktningsverksamhet av\r\nvägtrafikfordon skulle kunna avskaffas.\r\nUtredarens uppgift var inte att se om bilprovningen\r\nskulle avmonopoliseras utan hur det skulle ske.\r\nMed dessa direktiv visar regeringen på en\r\nnonchalant inställning till sin uppgift att garantera\r\ntrafiksäkra och miljövänliga fordon.</pre><pre>Det är viktigt att kritiskt granska effekterna av\r\nförändringen innan beslut fattas, och det rimliga\r\nhade varit att utifrån en kritisk granskning pröva\r\nom en avmonopolisering är möjlig.</pre><pre>I utredningsbetänkandet pekar utredaren just på\r\ndenna grundläggande fråga. Jag citerar från\r\nutredningen Kontroll i konkurrens. Utredaren\r\nsäger:</pre><pre>''Jag har inte från konsumenthåll funnit någon\r\naktuell och uttrycklig kritik av den ordning på\r\nvilken vi i Sverige hittills har bedrivit\r\nkontrollbesiktning av fordon. Av detta skäl finns\r\nheller knappast någon anledning att överge\r\nnuvarande besiktningsorganisation, som i många\r\nfall fungerat som ett positivt exempel i det\r\ninternationella arbetet på att höja trafiksäkerhet\r\noch minska fordonens miljöpåverkan.''</pre><pre>Utredningen lämnade dock, i enlighet med\r\ndirektiven, förslag om hur en avmonopolisering\r\nskulle ske.</pre><pre>Utredningen föranledde allvarlig kritik från bl.a.\r\nNaturvårdsverket, Statens väg- och trafikinstitut,\r\nRiksrevisionsverket, Konsumentverket, Institutet\r\nför vatten- och luftvård samt från samtliga\r\nglesbygdskommuner.</pre><pre>VTI framhöll i sitt yttrande att kontroll i\r\nkonkurrens är en osund tanke. Konkurrens\r\nfungerar endast när det råder normala\r\nmarknadskrafter, och så är inte fallet när det gäller\r\nen kontroll som samhället kräver av säkerhets- och\r\nmiljöskäl, men som annars ingen efterfrågar.</pre><pre>Naturvårdsverket är mycket kritiskt i sitt remissvar.\r\nJag citerar:</pre><pre>''Naturvårdsverket anser att utredningens förslag\r\nskulle leda till en försämrad löpande kontroll av\r\nbilars avgasutsläpp med följd att möjligheterna att\r\nnå de av statsmakterna fastlagda miljömålen på\r\ntrafikområdet försämras. Samtidigt kommer ökade\r\nmyndighetsinsatser att krävas för att administrera\r\nett decentraliserat kontrollsystem. -- -- -- Det\r\nnuvarande svenska kontrollbesiktningssystemet\r\nfungerar bra i en internationell jämförelse.''</pre><pre>I propositionen har regeringen, förutom förslaget\r\nom avmonopolisering av kontrollbesiktning, även\r\nföreslagit konkurrensutsättning för andra\r\nfordonsbesiktningar än kontrollbesiktning. Det\r\ngäller typbesiktning och registreringsbesiktning.</pre><pre>Förslaget om dessa besiktningsformer är inte\r\nföranlett av någon djupare analys eller någon\r\nutredning. Detta bekräftas också av att\r\nutskottsmajoriteten skickar tillbaka denna del av\r\npropositionen till regeringen för ytterligare\r\nberedning. Det är inget högt betyg som\r\nutskottsmajoriteten ger åt\r\nkommunikationsministerns arbete, och det borde\r\nkännas genant för en minister i ''Sveriges\r\nkompetentaste regering någonsin''. Det finns\r\ndärför ingen anledning att kommentera\r\npropositionen ytterligare i just denna del.</pre><pre>År 1963 fattade riksdagen beslut om periodisk\r\nbesiktning av fordon samt om bildandet av AB\r\nSvensk Bilprovning. Skälet var att öka\r\ntrafiksäkerheten genom att åtgärda tekniska fel på\r\nfordonen. Därefter har kontrollen utökats i olika\r\nsteg till att gälla även fordonens miljöegenskaper.\r\nDet finns nu ett väl fungerande system för att\r\nkontrollera att de bilar som rullar på våra vägar är\r\ni gott skick.</pre><pre>Efter nästan 30 år av periodisk kontrollbesiktning\r\nhar vi i Sverige en fordonspark med hög teknisk\r\nstandard, något som är till gagn både för\r\ntrafiksäkerheten och för miljön.</pre><pre>AB Svensk Bilprovning är riksprovplats sedan 1978\r\noch svarar för den övervägande delen av all\r\nföreskriven kontroll och besiktning av fordon.</pre><pre>Det finns ett rikstäckande nät av\r\nbilprovningsstationer och stationsnätet består av\r\n176 bilprovningsstationer. Det ger i dag över 97 %\r\nav fordonsägarna tillgång till en bilprovningsstation\r\ninom 3 mils radie, och ca 99 % av fordonsägarna\r\nhar en bilprovningsstation inom ca 60 km räknat\r\nfrån bostadsorten. Vi fordonsägare har alltså i dag\r\nen god tillgång till besiktningsservice.</pre><pre>Avgiftssättningen för själva besiktningen är\r\nenhetlig över hela landet, och tack vare den\r\nutjämning som sker inom AB Svensk Bilprovning\r\nfår hela landet god service till enhetliga kostnader.</pre><pre>Det finns inget tungt vägande skäl som talar för ett\r\nupplösande av monopolet på kontrollbesiktningar,\r\nmen det finns starka skäl som talar emot.</pre><pre>Jag har läst propositionen väldigt noga, men jag\r\nkan inte hitta en mening, inte en siffra, inte en\r\nsammanställning av uppgfiter som underlag för\r\nförslaget. Det finns egentligen bara en mening i\r\npropositionen som gör någon form av ansats till\r\nmotiv för förändringen. Den lyder:</pre><pre>''Konkurrenskommittén konstaterade i sitt\r\nhuvudbetänkande, Konkurrens för ökad välfärd,\r\natt konkurrensen inom viktiga delar av den svenska\r\nekonomin är otillräcklig och att konkurrenstrycket\r\nbehöver ökas.''</pre><pre>Mer analys behöver inte majoriteten i utskottet för\r\natt slå sönder ett väl fungerande system med\r\nbilprovning.</pre><pre>Blir då kostnaderna lägre för konsumenten i ett\r\nkonkurrensförhållande? Det vet vi inte. Men som\r\nbrukligt är av kommunikationsministern grundar\r\nhan sina förslag på en stark tro.</pre><pre>Det finns ett litet avsnitt i propositionen som\r\nhandlar om ekonomi. Där konstateras att\r\neffekterna är svårbedömda och att det å ena sidan\r\nskapas ett serviceutbud som på sikt bör leda till\r\nlägre priser och ett serviceutbud som är bättre\r\nanpassat till kundernas behov. Å andra sidan\r\nuppkommer vissa ökade kostnader vad gäller\r\nfrämst marknadsföring och administration.</pre><pre>Med detta formidabla resonemang landar\r\nregeringen på att avvecklingen av monopolet på\r\nden periodiska fordonskontrollen kommer att få\r\növervägande positiva effekter.</pre><pre>Totalt sett kan kostnaderna dock knappast bli lägre\r\ni ett konkurrensförhållande, eftersom det\r\ntillkommer kostnader för marknadsföring,\r\nackreditering, kvalitetsövervakning m.m.\r\nDessutom är AB Svensk Bilprovning ett ''non-\r\nprofit-företag'', men konkurrenterna har\r\nnaturligtvis ett vinstintresse för att etablera sig på\r\nmarknaden.</pre><pre>Kommer då tillgängligheten att bli bättre?</pre><pre>Under den borgerliga regeringsperioden med alla\r\nsina avregleringar och med sin starka tro på\r\nmarknadskrafterna har vi sett att konsekvensen blir\r\natt verksamheter etablerar sig i de folktäta\r\nområdena medan landsbygd och glesbygd får sämre\r\nservice. Jag är övertygad om att vi kommer att få\r\nsamma effekt inom bilprovningsverksamheten, om\r\ndet förslag som vi nu behandlar vinner riksdagens\r\ngehör. Tydligt är att konkurrensen inte kommer att\r\nge vare sig konsumenterna eller samhället några\r\nekonomiska eller andra fördelar. I stället finns en\r\nmycket stor risk att service i glesbygd blir dyrare\r\noch av lägre kvalitet.</pre><pre>De privata företagen kommer av\r\nmarknadsekonomiska skäl att etablera sig i\r\nområden som har tillräckligt kundunderlag för att\r\nverksamheten skall bli lönsam. Den mera\r\nkostsamma verksamheten lämnas därmed över till\r\nAB Svensk Bilprovning.</pre><pre>På sikt innebär detta en försvagad ekonomi för AB\r\nSvensk Bilprovning och därmed nedläggning av\r\nsådana bilprovningsstationer som inte kan täcka\r\nsina egna kostnader.</pre><pre>En viktig faktor för bilägarna i dag är att de vet att\r\ndet sker en opartisk bedömning om i vilket skick\r\nsom bilen befinner sig. I det system som vi har i dag,\r\ndär AB Svensk Bilprovning är riksprovplats, finns\r\ndenna opartiskhet inbyggd. När regeringen nu\r\nföreslår förändringar som innebär att vem som helst\r\nkan starta en bilprovningsanläggning måste en stor\r\nbyråkrati byggas upp för att i framtiden försöka\r\ngarantera objektiviteten.</pre><pre>Herr talman! Utskottsmajoriteten har inte\r\npresenterat några som helst bevis för att en\r\navmonopolisering skulle leda till att fler än 97 % av\r\nfordonsägarna får en bilprovningsstation inom ett\r\nnärmare område. Inte heller presenteras några\r\nbevis för att fordonsägarnas kostnader för\r\nkontrollerna skulle minska eller för att\r\nverksamheten skulle bli effektivare. Vi anser att det\r\nfinns en uppenbar risk för en sämre service i\r\nglesbygden.</pre><pre>Herr talman! Med detta vill jag yrka bifall till de\r\nsocialdemokratiska reservationerna som innebär\r\navslag på propositionen.</pre><pre>Anf. 166  JAN SANDBERG (m):</pre><pre>Herr talman! Som vi har hört innehåller\r\nbetänkandet ett förslag om att fristående\r\nackrediterade besiktningsföretag skall få utföra\r\nkontrollbesiktning på fordon som AB Svensk\r\nBilprovning i dag har, och har haft, monopol på.</pre><pre>Trafikutskottet godkänner dock förslagen i alla\r\ndelar. Vi föreslår att kontrollbesiktningen av bilar,\r\ndvs. den största delen av AB Svensk Bilprovnings\r\nverksamhet och den största delen av\r\nbesiktningskundernas kontakt med verksamheten,\r\nskall upplåtas för konkurrens. Men själva\r\nverksamheten -- och det är ett viktigt ''men'' -- skall\r\nkontrolleras av samhället och staten genom\r\nackreditering. Detta skall vara en garanti för en bra\r\nverksamhet och för att resultatet blir en säker\r\ntrafik.</pre><pre>Det kan finnas anledning att i samband med ett\r\nsådant här ärende diskutera just statens roll. Det\r\nvar inte så många dagar sedan vi i denna kammare\r\nhade en mycket intressant debatt mellan Widar\r\nAndersson, Socialdemokraterna, och Carl Bildt om\r\nstatens roll i Sverige i allmänhet. Jag vill nog påstå\r\natt det klart framgick av debatten att statens\r\nhuvudsakliga uppgift är att svara för att vi har ett\r\nbra och fungerande regelverk och att staten skall\r\nkontrollera efterlevnaden. Men -- det är också ett\r\nviktigt ''men'' -- den direkta produktionen av viss\r\nverksamhet, vilket detta är ett exempel på, kan\r\nandra sköta. Detta förslag ligger helt i linje med det\r\nresonemanget.</pre><pre>Förslaget innebär, och jag citerar propositionen:\r\n''Målsättningen bör vara att den föreslagna\r\navregleringen skall leda till lägre kostnad och bättre\r\nservice för alla bilägare samt till en totalt sett bättre\r\ntrafiksäkerhet och ett bättre miljöskydd.'' Vårt\r\nförslag innebär just detta.</pre><pre>Herr talman! Socialdemokraterna framför kritik\r\nmot förslaget. De påstår bl.a. att det innebär\r\nförsämringar för glesbygden. Jag vill påstå att det\r\när felaktigt. Om de som i dag har monopol på\r\nbilprovningen lägger ner sin verksamhet i\r\nglesbygden, öppnas med detta förslag nya\r\nmöjligheter för andra att antingen ta över\r\nverksamheten eller bedriva ny verksamhet med en\r\nviss annorlunda inriktning och på ett visst\r\nannorlunda sätt.</pre><pre>Man får inte glömma den utveckling som sker, och\r\nsom kan förväntas ske, om man släpper vad som\r\nbrukar kallas monopolets bojor. Även om vi tror att\r\nde vid Svensk Bilprovning i dag är ganska effektiva,\r\nvilket jag tror att de till viss del är, kan man ställa\r\nfrågan: Hur vet vi det? Vad är det som säger att\r\nSvensk Bilprovnings sätt att sköta verksamheten\r\negentligen gynnar glesbygden på det sätt som vårt\r\nförslag kommer att medföra vad gäller möjligheten\r\nför olika alternativ att etablera sig i glesbygden på\r\nolika sätt?</pre><pre>Man kan också undra vilka nya tankar som kan\r\nuppstå om man nu avskaffar monopolet, om man\r\nlåter fler aktörer och människor fundera fritt över\r\nolika sätt att sköta verksamheten. Vad är det som\r\nhindrar att ackrediterade besiktningsföretag\r\nkommer på de nya idéerna när det gäller service i\r\nbl.a. glesbygden? Det är exempelvis inget som\r\nsäger att man inte kan använda olika verkstäders\r\nutrustning i mycket glesbefolkade områden för att\r\ngenomföra godkända besiktningar. Det finns också\r\nexempel på detta nämnt i propositionen. Varför vill\r\ninte socialdemokraterna och Anita Jönsson låta alla\r\ndessa idéer prövas?</pre><pre>Vi kan se oss om i omvärlden. I t.ex. Tyskland har\r\nman motsvarande ordning som den vi nu vill införa.\r\nKan Anita Jönsson påstå att trafiksäkerheten i\r\nTyskland har påverkats negativt av denna ordning?\r\nVad det egentligen handlar om är ju att vi skall se\r\ntill att få en säker och t.o.m. säkrare trafik och en\r\nkontinuerlig utveckling och förbättring av\r\ntrafiksäkerheten. Men det som slår en när man\r\nläser detta betänkande och de reservationer som\r\nsocialdemokraterna har avgett är att\r\nsocialdemokraterna inte har några egna förslag.</pre><pre>Det finns anledning att ställa några berättigade\r\nfrågor till Anita Jönsson och socialdemokraterna.\r\nVad vill socialdemokraterna göra för att öka\r\ntrafiksäkerheten? Här liksom på många andra\r\nområden har ni inga förslag. Jag noterar att\r\nsocialdemokraterna framför exempelvis inga\r\nförslag om att ändra styrningen av AB Svensk\r\nBilprovnings verksamhet. Samtidigt har jag i\r\nartiklar läst att styrningen har varit obefintlig under\r\nen mängd år.</pre><pre>De positiva förändringar som har skett inom\r\nbesiktningsverksamheten, trots att vi har haft\r\nmonopol, har enbart berott på att man haft en\r\ndriftig och kunnig ledning och styrelse för AB\r\nSvensk Bilprovning. Men det är inte ägaren i form\r\nav riksdagen eller regeringen som egentligen har\r\ninitierat detta. I det här fallet är det ägaren som\r\ngenom att förelägga detta förslag initierar en\r\nkontinuerlig utveckling, inte bara vad gäller AB\r\nSvensk Bilprovnings verksamhet utan också hela\r\nbilprovningsverksamheten.</pre><pre>AB Svensk Bilprovning har haft monopol i 30 år --\r\njag upprepar ''i 30 år''. Vill Anita Jönsson påstå att\r\n30 års monopol allmänt gynnar kundanpassning,\r\neffektivisering och utveckling av verksamheten?</pre><pre>Jag drar mig till minnes ett antal av de motioner\r\nsom i denna kammare har framlagts, där man har\r\nkrävt exempelvis nya bilprovningsanläggningar i\r\nolika delar av Sverige. Vad har riksdagens svar varit\r\npå detta? Nej, nej, det här är upp till Svensk\r\nBilprovning. Svensk Bilprovning har haft monopol,\r\nså det som Svensk Bilprovning har tyckt och\r\nbeslutat är vad som har gällt. På vilket sätt har detta\r\ngynnat de krav som har förts fram i form av\r\nmotioner i riksdagen om möjlighet för människor i\r\nandra delar av landet, som inte har denna tillgång\r\ntill besiktning, att få en bättre möjlighet att\r\nbesiktiga sina bilar? Jag vill påstå att nuvarande\r\nordning har missgynnat glesbygden.</pre><pre>Det vore intressant att få höra Anita Jönsson ge\r\nnågot exempel på något område, där 30 års\r\nmonopol har gett en bättre utveckling vid en\r\njämförelse med om det hade varit 30 år av\r\nkontinuerlig konkurrens, utveckling, yttre tryck\r\noch kundanpassning.</pre><pre>Ni har ju inga förslag på hur man kan utveckla\r\ndenna verksamhet. Anita Jönsson kan väl redovisa\r\nhär i kammaren för hur Socialdemokraterna vill att\r\nSvensk Bilprovning och bilprovningsverksamheten\r\nkontinuerligt skall utvecklas och förbättras till\r\nfromma för alla medborgare och trafikanter här i\r\nlandet och till fromma för trafiksäkerheten.\r\nSocialdemokraterna har ju inga idéer. Om ni har\r\ndet, vore det intressant att få höra dessa här från\r\ntalarstolen.</pre><pre>Vi har redan i vissa delar avmonopoliserat\r\nbesiktningsverksamheten när det gäller att rätta till\r\nde s.k. tvåorna, som det heter i\r\nbesiktningskontrollen, där man får anmärkningar\r\nför mer eller mindre trafikfarliga fel. Där låter vi\r\nandra ackrediterade besiktningsföretag gå in och\r\nlaga felen som ur trafiksäkerhetssynpunkt är\r\nmycket allvarliga. Kan socialdemokraterna\r\npåverka att det har medfört sämre trafiksäkerhet?\r\nHär handlar det ju egentligen om det mest\r\ntrafiksäkerhetsinriktade området. Varför har ni i så\r\nfall inte föreslagit en förändring så att man kan\r\nreparera de skador som kan anses direkt påverka\r\ntrafiksäkerheten?</pre><pre>Min bedömning efter att ha läst\r\nsocialdemokraternas ställningstagande i\r\nbetänkandet är att de silar mygg och sväljer\r\nkameler. Tidigare har vi varit överens om att införa\r\nglesare besiktning, dvs. att helt slopa besiktningen\r\nav stora delar av den svenska bilparken. Hur kan\r\ndetta vara rätt, när förändringar beträffande vem\r\nsom utför besiktningen tydligen är så otroligt\r\nuppseendeväckande?</pre><pre>Herr talman! Jag yrkar bifall till hemställan i\r\nbetänkandet och avslag på reservationerna.</pre><pre>Anf. 167  ANITA JÖNSSON (s) replik:</pre><pre>Herr talman! Frågan är vad man skall jämföra med.\r\nJan Sandberg frågade hur det hade sett ut om\r\nSvensk Bilprovning inte hade haft monopol under\r\ndessa 30 år. Ja, vi kan göra en internationell\r\njämförelse, och då står sig Svensk Bilprovning\r\nmycket bra. Tillsammans med Belgien har vi de\r\nlägsta priserna i Europa. Vi har en av de bästa\r\nbilparkerna i hela Europa. Inom EU kommer\r\nmedlemsländena att få behålla sina statliga eller\r\nstatsägda organ, som i monopolställning utför den\r\nåterkommande besiktningen. I Danmark, som står\r\ni begrepp att bygga upp resurser för en\r\nåterkommande besiktning av den lätta\r\nfordonsparken enligt EG:s minikrav, har man efter\r\ngrundlig utredning -- vilket man inte kan säga att\r\nden svenska regeringen har gjort -- av olika\r\nalternativ med konkurrens stannat för att i stället\r\nbygga ut den statliga bilinspektionen, som skall\r\nfortsätta att verka i monopolställning.</pre><pre>Sedan försökte Jan Sandberg tala om att vi\r\nsocialdemokrater inte vill ha någon utveckling. Jag\r\ntycker att Svensk Bilprovning verkligen har\r\nutvecklats under dessa 30 år. Staten såsom\r\nhuvudägare av Svensk Bilprovning -- naturligtvis\r\nstår också riksdagen bakom -- har varit med om att\r\ndriva fram denna utveckling. Det har skett en\r\nmycket fin forskning och utveckling, som man\r\nkommer hit och studerar från andra länder.</pre><pre>Jag vill citera ur en artikel i Expressen, som väl\r\ningen kan påstå går Socialdemokraternas ärenden.\r\nDär skriver Håkan Mattson:</pre><pre>''Rädda bilprovningen. Regeringens proposition\r\nsom läggs i dag innebär att det i framtiden blir\r\nsämre, dyrare och besvärligare att besiktiga bilen.\r\nVi har under 20 år byggt upp en fungerande årlig\r\nfordonskontroll, och jag vågar påstå att den\r\nfungerar väl, även om enskilda misstag alltid begås.\r\nBilprovningen har otvivelaktigt gett oss säkrare\r\nbilar och färre olyckor.''</pre><pre>Anf. 168  JAN SANDBERG (m) replik:</pre><pre>Herr talman! Om vi börjar med den internationella\r\nutblicken, handlar det mycket om hur olika länder\r\nser just på kontrollen av fordon i\r\ntrafiksäkerhetsperspektivet. Där är det de facto så\r\natt många länder inte alls koncentrerar sig på detta\r\nområde. Men bland de länder som ser detta såsom\r\nen del i att bedriva en bra trafiksäkerhetsutveckling\r\nfinns det ganska belysande exempel -- jag nämnde\r\nTyskland -- på insikten om dels att detta kan vara\r\nett sätt att påverka trafiksäkerheten i positiv\r\nriktning, dels att det kan vara bra för\r\ntrafiksäkerheten att släppa fram alternativ.\r\nTyskland är ett exempel. Vi ser ungefär på samma\r\nsätt på vikten av att ha en bra bilpark, men nu är\r\ntanken att vi i Sverige skall anpassa oss till Tyskland\r\näven när det gäller att hitta effektiva metoder för\r\nkontrollen.</pre><pre>Jag vill inte påstå att jag direkt fick svar på de frågor\r\nsom jag ställde till Anita Jönsson. Förutom den\r\ninternationella utblicken som jag nu har\r\nkommenterat har Anita Jönsson inte nämnt några\r\nexempel på hur en verksamhet som bedrivits i\r\nmonopol i 30 år har kunnat bevisa att den är det\r\nbästa och mest effektiva sättet att utveckla\r\ntrafiksäkerhet och kundanpassning.</pre><pre>Jag hörde inte Anita Jönsson på något sätt bemöta\r\nmitt påstående om att Socialdemokraterna på intet\r\nsätt, vare sig i regeringsställning eller nu såsom\r\noppositionsparti, har framlagt förslag om hur man\r\nskall utveckla svensk bilprovningsverksamhet. Den\r\nutveckling som har skett i Sverige har i stort sett\r\nberott enbart på att Svensk Bilprovnings styrelse\r\ntrots monopolet har tyckt att kundanpassning och\r\nutveckling är någonting viktigt. Men det har inte\r\nkommit några initiativ från socialdemokratiskt håll.\r\nNu kommer ett stort och viktigt initiativ från den\r\nnuvarande regeringen i syfte att förbättra\r\ntrafiksäkerheten och möjligheten för olika\r\nmedborgare i detta land att få en bra verksamhet.</pre><pre>Hur kan 30 års monopol ge den bästa möjliga\r\ntrafiksäkerhetseffekten? Vilka idéer har Anita\r\nJönsson och Socialdemokraterna när det gäller att\r\nutveckla Svensk Bilprovnings verksamhet? Vad\r\nsvarar Anita Jönsson alla de människor och de\r\nriksdagsmän i denna kammare som har fört fram\r\nkrav på flera besiktningsstationer, när Svensk\r\nBilprovning, som i dag har monopol, säger nej? På\r\nvilket sätt skall dessa människor ha möjlighet till de\r\nöppningar som ges genom detta nya förslag att\r\npröva på en ny verksamhet i annan regi men med\r\nbibehållen kvalitetskontroll och ett utvecklande\r\noch flexibelt sätt att ordna detta för så många\r\nmedborgare som möjligt i Sveriges avlånga land?\r\nDessa frågor vill jag ha svar på.</pre><pre>Anf. 169  ANITA JÖNSSON (s) replik:</pre><pre>Herr talman! Av Jan Sandbergs inlägg skulle man\r\nkunna tro att Svensk Bilprovning i dag inte fungerar\r\nbra och inte har utvecklats till ett bra företag. Men\r\ndet är ju precis tvärtom. Kunderna är väldigt nöjda\r\nmed servicen. Svensk Bilprovning gör årligen\r\nåterkommande enkäter, där kunderna får skatta\r\nolika saker som de är nöjda eller missnöjda med.\r\nFör det mesta är de nöjda med servicen och\r\nkostnaderna för bilprovningen.</pre><pre>När det gäller förutsättningarna för andra företag\r\natt bedriva denna typ av verksamhet i andra\r\nområden som Jan Sandberg hänvisar till, vill jag\r\nframhålla att det är framför allt i glesbygden som\r\nman kunde önska att det funnes fler\r\nbilprovningsanläggningar. Absolut ingenting i detta\r\nförslag tyder på detta. Tvärtom föreslår regeringen\r\nen speciell konstruktion för glesbygden, vilken\r\ninnebär att verkstäder i glesbygden får lov att utföra\r\nbilprovningar med den mindre objektivitet som\r\nman tyvärr kan förvänta sig. Det handlar ju om\r\ndubbla lojaliteter. Dels skall man besiktiga bilen,\r\ndels skall man ha möjlighet att få den reparerad.</pre><pre>Jag kan inte hitta någonting i propositionen som\r\nvisar att detta skulle betyda en utveckling av\r\nbilprovningen. Däremot skapar det en väldigt stor\r\nbyråkrati. Det sägs t.o.m. i propositionen, men\r\nman har inte kunnat bedöma hur mycket det kan\r\nkosta. Man har svårt att bedöma effektiviteten på\r\ngrund av kostnaderna för byråkratin. Detta är\r\nytterligare ett mycket dåligt förslag från\r\nregeringen, som på intet vis gagnar\r\ntrafiksäkerheten i detta land.</pre><pre>Anf. 170  JAN SANDBERG (m) replik:</pre><pre>Herr talman! Detta förslag gynnar trafiksäkerheten\r\ni landet samt nya idéer och verksamhetsinriktningar,\r\nvilket i sin tur gynnar hela Sveriges befolkning och\r\ndem som har fordon.</pre><pre>Jag fick fortfarande inte något svar på de frågor\r\nsom jag ställde i mitt inledningsanförande och i\r\nrepliken. Hur gynnas glesbygden med det\r\nnuvarande monopolet? Vad svarar Anita Jönsson\r\nalla de människor som vill ha nya\r\nbesiktningsstationer på olika håll och kanter i\r\nSverige? Hon säger nej; det får bilprovningen\r\navgöra. Och även bilprovningen säger nej. Vad\r\nskall Anita Jönsson säga till dem som i dag tycker\r\natt servicen är bristfällig?</pre><pre>Det finns redan en annan aktör på området, som i\r\noch för sig inte är ackrediterad än, nämligen\r\nMotormännens Riksförbund, som utför en service\r\nsom motsvarar Svensk Bilprovnings och t.o.m. litet\r\nmer. Har Anita Jönsson någon gång hört kritik mot\r\nden organisationen och dess\r\nbesiktningsverksamhet? Det vore intressant att\r\nhöra.</pre><pre>Vi har ju redan i dag ett system, där den som har\r\nbesiktigat sin bil och fått en relativt grav\r\nanmärkning, vilket en tvåa innebär, kan vända sig\r\ntill en annan ackrediterad verkstad och få bilen\r\nreparerad. De mest trafikfarliga felen kan andra än\r\nSvensk Bilprovning reparera. Det borde vara en\r\nkatastrof för trafiksäkerheten, om man skulle\r\nlyssna till vad Anita Jönsson säger. Inte heller till\r\ndetta har jag fått någon kommentar.</pre><pre>Huvudfrågan i denna debatt är: Hur vill\r\nSocialdemokraterna se till att den svenska\r\nbilprovningsverksamheten kontinuerligt utvecklas,\r\nförbättras och kundanpassas? Socialdemokraterna\r\nhar nu och även tidigare visat att de inte har några\r\negna idéer.</pre><pre>Anf. 171  WIGGO KOMSTEDT (m):</pre><pre>Herr talman! I motionen T48 har jag tagit upp en\r\ndel av de problem inom handeln med begagnade\r\nbilar som inte berörs i propositionen eller som man\r\nvalt att se på ett annat sätt. Inte heller utskottet har\r\nlånat sitt öra åt dessa problem speciellt mycket.\r\nProblemen gäller ägarskiftena, eller de s.k.\r\növerlåtelsebesiktningarna.</pre><pre>Den auktoriserade bilhandeln får lämna garantier\r\npå bilarna, vilket är rätt och riktigt gentemot\r\nkonsumenten. Men den stora handeln i Sverige är\r\nden s.k. privathandeln. Det är värt att lägga märke\r\ntill att över 65 % av handeln med begagnade\r\npersonbilar sker via den s.k. privathandeln, dvs.\r\nman köper bilen privat av någon annan konsument,\r\ntrots att svensk bilhandel är ganska stor.</pre><pre>Men det är inte riktigt så enkelt. Den s.k.\r\nprivathandeln har nämligen en baksida. På vissa\r\nställen kan man åka i väg, betala en summa, ställa\r\nupp sig och utbjuda sin bil till försäljning. Men det\r\när inte säkert att det alltid är Medelsvensson som\r\nstår där för att sälja sin bil, utan det kan röra sig\r\nom icke-auktoriserad handel -- garage-, ladu- och\r\nkällarhandel. Men i sammanhanget kallas det\r\nprivat.</pre><pre>Någon åker dit med sina surt förvärvade slantar och\r\nköper bilen ''privat''. Man säger: Det var en lysande\r\naffär. I stället för att betala 85 00 som de begärde\r\npå olika ställen för den här modellen behövde jag\r\nbara ge 80 000, eftersom jag köpte den privat.</pre><pre>Efter ett tag upptäcker man att bilen är behäftad\r\nmed en massa olika problem; den var egentligen\r\ninte ett sådant fynd som man hade trott. Då tar man\r\nkontakt med Motorbranschens riksförbund, som\r\nhar att styra över den auktoriserade handeln, och\r\nsäger att man har köpt en bil och blivit lurad. Av\r\nvilket företag har du köpt den? undrar de. Man\r\nsvarar att man har köpt den på Täby galopp, eller\r\nvar det nu är. Tyvärr, då kan vi inte hjälpa dig. Det\r\nhar vi inget ansvar för, säger de. Då ringer man till\r\nKonsumentombudsmannen, som inte heller kan\r\nhjälpa en.</pre><pre>Det är klart att man kan säga att folk får stå sitt kast\r\noch själva svara för sina dumheter. Men i denna\r\nkammare har ni, mina vänner, väldigt stor förmåga\r\natt vilja värna om den enskilde konsumenten. Han\r\nskall verkligen inte behöva bli lurad av någon\r\nhandlare som säljer det ena eller det andra.</pre><pre>Men när det gäller en stor del av familjens inköp,\r\nnämligen begagnad personbil, tycker vi att det är\r\nriktigt. Då skall skojarna få härja fritt. Däremot\r\nskall vi lägga krav på den auktoriserade handeln.\r\nDen skall banne mig få stå upp och ta sitt ansvar!\r\nDet skall den göra. Men varför lägger vi inte samma\r\nansvar på skojarna?</pre><pre>Jag tycker därför att ingen överlåtelse skall få ske\r\nom inte kontrollbesiktning är gjord inom den\r\nsenaste tremånadersperioden. Utskottet skriver:\r\n''Något obligatoriskt krav på överlåtelsebesiktning\r\nföreslås inte i propositionen. I propositionen pekar\r\nman bl.a. på att den som avser att köpa en äldre bil\r\nkan skaffa sig information om bilens skick vid den\r\nsenaste kontrollbesiktningen och att möjligheter\r\nfinns till frivillig besiktning.''</pre><pre>Den senaste kontrollbesiktningen kan vara elva\r\nmånader gammal. Hur mycket stämmer då av vad\r\nsom skrevs av bilprovningen, eller av någon annan,\r\nvilket skulle vara möjligt enligt detta förslag?\r\nKonsumenten har alltså inget som helst skydd i\r\ndetta sammanhang, trots att bilköp utgör en stor del\r\nav människors handel.</pre><pre>Varken utskottsmajoriteten eller reservanterna har\r\ntyckt att det här var något att ta hänsyn till, men\r\nman har kanske inte observerat att 65 % eller drygt\r\ndet av den här handeln sker på det här sättet.</pre><pre>Herr talman! Vid denna sena timme lönar det sig\r\ninte att uppmana kammaren till att göra någon\r\nstörre insats för det här. Men jag vill peka på\r\nproblemet. Om man väl vet om det här problemet,\r\nmina vänner, kommer det att aktualiseras\r\nytterligare i Sveriges riksdag. Men det\r\nkonsumentansvar som vi brukar vilja ha är här\r\ntyvärr bortglömt. Det borde det inte vara.</pre><pre>Jag har även tagit upp vissa problem när det gäller\r\nflygande besiktning som nämns i propositionen och\r\nsom jag hoppas att man nu kommer att ta hänsyn\r\ntill. Jag skall inte gå in på det eftersom min tid strax\r\när slut. Det som jag har framfört är det viktiga och\r\ndet rätta och det som Sveriges riksdag borde ta tag\r\ni på ett annat sätt än på det lättvindiga sätt som\r\nutskottet har behandlat det på.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>17 §  Investeringsplaner för infrastrukturen</pre><pre>Föredrogs</pre><pre>Trafikutskottets betänkande</pre><pre>1993/94:TU30 Investeringsplaner för\r\ninfrastrukturen (skr. 1993/94:170).</pre><pre>Anf. 172  SVEN-GÖSTA SIGNELL (s):</pre><pre>Herr talman! Det krävs ingen längre läsning av\r\nregeringens skrivelse 1993/94:170 om\r\ninvesteringsplaner för infrastrukturen förrän man\r\nkan konstatera att skrivelsens innehåll om viktiga\r\noch omfattande investeringar i trafikens\r\ninfrastruktur, som skall ske under den kommande\r\ntioårsperioden, är mycket bristfällig.</pre><pre>Det är på gränsen till omöjligt att läsa sig till vilka\r\nväg- respektive järnvägsinvesteringar som kan\r\nfullföljas och vilka som kan påbörjas under\r\nplaneringsperioden. Det finns inte någon\r\nredovisning av de överväganden som ligger till\r\ngrund för regeringens ställningstagande. Den\r\notydliga och knapphändiga redovisning av\r\ninvesteringsplanerna som regeringen nu har\r\nredovisat kommer utan tvekan att innebära\r\noklarheter inom näringslivet och berörda\r\nmyndigheter.</pre><pre>Mot den bakgrunden har vi socialdemokrater i vår\r\nreservation 1 krävt att regeringen bör återkomma\r\ntill riksdagen med en mer omfattande, och framför\r\nallt tydligare, redovisning av investeringsplanerna\r\nför trafikens infrastruktur under perioden från år\r\n1994 till år 2003.</pre><pre>I juni föregående år beslutade riksdagen om\r\ninvesteringar i trafikens infrastruktur fram till år\r\n2003. Beslutet innebär bl.a. att investeringar skall\r\ngöras i stomjärnvägar för 32 miljarder kronor, i\r\nriksvägar för 40 miljarder kronor och i\r\nlänstrafikanläggningar för 9 miljarder kronor.</pre><pre>Det är stora satsningar som riksdagen har beslutat\r\nom. Vi socialdemokrater yrkade dock på högre\r\nbelopp som hade inneburit ytterligare investeringar\r\nsom hade kunnat ge högre kvalitet på flera viktiga\r\nvägstråk genom Sverige och dessutom flera\r\narbetstillfällen.</pre><pre>För järnvägen hade det inneburit att de stora\r\nstråken för gods- och persontrafik i stort sett hade\r\nkunnat färdigställas. Men som sagt, även om vi inte\r\nfick majoritet för våra yrkanden är trots detta de\r\nbeslutande investeringsramarna av den\r\nstorleksordningen att regeringen borde ha gjort en\r\nredovisning som inte ger utrymme för tolkningar\r\noch tveksamheter.</pre><pre>I utskottsbetänkandet konstateras att regeringen\r\noch Vägverket har redovisat olika målstandard för\r\nbl.a. E 20-sträckan Göteborg--Örebro.</pre><pre>Det är med tillfredsställelse som jag konstaterar att\r\nett enhälligt trafikutskott har fastslagit att\r\nVägverkets förslag måste tolkas så att Vägverket\r\nanser att betydande effektivitetsvinster kan uppnås\r\nom man på sikt kan bygga ut E 20 till\r\nmotorvägsstandard.</pre><pre>Sammanfattningsvis anser utskottet att\r\nriksdagsbeslutet från 1993 skall ligga fast. Det\r\ninnebär att den av Vägverket angivna\r\nmålstandarden kan uppnås. Därmed hoppas jag att\r\ndet nu en gång för alla har klargjorts att\r\nmålstandarden för E 20 Göteborg--Örebro är\r\nmotorvägsstandard.</pre><pre>Utskottet är fullt enigt om att det tidigare beslutet\r\nom att skjuta upp upprustningen av Blekinge\r\nkustbana bör gälla. Men på en för Blekinge län\r\nviktig punkt är vi inte lika eniga. Det gäller det som\r\nframgår av den socialdemokratiska reservationen\r\nnr 2, som bifogats utskottets betänkande.</pre><pre>Vi anser att när regeringen fördelar medel för\r\nupprustningen av kustbanan får detta inte innebära\r\nnegativa konsekvenser för övriga LTA-anvisningar\r\ni Blekinge län. Ett bifall till vår reservation nr 2\r\ninnebär att fempartimotionen från Blekinge blir\r\ntillgodosedd.</pre><pre>Med dessa något kortfattade kommentarer vill jag\r\nyrka bifall till reservationerna nr 1 och 2 till\r\ntrafikutskottets betänkande 1993/94:TU30.</pre><pre>Anf. 173  KARL-ERIK PERSSON (v):</pre><pre>Herr talman! I stort kan jag hålla med om det Sven-\r\nGösta Signell har sagt om den otydlighet som finns\r\ni trafikutskottets betänkande om infrastrukturen.</pre><pre>Det är litet knepigt att regeringen kommer tillbaka.\r\nUnder Utskottet skriver man: ''Regeringen anser\r\natt utbyggnaden av trafiksystemet måste ses i ett\r\nsammanhang.'' Det är beträffande den samsynen\r\nsom jag tycker det här betänkandet brister. Trots\r\nkritik till Kommunikationsdepartementet för\r\nbrister i hanteringen av infrastrukturen och trots att\r\nvi har krävt att man skall utreda och analysera de\r\nbeslut vi har fattat, kommer man tillbaka i den här\r\ndelen och talar om vilka pengar som skall gå till\r\ninfrastruktursatsningen.</pre><pre>Men till vilka projekt pengarna skall gå är man\r\ndålig på att tala om. Man talar om att man satsar på\r\nnya vägar. Men går man tillbaka till våren 1993 och\r\ntittar på det beslut vi fattade om de 100 miljarderna\r\nsom skulle fördelas under en tioårsperiod finner vi\r\natt olika vägsträckor eller järnvägssträckor inte fick\r\nhela summan. De fick vissa procentsatser. Det gör\r\nju att det blir en obegriplighet som är nästan\r\nmakalös. Vissa vägsträckor började man bygga mitt\r\npå eller också började man bygga vägen i olika\r\ndelar. Men helheten får man inte. Därför hade det\r\nvarit bättre att satsa på vissa områden och gjort hela\r\nvägarna färdiga.</pre><pre>Nu har vi trots allt, som Sven-Gösta Signell sade,\r\nkunnat justera vissa delar i utskottet genom att vi\r\nhar fått den här skrivningen. Men mycket stora\r\nbrister finns fortfarande kvar. Det är faktiskt att\r\nbeklaga att det är så få som egentligen vet vilka\r\nsatsningar som kommer att göras, på vilka vägar det\r\nkommer att satsas och på vilka järnvägssträckor det\r\nkommer att satsas. Detta går inte att få en\r\nhelhetsbild av. Det tycker jag faktiskt är en brist.\r\nRegeringen borde på något sätt ha kommit tillbaka\r\noch talat om vilka områden det är fråga om. Det\r\nblir också en omöjlighet för utskottet att kunna\r\ngöra en uppföljning eller för oss som sitter i\r\ntrafikutskottet att svara på förfrågan om vilka vägar\r\ndet handlar om, vilka satsningar som skall göras.</pre><pre>Tyvärr har det väl också ingått regionalpolitik i en\r\ndel av det här. Det blir litet knepigt att en del av\r\ndet som ligger under trafikutskottet lika gärna kan\r\nbetraktas som regionalpolitik, och då behandlas det\r\ni arbetsmarknadsutskottet.</pre><pre>Den här samsynen borde man också komma till\r\nrätta med. Man borde veta vad de här pengarna går\r\ntill. Nu är det ju för sent att få någon redogörelse\r\nför hur man tänkt sig framtiden. Men jag hoppas att\r\ndet någon gång kan redovisas på ett öppet sätt vart\r\nde här pengarna har tagit vägen och om det har\r\nvarit riktiga satsningar.</pre><pre>För vissa delar som man har gjort beräkningar har\r\nman helt enkelt räknat fel. Den trafikökning på\r\nvissa områden som man satsar pengar på i dag\r\nkommer inte att ske. Men vi har redan beslutat att\r\ndet skall vara motorvägsstandard på vissa områden\r\ndär trafikökningarna som det ser ut i dag inte\r\nkommer att infrias. Men också de beräkningar man\r\ngör om utökningar av trafiken är ganska dåligt\r\nanalyserade. Är det här relevant? Kommer\r\ntrafikströmningarna i vissa områden att öka på\r\nsamma sätt som man tror?</pre><pre>Med detta, herr talman, vill jag yrka bifall till den\r\nmeningsyttring som jag har fogat till detta\r\nbetänkande.</pre><pre>Anf. 174  JAN SANDBERG (m):</pre><pre>Herr talman! Vi behandlar nu regeringens skrivelse\r\nom investeringsplaner för infrastrukturen. Det här\r\när egentligen en uppföljning av riksdagens tidigare\r\nbeslut i ärendet. Riksdagen har behandlat den här\r\nfrågan mycket ingående i ett tidigare skede. Jag\r\ntänkte därför framför allt hålla mig till de\r\neventuella skillnader som finns och de\r\nklarlägganden som krävs samt kommentera\r\nreservationerna till betänkandet och till viss del\r\ntidigare inlägg.</pre><pre>Herr talman! Man bör ha klart för sig att det här\r\nbara är en skrivelse och egentligen ingenting som\r\ngrundar sig på ett krav på regeringen att den måste\r\ngå till riksdagen med den här typen av redogörelser.\r\nMan bör nog se det som en delvis ödmjuk gest\r\ngentemot riksdagen att frivilligt lägga fram en\r\nsådan här typ av skrivelse.</pre><pre>I och för sig finns det inga direkt oväntade besked i\r\nskrivelsen. De ca 100 miljarder som regeringen har\r\nföreslagit och riksdagen beslutat om våren 1993\r\nligger fast. Utskottet delar också bedömningen i\r\nstort i regeringens redovisning. Utskottet har dock\r\nvissa klargöranden. När det gäller målstandarden\r\npå vägarna -- det var Sven-Gösta Signell inne på --\r\nhar utskottet gjort ett tillkännagivande där det\r\nhandlar om att regeringen och Vägverket har gjort\r\nolika bedömningar av målstandarden på E 20\r\nGöteborg--Örebro och E 4, sträckan mellan Gävle\r\noch Sundsvall. Även om orsaken till de olika\r\nbedömningarna troligen är vilken tidsperiod man\r\navser, slår utskottet fast att det är Vägverkets\r\nbedömning av målstandard som skall gälla.</pre><pre>Herr talman! Socialdemokraternas reservation nr 1\r\nframför kritik mot att redovisningen inte är\r\nfullständig. Då bör man komma ihåg att den här\r\nredovisningen över huvud taget inte hade behövt\r\nlämnas. Redovisningen är utifrån det\r\nkonstaterandet med råge tillräcklig.</pre><pre>När det gäller socialdemokraternas reservation nr\r\n3 om länstrafikanläggningar och Blekinge kustbana\r\nbör man känna sig ganska lugn när man läser det\r\nsom utskottet skriver vad gäller detta: ''Utskottet\r\nförutsätter att regeringen när den fördelar dessa\r\nmedel kommer att beakta att den beslutade\r\nupprustningen av kustbanan kan genomföras.''</pre><pre>Nydemokraternas reservation behöver jag inte\r\nkommentera, eftersom ingen från Ny demokrati\r\nhar haft anledning att känna sig kallad till\r\nkammaren i dag vad det verkar.</pre><pre>Men när det gäller Vänsterpartiets meningsyttring,\r\ndär man framför att det inte finns tillräckligt\r\nbeslutsunderlag vad gäller bl.a.\r\nkretsloppsanpassade avvägningar, tycker jag att\r\nman bör komma ihåg att underlaget för\r\ninfrastruktursatsningarna och det fortsatta arbete\r\nsom har utförts av Vägverket, Banverket,\r\nlänsstyrelsen, m.fl. faktiskt på ett helt annat sätt än\r\ntidigare har belyst många av de här\r\nfrågeställningarna, bl.a. den här.</pre><pre>Med det, herr talman, vill jag yrka bifall till\r\nutskottets hemställan.</pre><pre>Anf. 175  KARL-ERIK PERSSON (v)\r\nreplik:</pre><pre>Herr talman! Jan Sandberg sade att regeringen inte\r\nhade behövt lägga fram denna skrivelse, utan att\r\ndet är ren välvilja av regeringen. Det var väldigt\r\nsnällt. Men jag kunde ha besparats besväret att\r\nskriva motioner om detta, vilket jag gjort i och med\r\natt jag tyckte att skrivelsen var så dålig.</pre><pre>Anf. 176  BÖRJE NILSSON (s):</pre><pre>Herr talman! En väl utbyggd infrastruktur är en\r\nviktig förutsättning för att olika delar av Sydsverige\r\nskall kunna samverka och utvecklas på ett positivt\r\nsätt. Skåne utgör geografiskt och transportmässigt\r\nSveriges port ut till Europa. Redan i dag går 80 %\r\nav lastbilsgodset och praktiskt taget allt\r\njärnvägsgods till Danmark och kontinenten över de\r\nskånska hamnarna. Betydande del av landets\r\ntillväxtföretag finns också lokaliserade i Skåne.\r\nJordbruk och livsmedelsindustrin har i delar av\r\nregionen en betydande omfattning.</pre><pre>Det är också uppenbart att den snabbaste\r\nsamhällsutvecklingen i Europa under de närmaste\r\nårtiondena kommer att ske i Östeuropa. Stor vikt\r\nmåste därför läggas vid trafikens infrastruktur i\r\nsydöstligaste Sverige.</pre><pre>E 22 från Karlskrona via Kristianstad till Malmö\r\nhar mycket stor betydelse för transporterna i de\r\nsödra delarna av landet, och det är synnerligen\r\nviktigt att standarden på framför allt E 22 höjs. Den\r\nlångväga trafiken till och från Skåne utnyttjar\r\nframför allt E 22. Riksdagens tidigare beslut\r\navseende det nationella vägnätet innebar att E 22\r\nsom nationell väg skall byggas ut till\r\nmotorvägsstandard.</pre><pre>I regeringens skrivelse, som nu behandlas, ger man\r\nett annat besked, nämligen att standarden på den\r\nviktiga pulsådern E 22 skulle bli betydligt lägre.\r\nEndast 40 km av den totalt 194 km långa sträckan\r\nskulle byggas under planperioden.</pre><pre>Vi anser inte att detta står i överensstämmelse med\r\nvare sig behov eller tidigare beslut, vilket vi också\r\nframfört i vår motion T60. Man måste garantera\r\ntidigare utlovad utbyggnad av hela väg E 22 till\r\nmotorväg. E 22 mellan Malmö och Karlskrona är\r\nbelastad med stora trafikmängder, även ställt i\r\nrelation till andra nationella stråk. Det är därför\r\nmotiverat bara av det skälet att hela sträckan byggs\r\nut under planperioden.</pre><pre>Jag finner i utskottets betänkande att man gjort ett\r\nambitiöst försök att tillmötesgå våra krav. Trots\r\nnågot glidande skrivningar tolkar jag ändå\r\ntrafikutskottet positivt. Jag vill speciellt läsa in\r\nföljande i protokollet: ''Sammanfattningsvis anser\r\nutskottet att riksdagsbeslutet våren 1993 skall ligga\r\nfast. Det betyder att den av Vägverket angivna\r\nmålstandarden kan uppnås''.</pre><pre>Jag noterar också med tillfredsställelse att\r\nriksdagen skall ge regeringen till känna vad som\r\nsägs om bl.a. E 22. I allt väsentligt skulle då vår\r\nmotion T60 vara tillgodosedd. Med det hoppas vi\r\natt E 22 blir utbyggd till motorvägsstandard under\r\ninnevarande planperiod.</pre><pre>Blekinge kustbana är en annan viktig trafikled som\r\nbinder samman de olika regionerna i södra Sverige.\r\nOckså här har regeringen dragit ner på\r\nambitionsnivån. Vi ser det som mycket viktigt att\r\nman fullföljer regeringsbeslutet från 1990, vilket\r\ninnebär en sammanlagd investeringsram i särskild\r\nordning avseende Blekinge kustbana på 150\r\nmiljoner i 1990 års penningvärde. Detta framförs\r\nockså i den socialdemokratiska reservationen nr 3,\r\nvilken jag kommer att rösta för.</pre><pre>Anf. 177  KARL-GÖSTA SVENSON (m):</pre><pre>Herr talman! Jag vill med utgångspunkt från den\r\nflerpartimotion, T64, i vilken jag står som första\r\nnamn poängtera vikten av infrastrukturella\r\nsatsningar avseende kommunikationsområdet i\r\nBlekinge och sydöstra Sverige.</pre><pre>Det föreligger ett stort investeringsbehov i\r\nBlekinge när det gäller väg, järnväg och flyg. Dessa\r\ninvesteringar har mycket stor betydelse för att\r\nåstadkomma ökad ekonomisk tillväxt i länet och\r\ndärmed skapa förutsättningar för ökat företagande\r\noch nya riktiga jobb. Det är därför angeläget att\r\nregeringen tar hänsyn till dessa förhållanden.</pre><pre>De planerade infrastrukturinvesteringarna under\r\nperioden 1994--2003 uppgår endast till ca 700\r\nmiljoner kronor, vilket motsvaras av endast 0,7 %\r\nav det totala investeringsutrymmet. I jämförelese\r\nmed den andel som befolkningen i länet utgör av\r\nriket bör mer än en fördubbling komma länet till\r\ndel.</pre><pre>En ytterligare satsning på länets infrastruktur i\r\ndetta avseende är enligt min mening helt i enlighet\r\nmed regeringens målsättning att genom\r\ntillväxtbefrämjande åtgärder återskapa hela\r\nSverige som tillväxt- och företagarnation. Det är ju\r\nutan tvekan på det viset att länet ugör porten mot\r\nframför allt östra delen av Europa. Vi har redan\r\nfärjeförbindelse med såväl Polen som Baltikum.\r\nDet är också i anslutning till en kommande\r\nÖresundsbro mycket viktigt att förbättra väg- och\r\njärnvägsförbindelser mot sydvästra Sverige.</pre><pre>Jag förutsätter att regeringen i enlighet med\r\nutskottets uppfattning tar hänsyn till detta i\r\nsamband med fördelningen av ytterligare medel på\r\nsammanlagt 2,8 miljarder kronor. Jag förutsätter\r\ngivetvis med hänsyn till den positiva skrivning som\r\nutskottsmajoriteten står bakom att yrkande 2 i vår\r\nmotion avseende Blekinge kustbana då blir helt\r\ntillgodosedd.</pre><pre>Jag förutsätter vidare att regeringen för att stå\r\nbakom sin egen devis att hela Sverige skall leva och\r\nför att återskapa Sverige som en tillväxt- och\r\nföretagarnation vid fördelningen av dessa medel\r\nskapar ekonomiska förutsättningar för att uppföra\r\nen ny bro över Möcklösund. På så sätt frigörs medel\r\nför väg- och järnvägsinvesteringar som är direkt\r\nrelaterade till möjligheten för olika företag att\r\nkunna utvecklas inom länet, och samtidigt ökar\r\nförutsättningarna för tillväxt inom turismen.</pre><pre>Jag är besviken på regeringens och även utskottets\r\nnjugga inställning till Vägverkets förslag att riksväg\r\n27/30 skall ingå i det nationella stamvägnätet. Jag\r\nanser att både utskottet och regeringen ger helt\r\nfelaktiga signaler till vår omvärld genom att inte\r\nlyssna på Vägverket i detta avseende. Utskottet har\r\nju inte ens bemödat sig att kommentera uppgifterna\r\ni vår motion i denna del.</pre><pre>För utvecklingen i sydöstra Sverige är denna åtgärd\r\nsynnerligen viktig. Den är tillväxtbefrämjande.\r\nDen ger direkt en signal om att vårt område utgör\r\nporten till östra Europa, och den förstärker också\r\nden ståndpunkt som utredningen TEM Scandinavia\r\nhar kommit fram till. TEM står för Trans European\r\nMotorway. Det är en vägförbindelse mellan Oslo\r\noch Aten som avses. Jag vill ånyo även i detta\r\nsammanhang framhålla att det i direkt anslutning\r\ntill vägsträckan Ronneby--Borås finns\r\nfärjeförbindelse med Polen.</pre><pre>Med hänsyn till den positiva syn som projektet\r\nTEM Scandinavia mötts av inte minst i Polen\r\nskapar ställningstagandet från regering och utskott\r\nosäkerhet. Det påverkar i sin tur\r\nhandelsutvecklingen.</pre><pre>Jag förutsätter att regeringen efter en förnyad\r\nframställning från Vägverket snabbt prövar frågan\r\npå nytt och ger klartecken till denna komplettering\r\nav stamvägnätet och avstår därmed från att yrka\r\nbifall till motionen i denna del.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>18 §  Överenskommelse om investeringar i\r\ntrafikens infrastruktur i Göteborgsregionen</pre><pre>Föredrogs</pre><pre>trafikutskottets betänkande</pre><pre>1993/94:TU34 Överenskommelse om investeringar\r\ni trafikens infrastruktur i Göteborgsregionen (prop.\r\n1993/94:169).</pre><pre>Anf. 178  JOHAN LÖNNROTH (v):</pre><pre>Herr talman! Jag vill börja med att säga att detta\r\när ett i huvudsak positivt utskottsutlåtande som till\r\nstörsta delen går på den linje jag hoppades på i en\r\ninterpellationsdebatt med\r\nkommunikationsministern den 8 maj 1992, dvs. för\r\nlitet drygt två år sedan. Det jag då hoppades på var\r\natt vi skulle få pengar till\r\nkollektivtrafiksatsningarna först, oberoende av hur\r\ndet gick med de mycket mer kontroversiella\r\nvägprojekten.</pre><pre>Det är lätt att vara efterklok. Men jag skulle ändå\r\ngärna vilja höra om Rune Thorén kan hålla med mig\r\nom att det var synd att vi inte fick loss dessa pengar\r\nlångt tidigare. Då hade investeringarna varit i fullt\r\nsving nu, när de ur konjuktursynpunkt hade\r\nbehövts allra mest. Det skulle troligen också blivit\r\nbilligare.</pre><pre>Nu skall ju de 1,6 miljarderna betalas ut -- och jag\r\nciterar ur utlåtandet -- ''i takt med att\r\nfördelningsansvarig mottagare fattar beslut om\r\nobjektets genomförande i nästföljande års\r\ninvesteringsplan.''</pre><pre>Jag skulle gärna vilja fråga Rune Thorén, som\r\nrimligen vet mer än jag om själva genomförandet,\r\nnär han bedömer att dessa investeringar kan\r\nkomma i gång, och kanske också när Rune Thorén\r\ntror att de kan vara genomförda.</pre><pre>Den här Göteborgsöverenskommelsen innehåller\r\ndrygt 7 miljarder i vägprojekt.\r\nKollektivtrafikinvesteringarna kostar 1,7--1,8\r\nmiljarder. Vi vänsterpartister anser att det är en\r\nalldeles orimlig fördelning. Skall vi få en\r\nomfördelning av trafiken så att fler åker kollektivt\r\noch färre åker bil -- och jag tror att vi är eniga om\r\ndet, åtminstone Rune Thorén och jag -- måste vi se\r\ntill att kollektivtrafiken byggs ut så att den relativt\r\nsett blir både billigare, snabbare och bekvämare\r\njämfört med biltrafiken och jämfört med dagsläget.\r\nMed den här den fördelningen av investeringarna\r\nfår vi inte en sådan omfördelning till stånd.</pre><pre>Biltrafiken beräknas i år kosta samhället minst 10\r\nmiljarder kronor mer än vad den drar in till\r\nsamhället, till stat och kommun, i form av skatter\r\noch avgifter. Det här underskottet gäller i allt\r\nväsentligt storstäderna. Det är alltså där de stora\r\nunderskotten finns. Det är alldeles orimligt att i det\r\nläget ytterligare subventionera biltrafiken i\r\nstorstäderna med en enda krona. Vi måste betala\r\nför detta själva.</pre><pre>Jag är säker på att Rune Thorén har precis lika stora\r\nproblem med att få Per-Ola Eriksson och andra\r\nnorrbottningar i hans parti att betala för vår\r\nbiltrafik i Göteborg som jag har att övertyga Karl-\r\nErik Persson om att han skall vara med och betala\r\nför våra investeringar. Därför måste vi i Göteborg\r\noch övriga storstäder få rätt att inte bara ta ut\r\nvägavgifter och bilavgifter utan också att investera\r\nde pengar vi får in på det sättet i kollektivtrafiken.</pre><pre>Jag skulle vilja höra om Rune Thorén är beredd att,\r\nåtminstone långsiktigt, medverka till att vi vidgar\r\ndet kommunala självstyret på det här sättet och att\r\nvi får möjligheter att föra en sådan trafikpolitisk\r\nfördelningspolitik.</pre><pre>Det blir många frågor till Rune Thorén, och jag har\r\nytterligare en fråga. Utskottet skriver att dessa\r\nstatliga bidrag bör betalas ut under alla\r\nförhållanden utan andra förbehåll än dem som\r\nanges i överenskommelsen. Vi vet ju att detta delvis\r\nhandlar om kontroversiella projekt. Det är alldeles\r\ntydligt när det gäller vägtullarna. Man behöver bara\r\nläsa handlingarna för att inse att detta kommer att\r\nbli problematiskt. Om nu inte väginvesteringarna\r\nkan finansieras eller om de av andra skäl inte\r\nkommer till stånd kan kommunerna då bli skyldiga\r\natt betala tillbaks de 1,6 miljarder som vi beslutar\r\nom i dag?</pre><pre>Jag har hört glunkas om att det finns sådana\r\nfarhågor bland en del av de kommunpolitiker som\r\nvarit med om överenskommelsen. Det kan\r\ninnebära en broms för att dessa investeringar\r\ngenomförs ens i den takt som anges i\r\nutskottsutlåtandet.</pre><pre>Med detta vill jag yrka bifall till Karl-Erik Perssons\r\nmeningsyttring i betänkandet.</pre><pre>Anf. 179  RUNE THORÉN (c):</pre><pre>Herr talman! I det här betänkandet föreligger det\r\nen mycket stor enighet. Det är ganska roligt att vara\r\ntalesman för utskottet i just det betänkandet. När\r\ndet gäller de övriga har vi varit litet oeniga, men här\r\när det faktiskt en enighet inte bara hos dem som står\r\nbakom utskottets betänkande utan också\r\negentligen hos reservanterna.</pre><pre>Av någon anledning är inte Ny demokrati här, men\r\nläser man deras reservation ser man att det\r\negentligen inte finns så stora\r\nmeningsmotsättningar. Vi hörde ju också\r\nVänsterns representant Johan Lönnroth säga att\r\ndetta egentligen är ett bra utskottsutlåtande, som\r\nhan uttryckte det. Jag kan hålla med om att det inte\r\nfinns så stora motsättningar.</pre><pre>En motsättning som har funnits inte minst på det\r\nlokala planet har rört biltullarna. Flera motionärer\r\nfrån olika partier har också tagit upp detta. Johan\r\nLönnroth säger bl.a. också att vi fortfarande borde\r\nförsöka att finna ett system för att finansiera med\r\nbiltullar. Utskottet anser att vi skall låta\r\nutredningsmannen som skall titta på hur man skall\r\nklara av ett eventuellt biltullsystem i Stockholm och\r\nGöteborg fortsätta. Det gäller kanske att finna en\r\nkärna närmare Göteborg.</pre><pre>Det var ju också, om jag minns rätt, vad\r\nRiksrevisionsverket tyckte. Ett biltullsystem var\r\ninte bara till för att finansiera. Det skulle mer vara\r\ntill för att styra trafiken. Det finns möjlighet att titta\r\npå det också. Men förutsättningen är ju att de\r\nlokala och regionala representanterna är överens\r\nom detta med staten, dvs. den man som nu sätter\r\nsig för att titta på detta. Jag tror att det finns goda\r\nförutsättningar för det.</pre><pre>Utskottet pekar också på att det nu finns möjlighet\r\natt diskutera omfattningen av dessa vägprojekt.\r\nÄven där har det funnits kritik på det lokala och\r\nregionala planet. Det kan hända att man kommer\r\natt finna andra finansieringsformer. Jag har i dag\r\nläst en del utredningar från Göteborgsregionen där\r\nde också pekar på möjligheten att finansiera detta\r\nvia t.ex. exploateringsavtal. Det skall ju bl.a.\r\nbyggas några tunnlar. Ovanför dessa tunnlar finns\r\ndet möjligheter för en byggare att finna andra\r\nverksamheter och på det sättet också svara för\r\nsjälva tunnelbygget.</pre><pre>Om man inte får fram tillräckligt med pengar blir\r\ndet inte heller det antal vägbyggen som det är tänkt\r\ni överenskommelsen. I det här fallet gäller det 9\r\nmiljarder totalt och ca 7,5 miljarder kronor till den\r\nhär typen av vägbyggen. Detta får man klara av på\r\nden lokala och regionala nivån. Det är inget som vi\r\ni riksdagen lägger oss i. Jag hälsar med\r\ntillfredsställelse att vi har lyckats nå enighet i\r\nutskottet i denna fråga. Jag tror att de flesta från\r\nGöteborgsregionen tycker detsamma. Bekymren\r\natt försöka lösa finansieringen av vissa vägbyggen\r\nfinns kvar. Om man inte klarar av allt får man rätta\r\nmun efter matsäcken. Det är ju inte något ovanligt\r\nför oss här.</pre><pre>Herr talman! Jag har anmält mig för att tala i tio\r\nminuter. Men med den stora enighet som råder här\r\nfinner jag ingen anledning hålla fast vid det. Jag\r\nyrkar bifall till utskottets hemställan och avslag på\r\nreservationerna.</pre><pre>Herr talman! Detta är den sista debattdagen för\r\ntrafikutskottets del. Vi har en mängd olika ärenden\r\nhär. Jag tänker inte delta i den följande debatten\r\nutan är här uppe för sista gången för det här året.\r\nSåväl ordföranden som vice ordföranden i vårt\r\nutskott lämnar det. Jag och flera utskottsledamöter\r\nvar i går på en trivsam tillställning. Då var det\r\nmånga som talade och sade mycket väl valda ord till\r\nsåväl herr ordföranden som till vice ordföranden.\r\nJag väntade med det till i dag för att få det till\r\nprotokollet.</pre><pre>Jag vill uttrycka ett tack. Jag börjar inte med\r\npresidiet utan med Sten-Ove och Hugo. De är\r\nkanske inte här just nu, men jag vill tacka för ett\r\nmycket gott kamratskap.</pre><pre>Herr talman! Sedan tar jag det i den ordning som\r\njag har lärt mig är sedvänja här i kammaren. Man\r\nbörjar alltid med den som har varit här längst. I det\r\nhär fallet är det Rolf Clarkson, som kom in i\r\nriksdagen 1969. Jag vill framföra ett varmt tack till\r\ndig Rolf.</pre><pre>Jag vill fästa uppmärksamheten på vad Rolf har\r\nbetytt för fyrklövergruppen. Rolf Clarkson har\r\nvarje tisdag och torsdag lett denna grupp. Det är\r\nfyra partiers viljor som man skall försöka balansera\r\nfram till en enighet utan att lägga sig i respektive\r\npartiers program. Rolf Clarkson har klarat det tack\r\nvare sitt sätt. Han har haft humor och kunnat leda\r\ndetta arbete. Ibland har han pratat om helt andra\r\nsaker, och vi har förstått varför. Det har nämligen\r\nfått oss på andra tankar, och så har vi ändå kunnat\r\nbli eniga.</pre><pre>Jag vill framföra ett varmt tack till Rolf Clarkson\r\nför det sätt på vilket han har lett vår fyrklövergrupp\r\noch för det innehåll som den har fått utöver det\r\npolitiska, som gör att man kommer att minnas dessa\r\ndagar på ett mycket trevligt sätt.</pre><pre>Detsamma vill jag säga till Sven-Gösta Signell, vår\r\nordförande. Liksom Rolf Clarkson är han en duktig\r\npolitiker. Han har också klarat detta att läsa mellan\r\nraderna. Det har jag värdesatt, och det vet jag att\r\nmina utskottskamrater också har gjort. Han har\r\nklarat av dels en fyrklövergrupp, dels sina egna\r\npartikamrater och Vänstern men dessutom också\r\nNy demokrati. Det har han gjort på samma\r\nbriljanta sätt, med humorn som vapen. Han har\r\nlotsat oss fram på ett utmärkt sätt.</pre><pre>Jag kommer att minnas åren med Sven-Gösta\r\nSignell och Rolf Clarkson på ett mycket härligt sätt.\r\nJag vill för kammarens protokoll uttala ett varmt\r\ntack till två företrädare för olika partier och olika\r\nblock, för det sätt på vilket de har skött sina\r\nuppdrag, som gör att det känns litet extra. Varmt\r\ntack!</pre><pre>Anf. 180  JOHAN LÖNNROTH (v):</pre><pre>Herr talman! Efter detta uttryck för den bedövande\r\nenigheten känns det litet svårt att sätta i gång någon\r\nstarkare polemik. Jag vill ändå konstatera att Rune\r\nThorén faktiskt inte svarade på särskilt många av\r\nmina frågor. Jag skall nöja mig med att upprepa två\r\nav dem, som är viktiga och som jag tror att ganska\r\nmånga kommunpolitiker i Göteborg vill ha ett\r\nbesked om.</pre><pre>Den första frågan är: Finns det någon som helst risk\r\nför att kommunerna tvingas återbetala dessa\r\npengar om inte vägprojekten kan genomföras?</pre><pre>Den andra frågan är: När tror Rune Thorén att\r\ninvesteringarna kan genomföras? Kan Rune Thorén\r\ngarantera att det nu så snabbt som det någonsin går\r\när möjligt att få i gång\r\nkollektivtrafikinvesteringarna?</pre><pre>Anf. 181  RUNE THORÉN (c):</pre><pre>Herr talman! Förlåt mig, Johan Lönnroth. Det var\r\ningen oartighet från min sida. Jag glömde att svara\r\npå samtliga frågor.</pre><pre>Jag tycker att det framgår ganska klart av utskottets\r\nbetänkande att pengarna skall utbetalas. Det är\r\nriktigt som Johan Lönnroth säger, att det har\r\nfunnits en viss oro både i Göteborg och i regionen\r\nför att man skulle bli återbetalningsskyldig.</pre><pre>Pengarna skall betalas ut och de skall gå till\r\nkollektivtrafiken. Det sägs i betänkandet att det\r\nskall ske under förutsättning att man är överens om\r\navtalet. Om det visar sig att man inte kan bygga\r\nvägarna därför att det inte finns några vägtullar och\r\nman inte får fram några pengar, då blir det inget\r\nbyggt. Jag förutsätter att man då är överens om det.\r\nDet kan inte finnas några som helst risker.</pre><pre>I vilken takt kollektivtrafiksatsningarna kan göras\r\nkan jag inte säga. Jag vet att det finns några projekt\r\nsom ligger och väntar på start i Göteborg och\r\nGöteborgsregionen, så fort det är klart med\r\nutbetalningen. Det är möjligt att det tar längre tid\r\nmed vissa projekt. Det har jag ingen kunskap om,\r\neftersom jag inte längre sitter med i styrelserna för\r\nGLAB och stadstrafiken.</pre><pre>Det finns vissa projekt som man är beredd att köra\r\ni gång med omgående när det gäller\r\nkollektivtrafiken. Man bara väntar på beslutet i\r\ndag.</pre><pre>Anf. 182  JOHAN LÖNNROTH (v):</pre><pre>Herr talman! Jag skall avsluta med att uttrycka en\r\nförhoppning om att Rune Thorén under de fortsatta\r\ndiskussionerna med bl.a. mig och\r\nvänsterpartisterna i Göteborg kommer överens om\r\natt stryka en del av biltrafikinvesteringarna, så att\r\nvi i framtiden i stället kan använda pengarna\r\nmycket bättre, nämligen till ytterligare anslag till\r\nkollektivtrafiken.</pre><pre>Anf. 183  RUNE THORÉN (c):</pre><pre>Herr talman! Bl.a. i dagens tidningar står det att\r\nman just nu håller på och prövar vissa objekt, både\r\ni Göteborgsregionen och i stadstrafiken. Det gäller\r\nbl.a. ett gammalt förslag som jag en gång har väckt,\r\nom en tunnel under Göteborg. Det förslaget har\r\nman nu tagit fram och tittat på. Likaså är\r\nGötalandsbanan ett stort projekt, som är viktigt för\r\nGöteborg och Göteborgsregionen. Det tittar man\r\nockså på.</pre><pre>Nog finns det att satsa på när det gäller\r\nkollektivtrafik. Det är viktigt för oss alla att försöka\r\nfå fram mer pengar så småningom till det.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>19 §  Godkännande av grundläggande principer\r\nför avtal rörande Arlandabanan</pre><pre>Föredrogs</pre><pre>trafikutskottets betänkande</pre><pre>1993/94:TU36 Godkännande av grundläggande\r\nprinciper för avtal rörande Arlandabanan.</pre><pre>Anf. 184  INES UUSMANN (s):</pre><pre>Herr talman! På talarlistan stod Jarl Landers namn.\r\nJag tror nog att det skall gå bra ändå, för Jarl\r\nLander och jag tycker ungefär likadant i frågan om\r\nArlandabanan. Som boende i denna region har jag\r\nföljt denna fråga i ett antal år. Den börjar bli en\r\nföljetong.</pre><pre>Det finns en sak som är bra i detta betänkande. Det\r\när att vi nu återigen i riksdagen skall besluta om en\r\nutbyggnad av en järnväg ut till Arlanda flygplats.\r\nDet har verkligen varit sju sorger och åtta\r\nbedrövelser innan regeringen har kommit så långt.\r\nJag skall inte gå in på alla de olika turer som har\r\nvarit.</pre><pre>Jag vill här varna för den typ av trafikutbyggnad\r\nsom vi nu kommer att ta ställning till. Vi har\r\ntidigare diskuterat monopol. Ett ärende som\r\nbehandlades tidigare i dag handlade om monopol\r\nnär det gäller bilprovningen. Det sades att det var\r\neländigt att det hade hållit i 30 år. Här skall vi nu\r\nfatta beslut om ett monopol, visserligen privat, som\r\nskall garanteras i 55 år. Skulle det vara bättre?</pre><pre>Inte bara det att det blir ett monopol, det riskerar\r\ndessutom att slå sönder den kollektivtrafik som vi\r\när på väg att bygga upp i den tättbefolkade\r\nMälarregionen. Det var meningen att\r\nArlandabanan skulle vara en integrerad del i det\r\nlångsiktiga infrastruktursystem som vi behöver i\r\nregionen. Det är viktigt att vi förbättrar miljön. Vi\r\nbehöver också öka framkomligheten och minska\r\nrestiderna, inte minst med tanke på den\r\ngemensamma arbetsmarknaden i regionen.</pre><pre>Ärendet om Arlandabanan är på något sätt\r\nytterligare ett exempel på regeringens ideologiskt\r\nbetingade privatiseringspolitik. Man har länge\r\nförsökt att hitta möjligheter att privatfinansiera\r\nhela Arlandabanan. Det har inte gått. Det har inte\r\nvisat sig kunna bli företagsekonomiskt lönsamt.\r\nDärför har man inte heller kunnat hitta något privat\r\nföretag som har velat satsa. Man har då presenterat\r\nolika förslag.</pre><pre>Det förslag som nu ligger på bordet innebär att den\r\ndel av Arlandabanan som är minst olönsam,\r\nsträckan Rosersberg--Arlanda, skall byggas av ett\r\nprivat bolag. Resten skall vi betala gemensamt via\r\nBanverket, dvs. staten skall betala den mer\r\nolönsamma delen. Det kommer att kosta\r\nBanverket ungefär 3,3 miljarder. Det kommer att\r\ninnebära att vi samtidigt ger ett privat åkeri alla de\r\ninkomster som kan bli från den tågtrafik som\r\nkommer att kunna köra på den mest lönsamma\r\nbandelen i vårt land. Det skall bli ett privat\r\nmonopol på trafiken mellan Stockholms central och\r\nArlanda flygplats.</pre><pre>Dessutom framställer regeringen det som att\r\nsamfinansieringen av Arlandabaneprojektet skall\r\nge en stor ekonomisk vinst för staten. Det\r\nförutsätter att man har ett enormt förtroende för\r\nregeringen, vilket jag inte alltid har. I den\r\nproposition som ligger till grund för förslaget finns\r\ndet inga siffror som på något sätt kan belägga det\r\nman påstår -- av förhandlingsskäl, heter det.</pre><pre>Totalkostnaden för hela projektet skall man\r\nförhandla med den privata intressenten om. Därför\r\nkan vi som inte finns på förhandlarsidan inte få reda\r\npå något.</pre><pre>I det avtal vi nu skall ta ställning till förutsätter man\r\natt projektbolaget, som heter A-Banan Projekt\r\nAB, skall ersätta Bygg- och trafikbolaget för extra\r\nbyggkostnader som uppkommer om A-Banan\r\nProjekt AB, Banverket eller Luftfartsverket ändrar\r\npå förutsättningarna för byggandet.</pre><pre>På liknande sätt skall BoT-bolaget söka ersättning\r\nfrån A-Banan Projekt AB om det skulle bli några\r\nförluster för att vi politiskt förändrar\r\nförutsättningarna.</pre><pre>Vad som inte framgår av avtalet är vad för slags\r\nförändringar och villkor som skulle kunna leda till\r\ndessa ersättningsanspråk.</pre><pre>Det finns i dag inga pengar i A-Banan Projekt AB.\r\nDet betyder att det är skattebetalarna som sist och\r\nslutligen får garantera alla oförutsedda kostnader.\r\nTala om både hängslen och livrem för de privata\r\nentreprenörerna!</pre><pre>Jag vill fråga majoritetens företrädare: Kan ni\r\ngarantera att det bara är de kostnader som\r\npresenteras i propositionen som blir statens andel i\r\nden del av Arlandabanan som skall\r\nprivatfinansieras, eller kan det komma någonting\r\nannat också?</pre><pre>Jag har redan nämnt en massa bolag. Jag skall ta ett\r\ntill. SPC heter det. Det är det företag som skall\r\ndriva järnvägstrafiken. Det handlar om tre nya\r\nbolag. Det bolaget har rätt att sköta den\r\ngenomgående tågtrafiken från norr och söder.\r\nBolaget säger att de tåg som man skall köra bara\r\nfår rätt att stanna vid Arlanda flygplats. Kommer\r\nde från norr är det okej att de stannar, men kommer\r\nde från söder får de inte stanna. Däremot skall den\r\nsödergående trafiken från Uppsala eller norr\r\ndärom få stanna.</pre><pre>Vad är nu detta? Skall de stanna på Arlanda eller\r\nskall de inte? Såvitt jag kan förstå får man kliva av\r\nvid Arlanda om man kommer med fjärr- eller\r\nregionaltåg från Stockholms central. Men om man\r\nhittar att tåg vid Arlanda som går in mot\r\nStockholms central och själv vill kliva av vid\r\nHäggvik -- det är ett regionaltåg -- får man inte kliva\r\npå det tåget. Det är ett tåg som inte skall\r\nkonkurrera med flygpendeln som går mellan\r\nArlanda och Stockholms central.</pre><pre>Jag förstår att ni tycker att det är obegripligt, för\r\ndet är nämligen obegripligt. För resenärerna är det\r\nfullkomligt vansinnigt. Man kan ju undra om det är\r\nnågon som tror att det skall fungera. Det verkar ju\r\nändå som att regeringen har något slags idé om det.</pre><pre>Hur orimligt det än kan verka gäller det bara under\r\nförutsättning att man är så förnuftig att man bygger\r\nstationen vid Arlanda så, att man kan ha en\r\ngemensam terminal där. Det kommer nämligen\r\nrykten, inte minst till oss som bor i\r\nStockholmsregionen, som säger att det skall bli en\r\nsäckstation vid Arlandapendeln, dvs. vid\r\nflygpendeln, och att det skall bli en fristående\r\nstation för fjärr- och regionaltågen. Då skulle det\r\nvara helt omöjligt att få en samordning mellan\r\nregionaltågen och trafiken på flygpendeln.</pre><pre>Jag vill fråga majoritetens företrädare om jag i dag\r\nkan få en bekräftelse på att det förslag vi skall fatta\r\nbeslut om innebär att det bli en gemensam station\r\nvid Arlanda där man kan mixa ihop samtliga\r\ntågförbindelser -- både fjärrtåg, regionaltåg och\r\nflygpendel.</pre><pre>Det pågår också andra utbyggnader av tågtrafiken\r\nrunt omkring i Stockholmsområdet:\r\nSvealandsbanan och Mälardalsbanan. Som jag sade\r\ni början var det meningen att Arlandabanan skulle\r\nbli en integrerad del av dessa tågförbindelser. Detta\r\nhar man diskuterat länge i Mälarregionen, men\r\nockså bland trafikhuvudmännen i Dalarna och i\r\nGävleborgs län. Trots det lägger regeringen nu\r\nändå fram ett förslag som innebär en stor splittring\r\nför trafiken i stället för den samordning vi skulle\r\nbehöva.</pre><pre>Man kan fundera över vad det kommer att betyda\r\nför dem som skall använda tågen. Ju krångligare\r\noch svårare det blir, desto färre är det naturligtvis\r\nsom kommer att ta tåget. Jag är rädd för att väldigt\r\nmånga kommer att fortsätta att köra bil eller ta taxi\r\nut till Arlanda. Det var precis det som vi skulle\r\nundvika.</pre><pre>Det innebär också att den samhälleliga nyttan med\r\nprojektet riskerar att gå förlorad, eftersom vi\r\ntappar samordningen med Mälardalen. Detta är\r\nytterligare anmärkningsvärt, eftersom den tredje\r\nlandningsbanan på Arlanda kopplades samman\r\nmed järnvägsanslutningarna när vi gjorde en NRL-\r\nprövning tidigare. Nu verkar alltsammans gå i\r\nstöpet bara för att den privatiserade delen av\r\njärnvägen är så viktig.</pre><pre>Just nu håller man på att planera för\r\njärnvägssträckan Stockholm--Uppsala. Den bygger\r\nju på att Arlandabanan skulle vara huvudspåret för\r\njärnvägstrafiken. Man kan undra hur det går med\r\ndet.</pre><pre>Förslaget betyder att vi får ett privat monopol som\r\nkommer att finnas under väldigt lång tid -- 55 år.\r\nDet kommer att innebära att det blir mycket\r\nsvårare att få fram samlade trafiklösningar. Det\r\nbetyder också att möjligheterna att ta till vara de\r\nstordriftsfördelar som en samordning av trafiken\r\nskulle kunna ge blir mycket mindre.</pre><pre>Det finns ytterligare en mängd skäl till att vi bör\r\nenas om att avslå propositionen, men jag skall nöja\r\nmig med dem jag har tagit upp. Jag yrkar bifall till\r\nden socialdemokratiska reservationen, som\r\ninnebär att riksdagen i stället skall slå fast att hela\r\nArlandabanan skall tillhöra stomnätet och att\r\nregeringen skall ta upp förhandlingar med de\r\ntrafikhuvudmän som ligger bakom projektet Tåg i\r\nMälardalen -- TIM -- för att hitta en effektiv\r\ntrafiklösning.</pre><pre>Anf. 185  KARL-ERIK PERSSON (v):</pre><pre>Herr talman! Från Vänsterpartiets sida har vi varit\r\nintresserade av att banan skall byggas och att den\r\nkommer till stånd. Men det var väl egentligen ingen\r\nsom i sin vildaste fantasi hade kunnat tänka sig att\r\nden skulle bjudas ut på detta sätt. Man lämnar ifrån\r\nsig hela bansträckan under så fantastiskt lång tid --\r\n45 år. Man skriver också att företaget har rätt till\r\nytterligare 10 år. Efter 55 år har staten möjligheter\r\natt disponera banan om staten själv vill.</pre><pre>Om detta inte är ett privat monopol vet jag över\r\nhuvud taget inte vad ett monopol är.</pre><pre>Vi har varit ganska överens om att man bör se till\r\natt kontrollera vart pengarna tar vägen och på\r\nvilket sätt de handhas när man satsar statliga medel.\r\nI detta sammanhang skall vi avhända oss hela den\r\nmöjligheten.</pre><pre>Det framgår inte heller någonstans vem som skall\r\nstå för underhållet. Det skulle inte förvåna mig om\r\ndet blir staten som får stå för underhållet. Det är\r\nnämligen bara trafikeringsrätten på banorna som\r\növerlämnas.</pre><pre>När verksamheten har bedrivits i statlig verksform\r\nhar man hela tiden mer eller mindre levt under en\r\npress att effektivisera. Den pressen har framför allt\r\nutövats av riksdagen. Vem skall pressa det företag\r\nsom man nu lämnar över verksamheten till?</pre><pre>Här finns en litet lustig motsägelse. I debatten förra\r\nveckan om Vägverket sade den borgerliga\r\nföreträdaren för utskottet att privata monopol är\r\nsämre än offentliga monopol. Frågan är då: Tycker\r\nLars Svensk likadant, eller är det nu aktuella\r\nprivata monopolet bättre än det statliga\r\nmonopolet?</pre><pre>Jag kan förstå att det har varit problem med att\r\nhålla ihop fyrpartigruppen. Har man kanske använt\r\nhumorn som hjälpmedel för att slippa komma in på\r\nsakdiskussioner? På annat sätt kan det inte\r\nförklaras att den ena borgerliga gruppen säger att\r\nprivata monopol är mycket sämre än de offentliga\r\nmedan den andra nu talar om att ett visst privat\r\nmonopol är fantastiskt bra.</pre><pre>Vem skall man egentligen tro på? Det finns en\r\nchans att vi inte behöver vara så bekymrade över\r\ndenna motsägelse. Läget kan faktiskt ändra sig i\r\nseptember månad.</pre><pre>Herr talman! I min meningsyttring stödjer jag den\r\nsocialdemokratiska reservationen, och jag yrkar\r\nbifall till denna.</pre><pre>Anf. 186  LARS SVENSK (kds):</pre><pre>Herr talman! Det ärende som vi har att behandla\r\ngäller godkännande av grundläggande principer för\r\navtal rörande Arlandabanan.</pre><pre>Arlandabanan har varit föremål för riksdagens\r\nbehandling vid ett flertal tillfällen, senast den 8\r\ndecember 1993. Då behandlades och godkändes\r\nbildandet av ett projektbolag med uppgifterna att\r\nslutföra upphandlingen av Arlandabanan, samla\r\nrättigheter och skyldigheter som krävs för\r\ngenomförande av projektet samt att bevaka statens\r\navtalsenliga rättigheter.</pre><pre>I propositionen 1993/94:39, som låg till grund för\r\ndet TU-betänkande i ärendet som behandlades i\r\nkammaren i december 1993, utlovades också en\r\nredovisning av lämnade garantier.</pre><pre>Arlandabanans koncept och uppläggning\r\nbehandlades grundligt i den kammardebatten, och\r\ninget nytt har i sak tillkommit, varför jag för att\r\nspara tid begränsar mig till att kommentera en del\r\nallmänna synpunkter och åsikter som framförs i\r\nreservationen.</pre><pre>Det har från flera håll framkommit kritik som går\r\nut på att det automatiskt blir höga priser och ett\r\nminimum av service så snart det gäller privata\r\nalternativ. Underförstått är att statliga monopol är\r\nen garanti för god service och låga priser. Kritik har\r\nockså riktats mot att konsortiet frestas till\r\nstationslösningar som inte kommer att utformas så\r\natt de är optimalt bra för resenärerna. Likaså finns\r\npåståenden om att Norra böjen skulle bli klar tre år\r\nsenare än angivet, eftersom det skulle vara en\r\nekonomisk fördel för konsortiet.</pre><pre>I reservationen menar man att förslaget till\r\nprivatisering av Arlandabanan kommer att\r\nförhindra en samordning av trafiken i Mälardalen.\r\nI en av s-motionerna, som reservationen lutar sig\r\nmot, framhåller man vikten av att resenärer från\r\nnorra Svealand och Norrland utan omvägen över\r\nStockholm skall kunna nå flygplatsen med tåg och\r\natt tågen från Nyköping, Eskilstuna och\r\nKatrineholm bör gå direkt till Arlanda utan\r\nomstigning på Stockholms central.</pre><pre>Herr talman! Den här typen av påståenden har\r\nfigurerat i samband med Arlandabanans\r\nbehandling. Vad gäller det sistnämnda påståendet\r\när det och har alltid varit så att de tåg som kommer\r\nnorrifrån, västerifrån och söderifrån kan stanna vid\r\nArlanda. Den saken trodde jag att vi klargjorde\r\nunder den förra debatten, i december.</pre><pre>För att ingen osäkerhet skall råda om att det\r\nvinnande konsortiet inte skall frestas till dåliga\r\nlösningar poängterar utskottet i sitt\r\nställningstagande följande:</pre><pre>''Som tidigare framhållits är ett viktigt\r\ntrafikpolitiskt motiv för Arlandabanan att\r\nmöjliggöra en sammanbindning av Sveriges största\r\nflygplats med järnvägsnätet. Mot den bakgrunden\r\när det -- som framhålls i motionerna T75 (c) och T76\r\n(fp) -- viktigt att fjärrtågstrafiken kan integreras\r\nmed flygtrafiken. För detta krävs självfallet bl.a. en\r\ntillfredsställande stationslösning för såväl\r\nlokaltågsresenärer som för fjärrtågsresenärer -- -- --\r\n.''</pre><pre>Vidare anförs i betänkandet ''att riksdagen i\r\nsamband med 1993 års infrastrukturbeslut\r\nframhållit att hela Arlandabanan så snart som\r\nmöjligt bör tas i drift -- -- --. Utskottets uppfattning\r\nligger fast.''</pre><pre>Med detta, herr talman, har utskottet tydligt\r\nklargjort att Arlandabanan skall ses som en\r\nhelhetslösning, att Norra böjen färdigställs utan\r\nförsening och att frågan om stationen på Arlanda\r\nges en utformning som är bra för såväl pendeltågen\r\nsom fjärrtågen.</pre><pre>Idén med projektet är att finna en alternativ\r\nfinansiering av ett infrastrukturprojekt, något som\r\nockså den tidigare regeringen varit inne på men inte\r\nfunnit möjligt. Det nu föreslagna konceptet bygger\r\npå en samfinansiering, där staten spar in ett antal\r\nmiljarder i byggkostnad och där det byggande\r\nkonsortiet som motprestation får trafikeringsrätten\r\ni 45 år, eventuellt med en förlängning med 10 år.</pre><pre>Incitamentet i uppläggningen är att konsortiet kan\r\ntjäna pengar bara på biljett- och\r\ntrafikeringsintäkter. Det betyder också att det finns\r\nen drivkraft att göra utformningen sådan att så\r\nmånga resenärer som möjligt dras till banan. Detta\r\ngäller såväl beträffande den egna tågpendeln som\r\nbeträffande antalet tåg som skall trafikera banan.</pre><pre>Herr talman! I debatten har frågan om privata\r\nlösningar varit en trovärdighetsfråga. Man har\r\nmenat att dessa till skillnad från affärsverken inte\r\nskulle ta hänsyn till resenärernas behov. Jag hoppas\r\nverkligen att vi när det vinnande konsortiets lösning\r\npresenteras också kommer att få en redovisning av\r\nhur dess uppläggning står sig i förhållande till de\r\nidéer och planer som affärsverken tidigare har\r\npresenterat. Det kan bli en nyttig information inför\r\nframtiden när det kan bli aktuellt med liknande\r\nlösningar för andra objekt.</pre><pre>Arlandaprojektet möjliggör en snabb, säker och\r\nmiljövänlig trafiklösning för Arlanda flygplats.\r\nProjektets uppläggning spar ett antal miljarder av\r\nstatens -- skattebetalarnas -- pengar. Arlandabanan\r\nknyter samman flyget och tåget på ett effektivt sätt,\r\noch jag är övertygad om att vi kommer att se en\r\ntrafiklösning som sätter resenärernas behov i\r\ncentrum.</pre><pre>Med detta, herr talman, yrkar jag bifall till\r\nutskottets hemställan och avslag på reservationen.</pre><pre>Anf. 187  INES UUSMANN (s) replik:</pre><pre>Herr talman! Vi är helt överens om att\r\nArlandabanan skall knyta samman järnvägen med\r\nflygtrafiken. Vad jag inte kan förstå är Lars Svensks\r\npåstående att kritiken har gått ut på att statliga\r\nmonopol skulle vara en garanti för bra service och\r\natt detta skulle vara något negativt.</pre><pre>Vi har i Sverige den erfarenheten att statliga\r\nmonopol har givit en ganska hygglig service. Det\r\nfinns såvitt jag kan se ingen garanti för att privata\r\nmonopol skulle ge den absolut bästa servicen.</pre><pre>Vad gäller stationslösningen är det borgerliga\r\nmotionärer som, i en center- och i en\r\nfolkpartimotion, har framfört oro för att\r\nstationerna inte skall fungera så bra. Majoriteten\r\nhar uttalat att man förutsätter att det skall bli en\r\ntillfredsställande stationslösning. Min fråga till Lars\r\nSvensk var: Kommer det att bli en stationslösning\r\nmed en gemensam station, eller kommer\r\nmajoriteten att anse att en tillfredsställande lösning\r\ninnefattar två stationer, en för flygpendeln och en\r\nför regional- och fjärrtågen? Det var den fråga som\r\njag ställde till Lars Svensk i mitt huvudanförande,\r\noch jag ställer den igen, eftersom jag inte fick något\r\nsvar.</pre><pre>Den andra frågan som jag ställde var: Kan ni\r\ngarantera att det bara är de kostnader som nu\r\npresenteras i propositionen som blir statens andel,\r\neller ligger också andra kostnader dolda bakom de\r\nhär luddiga skrivningarna?</pre><pre>Anf. 188  LARS SVENSK (kds) replik:</pre><pre>Herr talman! Ines Uusmann frågade först om\r\nstationslösningen, som ju har varit föremål för\r\ndebatt. Det finns de som vill ha en lösning som\r\nbygger på en station, och det finns andra lösningar\r\nsom innebär att stationerna kan integreras.</pre><pre>I utskottsbetänkandet talas det om en\r\ntillfredsställande stationslösning. Med det menas\r\nen stationslösning som innebär att resenärerna skall\r\nkunna byta mellan tågen och komma till\r\nflygterminalerna på ett bra sätt. I upplägget sägs\r\nockså att konsortiet skall genomföra projektet så\r\natt det blir så bra som möjligt för resenärerna, för\r\ndet är ju på resenärerna man tjänar pengar.</pre><pre>Jag är därför övertygad om att den lösning som\r\nkommer att genomföras kommer att vara till gagn\r\nför dem som skall trafikera banan. Det är ju en\r\ndrivkraft i hela projektet.</pre><pre>Anf. 189  INES UUSMANN (s) replik:</pre><pre>Herr talman! Lars Svensk säger att det skall bli ''så\r\nbra som möjligt för resenärerna''. Det betyder att\r\ndet uppenbarligen inte finns något svar. Det kan bli\r\ntvå olika stationslösningar. Om det kan betraktas\r\nsom ''så bra som möjligt'' råder det nog delade\r\nmeningar om.</pre><pre>Jag inser att jag i dag inte kan få något bättre\r\nbesked från Lars Svensk på den punkten.</pre><pre>Jag vill ändå försöka få ett besked vad gäller min\r\nandra fråga, som handlade om kostnaderna. Kan ni\r\ni dag garantera att vi inte via staten skall betala\r\nytterligare pengar utöver de 3,3 miljarder som i dag\r\nligger i projektet?</pre><pre>Anf. 190  LARS SVENSK (kds) replik:</pre><pre>Herr talman! Den stationslösning som finns\r\ninskriven i projektet kan jämföras med en idé som\r\nfanns tidigare, 1989 tror jag att det var. Det fanns\r\ndå ett förslag till en station med ungefär 500 m, en\r\nhalv kilometer, i gångavstånd till\r\nterminalbyggnaden, och stationen låg på ett djup\r\npå 30 m, dvs. med samma stighöjd som\r\ntunnelbanestationen vid Östermalmstorg har -- det\r\när nästan så att man måste använda Pythagoras sats\r\nför att räkna ut gångavståndet till flygterminalen.\r\nDen stationslösning som nu blir aktuell kan i alla\r\nfall inte bli så illa med tanke på de krav som det här\r\nprojektet bygger på.</pre><pre>Anf. 191  KARL-ERIK PERSSON (v)\r\nreplik:</pre><pre>Herr talman! Att jag inte skulle få något svar på\r\nmina frågor till Lars Svensk var väntat.</pre><pre>Låt mig i stället, herr talman, instämma i Rune\r\nThoréns tack till dem som lämnar trafikutskottet.\r\nJag har nu inte setat i trafikutskottet så väldigt\r\nlänge, men jag tycker att det under den här tiden\r\nhar fungerat mycket bra. Det har i trafikutskottet\r\nvarit ett gott samarbete och en bra stämning. Jag\r\nönskar de fyra som lämnar utskottet fortsatt glädje\r\ni det arbete eller den politiska verksamhet de\r\nkommer att ägna sig åt framöver.</pre><pre>Anf. 192  LARS SVENSK (kds) replik:</pre><pre>Herr talman! Det står på två ställen i propositionen,\r\nbl.a. på s. 22, att SPC skall stå för underhållet.</pre><pre>I mitt kanske sista inlägg i detta ärende vill jag, herr\r\ntalman, till de utskottsledamöter som jag har fått\r\narbeta tillsammans med framföra ett stort tack för\r\nett gott kamratskap. Det är ett tack som också\r\ngäller Sven-Gösta Signell, Rolf Clarkson, Sten-Ove\r\nSundström, Hugo Bergdahl och Pehr Löfgreen,\r\nsom nu lämnar oss.</pre><pre>I detta anförande instämde Kenth Skårvik (fp),\r\nElving Andersson (c), Lars Björkman (m) och Jan\r\nSandberg (m).</pre><pre>Anf. 193  GÖRAN MAGNUSSON (s):</pre><pre>Herr talman! Jag kan börja med att säga att jag inte\r\nhar något annat yrkande än det som finns i den\r\nsocialdemokratiska reservationen fogad till\r\nbetänkandet. Det är trist att detta är en reservation,\r\ndet hade enligt min mening varit betydligt bättre\r\nom detta hade varit majoritetstext.</pre><pre>Låt mig först säga något om privatiseringen. Det är\r\nobegripligt att utskottsmajoriteten är så\r\nentusiastisk över att den del av Arlandabanan som\r\när möjlig att tjäna pengar på skall privatiseras.</pre><pre>Utskottsmajoriteten säger längst upp på s. 13:\r\n''Utskottet vill i detta sammanhang erinra om att\r\nArlandabanan är ett projekt som bedömts ha\r\nsådana förutsättningar att det delvis kan förräntas\r\npå företagsekonomiska grunder. Utskottet anser\r\ndet vore fel att inte ta tillvara denna möjlighet.''\r\nPrecis som om den socialdemokratiska synen på det\r\nhär och den socialdemokratiska reservationen\r\nskulle innebära att man inte tar till vara möjligheten\r\natt få ekonomisk lönsamhet på banan!</pre><pre>Jag har tidigare i den här kammaren talat om just\r\nArlandabanan och min svårighet att begripa den\r\nekonomiska finessen i att staten skall avhända sig\r\nden bit av den här investeringen som har\r\nförutsättningar att ge ekonomisk lönsamhet.</pre><pre>Herr talman! Anledningen till att jag begärde ordet\r\ni det här ärendet är att jag tycker att det finns\r\nanledning för mig som boende i Mälardalslänen att\r\nytterligare peka på att det från regeringens sida\r\nsaknas ett samlat grepp över trafikplaneringen\r\nbeträffande tåg i Mälardalen. De fyra\r\nMälardalslänen som står bakom begreppet TIM,\r\nalltså Tåg i Mälardalen, försöker gång på gång få\r\ntill stånd en samlad förhandling med regeringen för\r\natt skapa en ordentlig grund för en regional\r\nplanering av tågtrafiken i Mälardalen.</pre><pre>Jag ser regeringens förslag och det tidigare förslaget\r\nbeträffande Arlandabanan som tecken på ointresse\r\nför att ta ett sådant samlat grepp. Huvudintresset är\r\ni stället att på något sätt försöka få in en bit av\r\nprivata investeringar i järnvägsnätet. Jag har inte\r\nanledning att utveckla detta ytterligare, utöver den\r\nkritik som har framförts från talarstolen.</pre><pre>Det är just denna brist på ett samlat grepp från\r\nregeringens sida som gör att jag tycker att det hade\r\nvarit bra om mina kolleger från Mälardalsregionen\r\nsom ingår i regeringsunderlaget -- och det är ju\r\nganska många, om man räknar med de fyra\r\nMälardalslänen -- i den här frågan hade visat litet\r\nmer regionalt kurage och sett till helheten i\r\nMälardalen i stället för att, om inte snällt och lydigt\r\nså i vart fall lojalt, ställa upp på regeringens tanke\r\natt på något sätt få till stånd ett\r\nprivatiseringsprojekt som man kan flagga med och\r\nsäga att man lever efter något slags\r\nprivatiseringsdoktrin. Att det sedan inte blir någon\r\nsärskilt bra trafiklösning är något som man\r\nmåhända tänker ordna så småningom.</pre><pre>Vi som mer specifikt har arbetat med Mälarbanan\r\nunder en lång följd av år har också sett\r\nanknytningen till och trafiksamordningen med\r\nArlandabanan och möjligheten att nå denna\r\ninternationella flygplats. Vi börjar emellertid nu att\r\nmisströsta också utifrån en annan utgångspunkt.\r\nFrån regeringens sida visas det nämligen inte någon\r\nansats att försöka medverka till att det skall finnas\r\nrullande materiel när ett intensivt byggande nu är i\r\ngång -- att säga att spåret börjar bli färdigt är väl\r\nkanske litet väl optimistiskt. Det vore ju pinsamt\r\nför alla om vi om några år kommer att ha en bana\r\npå sträckorna Stockholm--Västerås--Örebro och\r\nStockholm--Södertälje--Eskilstuna och vidare bort\r\ntill Örebro, en bana som vi kan köra väldigt fort på,\r\nmen att vi fortsätter att köra med det gamla\r\nrullande materielet, därför att vi inte haft förmåga\r\natt i tillräcklig utsträckning samla ihop oss för att se\r\ntill att också ha ett modernt och hastighetsanpassat\r\nrullande materiel.</pre><pre></pre><pre>Jag skulle vilja återgå till den regionala aspekten.\r\nDet känns besvärande att mina regionala kolleger\r\npå den borgerliga kanten inte på något sätt har\r\nförsökt att medverka till att få regeringen till\r\nförhandlingsbordet för att få ett samlat grepp. Det\r\nregionala kuraget nu kunde bestå i att majoriteten\r\nställer sig bakom den socialdemokratiska\r\nreservationen. Man kan naturligtvis hålla med om\r\nresonemanget att vi inte sitter i riksdagen för att\r\nfrämja olika lokala eller regionala saker, utan vi\r\nskall svinga oss upp på den nivå där man har den\r\nnationella utblicken. Jag har ingenting emot att se\r\nriksdagsuppdraget på det sättet. Men det är också\r\nangeläget att försöka få till stånd en bra regional\r\ntrafik i Mälardalen. Det har vi som bor i\r\nMälardalsregionen ett ansvar för. Regeringens\r\nprivatiseringsansats innebär inte heller något\r\nnationellt perspektiv på saken, utan det är i första\r\nhand fråga om en bana för att åka från Stockholm\r\ntill Arlanda och tillbaka.</pre><pre>Därför tycker jag att kolleger från Västmanland,\r\nSödermanland, Stockholm och Uppsala nu\r\nallvarligt skall överväga att göra en regional\r\nmarkering som kan leda till att vi så snart som\r\nmöjligt får en samlad tågplanering i Mälardalen. I\r\nMälardalen behöver vi få en förhandlingspartner i\r\nregeringen.</pre><pre>Anf. 194  LARS SVENSK (kds) replik:</pre><pre>Herr talman! Göran Magnusson tog upp två saker\r\nsom jag vill beröra. Den ena är frågan varför man\r\nsätter ut ett stråk som är lönsamt. Jag tror att det är\r\ndär man kan få intressenter som är beredda att satsa\r\npengar på projektet. Så enkelt är det.</pre><pre>Belöningen för staten är att man spar in i\r\nstorleksordningen 3 miljarder. Märk väl att norra\r\nböjen i början av projektet inte var med. Om man\r\nvill kan man resonera så att de pengarna möjliggör\r\njust den helhetslösning som Göran Magnusson\r\ntalar om.</pre><pre>I propositionen talas det om södergående trafik\r\nfrån Uppsala och norr om Uppsala, norrgående\r\ntrafik från orter söder och väster om Stockholm.\r\nDet är ungefär som i sången om att de kommer från\r\nväst och öst, syd och nord. Alla strömmar ut till\r\nArlanda.</pre><pre>Jag vill att Göran Magnusson förtydligar vad det är\r\nför någonting som TIM-tåg går miste om. Det kan\r\nvara intressant för andra orter i landet att se vilka\r\nspeciallösningar som kan göras för TIM-tåg men\r\nsom man går miste om.</pre><pre>Anf. 195  GÖRAN MAGNUSSON (s)\r\nreplik:</pre><pre>Herr talman! Jag efterlyser det samlade greppet i\r\nsammanhanget. Det är bra att det står i\r\npropositionen hur det borde vara. Men vad jag och\r\nmånga andra saknar är ett handfast beslutande om\r\natt genomföra det hela.</pre><pre>Vi har ingenting emot att komma från väster, norr\r\noch söder. Men vårt bekymmer är faktiskt hur vi på\r\nett bekvämt och elegant sätt utan krångel skall\r\nkunna ta oss till och från Arlanda från Västerås,\r\nKöping, Arboga, Örebro, för att nämna några\r\nandra orter än dem som nämnts hittills.</pre><pre>Jag tycker att regeringen är för passiv. Man borde\r\nalltså ta ett sådant grepp som det talas om i den\r\nsocialdemokratiska reservationen.</pre><pre>Jag vill så, herr talman, säga ett par ord om\r\nprivatiseringen. Det är en självklart, Lars Svensk,\r\natt om man skall få privata intressenter att satsa\r\nföretagsekonomiskt, måste man sälja någonting\r\neller ge bort någonting som det går att göra en\r\nföretagsekonomiskt lönsam affär på. Men jag\r\nförstår inte på vilket sätt staten skall kunna spara\r\npengar. Om privata kan få det att gå runt och bli\r\nlönsamt, kan väl lika gärna staten klara det. Men\r\nLars Svensk och hans mentorer på det här området\r\nhar den uppfattningen att det kan bli lönsamt bara\r\nnär de privata är inblandade. Om Banverket, SJ\r\noch andra offentliga affärsverk är inblandade, kan\r\ndet aldrig bli lönsamt. En sådan pessimism över ett\r\nså stort statligt kapital som SJ och Banverket\r\nrepresenterar kan man bara inte ha.</pre><pre>Jag tycker att staten kan investera och få det\r\nföretagsekonomiska utbytet. Sedan får man\r\nförutsättningar att också driva resten av\r\nverksamheten.</pre><pre>Anf. 196  LARS SVENSK (kds) replik:</pre><pre>Herr talman! På den första frågan, hur man tar sig\r\nfrån Västerås till Arlanda, är svaret att man kliver\r\npå tåget i Västerås och kliver av vid Arlanda.</pre><pre>Den andra frågan var vad de privata kan tjäna\r\npengar på och vad staten förlorar. Det intressanta\r\när att de privata konsortierna inte kan tjäna pengar\r\npå annat än på trafiken. Det betyder att de inte kan\r\nbegära skattepengar från stat, landsting eller\r\nkommun. Det är också en trygghet för landstingen\r\ni området.</pre><pre>Anf. 197  GÖRAN MAGNUSSON (s)\r\nreplik:</pre><pre>Herr talman! Ingår i avtalen en utfästelse från\r\nkonsortierna att alltid avstå från skattemedel i\r\nsamband med den här investeringen?</pre><pre>Anf. 198  SVEN-GÖSTA SIGNELL (s):</pre><pre>Herr talman! Under de senaste riksdagsåren,\r\nrättare sagt under det senaste, har många stora\r\nförändringar skett inom kommunikationsområdet\r\nsom innebär stora systemförändringar i vårt\r\nsvenska samhälle. Det har fattats beslut om\r\navregleringar av flyget, taxi och inte minst för drygt\r\nen månad sedan om avreglering av\r\njärnvägstrafiken. Televerket har blivit Telia. Det\r\n358-åriga postverket blev Aktiebolaget Posten.</pre><pre>I dag behandlar vi frågan om Arlandabanan som,\r\nom utskottsmajoriteten vinner morgondagens\r\nomröstning, innebär att vi kommer att skapa ett\r\nprivatmonopol som får rätt att trafikera\r\nArlandabanan under en framtidsperiod på 55 år.</pre><pre>Jag skall inte fördjupa mig i sakdebatten. Den har\r\nInes Uusmann på ett tillfredsställande sätt svarat\r\nför från den socialdemokratiska utskottsgruppen.\r\nEftersom detta är det sista utskottsbetänkande där\r\njag kommer att ha mitt namn -- efter 24 mycket\r\ninnehållsrika år drar jag mig tillbaka -- vill jag ta\r\ntillfället i akt att få tacka för mig.</pre><pre>Med talmannen och föregående talmän samt\r\nkammarkansliet har jag haft ett speciellt samarbete\r\nunder mina 20 år som kvittningsman, ett samarbete\r\nsom jag verkligen har uppskattat.</pre><pre>Jag har haft förmånen att få tillhöra trafikutskottet\r\ni 21 år. Det ser jag som en mycket stor förmån. Jag\r\när övertygad om att inget annat utskott skulle ha\r\npassat mig bättre att få tillhöra än trafikutskottet.\r\nPå kommunikationsområdet sker det alltid stora\r\nförändringar. Ett brett kontaktnät av\r\norganisationer och myndigheter bidrar utan tvekan\r\ntill att utskottsarbetet känns så stimulerande och\r\nframför allt det goda kamratskap och\r\nsamarbetsklimat som råder och rått inom utskottet.\r\nDet är värt att notera.</pre><pre>Till utskottets tjänstemän och ledamöter vill jag\r\nsäga ett uppriktigt tack för de gångna åren. Det må\r\nvara mig förlåtligt om jag till utskottets vice\r\nordförande Rolf Clarkson framför ett speciellt\r\ntack. Rolf Clarkson har tillhört utskottet sedan dess\r\nförsta år 1971. Genom årens lopp har Rolf Clarkson\r\nvunnit stor respekt och uppskattning på grund av\r\nsin stora kunskap och saklighet när det gäller\r\nutskottets samtliga verksamhetsområden.</pre><pre>Framför allt känner jag stor tacksamhet för allt det\r\nstöd som jag har fått från Rolf Clarkson under min\r\ntid som ordförande. Med en vice ordförande som\r\nRolf Clarkson känns det tryggt. Mycket beror nog\r\npå att vi har haft ett öppet och ärligt samarbete,\r\neftersom den partipolitiska rågången mellan oss har\r\nvarit väl markerad. Det finns inga oklarheter på det\r\nområdet. När det gäller vänskapen och\r\nkamratskapet har det inte funnits några rågångar.\r\nTack, Rolf Clarkson. Jag är övertygad om att Rolf\r\nClarkson med all sannolikhet kommer att gå till\r\nhistorien som en av riksdagens mest kunniga\r\ntrafikpolitiker genom åren.</pre><pre>Herr talman! Med dessa ord ber jag att få tacka för\r\nde 24 år som jag har haft förmånen att få tillhöra\r\nriksdagen.</pre><pre>(Applåder)</pre><pre>Anf. 199  ROLF CLARKSON (m):</pre><pre>Herr talman! Med talmannens tillstånd skall jag\r\nägna detta mitt sista anförande i Sveriges riksdag åt\r\natt tacka mina kolleger och vänner i utskottet och i\r\nriksdagen för den tid som har varit.</pre><pre>Jag vänder mig naturligtvis särskilt till utskottets\r\nordförande Sven-Gösta Signell, som under en\r\nmångårig verksamhet i utskottet tillvunnit sig alla\r\nledamöternas respekt för stor kunnighet, ett\r\nmycket gott omdöme och stor entusiasm. När Sven-\r\nGösta Signell efterträdde Birger Rosqvist, som\r\ntragiskt gick bort för ett par år sedan, var det en\r\nsamstämmig önskan från utskottets ledamöter och\r\ndess kansli att just Sven-Gösta Signell skulle axla\r\nhans mantel.</pre><pre>Och det har gått bra. Sven-Gösta Signell är\r\nsocialdemokrat och har på ett synnerligen\r\nförtjänstfullt sätt svarat för sitt partis rättsinniga\r\nställningstaganden i trafikpolitiken, och det har han\r\ngjort på flera områden där han är expert. Bl.a. har\r\nhan varit, och han är fortfarande, styrelseledamot i\r\nPosten. Han har på andra sätt på olika områden\r\nvisat vägen när det har gällt att forma en\r\ntrafikpolitik som bär.</pre><pre>Sven-Gösta Signell sade nyss att det inte är så stor\r\noch bred rågång emellan oss. Det är sant. Alla\r\npartiers företrädare i trafikutskottet har samma\r\nmål, nämligen att Sverige skall ha bra, säkra och\r\nbilliga kommunikationer. Det är bara när det gäller\r\nde olika vägarna dit som vi kan ha olika\r\nprioriteringar.</pre><pre>Jag har känt för Sven-Gösta Signell, inte bara en\r\nkollegial känsla utan också en personlig vänskap.\r\nDet talas ofta om värdet av att ha humor. Det har\r\nSven-Gösta Signell i rik måtto. Och inte nog med\r\ndet: Han är slagfärdig till tusen, och på det viset är\r\nhan en skicklig företrädare på gator och torg för\r\nden trafikpolitik som Socialdemokraterna står för,\r\noch han är dessutom en farlig sådan.</pre><pre>Jag tackar Sven-Gösta Signell för en mycket fin\r\ninsats. Han kommer att minnas länge i utskottet\r\noch i riksdagen för sin verksamhet, inte bara\r\nnaturligtvis som kvittningsman, som ju är en\r\nverksamhet som fyller övriga ledamöter med\r\nrespekt och ibland skräck, utan framför allt för sin\r\ntrafikpolitiska gärning.</pre><pre>Jag vänder mig också till Sten-Ove Sundström som\r\näven han kommer från det socialdemokratiska\r\npartiet. Han är en något annorlunda personlighet\r\nän Sven-Gösta Signell. Sten-Ove Sundström har en\r\nmera låg profil, en mera tystlåten framställning.\r\nHan har huvudsakligen ägnat sig åt\r\ntrafiksäkerhetspolitiken, och det har han gjort med\r\nstor framgång. Sten-Ove Sundström är en man som\r\nman har lärt sig att lyssna till och man har respekt\r\nför hans saklighet, och det är en väldigt god\r\negenskap. När Sten-Ove Sundström nu drar sig\r\ntillbaka till sitt hem och sin verksamhet uppe i\r\nNorrland kommer vi att kunna se tillbaka på hans\r\når i riksdagen med stor tacksamhet för vad han har\r\ngett oss andra.</pre><pre>Också Hugo Bergdahl lämnar riksdagen. Han är\r\nfolkpartiets järnvägsföreträdare i utskottet. Han är\r\nen slipad politiker. Jag skulle vilja påstå att han\r\näven är en ovanligt gedigen folkpartist. Hugo\r\nBergdahl har på många sätt verkat för att hans\r\nhjärtefråga, nämligen järnvägtrafikens expansion,\r\nhar förverkligats, även om målet ibland har\r\nuppnåtts utan hänsyn till medlen.</pre><pre>Rune Thorén var vänlig att tala för den krets som\r\nhar varit regeringens underlag i utskottet. Det är\r\nriktigt att vi i vår krets för första gången under\r\nmodern tid har skapat en samhörighetskänsla\r\nmellan de borgerliga partierna som bådar gott för\r\nframtiden och ont för motståndarna.</pre><pre>Jag skall nämna er alla vid namn.</pre><pre>Kenth Skårvik, folkpartiets förste företrädare i\r\nutskottet, har en övergripande och saklig syn på hur\r\nvi skall fungera tillsammans.</pre><pre>Elving Andersson är en osedvanligt klok och\r\nomdömesgill politiker med fingerspetskänsla.</pre><pre>Lars Svensk från kds höll under de första åren en\r\nmycket låg profil. Han var uppmärksam på att han\r\nhär trädde in i en skola där man ett tag behövde\r\nsitta tyst och lära sig. Sedan har han utvecklats till\r\nen mycket respekterad och kunnig trafikpolitiker,\r\nbiträdd och ledsagad av Kenneth Lantz som har\r\nsamma egenskaper och samma framtid framför sig.</pre><pre>Bland mina egna partikamrater återfinns Sten\r\nAndersson i Malmö. Han är skickligare än vad\r\nmånga föreställer sig, och han har en stark politisk\r\nkänsla.</pre><pre>Jan Sandberg är framtidens politiker. Han kan allt,\r\ntar på sig allt och vet att väl förvalta varje uppdrag\r\nsom han får.</pre><pre>När det gäller mina nya kolleger fäster jag stort\r\nhopp vid Lars Björkmans framtid och, herr talman,\r\näven vid Lars Biörcks framtid.</pre><pre>Till sist vill jag vända mig till Karl-Erik Persson från\r\nVänsterpartiet. Det är väl ovanligt, Karl-Erik\r\nPersson, att en moderat gör det. Men Karl-Erik\r\nPerssons inlägg i trafikutskottet och även utanför\r\nsessionssalen har gjort att man har respekterat\r\nhonom. Man har kunnat upptäcka att han inte bara\r\när en vänsterpartist utan också en klok och\r\nförståndig trafikpolitiker. Jag tackar också honom\r\npå egna vägnar.</pre><pre>Herr talman! Med detta har jag långt överskridit\r\nden tid som jag fick mig tilldelad. Jag tackar för\r\ngenerositeten att låta mig stå i talarstolen så länge.\r\nDärmed slutar jag mitt sista anförande i Sveriges\r\nriksdag, och bort går de; stumma skrida de, en efter\r\nen till skuggornas värld.</pre><pre>(Applåder)</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>20 §  Kompletteringspropositionen inom\r\ntrafikutskottets beredningsområde</pre><pre>Föredrogs</pre><pre>trafikutskottets betänkande</pre><pre>1993/94:TU38 Kompletteringspropositionen inom\r\ntrafikutskottets beredningsområde (prop.\r\n1993/94:150 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>21 §  Uppskov med behandlingen av vissa\r\närenden</pre><pre>Föredrogs</pre><pre>trafikutskottes betänkande</pre><pre>1993/94:TU39 Uppskov med behandlingen av vissa\r\närenden (prop. 1993/94:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>22 §  Vissa studiestödsfrågor</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU25 Vissa studiestödsfrågor (prop.\r\n1993/94:156).</pre><pre>Anf. 200  HANS DAU (m):</pre><pre>Herr talman! Efter alla vänliga ord som har uttalats\r\nkänns det litet konstigt att börja med sakfrågor\r\nigen, men det är ju så här under slutet av en\r\nriksdagsperiod.</pre><pre>Att det behövs en reformering av studiestödet är\r\nalla överens om. Detta konstaterar också\r\nregeringen i proposition 1993/94:156 som vi nu skall\r\nbesluta om. Det föreslås därför i propositionen att\r\nen parlamentarisk utredning skall ta fram förslag\r\ntill reformering. Oppositionspartierna uttrycker\r\nsamma uppfattning i sina motioner.</pre><pre>Socialdemokraterna talar om ett sammanhållet\r\nstudiefinansieringssystem som är tänkt att ersätta\r\ndet nuvarande studiemedelssystemet, det särskilda\r\nvuxenstudiestödet, det särskilda vuxenstudiestödet\r\nför arbetslösa och de olika formerna av\r\nutbildningsbidrag.</pre><pre>Ny demokrati använder mer drastiska uttryck men\r\nsäger i stort sett samma sak fast med andra ord:\r\n''Vuxenutbildningen och vuxenstudiestödet består i\r\ndag av ett näst intill obegripligt lappverk vilket gör\r\ndet omöjligt att överskåda.'' Det är en nog så riktig\r\nbeskrivning som jag kan instämma i.</pre><pre>Sammanfattningsvis finns det uppenbarligen en\r\ngemensam syn på behovet av att förenkla och\r\nförbättra studiefinansieringssystemet.</pre><pre>Utskottet har sett allvaret bakom förslagen och har\r\nenhälligt ställt sig bakom denna tanke. Vi ger\r\ndessutom regeringen till känna att samordningen av\r\nvuxenstudiestöden skall behandlas med förtur av\r\nden parlamentariska utredningen och att förslag\r\nskall läggas som kan träda i kraft den 1 januari\r\n1995.</pre><pre>Socialdemkraterna har i sin motion lagt fram ett\r\nförslag som skulle innebära vissa\r\nsammanslagningar redan den 1 juli 1994. Men\r\nutskottet tyckte att det var att hasta fram litet väl\r\nsnabbt.</pre><pre>Besluten har resultatet i att motioner, som väckts\r\nunder allmänna motionstiden i anledning av\r\nproposition 1993/94:156 och\r\nkompletteringspropositionen, inte har blivit\r\nföremål för sakbehandling i utskottet utan\r\nhänvisats till utredningen.</pre><pre>Oppositionen har framhållit att även regeringens\r\nförslag i propositionen skall avslås med hänvisning\r\ntill den samlade bedömning som utredningen skall\r\ngöra. Jag har en viss förståelse för deras inställning.\r\nDet kan gott hävdas att alla förslag till förändringar\r\ni studiemedelssystemet skall behandlas i ett\r\nsammanhang. Men på det sättet avsäger man sig\r\nmöjligheten att ta vissa förberedande steg i riktning\r\nmot det håll som vi alla strävar. Målet är nämligen\r\nstörre bidragsandel och mindre lånedel, vilket\r\nskulle innebära minskad skuldsättning för de\r\nstuderande samt möjlighet att undvika livslång\r\nskuldbörda för vissa låntagare.</pre><pre>En annan uppfattning som delas av de flesta partier\r\när att kraven på den studerande skall höjas.\r\nSocialdemokraterna ställer i sin motion krav på en\r\nskärpt meritprövning. De vill skärpa det nuvarande\r\nsystemet genom att prövningen skall göras vid 35\r\npoäng per läsår mot nuvarande 15 poäng per\r\ntermin.</pre><pre>Regeringen, som är inne på samma tankegångar,\r\nvill pröva något nytt och föreslår införande av något\r\nsom populärt kallas ''Peng per poäng''. Enligt min\r\nbedömning kan resultatet dock förväntas bli\r\ndetsamma, nämligen kortare studietid och därmed\r\nockså lägre skuldsättning för den enskilde. Här\r\nberäknar regeringen att man kan spara 300\r\nmiljoner kronor, pengar som helt skall användas till\r\nhögre studiebidrag.</pre><pre>Många studerande har längre rest kravet på att\r\nstudielånesystemet skall få en utformning som mer\r\nliknar vanliga lån på marknaden. Nu föreslår\r\nregeringen vissa förändringar inom\r\nåterbetalningssystemet som ett första steg mot\r\nnågot som mer liknar vanliga lån.</pre><pre>De studerande skall som ett alternativ till\r\nnuvarande lånesystem erbjudas ett\r\nannuitetslånesystem med en bestämd\r\nåterbetalningstid.</pre><pre>Vidare föreslås ett återbetalningssystem som inte\r\nger rätt till avskrivning av skuld vid 65 års ålder.\r\nDock skall lånen avskrivas i samband med dödsfall.</pre><pre>En förändring i SVUX och SVUXA som\r\nregeringen föreslår men som oppositionen till min\r\nförvåning avvisar är att studerande i kommunal och\r\nstatlig vuxenutbildning, vilka inte bedriver studier\r\npå heltid, kan avpassa stödet i förhållande till\r\nstudiernas omfattning.</pre><pre>Nu finns bara helt eller halvt studiestöd för dessa\r\ngrupper. Den som läser 75 % av heltid får inte 75 %\r\nav helt studiestöd utan endast 50 %. Detta har gjort\r\natt många studerande fyller upp med kurser som de\r\ninte behöver för att komma upp till ett poängtal\r\nsom ger fullt studiestöd.</pre><pre>Jag har fått många brev och telefonsamtal i denna\r\nfråga som visar att detta upplevs som ett problem.\r\nDet är därför min övertygelse att detta\r\nmissförhållande nu bör avskaffas.</pre><pre>Det förslag som jag har redogjort för innebär att\r\nutgifterna minskar med ca 350 miljoner kronor,\r\nenligt Finansdepartementets beräkningar.\r\nRegeringen föreslår att dessa pengar används till att\r\nhöja studiebidraget, så att det motsvarar 30 % av\r\ntotalbeloppet. Det kan tyckas vara en liten höjning,\r\nmen det är ett första steg mot de 50 % som vi alla\r\nhar som mål. Omfördelningen inom den\r\nekonomiska ramen är nödvändig. Vi har inte\r\nsådana resurser i dagens läge att vi kan vända\r\nförhållandet på en gång.</pre><pre>Herr talman! Jag yrkar bifall till samtliga\r\nreservationer i betänkandet.</pre><pre>Som jag inledningsvis sade har det varit mycket\r\navtackande, vilket det brukar vara i slutet av\r\nmandatperioder.</pre><pre>Jag vill uttrycka min uppskattning över samarbetet\r\nmed Lena Öhrsvik i utskottet om studiestödet. Hon\r\nhar framför allt en lång erfarenhet av arbetet med\r\nstudiestödet. Jag har stor respekt för hennes\r\nkunskaper. Jag dristar mig till att säga att Lena\r\nÖhrsvik och jag i stort sett har samma uppfattning\r\ni avgörande delar av studiestödsområdet, även om\r\ndet ibland likväl också kan förekomma vissa\r\nmotsättningar. Men vi har tillsammans under\r\nrespektive regeringsställningar fått rätta oss efter\r\nde ekonomiska begränsningar som\r\nFinansdepartementet har ålagt oss. Vi har kommit\r\nfram stegvis. Jag hoppas att vi även nu skall komma\r\nfram till något som innebär en förbättring för de\r\nstuderande.</pre><pre>Jag vill tacka Lena Öhrsvik för samarbetet och\r\nhoppas att vi får tillfälle att arbeta tillsammans med\r\ndessa frågor, även om vi nu lämnar riksdagen.</pre><pre>Anf. 201  LENA ÖHRSVIK (s):</pre><pre>Herr talman! Först får jag tacka för de vänliga\r\norden. Jag kan återgälda Hans Daus tack för ett fint\r\nsamarbete under årens lopp.</pre><pre>Det har inte varit svårt att komma överens med\r\nHans Dau. Problemet är bara att det är hans\r\nregering som lägger fram förslagen. Då är det inte\r\nlika enkelt.</pre><pre>Herr talman! Jag vill därför redan nu säga att jag\r\nhar mycket svårt att begränsa mig i dag. Detta är\r\nden enda principiella studiestödsdebatten under\r\nhela mandatperioden. Jag hade hoppats att\r\nutbildningsministern skulle vara här för att någon\r\ngång delta i en studiestödsdebatt, vilket han inte\r\nhar gjort under hela perioden. Han har\r\npliktskyldigast svarat på ett par frågor men i övrigt\r\naldrig visat något intresse för riksdagens arbete\r\nmed hans del av budgetpropositionen.</pre><pre>Det har tillstött en del komplikationer när det gäller\r\ndelning av Ny demokrati osv. som gör att jag måste\r\nvara ganska tydlig när det gäller utskottets\r\nmajoritets förslag.</pre><pre>Utskottet föreslår alltså avslag på regeringens\r\nproposition i sin helhet. Skälet är att förslagen ändå\r\ninte skulle träda i kraft förrän den 1 juli 1995\r\nrespektive den 1 januari 1996. Utskottet menar att\r\nden aviserade parlamentariska utredningen\r\nonödigtvis skulle bindas upp i delfrågorna.\r\nDessutom saknas i propositionen ordentliga\r\nanalyser beträffande både ekonomiska och\r\nadministrativa konsekvenser.</pre><pre>Propositionen kom mycket sent till riksdagen.\r\nDessutom var den inte aviserad. Den borde\r\negentligen inte ha behandlats under vårriksdagen\r\növer huvud taget. Men den är nu behandlad av\r\nutskottet, och utskottets resultat är ett förslag om\r\navslag utan någon mer ingående debatt. Tyvärr har\r\nden dock hunnit skapa oro bland de studerande,\r\nvilket har avspeglat sig i skrivelser, uppvaktningar\r\nosv.</pre><pre>Naturligtvis finns det motiv för att lägga en\r\nproposition, trots den sena tidpunkten och bristen\r\npå ordentliga analyser. Regeringen måste ju visa att\r\nman har åstadkommit något i studiestödsfrågorna\r\nunder mandatperioden, eftersom man har pratat\r\nvitt och brett om de stora bristerna med dagens\r\nsystem. Det förpliktar t.ex. till att komma med\r\nförslag som verkligen löser problemen. Enligt min\r\nmening föreligger dock inte några sådana förslag.</pre><pre>Innan jag går in på detaljfrågorna vill jag ge en kort\r\nhistorik, för man kan inte plocka ut detaljfrågor\r\nutan att försöka att sätta in dem i sitt sammanhang.</pre><pre>Studiemedelssystemet reformerades efter många\r\nårs utredande så sent som den 1 januari 1989. En av\r\nde utredningar som låg till grund för beslutet\r\ntillsattes 1976. Ett antal borgerliga regeringar fick\r\nsedan flera förslag på sitt bord. Tidigt visste man att\r\nstudiemedlen var otillräckliga när det gällde nivån,\r\nmen i olika tilläggsdirektiv sade man att det skulle\r\nbli alltför kostsamt att höja nivån för alla, så man\r\nborde undersöka om det inte gick att differentiera.</pre><pre>Varje gång moderaterna stod utanför regeringen\r\nföreslog de dock generella höjningar av beloppen\r\nsamt att bidraget skulle avskaffas. Bidraget var då\r\ninte indexerat utan minskade för varje år i värde,\r\nbl.a. till följd av en tvåsiffrig inflation. En\r\nsocialdemokratisk regering föreslog sedan detta,\r\nmen riksdagen avslog förslaget och beslöt i\r\navvaktan på en ny utredning en mindre höjning av\r\nnivån.</pre><pre>Efter ett försök med omprioritering via\r\ndifferentiering, vilket avvisades av i stort sett\r\nsamtliga remissinstanser, kom så småningom 1988\r\npropositionen om ett reformerat\r\nstudiemedelssystem. Huvuddelen av\r\nsubventionerna överfördes då från\r\nåterbetalningssidan till tilldelningen, och bidraget\r\nkunde därigenom sexdubblas samtidigt som nivån\r\nhöjdes rejält. Vi var ganska eniga om dessa\r\nförändringar, både när det gällde strukturen och\r\nnär det gällde innehållet. Centern, Vänsterpartiet\r\noch Miljöpartiet ville dock ha en annan lösning,\r\nnämligen studielön, vilket skulle ha inneburit\r\nmycket stora kostnadsökningar.</pre><pre>I samband med beslutet 1988 beställde riksdagen en\r\növersyn av vuxenstudiestöden, som ju hade funnits\r\nsedan 1976. En särskild utredare fick uppdraget,\r\nsom också innehöll frågor om en samordning\r\nmellan de olika systemen. Efterfrågan på och\r\nbehovet av dessa stöd översteg klart resurserna,\r\noch många fick avslag på sina ansökningar. Dessa\r\nstöd finansierades nämligen av en särskild avgift.\r\nDet fanns bara en viss summa pengar till\r\nändamålet.</pre><pre>Efter det att de nya reglerna hade trätt i kraft den\r\n1 januari 1989 uppstod en våldsam debatt om\r\nskuldsättningen och de s.k. fribeloppen, dvs.\r\ninkomstprövningsreglerna. Regeringen gav då\r\nCSN i uppdrag att utvärdera systemet. Dessutom\r\njusterade riksdagen på egen hand både fribelopp\r\noch reduktionsregler. Då, på våren 1991,\r\nreserverade sig Moderaterna, Centern,\r\nMiljöpartiet och Vänsterpartiet för en\r\nförutsättningslös utredning om\r\nstudiemedelssystemet. I första hand borde man\r\nkomma till rätta med den höga skuldsättningen.\r\nHär kan man hitta skälet till att regeringen nu\r\nframhärdar med en proposition i elfte timmen.</pre><pre>Majoriteten i kammaren tyckte vid den tidpunkten\r\natt man borde avvakta CSN:s utvärdering samt\r\nresultatet av den översyn av vuxenstudiestöden\r\nsom man hade startat så att man fick möjlighet till\r\nen samordning. Dessutom hade vi fått en\r\nskatteomläggning, vilken hade fått effekter på\r\nräntan på studielånen. Ingen hade ens börjat betala\r\ntillbaka enligt de nya reglerna, så det var litet tidigt\r\natt ta i med en parlamentarisk utredning. Men allt\r\nvar så dåligt, och allt skulle gå så snabbt. Vi får\r\nalltså på våren 1994 en proposition, som innehåller\r\nförslag som skall träda i kraft 1996.</pre><pre>I augusti 1991 kom FINVUX-utredningens förslag,\r\noch i oktober blev Per Unckel utbildningsminister.\r\nEn ny översyn skulle ske. I en frågedebatt ville jag\r\nha garantier för att de vuxnas studiefinansieringen\r\ninte skulle försenas med anledning av den nya\r\növersynen. Per Unckel bedyrade då att regeringen\r\nminsann inte avsåg att dra fötterna efter sig utan\r\nskulle arbeta snabbt och effektivt. Allt skulle vara\r\nfärdigutrett före halvårsskiftet 1992. Märk väl att\r\njag nu riktar mig till Per Unckel. Jag har inte någon\r\nanledning att kritisera Hans Dau på denna punkt.\r\nVi hade säkert kunnat lösa problemen, om vi hade\r\nfått vara i fred.</pre><pre>Man avvaktade förstås inte någon utredning utan\r\nhandlade direkt i budgeten i januari 1992. Man skar\r\nner rejält på vuxenstudiestöden: 225 miljoner. Den\r\nuppsökande verksamheten skulle upphöra helt. En\r\ntredjedel blev kvar av resurserna för\r\nkorttidsstudiestödet. Kollektiva ansökningar\r\nslopades eftersom de var så farliga, och ämnesvalet\r\nskärptes.</pre><pre>I ytterligare en frågedebatt i februari 1992 fick vi\r\nveta att några direktiv inte skulle fastställas.\r\nÖversynen skulle alltså ske inom ramen för\r\ndepartementets fortlöpande beredningsarbete,\r\nalltså utan insyn. Det har varit ganska typiskt för\r\nUtbildningsdepartementets sätt att arbeta. Man har\r\nhaft arbetsgrupper av olika slag och har inte fört\r\nnågon större dialog med folk utanför\r\ndepartementet. Jan Bröms fick uppdraget att\r\nutreda. Förslaget har i och för sig varit på remiss,\r\nmen sedan har regeringen fortsatt beredandet\r\ninternt. Ett par s.k. öppna hearingar har hållits, och\r\ndet som har presenterats där har mestadels enbart\r\nskapat oro. Förresten var inte dessa\r\nsammankomster särskilt öppna. Företrädare för\r\nvår riksdagsgrupp frågade om de fick lyssna men\r\nfick ett blankt nej till svar.</pre><pre>I juni 1993 begärde vi socialdemokrater en\r\nparlamentarisk beredning, eftersom det ju handlar\r\nom långsiktiga system och fanns ett omfattande\r\nmaterial. Vi tyckte att det var dags att försöka hitta\r\nen gemensam nämnare. Regeringen tyckte dock att\r\ndetta var onödigt. Man var snart färdig med sina\r\nförslag och skulle inbjuda oss till samtal i början av\r\nseptember. Jag uppfattade att det gällde 1993, men\r\ningenting hördes under hela hösten, varför vi\r\nutformade vårt eget förslag om ett samordnat\r\nstudiestöd. Det beskrivs i vår motion och i vårt\r\nsärskilda yttrande.</pre><pre>I budgetpropositionen i år räknade vi med att få\r\nveta regeringens åsikter om framtidens studiestöd.\r\nMen det fanns ingenting. Inte heller aviserade man\r\nnågon särproposition. Det var i sista momangen\r\nunder mandatperioden. Däremot angavs att man i\r\nkompletteringspropositionen skulle överväga\r\nbehovet av medel för olika former av studiestöd\r\nmen då kopplat till förslag om antalet\r\nutbildningsplatser.</pre><pre>Men så den 18 april damp proposition 156 ner. Den\r\när det första officiella dokument från regeringen i\r\ndessa frågor där man tar någon slags ställning, om\r\nman bortser från själva anslagen.\r\nUtbildningsministern har pliktskyldigast besvarat\r\nett par frågor i riksdagen men i övrigt aldrig deltagit\r\ni någon diskussion om sina budgetförslag. Han är\r\ninte här nu heller, trots att jag faktiskt har skickat\r\nbud och sagt att det vore trevligt om han kunde vara\r\nhär.</pre><pre>Som jag inledde med föreslår alltså regeringen en\r\nparlamentarisk utredning. Men först skall man\r\nfatta ett antal delbeslut om saker som ändå inte\r\nskall träda i kraft förrän, i viss fall, den 1 januari\r\n1996.</pre><pre>Propositionen har ingen målbeskrivning. Inte\r\nheller finns någon analys av kommande\r\nutbildningsbehov. Samordning nämns, men vissa\r\ndelbeslut skapar omöjliga låsningar, och då är ju\r\nsamordningen ingenting värd. Inflytande- och\r\nrättssäkerhetsfrågor andas man ingenting om, trots\r\natt beslut i dag inte går att överklaga och trots att\r\nCSN har föreslagit en överklagandenämnd. De\r\nadministrativa konsekvenserna är inte utredda, och\r\nnågra ekonomiska beräkningar står ej att finna.</pre><pre>Det var en överraskning det som Hans Dau i dag\r\nkunde presentera om 300 miljoner på ena stället\r\noch 350 miljoner på det andra. Det finns inte nämnt\r\ni propositionen, och det har varit omöjligt för oss\r\nandra att göra en bedömning. Det står i\r\npropositionen bara att de föreslagna besparingarna\r\ngör det möjligt att höja studiebidraget med 160 kr\r\nper månad.</pre><pre>Med propositionen såsom underlag är det inte\r\nmöjligt att bedöma effekterna av de olika\r\nförslagen. Man får göra egna bedömningar, lyssna\r\npå företrädare för studenterna och de olika\r\nverksamheterna, rådgöra med erfarna\r\nadministratörer osv. Slutsatsen blir då att\r\npropositionen bör avslås.</pre><pre>T.ex förslaget om studiebidrag i förhållande till\r\nprestation är mycket otydligt. Ingen har ännu tittat\r\npå administrationen, och relationen till kommande\r\npensionssystem påverkas. Man borde också titta på\r\nriskerna för en minskad rekrytering till svårare\r\nstudier, där ett misslyckande kan få stora\r\nekonomiska konsekvenser, eftersom man får sitt\r\nbidrag utbytt mot större lån om man skulle missa.\r\nUtskottet anser att utredningens möjligheter att\r\nfritt söka lösningar inte nu bör begränsas genom\r\ndelbeslut.</pre><pre>Förslaget om ett flexibelt studiestöd vid\r\ndeltidsstudier kan, som Hans Dau påpekade, vara\r\nen av flera tänkbara konstruktioner. Det bör dock\r\ngälla också annan utbildning än den som föreslås i\r\npropositionen, och man bör se det hela i ett litet\r\nstörre sammanhang. Det var inte heller någon\r\nbrådska med ikraftträdandet.</pre><pre>Två av förslagen gäller återbetalningssystemet. Här\r\nbehöver man vara litet extra varsam med att fatta\r\ndelbeslut, eftersom varje förändring i regel innebär\r\natt man skapar ytterligare ett system.\r\nÅterbetalningsreglerna inkl. avskrivningsrätten vid\r\n65 års ålder har dessutom ett mycket klart samband\r\nmed det nya pensionssystemet, men det har man\r\ninte tagit hänsyn till i förslaget.</pre><pre>Eftersom utskottet avstyrker samtliga förslag som\r\nsyftar till att omfördela pengar i systemet och då det\r\ninte heller finns några beräkningar, föreslår\r\nutskottets majoritet att inte heller\r\nbidragshöjningen skall genomföras i nuvarande\r\nläge. Det skulle ändå inte ske förrän den 1 januari\r\n1996.</pre><pre>Sammantaget kan följande sägas om regeringens\r\ninsatser på studiestödsområdet -- och nu pratar jag\r\nfortfarande om regeringen och inte om Hans Dau:</pre><pre>Man har gjort kraftiga försämringar av\r\nvuxenstudiestödet. Där har naturligtvis Hans Dau\r\nhaft ett finger med i spelet. Man har försökt sänka\r\nstudiemedelsbeloppen och lägga en avgift på CSN-\r\nkortet, vilket riksdagen dock i enighet har\r\nförhindrat. Möjligheten att överklaga\r\nstudiestödsbeslut har avskaffats liksom inflytandet\r\npå tillämpningen av meritprövningsreglerna,\r\ndispenser från åldersregler osv. Man har allmänt\r\nskapat oro med sina olika förslag från diverse\r\nutredare och beredningar. Man har inte precis\r\nsträvat efter något större parlamentariskt stöd. Inte\r\nheller har man tagit vara på de kunskaper och\r\nerfarenheter som faktiskt finns.</pre><pre>Vad vill då vi socialdemokrater i studiestödsfrågan?\r\nVi har utvecklat det i ett särskilt yttrande. I och\r\nmed att frågorna skall utredas vidare avstår vi nu\r\nfrån kravet på att riksdagen skall ta ställning till de\r\nriktlinjer som vi förordar. Utskottet menar att\r\nförslagen i de olika motionerna utgör en tillgång för\r\nutredningen och att de tillsammans med\r\nregeringens utgångspunkter bör utgöra en grund\r\nför det fortsatta arbetet.</pre><pre>Vi föreslår en modell för ett framtida\r\nstudiestödssystem som omfattar sju av dagens\r\nstödformer. Modellen innehåller ett grundbelopp,\r\nungefär motsvarande dagens studiemedelsbelopp.\r\nTill det bör läggas tilläggsbelopp för vuxna, så att\r\ntotalbeloppet motsvarar a-kassa eller helst\r\növerstiger denna något. Inom detta system kan\r\nbidragsdelarna sedan varieras, så att man t.ex.\r\nstimulerar vissa former av studier eller särskilt\r\nprioriterar vissa eftersatta grupper.</pre><pre>Vuxenstudier på grundläggande nivå, som man\r\nalltså i dag måste låna pengar till, samt anvisad\r\nutbildning inom arbetsmarknadspolitiken, som\r\nman också ibland måste låna pengar till, bör inte\r\nföranleda skuldsättning i en framtid. På sikt bör\r\ninte heller gymnasial utbildning för vuxna medföra\r\nskuldsättning. Detta skulle vara ett sätt att minska\r\nde utbildningsklyftor som finns.</pre><pre>För högskolestudier bör studiebidraget höjas. Det\r\nkan bli verklighet om man samtidigt gör\r\nskärpningar när det t.ex. gäller antal terminer,\r\nmeritvärdering och snabbare återbetalning. Bra\r\nstudievägledning och ekonomisk rådgivning\r\nmedverkar också till en lägre skuldsättning. Rätt att\r\növerklaga finns i vårt system, liksom demokratiskt\r\ninflytande i olika bedömningsfrågor.</pre><pre>Ett steg i rätt riktning tas nu av utskottet i full\r\nenighet, nämligen beställningen beträffande bättre\r\nsamordning på vuxenstudiestödsområdet.</pre><pre>I övrigt känns det bra att utskottet avstyrker en\r\ndålig proposition och att också företrädarna för\r\nregeringspartierna i utskottet uttalar sig litet\r\nmindre kategoriskt om framtiden.</pre><pre>Jag yrkar därför bifall till utskottets hemställan på\r\nsamtliga punkter.</pre><pre>Anf. 202  HANS DAU (m) replik:</pre><pre>Herr talman! Eftersom Lena och jag i stort sett är\r\nganska överens, vilket hon nu har bekräftat, skall\r\njag inte ta upp alltför lång taletid.</pre><pre>Jag vill bara säga att jag inte har några invändningar\r\nvad gäller historiken. Även jag skulle ha sett det\r\nsom en fördel att ha Per Unckel här, men jag såg\r\ninte till någon utbildningsminister under den förra\r\nmandatperioden heller, när vi behandlade dessa\r\närenden. Tydligen är intresset i departementet inte\r\nspeciellt stort, oavsett vilken departementschef vi\r\nhar. Det är bara att beklaga.</pre><pre>Lena nämnde CSN-kortet, och jag tycker vi\r\nständigt bör påpeka att vi under två regeringar har\r\navslagit framställningar om att minska\r\nomfattningen av eller ta bort CSN-kortet. Jag\r\ntycker att riksdagen här har varit konsekvent och\r\nhoppas att den kommer att fortsätta med det även\r\nsedan vi båda har lämnat riksdagen. Vi har ju\r\nförstått att detta har varit något väldigt bra, som\r\nCSN har skött på ett utomordentligt sätt. Det\r\nförtjänar att poängteras.</pre><pre>En annan sak som jag tycker är viktig, men som\r\nLena inte nämnde, är den diskussion som vi har\r\nhaft om utlandsstuderande på gymnasienivå. Vi har\r\nförsökt att få fram ett förslag om detta, men på\r\ngrund av ekonomiska realiteter och den verklighet\r\nsom vi lever i lyckades det inte den här gången\r\nheller.</pre><pre>Avslutningsvis, herr talman, vill jag säga att jag har\r\nfull respekt för socialdemokraternas förslag, även\r\nom jag inte omfattar dem till 100 %. Tyvärr är\r\nockså de behäftade med problemet att dra en alltför\r\nstor kostnad, och jag kan inte se någon möjlighet\r\ntill att de skall kunna genomföras under den\r\nnärmaste mandatperioden.</pre><pre>Anf. 203  LENA ÖHRSVIK (s) replik:</pre><pre>Herr talman! Jag tycker inte att Hans Dau behöver\r\nta på sig skulden för att inte Per Unckel är här. Han\r\nfår själv ta ansvar för sitt fögderi.</pre><pre>Det har varit lätt att samarbeta med Hans, och vi\r\nhar som sagt kunnat lösa väldigt många frågor. Jag\r\nmåste ändå vara litet besvärlig ytterligare en gång:\r\nVi har inte riktigt fått något klart svar på varför det\r\när så bråttom att driva igenom dessa förslag som\r\nändå inte skall träda i kraft och därmed låsa upp en\r\nkommande utredning? Är det så att Hans Dau\r\nhärtill är nödd och tvungen?</pre><pre>Anf. 204  HANS DAU (m) replik:</pre><pre>Herr talman! Det är klart att detta är regeringens\r\nförslag och att det finns motiv bakom det. Som jag\r\nsade i mitt inledningsanförande markerar det ett\r\nförsta steg mot ett annat studiemedelssystem.\r\nDärför har jag yrkat bifall till regeringens förslag.</pre><pre>Anf. 205  ARNE JANSSON (nyd):</pre><pre>Herr talman! Det känns onekligen litet ovanligt,\r\nmen jag vill denna gång yrka bifall till hemställan i\r\nbetänkandet och avslag på reservationerna.</pre><pre>Det är ett ganska märkligt ärende som vi nu skall\r\nhantera. Jag avser inte att gå in på detaljer utan gör\r\ni stället en summering. Först av allt aviserade\r\nregeringen för länge sedan att en omfattande\r\nproposition skulle läggas fram om det komplexa\r\nsystemet när det gäller studiefrågor m.m.</pre><pre>När man efterlyste den aviserade propositionen\r\naviserades det att den skulle komma, men inte när.\r\nNär man närmade sig mandatperiodens slut\r\naviserades det att den aviserade propositionen med\r\noaviserat datum inte skulle läggas fram.</pre><pre>Till sist lades en oaviserad proposition fram som\r\ntydligen skulle ersätta den aviserade med oaviserat\r\ndatum. Av den stora aviserade propositionen som\r\nskulle ta ett radikalt grepp på ett mycket stort\r\nproblem ''bidde det en tumme''.</pre><pre>Regeringen påpekar dessutom i sin proposition\r\nbehovet av att mer genomgripande förändringar\r\nmåste genomföras. Det är även, enligt regeringens\r\nmening, befogat att kritisera de olika offentliga\r\nsystemen för att de är orättvisa och har ett felaktigt\r\nsignalsystem.</pre><pre>Samtliga partier är alltså eniga om att det behövs\r\ngenomgripande förändringar inom\r\nstudiefinansieringssystemet och att nuvarande\r\nsystem bl.a. är mycket orättvist.</pre><pre>Vidare är samtliga partier överens om att det\r\nbehövs ett helt nytt samordnat vuxenstudiestöd.\r\nPartierna är även överens om att hela detta hopkok\r\nav olika ingredienser inte är bra utan måste ändras.</pre><pre>Just detta hopkok kan även liknas vid ett\r\nplockepinnspel. Man försöker göra någonting i ena\r\nändan, då pinnarna plötsligt rör sig i oförutsägbara\r\nriktningar i delar av högen där man minst anar det.</pre><pre>Herr talman! Det är angeläget att regeringen i\r\nnuvarande läge inte gör detta misstag. Faran är\r\nuppenbar för att ändringen, i stället för att i välvillig\r\nambition och oförstånd ändra en detalj i spelet,\r\nkommer att orsaka mer kaos.</pre><pre>Jag ställer mig ännu mer frågande till behandlingen\r\nav ärendet. Innan ärendet började behandlas fanns\r\ndet en del meningsskiljaktigheter mellan partierna.\r\nEfter vissa diskussioner och önskemål om att lägga\r\näven denna proposition till den parlamentariska\r\nutredning som regeringen har aviserat kommer att\r\ntillsättas för att lösa detta komplexa system, fick jag\r\nen känsla, nästan intill visshet, av att partierna hade\r\nenats om en parlamentarisk utredning.</pre><pre>Döm om min förvåning då plötsligt borgarna\r\nreserverar sig mot lösningen! Är det för mycket\r\nbegärt att få en kommentar från Moderaterna om\r\ndetta?</pre><pre>Kan det vara så att instruktionen från regeringen\r\nkom så sent till sin förlängda arm i riksdagen att\r\npropositionen måste igenom, kosta vad det kosta\r\nvill och oavsett innehållet.</pre><pre>Herr talman! Med detta korta anförande har jag nu\r\nbidragit till att spara riksdagens dyrbara tid, vilket\r\njag hoppas även smittar av sig på mina kolleger i\r\nutskottet. Jag avser tyvärr emellertid att ta igen\r\ntiden i morgon, vid behandlingen av\r\nsocialförsäkringsutskottets betänkande 18.</pre><pre>Anf. 206  HANS DAU (m) replik:</pre><pre>Herr talman! Arne Jansson ställde en direkt fråga\r\ntill mig. Han har haft en känsla av att vi var ganska\r\növerens men att vi moderater sedan reserverade\r\noss. Det gjorde vi inte. Vi är ju helt överens om att\r\nvi skall ha en parlamentarisk utredning. Vi är helt\r\növerens om att vissa delar av den, föranledda av en\r\nmotion från Socialdemokraterna och Ny\r\ndemokrati, skall behandlas med förtur. I stort var\r\nvi överens. Det var nog inte bara en känsla utan så\r\nvar det.</pre><pre>Men jag har aldrig uttryckt -- i så fall har Hans Dau\r\nmissuppfattat mig -- att jag skulle frångå\r\nregeringens förslag på de enskilda punkter som jag\r\nvidhåller är ett steg i rätt riktning och en markering\r\nav den färdriktning som regeringen vill att vi skall\r\nfortsätta i.</pre><pre>Anf. 207  ARNE JANSSON (nyd) replik:</pre><pre>Herr talman! Jag tror faktiskt att jag instämmer i\r\nLena Öhrsviks konstaterande tidigare beträffande\r\nHans Daus sits i det här fallet.</pre><pre>Anf. 208  BERITH ERIKSSON (v):</pre><pre>Herr talman! I det här betänkandet har\r\nVänsterpartiet tre motioner, två från allmänna\r\nmotionstiden och en motion med anledning av\r\npropositionen. Kvällen är sen och Lena Öhrsvik\r\nhar gjort en mycket förtjänstfull historisk\r\nbeskrivning och genomgång av dagens betänkande.\r\nJag vill därför bara kort kommentera våra\r\nmotioner.</pre><pre>I den ena tar vi upp riskerna med ett system med\r\nalltför lågt studiebidrag och alltför höga lån. Det\r\nvar det som Hans Dau tog upp. Där anser vi att det\r\nfinns risk för att studenter avstår från studier på\r\ngrund av risken att misslyckas och ändå stå kvar\r\nmed stora låneskulder.</pre><pre>I motion Sf517 tar vi upp vuxenstuderande med ett\r\nstort försörjningsansvar och att det blir mycket\r\nsvårt för dem att finansiera sina studier med lån på\r\nSVUX- och SVUXA-området.</pre><pre>Jag vill också säga att den här propositionen var\r\nytterligare ett exempel på ett ofullständigt\r\nanalyserat förslag. Arne Janssons liknelse med ett\r\nplockepinnspel tyckte jag var talande. Detta gäller\r\ninte bara studiesystemet. Det har också varit fallet\r\ni andra system, och då inom socialförsäkringens\r\nområde. Där har man kunnat iaktta att man vidtar\r\nen åtgärd som sedan får icke i förväg anade\r\nkonsekvenser i andra delar.</pre><pre>Vi har nöjt oss med utskottsmajoritetens skrivning\r\nom en översyn av hela studiestödssystemet och har\r\nalltså inte någon meningsyttring. Jag hoppas att\r\nmajoriteten håller också vid omröstningen och att\r\nvi verkligen får den här översynen av studeimedlen.\r\nVänsterpartiet har i många år motionerat om just\r\ndet och pekat på den snårskog av olika system som\r\nfinns i dag.</pre><pre>Jag yrkar bifall till utskottets hemställan.</pre><pre>Anf. 209  HANS DAU (m) replik:</pre><pre>Herr talman! Jag nämnde inte Berith Eriksson och\r\nVänsterpartiet i mitt inledningsanförande. Det var\r\nminst av allt någon nonchalans mot Berith\r\nEriksson. Hon gör som många andra ett mycket bra\r\njobb i utskottet, och det respekterar vi.</pre><pre>Berith Erikssons anförande bekräftar bara\r\nsamsynen på problemen. Det Berith Eriksson\r\nnämnde om risken för att studerande avstår att\r\nstudera på grund av ofördelaktiga lån och bidrag är\r\nnågonting som vi har diskuterat i många år. Jag\r\nhoppas att resultatet av utredningen blir att vi kan\r\nkomma till rätta med det.</pre><pre>De vuxenstuderandes försörjningsansvar nämner\r\nregeringen i propositionen att man måste titta\r\nsärskilt noga på i beredningen. Det nämner även\r\nSocialdemokraterna och nu också Vänsterpartiet.\r\nDet är väl en av de mer svårlösta delarna, skulle jag\r\nkunna tänka mig. Det har sagts många gånger att\r\nman sitter vid samma bord och har så olika\r\nförhållanden. Det blir ofta så då ett system blir litet\r\näldre. Man plussar på och lappar på, och då får man\r\ndet här resultatet. Det här är en av de stora frågor\r\nsom jag hoppas att utredningen skall kunna klara.</pre><pre>Anf. 210  STEFAN KIHLBERG (nyd):</pre><pre>Herr talman! Jag skall försöka att se till att vi är\r\nklara före elva, så jag har kortat ned mitt anförande\r\nhögst avsevärt. Mina begärda fem minuter skall\r\ninte bli fem.</pre><pre>Jag vill kort konstatera att man kan läsa var Ny\r\ndemokrati står principiellt och hur vi ser på den här\r\nfrågan, eftersom vi utvecklade detta i en\r\nprincipmotion i januari i år, Ub365 med rubriken\r\nNytt studiefinansieringssystem.</pre><pre>Vi konstaterade att det finns en stor\r\nsamstämmighet om det förslag som regeringen har\r\nlagt fram. Det har den här korta debatten visat.\r\nMan kan i och för sig ha synpunkter på att det inte\r\ngår tillräckligt långt. Vi skulle vilja att man tog ett\r\nstörre steg. Men vi tycker att de här stegen går i\r\nprecis den riktning vi har angett. Inte minst Lena\r\nÖhrsviks utmärkta exposé visar att utredningarna\r\nhar jobbat länge, och det kommer den här\r\nparlamentariska utredningen också att göra, men\r\nhandling är också viktigt. Jag tycker trots allt att det\r\nfinns handling i rätt riktning, och eftersom den går\r\ni den riktning som vi vill gå i Ny demokrati yrkar\r\njag bifall till reservationerna 1, 2, 3, 4, 5, 6 och 7.</pre><pre>Anf. 211  ARNE JANSSON (nyd) replik:</pre><pre>Herr talman! Förra gången var det Lars Moquist\r\nsom i en trafikdebatt kritiserade sitt eget parti och\r\ndess agerande. Nu är det den sparkade\r\npartisekreteraren Stefan Kihlbergs tur. Agerandet\r\ntalar för sig självt och kommenteras därför inte\r\nvidare.</pre><pre>Anf. 212  STEFAN KIHLBERG (nyd)\r\nreplik:</pre><pre>Herr talman! Jag vill bara kort till protokollet få\r\nnoterat att jag stöder mig på den partimotion som\r\nvår dåvarande partiledare Ian Wachtmeister har\r\nskrivit under. Jag betraktar den fortfarande som\r\nvårt partis politik.</pre><pre>Anf. 213  LENA ÖHRSVIK (s) replik:</pre><pre>Herr talman! Detta var ett av skälen till att jag\r\nförsökte vara tydlig och att jag tog god tid i anspråk.\r\nJag ville visa på att även om vissa delar av Ny\r\ndemokrati kan ha sympati för vissa delar av\r\nregeringens förslag skall man vara medveten om att\r\nde är mycket dåligt utredda. Det brukar man\r\nkritisera i andra sammanhang.</pre><pre>Det finns inga beräkningar. Det finns inga analyser.\r\nDet finns ingen analys av de administrativa\r\nkonsekvenserna, som faktiskt kan bli nog så\r\nvåldsamma. Jag skulle mycket gärna ta en\r\nsakdiskussion med Stefan Kihlberg om de här\r\nfrågorna. Det skulle säkert vara mycket intressant.\r\nJag har lång erfarenhet av detta.</pre><pre>Förslagen är inte avsedda att träda i kraft förrän\r\ntidigast den 1 juli nästa år och en del av dem den 1\r\njanuari 1996. Därför behöver man inte anta\r\nofullständiga, dåligt analyserade förslag nu, enbart\r\nför att protestera mot delar av sitt eget parti. Jag\r\ntycker faktiskt att det är ganska dålig stil. Det finns\r\nändå två partimotioner med litet olika inriktning.</pre><pre>Nu tycker jag att vi har fått ett bra\r\nutskottsbetänkande, som redovisar mycket klart att\r\ndet är en dålig proposition som det är onödigt att\r\nanta nu. Den som så önskar hinner genomföra de\r\nhär förslagen.</pre><pre>Anf. 214  STEFAN KIHLBERG (nyd)\r\nreplik:</pre><pre>Herr talman! Jag har svårt att se det som en\r\ninvändning att man inte tar ett tillräckligt stort steg.\r\nNär man uppenbarligen kan ta ett litet steg i den\r\nriktning som man vill gå har jag svårt att se att det\r\nskulle vara ett problem, speciellt som man inte\r\nbinder upp särskilt mycket.</pre><pre>Det finns dessutom ett annat skäl. Det är att detta\r\nställningstagande påverkar beslut. Det är viktigt\r\ninte bara i sådana här sammanhang, utan det gäller\r\ni alla sammanhang, att man fattar politiska beslut i\r\ntid och att det finns en uthållighet i dem. Det är\r\ndärför inte någon kritik att ikraftträdandetiden är\r\nlängre fram.</pre><pre>Det är a och o att jag som student vet vad som\r\ngäller. De flesta studenter tittar åtminstone ett år\r\nframåt i tiden när de fattar sina beslut.</pre><pre>Anf. 215  LENA ÖHRSVIK (s) replik:</pre><pre>Herr talman! Om Stefan Kihlberg hade lyssnat på\r\nden tidigare diskussionen hade det framgått att det\r\när precis denna uppbindning inför framtiden som är\r\nså onödig och så dum. Det skapar väldigt stora\r\nlåsningar.</pre><pre>När man i detta fall skall fatta beslut om ett nytt\r\nåterbetalningssystem har man helt låst\r\nmöjligheterna att diskutera fördelningen av\r\nsubventioner mellan återbetalningssidan och\r\ntilldelningssidan.</pre><pre>Återbetalningssystemen är långsiktiga. För varje\r\ngång man gör en förändring i ingripande syfte\r\nskapar man ett nytt återbetalningssystem, och vi\r\nhar redan två. De skall vara i ungefär 40 år. Man\r\nkan inte hantera politiska frågor på detta sätt.</pre><pre>Anf. 216  BERITH ERIKSSON (v):</pre><pre>Herr talman! Jag vill för Stefan Kihlberg påpeka att\r\nvi andra är innerligt trötta på att vissa\r\nnydemokrater använder den scen som är\r\ntillgänglig, nämligen kammaren, för att angripa\r\nsina egna partikamrater.</pre><pre>Vi hade förra mandatperioden ett parti i riksdagen\r\nsom ibland fungerade som en raket här i\r\nkammaren, men inte för att förgöra varandra.\r\nDetta är ett sådant tydligt agerande åt det hållet.</pre><pre>Ledamöterna från Ny demokrati borde kunnat\r\nkomma överens i sitt eget parti om hur det skall\r\nröstas här i kammaren när vi arbetade med detta\r\närende i utskottet och inte nu under\r\nkammardebatten.</pre><pre>Anf. 217  STEFAN KIHLBERG (nyd)\r\nreplik:</pre><pre>Herr talman! Jag instämmer i den kritiken, Berith\r\nEriksson. Också jag tycker att mitt parti har agerat\r\nklandervärt på den här punkten. Jag försvarar det\r\ninte, utan jag beklagar det.</pre><pre>Överläggningen var härmed avslutad.</pre><pre>(Beslut skulle fattas den 8 juni).</pre><pre>23 §  Bordläggning</pre><pre>Anmäldes och bordlades</pre><pre>Arbetsmarknadsutskottets betänkande</pre><pre>1993/94:AU19 Uppskov med behandlingen av vissa\r\närenden</pre><pre>Socialförsäkringsutskottets betänkanden</pre><pre>1993/94:SfU24 Reformering av det allmänna\r\npensionssystemet</pre><pre>1993/94:SfU26 Delpensionsförsäkringen</pre><pre>1993/94:SfU18 Vissa tandvårdsfrågor</pre><pre>24 §  Meddelande om SfU24 och SfU26</pre><pre>Anf. 218  FÖRSTE VICE TALMANNEN:</pre><pre>Beträffande socialförsäkringsutskottets\r\nbetänkanden SfU24 och SfU26 avser talmannen att\r\ni morgon föreslå kammaren att dessa ärenden får\r\navgöras efter endast en bordläggning.</pre><pre>25 §  Kammaren åtskildes kl. 23.03.</pre><pre>Förhandlingarna leddes</pre><pre>av talmannen från sammanträdets början t.o.m. 4\r\n§ anf. 9 (delvis),</pre><pre>av förste vice talmannen därefter t.o.m. anf. 52\r\n(delvis),</pre><pre>av talmannen därefter t.o.m. anf. 81 (delvis),</pre><pre>av andre vice talmannen därefter t.o.m. anf. 87\r\n(delvis),</pre><pre>av tredje vice talmannen därefter t.o.m. anf. 104\r\n(delvis),</pre><pre>av andre vice talmannen därefter 8 § anf. 128\r\n(delvis),</pre><pre>av talmannen därefter t.o.m. ajourneringen kl.\r\n18.06,</pre><pre>av andre vice talmannen därefter t.o.m. 17 § anf.\r\n174 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}