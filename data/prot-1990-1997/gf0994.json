{"dokumentstatus":{"dokument":{"hangar_id":"2387779","dok_id":"GF0994","rm":"1991/92","beteckning":"94","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"94","slutnummer":"0","datum":"1992-04-08 00:00:00","systemdatum":"2005-10-27 14:00:07","publicerad":"1992-04-08 00:00:00","titel":"Riksdagens snabbprotokoll 1991/92:94 Onsdagen den 8 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{8362143E-F056-435F-BFBC-8764B1EF1ED5}","dokument_url_text":"http://data.riksdagen.se/dokument/GF0994/text","dokument_url_html":"http://data.riksdagen.se/dokument/GF0994","dokumentstatus_url_xml":"http://data.riksdagen.se/dokumentstatus/GF0994","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:94</div>\r\n<div class=\"sidhuvud_datum\">Onsdagen den 8 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om val</pre><pre>Anf. 1  TALMANNEN:</pre><pre>Jag får meddela att val av ombud och suppleanter i\r\nEuroparådets parlamentariska (rådgivande)\r\nförsamling kommer att företas vid inledningen av\r\nmorgondagens sammanträde.</pre><pre>2 §  Justering av protokoll</pre><pre>Justerades protokollet för den 2 april.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1991/92:146 till utrikesutskottet</pre><pre>1991/92:162 och 166 till skatteutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Kulturutskottets betänkanden 1991/92:KrU18,\r\nKrU19, KrU21 och KrU22</pre><pre>Bostadsutskottets betänkanden 1991/92:BoU15\r\noch BoU16</pre><pre>Frågestunden tisdagen den 21 april</pre><pre>Anf 2  TALMANNEN:</pre><pre>Jag vill ännu en gång erinra om att frågor till\r\nfrågestunden tisdagen den 21 april skall lämnas in\r\ntill kammarkansliet senast tisdagen den 14 april kl.\r\n13.30.</pre><pre>5 §  Beslut rörande utskottsbetänkanden som\r\nslutdebatterats den 2 april</pre><pre>Företogs till avgörande skatteutskottets\r\nbetänkanden 1991/92:SkU21 och SkU22\r\n(beträffande debatten i dessa ärenden, se prot. 90).</pre><pre>Skatteutskottets betänkande SkU21</pre><pre>Mom. 1 (skatteskalorna vid arvs- och\r\ngåvobeskattningen)</pre><pre>Utskottets hemställan bifölls med 165 röster mot\r\n119 för reservation 1 av Anita Johansson m.fl. 1\r\nledamot avstod från att rösta.</pre><pre>Mom. 2 (den framtida utformningen av arvs- och\r\ngåvobeskattningen)</pre><pre>Utskottets hemställan -- som ställdes mot dels\r\nreservation 2 av Anita Johansson m.fl, dels\r\nmeningsyttringen av Lars Bäckström -- bifölls med\r\nacklamation.</pre><pre>Skatteutskottets betänkande SkU22</pre><pre>Mom. 1 (energibeskattningens inriktning)</pre><pre>Först biträddes reservation 1 av Ulf Eriksson med\r\n28 röster mot 16 för meningsyttringen av Lars\r\nBäckström i motsvarande del. 244 ledamöter\r\navstod från att rösta.</pre><pre>Härefter bifölls utskottets hemställan med 251\r\nröster mot 25 för reservation 1 av Ulf Eriksson. 13\r\nledamöter avstod från att rösta.</pre><pre>Mom. 2 (industrins nedsättning)</pre><pre>Utskottets hemställan bifölls med 267 röster mot 23\r\nför reservation 2 av Ulf Eriksson.</pre><pre>Mom. 7 (kilometerskatten)</pre><pre>Utskottets hemställan bifölls med 266 röster mot 22\r\nför reservation 4 av Ulf Eriksson.</pre><pre>Mom. 8 (miljöklasser för bensin)</pre><pre>Utskottets hemställan bifölls med 166 röster mot\r\n124 för reservation 5 av Lars Hedfors m.fl.</pre><pre>Mom. 10 (en regionalt differentierad bensinskatt)</pre><pre>Utskottets hemställan bifölls med 272 röster mot 13\r\nför meningsyttringen av Lars Bäckström i\r\nmotsvarande del.</pre><pre>Mom. 22 (förpackningsskatten, m.m.)</pre><pre>Utskottets hemställan bifölls med 165 röster mot\r\n124 för reservation 12 av Lars Hedfors m.fl.</pre><pre>Mom. 24 (den särskilda varuskatten, m.m.)</pre><pre>Utskottets hemställan bifölls med 254 röster mot 23\r\nför reservation 14 av Ulf Eriksson. 11 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att kulturutskottets\r\nbetänkande KrU12 samt utbildningsutskottets\r\nbetänkanden UbU10, UbU8, UbU9, UbU11,\r\nUbU12 och UbU18 skulle avgöras i ett\r\nsammanhang efter avslutad debatt.</pre><pre>6 §  Folkbildning</pre><pre>Föredrogs</pre><pre>kulturutskottets betänkande</pre><pre>1991/92:KrU12 Folkbildning (prop.1991/92:100\r\ndelvis).</pre><pre>Anf. 3  BERIT OSCARSSON (s):</pre><pre>Fru talman! Så sent som i juni 1991 fattade\r\nriksdagen ett för studieförbunden och\r\nfolkhögskolorna mycket betydelsefullt beslut.\r\nRiksdagen visade genom beslutet en stark tilltro till\r\nfolkbildningen som en demokratisk kraft och en\r\nkunskapsresurs i samhället.</pre><pre>Beslutet gav också organisationerna på\r\nfolkbildningsområdet större möjligheter att själva\r\nplanera och utveckla sin verksamhet. De fick\r\ntreåriga budgetramar som bl.a. gav nödvändiga\r\nekonomiska och andra förutsättningar för ett\r\nlångsiktigt förändringsarbete. Studieförbund och\r\nfolkhögskolor välkomnade riksdagens beslut.\r\nFörnyelsearbetet sattes i gång med stor entusiasm\r\nutifrån de förutsättningar som angavs i\r\nriksdagsbeslutet. Efter treårsperioden skulle en\r\nfördjupad utvärdering bl.a. ge svar på hur\r\nfolkbildningen uppfyllt de mål som riksdagen\r\nangav.</pre><pre>Regeringens förslag i årets budgetproposition om\r\nen kraftig nedskärning av anslaget till\r\nfolkbildningen kom därför som en stor\r\növerraskning. Många reagerade givetvis snabbt och\r\nuttrycksfullt på regeringens kalldusch. Vi har sällan\r\ni någon fråga fått så många brev, uttalanden och\r\nuppvaktningar. Eleverna och lärarna på\r\nfolkhögskolorna protesterade mot de föreslagna\r\nnedskärningarna. De har berättat om vad deras\r\nfolkhögskola betyder för dem själva och för deras\r\nbygd och vad skolan betyder som mötesplats för\r\nmänniskor och för det lokala kulturlivet.</pre><pre>Många korttidsutbildade har uttrycksfullt beskrivit\r\nhur de genom folkbildningen fått en ny start både i\r\narbetslivet och som samhällsmedborgare. För\r\nmånga människor har kursen varit första steget till\r\nfortsatt utbildning. Cirkeldeltagare, ledare och\r\nkulturarbetare från olika studieförbund har vädjat\r\nom att vi skall slå vakt om, och inte skära ner på den\r\nverksamhet som betyder så mycket för\r\nhandikappade, invandrare, många kvinnor och\r\nandra grupper som de dagligen möter i sin studie-\r\noch kulturverksamhet.</pre><pre>De handikappades och kulturarbetarnas\r\norganisationer har uppvaktat kulturutskottet och\r\nframfört sin oro för framtiden på grund av förslaget\r\nfrån regeringen.</pre><pre>Att utveckla och ge innehåll åt demokratin är\r\nfolkbildningens viktigaste uppgift. Folkbildningen\r\nbidrar till en demokratisk grundsyn och till\r\nutvecklingen av samhället. Folkbildning och\r\ndemokrati har allt sedan begynnelsen varit nära\r\nförbundna med varandra. De antidemokratiska\r\nkrafterna växer i samhället. Vi kan i dag se tydliga\r\nrasistiska strömningar. Det är alarmerande. Många\r\nfolkbildare gör stora insatser för att motverka dessa\r\nströmningar. I ett sådant läge borde regeringen\r\nvärna om folkbildningen och inte riva ner den.</pre><pre>Människor behöver platser att mötas på som ger\r\növerblick och helhetssyn över ett alltmer ytligt och\r\nfragmenterat informationsflöde. Människorna\r\nbehöver kunskaper för att förstå och kunna\r\npåverka de snabba förändringar som sker i\r\nsamhället. Först då kan de bli verkligt delaktiga.</pre><pre>Det är en omfattande verksamhet som bedrivs\r\ninom folkbildningen i dag. Varje år går ca 20 000\r\nelever på folkhögskolans långa kurser och ca\r\n220 000 går på kortkurser. Varje dag deltar ca\r\n200 000 människor i en studiecirkel. Folkbildningen\r\nskapar mötesplatser, ger kunskaper och delaktighet\r\ngenom sin mångfald och en levande debatt. Därför\r\när det fel att skära i anslaget till folkbildningen.</pre><pre>Flertalet studieförbund och folkhögskolor är\r\nsprungna ur och har nära anknytning till\r\nfolkrörelser. Folkhögskolor och studieförbund har\r\nen stor och viktig uppgift i att tillgodose\r\nfolkrörelsernas behov av utbildning. De stödjer\r\nkulturverksamhet och hjälper till att förnya och\r\nvitalisera folkrörelsernas arbete. De är ett gott stöd\r\nför de nya folkliga rörelser som växer fram. För\r\nmångfalden, för engagemanget och för demokratin\r\nbehövs levande folkrörelser.</pre><pre>En av folkbildningens uppgifter är också att sprida\r\nkulturverksamhet och att väcka kulturintresse hos\r\nalla dem som inte får del av samhällets kulturutbud.\r\nI glesbygden svarar studieförbunden oftast för hela\r\ndet kulturutbud som finns, och folkhögskolorna\r\nfungerar ofta som kulturcentra i sina områden.</pre><pre>Kulturrådets utvärdering av kulturverksamheten\r\nvisade också att folkbildningen når ut bättre och\r\nengagerar en bredare allmänhet, såväl socialt som\r\ngeografiskt, än vad kulturinstitutionerna gör.\r\nDenna del av folkbildningen är nu alltså i fara.</pre><pre>Att nu minska anslaget till folkbildningen, i ett läge\r\ndär många kulturarbetare saknar arbete, är\r\ntvärtemot vad man borde göra. Inom\r\nstudieförbunden genomförs exempelvis varje år\r\ndrygt 100 000 kulturarrangemang, som ger 600 000\r\ndirekta arbetstillfällen för konstnärer och\r\nkulturarbetare. Detta måste få fortsätta.</pre><pre>Ett beslut i enlighet med den socialdemokratiska\r\nreservationen skulle både ge kulturarbetare arbete\r\noch bidra till att fler människor fick tillgång till ett\r\nrikt kulturliv.</pre><pre>Den snabba förändringen av samhället och\r\nutvecklingen mot ett mer kompetenskrävande och\r\nkunskapsintensivt arbetsliv ställer stora krav på en\r\nomfattande vuxenutbildning och ett livslångt\r\nlärande. Folkbildningen är bättre än någon annan\r\nutbildare när det gäller att nå många människor på\r\nderas egna villkor, med breda och flexibla\r\nutbildningsinsatser. Då frågar jag: Vad är motiven\r\ntill att hindra folks tillgång till detta?</pre><pre>Tillströmningen till våra folkhögskolor har ökat\r\nkraftigt under det senaste verksamhetsåret. Om\r\ninte folkhögskolornas resurser var så begränsade,\r\nskulle åtskilligt fler kurser för bl.a. arbetslösa\r\nkunna genomföras. Även studieförbunden gör här\r\nstora insatser. Folkbildningen är en resurs som\r\nmåste tillvaratas. Vi har just nu hög arbetslöshet,\r\noch därför är det motiverat att satsa på\r\nvuxenutbildning för att överbrygga\r\nkonjunktursvackan, så att både människor och\r\nsamhälle kan stå bättre rustade när konjunkturen\r\nvänder.</pre><pre>Studieförbund och folkhögskolor gör också\r\nbetydande insatser för utsatta och socialt eller\r\nkulturellt missgynnade grupper. Där får människor\r\nmöjlighet till ökade kunskaper, kulturella\r\nupplevelser och delaktighet. Fysiskt och psykiskt\r\nhandikappade och åldringar på olika institutioner\r\nfår genom folkbildningen ett rikare liv. För\r\nförtidspensionerade, långtidssjukskrivna och\r\narbetslösa är ofta folkbildningen den enda\r\nmöjligheten att bryta ett i övrigt passiviserande\r\nlivsmönster.</pre><pre>Minskade anslag slår hårt mot ''det glömda\r\nSverige'', som Bengt Westerberg så ofta talade om\r\ni valrörelsen. Folkbildningen, med sina speciella\r\npedagogiska erfarenheter och annorlunda metoder,\r\när ovärderlig för att få dessa människor med.\r\nDärför borde regeringen satsa mer på\r\nfolkbildningen.</pre><pre>Historien har lärt oss att folkbildningen betyder\r\nmest för dem som fått kort utbildning, har låga\r\ninkomster, har blivit arbetslösa, är handikappade,\r\ninvandrare, eller saknar stimulerande\r\nkulturupplevelser. Här skulle jag kunna ta upp\r\nfrågan om kvinnorna, som kanske har det största\r\nbehovet av kunskaper för att inte minst få\r\nsjälvkänsla och egenvärde. Men den frågan tar\r\nIngegerd Sahlström upp senare i sitt anförande.</pre><pre>Folkbildning handlar alltså om rättvisa. Jag frågar:\r\nVarför vill regeringen minska på rättvisan?</pre><pre>Regeringens förslag har inte klarat sig genom\r\nbehandlingen i utskottet. De borgerliga\r\nregeringspartierna har under denna och efter\r\nmånga skiftande turer stannat för en nedskärning\r\nsom är 100 milj.kr. mindre än vad regeringen\r\nföreslår i propositionen. Dessa pengar skall\r\nfolkbildningsrådet få fördela till dem som ordnar\r\nutbildning för dem som är eller väntas bli\r\narbetslösa. Det låter kanske bra, men hur är det?\r\nDet är ju inga nya pengar. De skall i en rundgång\r\ntas från arbetsmarknadsanslaget. Krasst uttryckt\r\ntas pengarna från de arbetslösa.</pre><pre>Vi socialdemokrater står givetvis fast vid det beslut\r\nsom riksdagen fattade så sent som i juni i fjol. Det\r\nförslag som vi nu lägger fram, om en ökning med\r\n250 milj.kr., är ingen rundgång. Det är friska\r\npengar, som gör den nu diskuterade verksamheten\r\noch samhället en stor nytta.</pre><pre>Därför, fru talman, ber jag att få yrka bifall till de\r\nsocialdemokratiska reservationerna.</pre><pre>(forts.)</pre><pre>Anf. 4  TALMANNEN (på grund av\r\ndemonstration på åhörarläktaren):</pre><pre>Meningsyttringar från läktaren är icke tillåtna.</pre><pre>Anf. 5  TALMANNEN (på grund av fortsatt\r\ndemonstration på åhörarläktaren):</pre><pre>Om ordningen inte kan återställas på läktaren,\r\ntvingas jag utvisa alla åhörare.</pre><pre>Ajournering</pre><pre>Kammaren beslöt kl. 9.26 på förslag av talmannen\r\natt ajournera förhandlingarna under fem minuter\r\nför att ordningen på åhörarläktaren skulle kunna\r\nåterställas.</pre><pre>Återupptagna förhandlingar</pre><pre>Förhandlingarna återupptogs kl. 9.31.</pre><pre>6 § (forts.)</pre><pre>Folkbildning (forts. KrU12)</pre><pre>Anf. 6  ELISABETH PERSSON (v):</pre><pre>Fru talman, ärade åhörare och kammarledamöter!\r\nJag är den första att beklaga dessa yttringar, som\r\nförmodligen var tänkta som något slags bejakande\r\nav folkbildningens stora värde -- men som blev så\r\nfel och missriktade. I stället vill jag påminna om de\r\ntrevliga, skötsamma och välljudande\r\ndemonstrationer som vi fick ta del av för några\r\nmånader sedan utanför riksdaghuset.\r\nRepresentanter för folkhögskolor och\r\nstudieförbund visade på ett charmerande sätt sitt\r\nställningstagande. Jag beklagar att den tradition\r\noch kunskap som verkligen finns inom\r\nfolkbildningen och folkhögskolorna inte kunde\r\nkomma till uttryck här i dag.</pre><pre>Fru talman! Det sägs att det stora slaget om\r\nfolkbildningen har börjat -- även om det, som sagt,\r\ninte skall utkämpas på det här sättet.\r\nSkärmytslingar av annat slag har ju förekommit\r\ntidigare. I många år har Moderaterna attackerat\r\nutposterade folkbildningsvakter, och i juni förra\r\nåret fick de viss assistans av Folkpartiet -- som\r\nvisserligen inte sköt så mycket men ändå stödde\r\nanfallen genom sin passivitet. Jag tänker på det\r\nbeslut om folkbildningen som fattades i kammaren\r\nden 5 juni förra året.</pre><pre>Då, i juni, uppfattade jag att Centern fortfarande\r\ntillhörde oss som utgör folkbildningsförsvaret. Men\r\nunder hösten, i regeringsställning, har dess\r\nförsvarsvilja uppenbarligen runnit av. Nu när det\r\nstora slaget har brutit ut ingår Centern i de\r\nanfallande styrkorna ledda av generalerna Unckel\r\noch Ask. Kds fyller rollen av femtekolonnare. I den\r\nbelägring som troligen blir långvarig har alla intagit\r\nsina roller och positioner.</pre><pre>Det stora slaget, bildligt talat, inleddes med\r\nregeringens budgetproposition. Dödligt farliga\r\nbesparingskrav på 306 milj.kr. riktades mot fattiga\r\nfolkhögskolor och studiecirklar. Femtonprocentiga\r\nnedskärningar kommer att innebära att vitala delar\r\nav folkbildningen slås ut. Det här vet regeringen,\r\noch det är själva avsikten med nedskärningarna.</pre><pre>Det som kommer att slås ut först är de allmänna\r\nkurserna som riktar sig till korttidsutbildade,\r\ninvandrare och handikappade. När de allmänna\r\noch kompetensgivande långkurserna är utdöda, har\r\ndet mest specifika i folkhögskolorna försvunnit. Då\r\ngår det att avfärda folkhögskolorna som\r\nutbildningsanordnare och hävda att statsbidraget\r\nkan dras in ytterligare.</pre><pre>Det andra som kommer att förblöda på grund av\r\nnedskärningarna är studieförbundens\r\nsamhällsinriktade cirkelverksamhet. Höjda\r\navgifter för att kompensera uteblivet statligt\r\nekonomiskt stöd gör att de människor som tidigare\r\nvarit främsta målgrupp för cirkelverksamheten inte\r\nlängre har råd att betala för den.</pre><pre>Det är verkligen inga överord att påstå att slaget om\r\nfolkbildningen har satt i gång på allvar.</pre><pre>Den borgerliga majoriteten i kulturutskottet har\r\nförsökt att tysta protesterna från representanter för\r\nfolkhögskolorna och folkbildningen med hjälp av\r\n100 milj.kr. i något slags katastrofbidrag av\r\nengångskaraktär. Men vad händer nästa år, fru\r\ntalman? Finns det någon som tvivlar på, att om inte\r\nregeringen tvingas till reträtt och kapitulation\r\nkommer folkbildningsslakten att fortgå? Dessutom\r\nhar signalerna från utbildningsdepartementet\r\nverkligen nått ut till kommunerna och landstingen.\r\nDe landstingsbidrag som utgått främst till\r\nlångkurser på folkhögskolor för att täcka\r\ninternatkostnaderna kommer att kraftigt beskäras.\r\nHär rör det sig i allmänhet om nedskärningar på\r\növer 10 %.</pre><pre>Fru talman! Det är inte tu tal om saken annat än\r\natt den svenska vuxenutbildningen, som anses vara\r\nbäst i världen, står inför en katastrof. De\r\narbetslösa, handikappade och korttidsutbildade\r\ntycks inte längre vara värda en andra chans. Nu\r\nskall utbildning åter bli ett privilegium för den\r\nintellektuella medelklassen, tycks det\r\nmoderatstyrda utbildningsdepartementet mena.</pre><pre>Vi i Vänsterpartiet tror att utbildning och kultur\r\nengagerar och utvecklar människor, om den står i\r\nrelation till deras egna erfarenheter och\r\nupplevelser. Det gäller ju för övrigt all kunskap.\r\nDen kan aldrig få fäste om den inte angår. Ett av\r\nfolkbildningens särmärken är just att den tar\r\nmänniskors egna intressen och erfarenheter som\r\nutgångspunkt för lärandet. Det är en av\r\nanledningarna till att den i allmänhet når så bra\r\nresultat. En folkhögskolekurs är ofta början till ett\r\nannat och rikare liv. Utbildning ger självförtroende\r\noch handlingsberedskap. Det är inte för inte som\r\nbegreppet ''allmän medborgerlig bildning''\r\nfortfarande är en bra etikett på folkhögskolornas\r\noch studieförbundens verksamheter.</pre><pre>Trots stora skol- och utbildningsinsatser de senaste\r\ndecennierna är utbildningsklyftorna fortfarande\r\ndjupa. Klyftorna följer bl.a. av ålder, kön och klass.\r\nJag tror att klasstillhörigheten här förmodligen\r\nspelar en större roll än på andra områden. Den\r\nhögre utbildningen har förblivit en borg, ganska\r\nsvåråtkomlig för dem som inte är uppvuxna i en\r\nstudievan tradition. För att ge människor chans att\r\nbryta genom vallarna är folkbildningen med dess\r\nspeciella pedagogik och metodik alldeles särskilt\r\nviktig.</pre><pre>Fru talman! Alla människor är födda med\r\nförutsättningar för fantasi, skapande förmåga och\r\nmed ett behov av att få uttrycka sig och lära sig.\r\nMen av olika anledningar får inte alla dessa behov\r\ntillgodosedda under barn- och ungdomsåren. När\r\nmänniskors behov av att lära, utvecklas och aktivt\r\nskapa snöps och trycks tillbaka, kan det orsaka\r\nbåde passivitet och destruktivitet och framför allt\r\nbrist på glädje och självförtroende. Rädsla för det\r\nfrämmande och okända kommer som ett brev på\r\nposten. Kunskap är ett bra motgift mot fördomar.\r\nDärför spelar folkbildningen en så viktig roll i\r\nkampen mot främlingsfientlighet och rasism.</pre><pre>Om inte möjligheterna till vuxenutbildning består,\r\nblir resultatet att utbildningsklyftorna ökar i takt\r\nmed att den allmänna ungdomsutbildningen byggs\r\nut och den därmed blir bättre.</pre><pre>Med regeringens utbildningspolitik -- där tonvikten\r\nläggs på de teoretiska gymnasielinjerna, högskolor\r\noch forskning -- förstärks utbildningsskillnaderna.\r\nMen samhället behöver väl utbildade människor på\r\nalla nivåer. Arbetslivet förändras och\r\nsamhällsutvecklingen går allt snabbare. Goda\r\nkunskaper i allmänna ämnen är därför nödvändiga\r\nsåväl för att hänga med i arbetslivet som för att\r\nkunna vara delaktig i debatten om samhällsfrågor.</pre><pre>Det kan tyckas att vi har lyckats med\r\nutbildningspolitiken i det här landet. Det talas om\r\natt vuxenutbildningen här är bäst i världen.</pre><pre>Ser man på statistiken är sanningen något\r\nannorlunda. I Sverige har bara 56 % av den\r\narbetande befolkningen gymnasiekompetens. I\r\nUSA är motsvarande siffra 84 %. De föreslagna\r\nnedskärningarna för vuxenutbildningen och\r\nkomvux stryper möjligheterna till den viktiga\r\nkompetensgivande vuxenutbildningen. Om\r\nregeringens förslag går igenom, kommer det att bli\r\nhart när omöjligt för de utbildningsmässigt redan\r\nmissgynnade att komma ikapp.</pre><pre>När man nu väljer att så kraftigt beskära\r\nfolkbildningen -- det handlar som sagt om 306\r\nmilj.kr. eller en femtonprocentig nedskärning --\r\ninnebär det ett definitivt avsteg från tidigare beslut\r\nom treårsbudgetering. En sådan, som vi fattade\r\nbeslut om i juni, skulle göra det möjligt med\r\nlångsiktig planering för folkbildningen,\r\nnysatsningar och utveckling av verksamheten, för\r\natt ännu bättre kunna möta de behov som finns. Då\r\nvar så gott som alla överens om att prioritera\r\nutbildningsbehovet för de korttidsutbildade, för\r\narbetslösa, för handikappade och för invandrare.</pre><pre>Fru talman! Varken folkbildningen eller komvux,\r\nsom kommer att debatteras senare i dag, är\r\nnaturligtvis ofelbara eller alltigenom heliga\r\nverksamheter. Det har vi i Vänsterpartiet varit de\r\nförsta att påpeka. Det förekommer tyvärr både\r\nslentrianmässiga folkhögskolekurser och\r\nmeningslösa studiecirklar, kanske rent av en och\r\nannan dålig komvuxundervisning.</pre><pre>Vi i Vänsterpartiet anser också att det finns goda\r\nskäl att vara kritisk beträffande vissa av\r\nfolkbildningsrådets fördelninsprinciper när det\r\ngäller anslaget, dels fördelningen mellan olika\r\nfolkhögskolor, där de små och medelstora skolorna\r\nhar svårt att hävda sig, dels fördelningen mellan\r\nolika studieförbund, där inte minst SISU, det\r\nyngsta av bildningsförbunden, misshandlas. Men\r\ndessa missförhållanden kommer man inte till rätta\r\nmed eller motverkas inte av nedskärningar i\r\nverksamheten, snarare tvärtom.</pre><pre>Med regeringens förslag, som utskottsmajoriteten\r\nhar gjort till sitt, med undantag för de tillfälliga 100\r\nmiljonerna, som man kommer att ta från AMS,\r\nförsvinner den viktiga uppsökande verksamheten\r\ninom studieförbunden för att nå kulturellt och\r\nutbildningsmässigt utsatta grupper. Cirkelstudier\r\noch kurser vid folkhögskolor, som har haft så stor\r\nbetydelse för att göra oss till en samhällsmedveten\r\noch demokratiskt sinnad nation, förpassas till ett\r\nslags utbildningsbakgård. Människors möjlighet att\r\nfå en andra chans i livet genom studier i vuxen ålder\r\när allvarligt hotad.</pre><pre>Vad återstår då, när möjligheterna till\r\nfolkbildningsstudier försvinner? För väldigt många\r\när det bara en återgång till arbetslöshet,\r\nlångtidssjukskrivning eller kanske t.o.m.\r\npermanent arbetslöshet. Har vi råd med ett sådant\r\nslöseri med mänskliga resurser? Vi i Vänsterpartiet\r\nanser inte det. Därför föreslår vi att anslaget till\r\nfolkbildningen ökas med de 306 miljoner som man\r\nhar velat skära ned med.</pre><pre>För den som undrar varför vi har egen\r\nmeningsyttring och inte har anslutit oss till den\r\nsocialdemokratiska reservationen vill jag påpeka\r\natt också Socialdemokraterna går med på vissa\r\nnedskärningar när det gäller folkbildningen, men\r\nde nöjer sig med 56 miljoner. Det gör inte vi i\r\nVänsterpartiet. Vi anser att de besparingar på 100\r\nmiljoner som folkbildningen fått göra det\r\ninnevarande året, för så är det faktiskt, är alldeles\r\ntillräckliga.</pre><pre>Jag yrkar alltså, fru talman, bifall till\r\nmeningsyttringen.</pre><pre>Anf. 7  GÖRAN ÅSTRAND (m):</pre><pre>Fru talman! Låt mig säga allra först att det är ytterst\r\nbeklagligt att i en debatt som skall präglas av\r\nbildning, kultur och humanism vara med om en\r\nsådan chockerande upplevelse som det som hände\r\npå läktaren för en stund sedan. Är det någon grupp\r\nsom inte borde ta till sådana medel, är det väl de\r\nsom värnar om folkbildningen. Sedan var det också\r\nlitet grymt att demonstrationen drabbade Berit\r\nOscarsson, som kanske mindre än andra skall\r\nkritiseras av gruppen som demonstrerade.</pre><pre>Men kom ihåg att vi allihop som deltar i den här\r\ndebatten älskar folkbildningen, lever med\r\nfolkbildningen och anser att folkbildningen har\r\nstora värden. Det finns en värdegemenskap som är\r\nmycket värdefull i den mycket stora kontaktyta som\r\nfolkbildningen har i samhället. Jag skulle vilja säga\r\natt det finns nog ingen verksamhet som har en så\r\nbred, aktiv och kreativ kontaktyta gentemot\r\nsamhället som folkbildningen har.</pre><pre>Så vi är hemma i en värnkrets vad gäller\r\nfolkbildningen. Däremot tycker jag nog att det var\r\nlitet av gnällspikarnas julafton, när först\r\nsocialdemokraten Berit Oscarsson och sedan\r\nElisabeth Persson från vänsterpartiet gjorde en\r\nkoppling mellan den skattefinansierade andelen\r\noch folkbildningens villkor, för det resonemanget\r\nkan jag inte ställa upp på. Det är ett orimligt\r\nresonemang. Det är t.o.m. ett felaktigt resonemang\r\nfrån folkbildningens utgångspunkt. Folkbildningen\r\nlever på sina egna kvaliteter.</pre><pre>Låt mig tala om att det beslut som kommer att\r\nfattas här i riksdagen och det förslag som utskottet\r\nhar resonerat fram innebär att upp emot 2 miljarder\r\nkronor av skattemedel på riksnivå används till\r\nfolkbildningen.</pre><pre>Vi gör från utskottets sida en besparing, ja.\r\nSocialdemokraterna gör också en besparing, och\r\ndärför är Berit Oscarssons resonemang fullkomligt\r\norimligt. Om socialdemokraterna tyckte att det\r\nsom Berit Oscarssons resonemang bygger på är så\r\nviktigt, skulle ni självklart inte spara. Ni sparar 50\r\nmiljoner eller egentligen 53 miljoner, och det får ni\r\nväl göra då, men försök inte framställa er som de\r\nsom inte tar ett öre från folkbildningen!</pre><pre>Jag lever mitt i folkbildningen, och jag menar att vi\r\nsom gör besparingen egentligen inte tar pengar från\r\nfolkbildningen. Vi har ju en situation som\r\nsocialdemokraterna egentligen har skapat, Berit\r\nOscarsson. Den ekonomiska politik som ni har\r\nbedrivit under alltför lång tid har inverkat på\r\nkulturklimatet. Det har blivit svårare och svårare\r\noch svårare att hävda kulturens och folkbildningens\r\nvillkor i det klimat som ni har skapat. Hur man då\r\nkan bygga upp ett resonemang så som Berit\r\nOscarsson här gör, förstår jag inte.</pre><pre>Det vore mycket bättre om Berit Oscarsson och jag\r\noch andra folkbildningens vänner höll varandra i\r\nhanden och skapade olika förutsättningar. Titta nu\r\npå vad som har hänt den senaste tiden! Vi borde\r\nåtminstone som princip vara överens om det som\r\nkallas för Europas bästa skola, att skolan mer än\r\ntidigare skall präglas av kvalitet och kunskap, mer\r\nän tidigare ge människor de bästa\r\nlivsförutsättningarna, vilket är skolans uppgift, en\r\nkombination av kunskap och fostran. Ingenting kan\r\nvara viktigare för folkbildningen än att stötta det.</pre><pre>Att förbättra kulturklimatet på alla områden är\r\nviktigare än en rad av de materiella ting som under\r\nalltför lång socialdemokratisk regeringstid alltid\r\nhar lyfts fram, då materialismen alltid har varit\r\nviktigare än kultursatsningarna.</pre><pre>Vad regeringen nu gör och som utskottet vill stötta\r\när att markera att kulturklimatet och de allmänna\r\nkulturförutsättningarna är viktiga i helt andra\r\ntermer än de termer som är formulerade med\r\nskattemedel. Att lyfta fram ämnesgrupper som\r\nhumaniora och etik, kan någonting vara viktigare\r\nför folkbildningen? Precis det vill vi som är\r\nfolkbildningens vänner.</pre><pre>Vi vill mer betona öppningen mot Europa, säga att\r\nvi har våra kulturella rötter där. Nu kan vi med en\r\noffensiv Europapolitik få en rad fördelar för\r\nsvenskt kulturliv och svensk folkbildning helt\r\nenkelt genom att öppna kontakter som kan\r\nstimulera den kreativitet som är folkbildningens\r\nhjärta.</pre><pre>För att göra en syntes av alltihop det här, vill jag\r\nsäga att det just nu pågår en process som från\r\nfolkbildningens utgångspunkter är oerhört viktig.\r\nDen kompletteras av sådana oerhört viktiga saker\r\nsom tas upp i en annan proposition som jag tänker\r\nnämna här, eftersom den har stor betydelse,\r\nnämligen att studieförbunden plötsligt, med det\r\nbeslut vi snart kommer att fatta, får möjlighet att\r\nbedriva kompetensgivande studier.</pre><pre>Vi får med andra ord ytterligare en plattform att\r\narbeta med. Vi som gemensamt arbetar i\r\nfolkbildningen får därmed en starkare ställning\r\ngentemot våra konkurrenter, vilket faktiskt är\r\nviktigt, gentemot komvux och AMU.\r\nFolkbildningen får därmed ytterligare möjligheter\r\natt vidga och bredda sin kontaktyta.</pre><pre>Sedan kan Berit Oscarsson och jag, som ju har\r\nfolkbildningen som gemensamt intresse, säga att vi\r\ninte får förlora folkbildningens själ. Nej, det får vi\r\ninte. Därför skall vi med stor kraft säga att\r\nfolkbildningens speciella pedagogik och metoder\r\nmåste kunna tillämpas i all vår verksamhet, inkl.\r\nden kompetensgivande utbildningen. På den\r\npunkten blir vi alldeles överens, och jag ser inga\r\nproblem i den fortsatta hanteringen i det\r\nsammanhanget.</pre><pre>Vad utskottet har gjort, fru talman, är att diskutera\r\nom det inte i detta läge är rimligt att överföra medel\r\nfrån arbetsmarknaden till folkbildningen. Vi vill\r\ngöra denna besparing om ungefär 200 milj.kr., men\r\nsäger att de medel som vi överför bör i första hand\r\ngå till arbetsmarknadsmotiverad utbildning,\r\nkvalificerad utbildning som studieförbunden\r\noch/eller folkhögskolorna kan bedriva. På denna\r\npunkt har utskottet ägnat mycket tid åt kontakter\r\nmed departement, studieförbund och\r\nfolkhögskolor för att hitta en rimlig lösning. Jag vill\r\nmed starkt biträde till förslaget säga att detta är\r\nviktigt och bra.</pre><pre>Vi har i utskottets skrivning också gjort en\r\nmarkering av att vi inför den oerhört viktiga\r\nEuropaupplysningskampanj som vi alla skall delta i\r\noch där studieförbunden rimligen är den viktigaste\r\nav alla samhällsdelar skall låta studieförbunden\r\nvara med i vidgad omfattning för att ge information\r\ni alla delar. Det finns anledning, fru talman, att säga\r\natt detta är särskilt viktigt som EG-debatten ju än\r\nså länge alltför mycket handlat om ekonomi,\r\ntillväxt och arbetsmarknad. Som jag ser det finns\r\ndet i Europadebatten en oändlig mängd fördelar i\r\ndet kulturella samarbetet. Vi öppnar helt enkelt\r\ndörrarna till Europa. Vi kommer att i denna\r\ninformationskampanj mer än tidigare kunna lyfta\r\nfram Europa i kultursammanhang.</pre><pre>Vi lever inom folkbildningen i den situationen att vi\r\nhar ett helt nytt system. Tidigare har vi varit styrda\r\npå varje enskild punkt, men nu får vi genom den\r\npåse och det folkbildningsråd som tillkommit en\r\nstörre egen frihet. Jag tycker att Berit Oscarsson\r\nskulle ha kunnat säga något vänligt om det, att\r\ndetta är viktigt och bra. Men samtidigt ställer det\r\nkrav på oss i folkbildningen och på de politiska\r\nbeslutsfattare som ger folkbildningen dess villkor\r\natt vi kan hantera skattemedel på ett korrekt sätt.</pre><pre>Denna debatt förs i alla studieförbund och i alla\r\npolitiska partier. Hur skall vi se till att samhällets\r\nsatsning på folkbildningen används på rätt sätt? Låt\r\noss fortsätta den debatten i riksdagen, i\r\nfolkbildningen och i relation till samhället.</pre><pre>Jag vill, fru talman, med dessa konstateringar och\r\nmed ett positivt noterande av att Beatrice Ask\r\nföljer denna debatt, som för samhället och för\r\nfolkbildningen är mycket viktig, yrka bifall till\r\nutskottets hemställan.</pre><pre>Anf. 8  BERIT OSCARSSON (s) replik:</pre><pre>Fru talman! Göran Åstrand började sitt inlägg med\r\natt säga att vi alla älskar folkbildningen och att vi är\r\ndjupt engagerade i den. Visst ligger det en sanning\r\ni att vi tror på folkbildningen, men det räcker inte\r\natt bara i ord värna om den, utan man måste också\r\ni handling visa att man menar det som man säger.</pre><pre>Det förslag som nu läggs fram om en kraftig\r\nnedskärning på folkbildningens område och\r\nframför allt inom vuxenutbildningen som helhet\r\nrimmar illa med de vackra ord som Göran Åstrand\r\nhär framförde. Det har också tidigare, under den\r\ntid då vi hade en socialdemokratisk regering, visat\r\nsig att Moderata samlingspartiet har lagt fram\r\nförslag om en nedskärning som skulle ha drabbat\r\nfolkbildningen i ännu högre grad än de förslag till\r\nbesparingar som fanns under den tid när vi hade en\r\nsocialdemokratisk regering.</pre><pre>Jag känner mig faktiskt inte som en gnällspik. Det\r\nhär drabbar de människor som mest är i behov av\r\nutbildning. Det drabbar korttidsutbildade,\r\nhandikappade och invandrare som inget högre\r\nönskar än att kunna skaffa sig kunskaper endera i\r\nfolkhögskola eller i studieförbund. Jag begriper\r\ninte varför man inte i en lågkonjunktur satsar på\r\nfolkbildning och vuxenutbildning.</pre><pre>Förutom de neddragningar som görs inom\r\nfolkbildningen skär man ned på komvux med 350\r\nmilj.kr. Vidare görs kraftiga neddragningar av\r\nkorttidsstudiestödet och av internatbidraget, något\r\nsom inte minst drabbar folkhögskolor och\r\nstudieförbund. Att under rådande förhållanden\r\nföreslå neddragningar av anslagen rimmar illa med\r\ndet verkliga behovet.</pre><pre>Göran Åstrand förutsatte att jag skulle säga\r\nnågonting positivt om det beslut som fattades i juni.\r\nDet vill jag gärna göra, och det var just det beslutet\r\nsom gjorde att man med sådan entusiasm satte i\r\ngång med ett förnyelsearbete både på\r\nfolkhögskolor och på studieförbund. Men detta har\r\nkommit av sig, därför att man nu har stora problem\r\nmed att ställa om till de nya förutsättningarna. Man\r\när besviken mot bakgrund av beslutet och de löften\r\nsom gavs i riksdagen så sent som i juni 1991.</pre><pre>Jag vill fråga Göran Åstrand: Är det bara ord att\r\nman tror på folkbildningen, eller kan vi i nästa\r\nförslag till budget förvänta att man ger ett ökat stöd\r\ntill folkbildningen?</pre><pre>Anf. 9  GÖRAN ÅSTRAND (m) replik:</pre><pre>Fru talman! Det gäller i alla fall inte bara pengar.\r\nDet var återigen ett märkligt inlägg från Berit\r\nOscarsson. Det verkar på Berit Oscarsson som om\r\ndet avgörande för folkbildningen är hur mycket\r\nskattemedel som går in i den. Jag trodde att vi som\r\nhar kunskaper om folkbildningen visste att det är\r\nen rad andra yttre och inre faktorer som\r\nkonstituerar folkbildningens villkor. Där är pengar\r\nnaturligtvis också viktiga, men inte bara\r\nskattefinansierade pengar på riksnivå.</pre><pre>Fortfarande är det oerhört ologiskt, Berit\r\nOscarsson, socialdemokrat, att rikta kritik mot den\r\nborgerliga regeringen och majoriteten för att vi\r\nsparar. Berit Oscarsson säger att det är fel, att man\r\ninte borde göra det i detta läge. Man får ett intryck\r\nav att Berit Oscarsson har föreslagit att det skall\r\nläggas på 200--300 milj.kr. -- då hade möjligen\r\nhennes resonemang gått ihop. Men\r\nSocialdemokraterna vill själva spara. Vilka\r\nbevekelsegrunder har Socialdemokraterna haft när\r\nni tycker att man skall minska på anslaget till\r\nfolkbildningen? Utveckla det litet, så att vi får reda\r\npå hur ni har resonerat när ni vill spara i detta\r\narbetsmarknadsläge och i den situation som\r\nfolkbildningen befinner sig i! Det är mera en\r\nnyansskillnad mellan utskottsmajoritetens förslag\r\noch Socialdemokraternas förslag.</pre><pre>Anf. 10  BERIT OSCARSSON (s) replik:</pre><pre>Fru talman! Det är ju ändå så, Göran Åstrand, att\r\npengar betyder en del när man driver en\r\nverksamhet. Som ett exempel kan nämnas att den\r\nföreslagna nedskärningen i genomsnitt skulle\r\nminska bidraget till en folkhögskola med 700 000\r\nkr., och det är ingen liten neddragning för en\r\nfolkhögskola.</pre><pre>Också jag kan naturligtvis säga att ideellt\r\nengagemang visst betyder mycket och att det finns\r\nmånga människor som aktivt jobbar för något som\r\nde tror på. Det är något av själen i folkbildningen,\r\noch den är en drivkraft så god som någon. Men det\r\nbetyder ändå en hel del att man kan få resurser för\r\natt driva verksamheter. Då kan man få god kvalitet\r\noch se till att de som önskar och mest behöver delta\r\nskall kunna göra det och inte får en avgiftshöjning\r\nsom stänger dem ute.</pre><pre>Att också vi vill minska med 250 milj.kr. visar att\r\nockså vi vill vara ekonomiskt sinnade. Men vi vill\r\ninte bara dra in 250 milj.kr. Vi har satsat mycket\r\npengar på vuxenutbildningen i dess helhet. Vi vill\r\nge mer pengar till komvux. Vi vill ha kvar\r\nkorttidsstudiestödet, och vi vill ha mera pengar till\r\nuppsökande verksamhet och till\r\nstudieorganisatörsutbildning.</pre><pre>Sammanlagt har vi föreslagit 1 miljard kronor mer\r\ninom skolans ram från Socialdemokraternas sida än\r\nvad den borgerliga regeringen har föreslagit. Det är\r\nväl ändå en satsning, Göran Åstrand!</pre><pre>Jag vill än en gång ta upp den fråga som jag tidigare\r\nställde. Under föregående mandatperiod föreslog\r\nModeraterna en neddragning av anslaget.</pre><pre></pre><pre>Kan vi räkna med att Moderaterna i framtiden\r\nförsöker bibehålla eller t.o.m. öka anslaget? Jag\r\nställer den frågan och vill gärna ha ett svar.</pre><pre>Anf. 11  GÖRAN ÅSTRAND (m) replik:</pre><pre>Fru talman! Det är en naturlig fråga att ställa. Berit\r\nOscarsson vet att Moderaterna och flera andra\r\nborgerliga partier under årtionden har sagt att\r\nkunskap och kvalitet i skola och folkbildning är\r\nnågonting oerhört viktigt. Jag tycker det är\r\nfascinerande att Socialdemokraternas företrädare\r\nunder de tre inlägg hon har gjort inte har talat om\r\nkunskap och kvalitet och de yttre\r\nförutsättningarna, utan hon har bara, bara, bara\r\ntalat om ekonomi. Som om det vore det viktigaste\r\nför folkbildningen! Vi har tidigare och även nu\r\nföreslagit en viss besparing inom denna sektor\r\nliksom inom andra sektorer. Jag förstår inte att det\r\nskulle vara så oerhört värt att kritisera när Berit\r\nOscarsson, socialdemokrat, också föreslår en\r\nneddragning. Berit Oscarsson vill ju också minska\r\npå anslagen. Om Berit Oscarsson har möjlighet till\r\nytterligare en replik vore jag tacksam att få en\r\nkommentar till hur hon kan föra den typen av\r\nresonemang och ändå föreslå besparingar.</pre><pre>Talmannen anmälde att Berit Oscarsson anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 12  ELISABETH PERSSON (v) replik:</pre><pre>Fru talman! Göran Åstrand bedyrar att han älskar\r\nfolkbildningen och menar att den skall leva på sina\r\negna kvaliteter och inte på skattepengar. Jag måste\r\nupprepa den fråga jag hade tillfälle att ställa under\r\nallmänpolitiska debatten och som kanske Göran\r\nÅstrand nu har hunnit fundera litet över men som\r\njag då inte fick något svar på. Om nu folkbildningen\r\nskall leva på sina kvaliteter och skattemedel och\r\nskattefinansiering inte är så viktigt, drar jag\r\nslutsatsen att Moderaterna och även Göran\r\nÅstrand har funderingar över hur man exempelvis\r\nskall avlöna lärarna, med hur mycket\r\nkursavgifterna skall höjas, osv. Eller skall\r\nfolkhögskolans lärare och personal leva på luft eller\r\nav glädjen att få existera i den kulturellt så\r\nhögtstående miljön? Eller vad menar\r\nModeraterna? De människor som arbetar på\r\nfolkhögskolorna måste ju också ha löner, även om\r\nde har arbetat där länge, även om de är duktiga och\r\näven om de har nått ett världsrykte genom sin\r\nspeciella pedagogik och metodik -- det vi kallar det\r\ntypiskt folkhögskolemässiga. Byggnader måste\r\nockså underhållas och värmas upp. Jag förstår\r\nfaktiskt inte att man kan kalla det gnäll och\r\n''gnällspikarnas julafton'' när vi, som inte bara\r\nälskar folkbildningen utan också vill att den skall\r\nfinnas kvar i det här landet, att den skall kunna\r\nutvecklas och att dess idéer skall kunna få spridning,\r\noroar oss över hur ekonomin skall gå ihop.</pre><pre>Det är i det här fallet faktiskt inte fråga om att\r\nspara. Det är fråga om nedskärningar på uppemot\r\n15 %, och till detta kommer, att eftersom\r\nregeringen har givit signaler om hur man ser på\r\nfolkbildningen, följer de borgerligt styrda\r\nlandstingen och kommunerna efter med\r\nnedskärningar. Landstingsbidragen kommer i år att\r\nskäras ner med i snitt mellan 10 och 15 %. Detta,\r\nfru talman och Göran Åstrand, är ingenting annat\r\nän ett strypgrepp på den folkbildning som Göran\r\nÅstrand säger sig älska så mycket.</pre><pre>Anf. 13  GÖRAN ÅSTRAND (m) replik:</pre><pre>Fru talman! Elisabeth Persson och jag hade en\r\ndebatt i den allmänpolitiska debatten, och den vill\r\nhon nu ta upp igen. Det kan man göra. Vi\r\ndiskuterade då precis samma fråga som Berit\r\nOscarsson och jag nu har talat om, nämligen vad\r\nsom är viktigast för folkbildningen. En socialist och\r\nhögskattepolitiker som Elisabeth Persson tycker\r\nnaturligtvis att det är självklart att alltid, alltid,\r\nalltid lösa de här problemen genom att fortsätta\r\nmed mycket höga skatter och genom att fördela\r\nskattepengarna. Utskottets alla fyra\r\nregeringspartier har vad gäller den här frågan fört\r\nett resonemang och återfört en del pengar till\r\nutskottet, men vi har också menat att det är rimligt\r\natt en viss besparing görs och att det skall råda ett\r\nkonkurrensförhållande mellan de olika\r\nvuxenutbildningsanordnarna.</pre><pre>Jag har svårt att förstå att Elisabeth Persson och\r\nVänsterpartiet så kraftfullt kritiserar den borgerliga\r\ngruppen. Vänsterpartiet riktar kritik mot de\r\nbesparingar som de borgerliga partierna föreslår --\r\nVänsterpartiet har ju hur mycket pengar som helst\r\ntill allting -- men kritiken borde i så fall rimligen\r\nockså riktas mot Socialdemokraterna, som också\r\nföreslår en kraftig besparing.</pre><pre>Folkbildningen får genom det förslag den\r\nborgerliga majoriteten i utskottet nu vill driva\r\nigenom 2 miljarder kronor av skattemedel på\r\nriksnivå. Vi tycker inte att det är litet generöst, utan\r\natt det är mycket generöst. Det finns i stort sett\r\ninget annat land som satsar så mycket av offentliga\r\nmedel på folkbildning.</pre><pre>Anf. 14  ELISABETH PERSSON (v) replik:</pre><pre>Fru talman! Argumentet att vi skulle ha hur mycket\r\npengar som helst att öda över detta går inte riktigt\r\nhem, Göran Åstrand. Det är ju i själva verket så att\r\narbetslösheten kostar den också, och Göran\r\nÅstrand och hans partikamrater har tydligen i viss\r\nmån insett detta, eftersom man försöker rädda\r\nnästkommande års heder och ära och\r\nfolkbildningens budget genom att lägga över 100\r\nmilj.kr. från ett annat anslag och specialdestinera\r\ndetta just för att folkbildningen och främst\r\nfolkhögskolorna skall kunna anordna kurser för\r\nmänniskor som riskerar behöva gå tillbaka till\r\narbetslöshet. I det fallet vill jag påstå att även ni\r\nbegriper detta. Det handlar inte om att det ena eller\r\nandra kostar och att det ena eller andra är tärande\r\nutan om att arbetslösheten kostar. Det kostar också\r\nsamhället att människor på grund av bristande\r\nbasutbildning, bristande kunskaper, inte kan hänga\r\nmed i den snabba utveckling som sker inom\r\nnäringslivet, inom industrin och också inom den\r\noffentliga sektorn och därför inte hänger med i\r\njobbet. Detta vet vi. Det är fråga om kostnader som\r\ninte redovisas i budgeten på samma sätt som de\r\nskattemedel vi tillsammans ger folkbildningen för\r\natt uppväga dessa brister. Jag tror därför inte att\r\nresonemanget om att vi strör pengar omkring oss\r\ngår hem hos folk.</pre><pre>Göran Åstrand svarar fortfarande inte på den fråga\r\nsom jag vet är folkhögskolornas, studieförbundens,\r\nderas personals och deras lärares stora problem:\r\nVilka elever är det som inte skall få ta del av\r\nvuxenutbildning och folkbildning nästkommande\r\nbudgetperiod? Vilka kurser är det ni vill komma åt?\r\nÄr det de allmänna långkurserna eller några\r\nspecialutvecklade kurser? Vilken personal, vilka\r\nlärare är det ni tycker skall leva på den kvalitativt\r\nhögstående luften i stället för att få ut sina löner?\r\nInte bara jag utan stora delar av\r\nFolkbildningssverige väntar med spänning på\r\nsvaret på de frågorna.</pre><pre>Göran Åstrand sade också att vi inte kritiserar\r\nSocialdemokraterna för de besparingar de har\r\nföreslagit på 56 miljoner -- det är fråga om 56\r\nmiljoner och inte 53 miljoner. Men det är ju precis\r\nvad vi gör. Vi tycker att deras förslag är ganska\r\nanmärkningsvärt, framför allt med tanke på att\r\nfolkbildningen under innevarande år har fått spara\r\n100 milj.kr. och att man inte genom förra årets\r\nbeslut fick kompensation för de administrativa\r\nkostnader som folkbildningen övertog från\r\nskolöverstyrelsen i samband med\r\norganisationsförändringen. Så visst kritiserar vi\r\nSocialdemokraterna för deras nedskärningsiver.</pre><pre>Slutligen: Detta är inte att spara. Det är att skära\r\nner.</pre><pre>Anf. 15  GÖRAN ÅSTRAND (m) replik:</pre><pre>Fru talman! Jag måste upprepa att jag tycker att det\r\när oerhört beklagligt att en folkbildningsdebatt\r\nbara handlar om pengar. Det är ju mina\r\nmotdebattörer som väljer att bara diskutera det.\r\nDet finns oerhört mycket som är fint och bra med\r\nfolkbildningen, och mycket händer just nu som ger\r\nfolkbildningen breddade möjligheter, t.ex. den\r\nkompetensgivande utbildningen. Många\r\nstudieförbund bedriver nu uppdragsutbildning i alla\r\nformer. Visserligen har ABF hunnit mycket längre\r\nän de andra och t.o.m. gjort ett bolag för den här\r\nverksamheten, men också andra studieförbund är\r\nmed på detta. Ingen kommenterar detta i den här\r\ndebatten, utan man talar bara om skattepengar.</pre><pre>Socialdemokraterna har nu suttit alltför länge i\r\nregeringsställning i Sverige och skapat de enorma\r\nekonomiska problem inom alla samhällssektorer\r\nsom vi nu försöker reparera, och detta drabbar alla\r\nsamhällssektorer, inkl. utbildning och folkbildning.\r\nDet får vi finna oss i.</pre><pre>Jag har i den här debatten försökt lyfta fram alla de\r\nkvaliteter som folkbildningen har och alla de\r\nförutsättningar som skapas när man satsar 2\r\nmiljarder kronor av skattemedel och samtidigt\r\nbreddar arbetsförutsättningarna för\r\nfolkbildningen.</pre><pre>Talmannen anmälde att Elisabeth Persson anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 16  CARL-JOHAN WILSON (fp):</pre><pre>Värderade talman! Det är inte så ofta man får\r\ntillfälle att yrka bifall till utskottets hemställan i ett\r\nbetänkande där en utskottsmajoritet föreslår en\r\nhöjning av regeringens förslag till anslag. Så är nu\r\nfallet. I kulturutskottets betänkande 1991/92:12\r\nföreslår utskottet att statens bidrag till\r\nfolkbildningen ökas med 100 milj.kr. i förhållande\r\ntill regeringens förslag.</pre><pre>En sådan här justering av beloppen i propositionen\r\nkan naturligtvis ses som en sorts kritik mot\r\nregerings handläggning av ärendet. När regeringen\r\nhar sökt efter nödvändiga besparingsmöjligheter\r\nhar kunskapen om effekterna av en kraftig\r\nneddragning av anslaget till folkbildningen inte\r\nräckt till.</pre><pre>Nu förbättrar riksdagen läget till gagn för både\r\nfolkbildningen och regeringen. Det är ett\r\nvälkommet resultat av folkbildningsdebatten i\r\nregeringspartierna och i kulturutskottet.</pre><pre>Värderade talman! En av folkbildningens viktigaste\r\nuppgifter är att erbjuda en bred allmänhet studier\r\nav den speciella karaktär som är kännetecknande\r\nför det fria och frivilliga folkbildningsarbetet och\r\nför de pedagogiska modeller som har utvecklats\r\ninom folkhögskolan. Även i tider då lågkonjunktur\r\nförorsakar arbetslöshet erbjuder folkhögskolor och\r\nstudieförbund en god och billig studiemiljö, som\r\nverksamt kan bidra till att människor finner vägar\r\nur eller förbi arbetslösheten.</pre><pre>En av folkbildningens allra viktigaste uppgifter är\r\natt ge korttidsutbildade möjligheter till utbildning\r\nsom de annars skulle missa. Det är också väl känt\r\natt folkbildningens skolor och organisationer har\r\nstor betydelse för kulturlivet i hela landet.</pre><pre>Studieförbundens och folkhögskolornas\r\nsynnerligen viktiga verksamhet bland\r\nhandikappade ger livskvalitet som samhället annars\r\ninte kunde stödja utan väsentligt ökade kostnader.\r\nNär det är kärvt på arbetsmarknaden kan man\r\nförutsätta att människor med utvecklingsstörning\r\neller funktionshinder av olika slag har ännu svårare\r\natt få jobb än under högkonjunktur. I utskottets\r\nbetänkande skriver vi att det förhöjda anslaget bör\r\nutnyttjas för att erbjuda utbildning till dem som är\r\neller riskerar att bli arbetslösa. Då måste\r\nmänniskor med handikapp omfattas av detta.</pre><pre>När Folkbildningsrådet nu skall besluta om\r\nfördelningen av dessa pengar till folkhögskolor och\r\nstudieförbund kommer rådet säkert att se till att\r\nstatsbidraget hamnar där det gör stor nytta för att\r\nminska arbetslöshet, bryta människors isolering,\r\nminska fördomar och främja framväxten av ett\r\nmänskligare samhälle.</pre><pre>Värderade talman! Jag yrkar bifall till hemställan i\r\nkulturutskottets betänkande nr 12.</pre><pre>Anf. 17  BIRGER ANDERSSON (c):</pre><pre>Fru talman! Under vårriksdagen 1991 behandlade\r\nriksdagen en proposition om folkbildning. Den\r\ntidigare detaljerade regelstyrningen av statsbidrag\r\ntill folkbildningen, dvs. den verksamhet som\r\nbedrivs av studieförbund och folkhögskolor,\r\nupphörde i och med budgetåret 1990/91. Fr.o.m.\r\nbudgetåret 1991/92 skall riksdag och regering\r\nfastställa övergripande mål, som skall ligga till\r\ngrund för den samlade folkbildningen.\r\nFolkbildningen skall i fortsättningen själv ta ansvar\r\nför fördelning av statsbidrag, administration och\r\norganisation samt för uppföljning och utvärdering\r\nav verksamheten.</pre><pre>I propositionen slogs fast målet för statsbidrag till\r\nfolkbildningen, innebärande bl.a. stöd till en\r\nverksamhet som syftar till att göra det möjligt för\r\nmänniskor att påverka sin livssituation och skapa\r\nengagemang att delta i samhällsutvecklingen\r\ngenom t.ex. politiskt, fackligt eller kulturellt\r\narbete. Verksamheter som syftar till att utjämna\r\nutbildningsklyftor och höja utbildningsnivån i\r\nsamhället skall prioriteras.</pre><pre>Folkbildningsarbetet har en färgstark historia. De\r\ntre första folkhögskolorna kom till 1868; två i Skåne\r\noch en i Östergötland. De startades på privat\r\ninitiativ -- det var alltså inga folkrörelsehögskolor\r\nsom kom till på den tiden. Alla tre finns fortfarande\r\nkvar. Antalet ökade efter hand snabbt, och i dag\r\nfinns det 128 folkhögskolor. Många\r\nförtroendevalda på alla nivåer har under årens lopp\r\nfått sina första kunskaper i kommunal- och\r\nstatskunskap samt i mötesteknik på en\r\nfolkhögskola.</pre><pre>Vad kännetecknar då dagens folkhögskolor? Även\r\nom folkhögskolorna sinsemellan är mycket olika,\r\nkan man finna många gemensamma karakteristiska\r\ndrag.</pre><pre>Ett unikt drag är att folkhögskolorna på en och\r\nsamma gång är delar av skol- och utbildnings-\r\nSverige, folkbildnings-Sverige och folkrörelse-\r\nSverige. De studerande får vara med och utforma\r\nundervisningens innehåll och former i större\r\nomfattning än i andra skolor. Undervisningen blir\r\ndeltagarstyrd och mer behovsinriktad. Läraren är\r\nmer en samtalspartner än en traditionell\r\nkunskapsförmedlare. Gemensamma\r\nkulturupplevelser, fritidsaktiviteter, debatter och\r\ndiskussioner är viktiga inslag i folkhögskolornas\r\nverksamhet. Ett väl fungerande internat --\r\nobservera detta -- ger goda förutsättningar för\r\nsocial gemenskap och en inspirerande social och\r\npedagogisk miljö.</pre><pre>Folkhögskolans särart har präglats av och präglas\r\nfortfarande av samtalsformen i undervisningen,\r\nden deltagarstyrda undervisningen, den\r\ndemokratiska träningen, friheten från betygshets\r\noch den starka sociala gemenskapen mellan\r\neleverna men även mellan elever och all personal\r\npå folkhögskolan.</pre><pre>Detta var många berömmande ord, men också väl\r\nmotiverade, om vad folkhögskolan betytt och\r\nbetyder för att minska utbildningsklyftorna i\r\nsamhället och för att främja en demokratisk\r\nutveckling.</pre><pre>Innan jag slutar vill jag också säga några ord om\r\nstudieförbunden -- det andra mycket betydelsefulla\r\nben som folkbildningen vilar på. Studieförbunden\r\noch folkhögskolorna samarbetar med varandra på\r\nmånga håll. Genom riksdagsbeslutet våren 1991,\r\ninnebärande mer av målstyrning och mindre av\r\nregelstyrning, kan samarbetet mellan\r\nfolkhögskolor och studieförbund utvecklas\r\nytterligare.</pre><pre>Studieförbunden bedriver en mycket omfattande\r\nverksamhet. Under de senaste åren har över\r\n300 000 studiecirklar årligen genomförts med totalt\r\növer 2,5 miljoner deltagare. Årligen arrangerar\r\nstudieförbunden ca 100 000 kulturprogram med\r\nmellan 10 och 11 miljoner besökare. Ca 400 000 är\r\nengagerade i olika kulturgrupper; körsång, musik,\r\nteater, dans, konst, litteratur, utställningar och\r\nannan kulturell verksamhet.</pre><pre>I regeringens proposition föreslås en neddragning\r\nav anslaget till folkbildningen med hänvisning till\r\ndet statsfinansiella läget. Även om vi i Centern är\r\nmedvetna om det mycket besvärliga finansiella\r\nläget, har vi bedömt att ytterligare pengar bör\r\ntillskjutas utöver vad regeringen har föreslagit. Ett\r\ntillkännagivande görs, innebärande att utskottet\r\nföreslår riksdagen att tillskjuta ytterligare 100\r\nmiljoner. Vidare föreslår kulturutskottet att\r\nfolkbildningens, särskilt studieförbundens, bredd,\r\nflexibilitet och erfarenhet från studie- och\r\ninformationskampanjer bör tas till vara vid\r\nkommande information inför en folkomröstning\r\nom svensk anslutning till EG.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 18  BERIT OSCARSSON (s) replik:</pre><pre>Fru talman! Birger Andersson har också ställt sig\r\nbakom det som är bra med folkbildning, och jag\r\ninstämmer i det han har sagt. Visserligen är även de\r\n100 miljoner som tillkommer till folkbildningen\r\nbra, men de tas av de pengar som skulle gå till de\r\narbetslösa. Det tillkännagivande vi gör om en\r\nsatsning på en EG-kampanj är också bra. Det har\r\nvisat sig att just folkbildningen är överlägsen när\r\ndet gäller att ge kunskap till de många\r\nmänniskorna.</pre><pre>Jag skulle vilja ställa en fråga till Birger Andersson.\r\nVarje år har Centern, som jag kommer ihåg,\r\nföreslagit mer pengar än övriga partier. Kan vi\r\nräkna med att Centern kommande år fortsätter att\r\nföreslå ökade insatser för folkbildningen, eller\r\nkommer man att ställa sig bakom de nedskärningar\r\nsom föreslås från de övriga borgerliga partierna?</pre><pre>Anf. 19  BIRGER ANDERSSON (c) replik:</pre><pre>Fru talman! Jag vill påminna Berit Oscarsson om\r\ndet statsfinansiella läget. Vi lever för närvarande\r\nunder en socialdemokratisk budget, som verkar\r\nfram till den sista juni 1992. När\r\nsocialdemokraterna i januari 1991 presenterade\r\nutvecklingen under detta budgetår visade\r\nfinansplanen ett budgetunderskott på 5,5 miljarder.\r\nI dag, efter att riksrevisionsverket har gjort sin\r\nsenaste uppföljning, är budgetunderskottet drygt\r\n54 miljarder. Jag vill alltså i det här sammanhanget\r\npeka på att den ekonomiska utvecklingen och det\r\nstatsfinansiella läget är ytterst besvärligt.</pre><pre>Det är självklart att vi -- jag har en känsla av att det\r\ngäller oss alla här -- verkligen uppskattar de insatser\r\nsom folkhögskolornas personal och de som leder\r\nstudiecirklar gör, och även den betydelse som det\r\nhar för många som får delta i den verksamheten.\r\nMen, som har sagts här tidigare, den ekonomiska\r\nsituationen är sådan att man måste titta på vart\r\npengarna går.</pre><pre>Jag har läst Socialdemokraternas motioner med\r\nstort intresse, men jag är besviken på en del av\r\ndem, där man inte visar någon varsamhet med\r\norden. Man överdriver mycket kraftigt läget, när\r\nman talar om att det nu riktas ett rejält dråpslag\r\nmot folkbildningen. Jag tycker att vi skall visa\r\nvarsamhet med orden i politiken. Även om detta är\r\nen nedskärning, har det gjorts nedskärningar\r\ntidigare.</pre><pre>Det finns en motion, Kr429, av Anita Johansson\r\noch ytterligare fem socialdemokrater, och där står\r\ndet: ''Studieförbunden fick under 1980-talet\r\nvidkännas en minskning av statsbidraget med 40 %\r\nräknat i fast penningvärde.'' Det var under den tid\r\nsom socialdemokraterna satt i regeringsställning.\r\nVad skall man då kalla det för, om detta kallas för\r\nett dråpslag?</pre><pre>Anf. 20  BERIT OSCARSSON (s) replik:</pre><pre>Fru talman! Jag ställde bara en enkel fråga. Vi vet\r\natt Centern är ett folkrörelseparti, som är djupt\r\nengagerat i folkrörelseverksamhet och som tidigare\r\nhar föreslagit ökningar. Min fråga är bara: Kan vi\r\nräkna med att Centern fortsätter att vara det\r\nfolkrörelseoch folkbildningsparti som man tidigare\r\nhar varit, så att man är beredd att föreslå ökade\r\nanslag till folkbildningen i framtiden? Eller tänker\r\nCentern, som Moderaterna tidigare har gjort,\r\nföreslå försämringar? Jag tycker att det skulle\r\nkännas svårt att sitta i en borgerlig regering och\r\nställa sig bakom nedskärningar, när man tidigare\r\nhar föreslagit ökningar.</pre><pre>Min enkla fråga är alltså bara: Hur blir det i\r\nfortsättningen?</pre><pre>Anf. 21  BIRGER ANDERSSON (c) replik:</pre><pre>Fru talman! Vi är glada och stolta över att Centern\r\nräknas till folkrörelsepartierna. Om man tittar på\r\nvad en folkrörelse är, finner man att det är en\r\nmassorganisation, som arbetar för att förändra\r\nsamhället och göra det bättre. Vår\r\nmassorganisation består då av frivilliga krafter -- vi\r\nhar aldrig sysslat med någon kollektivanslutning till\r\npartiet. Vi går i detta fall med på nedskärningar\r\ndärför att det statsfinansiella läget är så besvärligt\r\natt vi bedömer det som nödvändigt.</pre><pre>Jag kan lova Berit Oscarsson, att om den\r\nnuvarande regeringen lyckas i sina strävanden att få\r\nfart på den svenska ekonomin skall vi försöka se till\r\natt folkbildningen får en gynnsam behandling. Det\r\ngäller för oss att få fart på den ekonomi som för\r\nnärvarande -- som Berit Oscarsson väl känner till --\r\när drabbad av en besvärande lågkonjunktur. Vi fick\r\nav den socialdemokratiska regeringen ärva ett\r\nytterst besvärligt läge, och det tar sin tid att rätta till\r\ndet. Vi hoppas att alla små- och medelstora företag\r\nskall få framtidstro, börja investera och skapa nya\r\narbeten. Den dag som ekonomin blir bättre, kan\r\njag lova Berit Oscarsson att vi givetvis skall försöka\r\nfortsätta vår tidigare linje att verkligen värna om\r\nfolkbildningen.</pre><pre>Jag fick inte svar på frågan om vad som hade hänt\r\nunder 80-talet. Jag citerade direkt ur motionen av\r\nAnita Johansson m.fl. Hur vill Berit Oscarsson\r\nförsvara den meningen?</pre><pre>Talmannen anmälde att Berit Oscarsson anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 22  ROSE-MARIE FREBRAN (kds):</pre><pre>Fru talman! För en kulturpolitiker tror jag att det\r\nkänns extra svårt att tvingas ta till sig uttrycket ''av\r\nstatsfinansiella skäl'' i samband med nedskärningar\r\ninom viktiga delar av det egna området. Det är\r\nsmärtsamt att konfronteras med den bistra\r\nverkligheten och att tvingas acceptera minskade\r\nanslag till det område som vi i dag debatterar,\r\nfolkbildningen. Men ingen vinner långsiktigt på\r\nstrutspolitik; det är verkligheten som måste få\r\ngälla.</pre><pre>Jag känner ändå tillfredsställelse över att vi vid\r\nutskottsbehandlingen har lyckats tillföra\r\nfolkbildningen 100 milj.kr. utöver regeringens\r\nförslag -- medel som skall användas för\r\narbetsmarknadsanpassad utbildning under nästa\r\nläsår. För att få den förbättringen av regeringens\r\nförslag till stånd har kds spelat en aktiv roll.</pre><pre>Jag är också glad över att utskottet har kunnat enas\r\nom ett tillkännagivande till regeringen, som\r\ninnebär att studieförbunden ges en viktig roll i\r\nstudie- och informationsarbetet inför den\r\nstundande folkomröstningen om medlemskap i\r\nEG. Utöver den utbildning som kan erbjudas av\r\nfolkhögskolorna genom direkta bidrag från det\r\nallmänna, kan folkhögskolorna självfallet också\r\nsälja utbildning, bl.a. till AMS.</pre><pre>Fru talman! Regeringen har som mål att den\r\nsvenska skolan skall bli Europas bästa. När det\r\ngäller vuxenutbildningen behöver ingen\r\nmotsvarande målsättning formuleras. Vi kan i\r\nstället konstatera att Sverige redan har Europas\r\nbästa vuxenutbildning. Tidskriften Newsweek har\r\nt.o.m. utnämnt den till världsbäst. Denna\r\nvuxenutbildning skall vi självfallet värna.</pre><pre>Folkhögskolorna är de äldsta och mest\r\nväletablerade friskolorna i landet. Det skall vi\r\nkomma ihåg när vi säger att vi vill främja privata\r\noch fria skolor. Det är glädjande att oppositionen är\r\nså översvallande i sin välvilliga inställning till dessa\r\nfriskolor.</pre><pre>Folkbildningen är omistlig för livskraften i och\r\nbevarandet av den svenska demokratin, som vi kan\r\nbeskriva som en folkrörelsedemokrati.\r\nFolkbildningen ger kunskap om och redskap för\r\ndeltagande i samhällsdebatten och\r\nsamhällsbyggandet.</pre><pre>Folkhögskolor och studieförbund tar särskilt ansvar\r\nför människor som kommit i kläm i det rationella\r\noch likformiga utbildningssystemet. Det kan gälla\r\nmänniskor med språkliga handikapp eller fysiska\r\nfunktionshinder av olika slag. Alla de grupper som\r\nriksdagen har förklarat prioriterade är viktiga att\r\nfortsättningsvis ta ansvar för -- kortutbildade,\r\nhandikappade, arbetslösa och invandrare. Det är\r\nsjälvklart att besparingar inte skall drabba dessa\r\ngrupper, och jag har stor tilltro till folkbildningens\r\nvilja att i första hand värna dem som bäst behöver\r\nfolkbildningen.</pre><pre>Folkhögskolorna och studieförbunden är väl\r\nspridda över hela landet. Deras kulturverksamhet\r\nfår därigenom en god geografisk spridning. De har\r\nen viktig roll i förverkligandet av de kulturpolitiska\r\nmålen.</pre><pre>Fru talman! Jag yrkar bifall till hemställan i\r\nkulturutskottets betänkande nr 12.</pre><pre>Anf. 23  ELISABETH PERSSON (v) replik:</pre><pre>Fru talman! Rose-Marie Frebran slutade sitt\r\nanförande med att säga att besparingarna självfallet\r\ninte skall drabba korttidsutbildade, invandrare och\r\nhandikappade. Men det är ju precis det som de här\r\nnedskärningarna för folkbildningen gör. Det är\r\nprecis de här grupperna som kommer att drabbas,\r\nav det enkla skälet att det aldrig går för någon\r\nfolkhögskola eller någon studiecirkel att slå mynt\r\nav just denna verksamhet. Man kan inte få den att\r\nså att säga bära sig själv. Det är helt andra\r\nuppdragsutbildningar som möjligen kan ge ett\r\nsådant överskott att det kan finansiera annan\r\nverksamhet.</pre><pre>Allmänna långkurser på folkhögskolor kan med\r\nnödvändighet aldrig bli självbärande. För att\r\nsådana skall kunna anordnas krävs faktiskt statligt\r\nstöd, landstingskommunalt stöd. Det är den bistra\r\nverkligheten. Jag trodde faktiskt att kds hade så\r\nmycket kunskap om framför allt\r\nfolkhögskoleverksamheten genom sitt engagemang\r\ni flera framstående och betydelsefulla\r\nfolkhögskolor i det här landet att man visste om\r\ndetta.</pre><pre>Jag tycker alltså att det nästan är falskt tal när Rose-\r\nMarie Frebran låtsas att det inte är den prioriterade\r\nverksamheten som kommer att drabbas hårdast av\r\nnedskärningarna.</pre><pre>Rose-Marie Frebran beklagar också att man av\r\nstatsfinansiella skäl måste tillåta det här. Jag vill\r\nvända på det: Är det rimligt, tycker kds, att säga att\r\nvi av statsfinansiella skäl måste tillåta rasismen och\r\nfrämlingsfientligheten att öka? Är det rimligt att av\r\nstatsfinansiella skäl strypa människors aktiva\r\ndeltagande i kulturlivet? Är det över huvud taget\r\nrimligt att av statsfinansiella skäl tvinga människor\r\ntillbaka i långtidsarbetslöshet? Har vi råd med det\r\nhär? Anser kds verkligen det?</pre><pre>Jag skulle vilja att Rose-Marie Frebran svarade på\r\ndetta och kanske också på den fråga som Göran\r\nÅstrand ihärdigt vägrar svara på och som jag inte\r\nheller har fått svar på under alla de\r\nfolkbildningsdebatter som jag har deltagit i på\r\nsistone. Vilka är det ni vill förvägra möjligheten till\r\nen andra chans i livet? Vilka är det ni vill mota ut\r\nfrån folkskhögskolverksamheten? Ett klart besked\r\npå den punkten tror jag skulle vara upplysande för\r\nlärare och elever och annan personal på de 129\r\nfolkhöskolorna runt om i landet, inte minst på de\r\nav pingströrelsen drivna folkhögskolorna.</pre><pre>Anf. 24.  ROSE-MARIE FREBRAN (kds) replik:</pre><pre>Fru talman! Det är ett märkligt resonemang som\r\nElisabeth Persson för. Vi har en verksamhet som får\r\nett statligt stöd på bortåt 2 miljarder kronor.\r\nRiksdagen har fastslagit vilka de prioriterade\r\ngrupperna är som den här verksamheten skall rikta\r\nsig till. Många utöver de här prioriterade grupperna\r\nhar stor glädje av verksamheten -- det gäller många,\r\nmånga andra. När man då gör en viss besparing\r\nsäger Elisabeth Persson att det måste drabba de\r\nprioriterade grupperna hårdast.</pre><pre>Jag tror att det är fullständigt orimligt. Jag har en\r\nhelt annan tilltro till folkbildningen, till\r\nfolkhögskolorna och till studieförbunden. Jag tror\r\natt de kommer värna om de grupper som riksdagen\r\nhar förklarat prioriterade och som de själva också\r\ntycker skall vara prioriterade.</pre><pre>Det är även ett orimligt resonemang att fråga: Är\r\ndet rimligt av statsfinansiella skäl att tillåta rasism\r\natt öka osv.? Jag frågar: Är det rimligt att resonera\r\npå det sättet? Bekämpande av rasism, är det\r\nnågonting som ensidigt skall ske via studieförbund\r\noch folkhögskolor? Här är det fråga om hela\r\nsamhällets klimat och alla människors insatser,\r\nhållningen i vardagslivet och hur relationerna\r\nmellan människor fungerar. Jag ställer inte på upp\r\nElisabeth Perssons resonemang. Jag har stor tilltro\r\ntill folkbildningen, och vi vill inte förvägra några\r\ngrupper en andra chans. De är prioriterade.</pre><pre>Anf. 25  ELISABETH PERSSON (v) replik:</pre><pre>Fru talman! Dess värre är ju den bistra verkligheten\r\nsådan att fromma förhoppningar inte räcker långt.\r\nJag delar Rose-Marie Frebrans grundläggande\r\ntilltro till folkbildningens möjligheter att leva upp\r\ntill sitt ansvar, men jag vill medverka till att man\r\nskall få resurser att göra detta. Folkbildningen gör\r\nen ovärderlig insats för invandrare och andra för att\r\nundanröja rasistiska och främlingsfientliga\r\ntendenser i samhället.</pre><pre>Det är som jag sade i mitt huvudanförande:\r\nKunskaper är de bästa motmedlen mot fördomar\r\nsom föder sådana här tendenser. Där vet jag vad\r\nfolkbildningen gör. Jag vet vad man sysslar med på\r\nfolkhögskolorna och i studieförbunden. Jag nödgas\r\ndra slutsatsen att om man inte kan fortsätta med sin\r\nverksamhet betyder det att vi släpper efter för de\r\nnämnda tendenserna.</pre><pre>Fromma förhoppningar, Rose-Marie Frebran,\r\nhjälper inte heller de handikappade. Jag kan ta som\r\nexempel Dalarö folkhögskola som har\r\nfolkhögskoleundervisning för gravt cp-skadade\r\nelever, vilka för första gången i livet har kommit in\r\ni en miljö, har givits möjligheter att på ett bättre\r\nsätt än tidigare kommunicera osv. Därifrån har man\r\nklart deklarerat att om nedskärningarna blir så\r\nstora som föreslagits måste man slå igen den här\r\nverksamheten.</pre><pre>Då är frågan: Vart skall dessa handikappade ta\r\nvägen? Jo, de visas tillbaka till passivitet och en\r\ntillvaro i ensamhet som jag vill påstå är ganska\r\nomänsklig.</pre><pre>Så ser det ut. Det här är prioriterade grupper. Men\r\nman kan inte ha verksamhet eller undervisning eller\r\ninternatskolor för prioriterade grupper, om man\r\ninte har pengar att betala den här verksamheten\r\nmed. Det går inte att bygga på fromma\r\nförhoppningar, det klarar sig inte genom att man\r\nälskar folkbildningen aldrig så mycket, det går inte\r\natt avlöna lärare med hjälp av något slags diffust\r\nkulturklimat som det har talats om här tidigare.\r\nTyvärr är det på det sättet, och jag beklagar att kds\r\nhar gått in i en regering och satt sig i riksdagen\r\nenbart med sådana här fromma förhoppningar i\r\nbagaget. Verkligheten är ganska bitter, vill jag\r\npåstå. Det handlar alltså om att vara med om att se\r\ntill att nödvändig verksamhet får de statliga bidrag\r\nsom den måste ha för att kunna leva vidare.</pre><pre>Anf. 26  ROSE-MARIE FREBRAN (kds) replik:</pre><pre>Fru talman! Fromma förhoppningar hjälper inte,\r\nräcker inte. Det är riktigt, Elisabeth Persson, jag\r\nhåller med om det. Men det är inte heller fromma\r\nförhoppningar vi förlitar oss på eller diskuterar här\r\ni dag.</pre><pre>Elisabeth Persson nämnde i sin första replik\r\nuppdragsutbildning som kan ge överskott och täcka\r\nkostnader för annan verksamhet. Ja, jag tog upp\r\ndet i mitt anförande. Folkhögskolorna kan sälja\r\nutbildning t.ex. till AMS. Det är bra då att vi är\r\növerens om att detta kan ge överskott som även\r\ntäcker kostnader för annan verksamhet. Det finns\r\nalltså andra möjligheter.</pre><pre>Jag har mycket svårt för att tänka mig att jag under\r\n90-talet skulle medverka till en 40-procentig\r\nnedskärning av bidragen till folkbildningen, det\r\nsom alltså har skett under socialdemokraternas 80-\r\ntal. Jag har mycket svårt att se hur 90-talet skulle\r\nkunna bli en upprepning av det.</pre><pre>Talmannen anmälde att Elisabeth Persson anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 27  INGEGERD SAHLSTRÖM (s):</pre><pre>Fru talman! Studieförbund, folkhögskolor och\r\njämställdhetsarbete, kan det ha något samband?\r\nJa, jag påstår med bestämdhet att det är så.</pre><pre>Jag beklagar djupt den kraftiga neddragningen av\r\nstödet till folkbildning som det nu finns ett förslag\r\nom. Den här nedskärningen drabbar nämligen\r\njämställdhetsarbetet.</pre><pre>Det här förslaget kommer att drabba kvinnor. Det\r\ndrabbar kvinnors möjligheter till utbildning och\r\nfortbildning.</pre><pre>Det socialdemokratiska kvinnoförbundet skrev till\r\nde andra kvinnoförbunden vid årsskiftet. Vi tänkte\r\natt det kanske skulle finnas en möjlighet för oss\r\npolitiskt aktiva kvinnor att tillsammans arbeta och\r\nkämpa för att vi skulle få ett litet större tillskott till\r\njämställdhetsarbetet genom en bättre tilldelning till\r\nfolkbildningen. Men det var tyst. Det var mycket,\r\nmycket tyst ifrån de andra kvinnoförbunden.</pre><pre>Ändå vet vi att många kvinnor genom\r\nstudieförbundens och folkhögskolornas\r\nverksamhet får sin chans att i någon mån\r\nkompensera sig för de studier som de tidigare har\r\nmissat på grund av att de exempelvis har haft\r\nhuvudansvaret för hem och familj. Många kvinnor\r\nfår genom folkbildningen möjlighet att skaffa sig en\r\nutbildning så att de kan göra ett nytt inträde på\r\narbetsmarknaden eller att skaffa sig den kompetens\r\nsom de behöver.</pre><pre>På folkhögskolorna har bl.a. många\r\ninvandrarkvinnor fått möjligheten till en ny start i\r\nSverige. Det gäller särskilt på\r\nkvinnofolkhögskolorna. Jag vet bl.a. att\r\nkvinnofolkhögskolan i Göteborg kommer att få\r\nstora svårigheter att bedriva sin verksamhet när vi\r\nfattar ett beslut i dag som innebär neddragningar\r\nför folkbildningen.</pre><pre>Kvinnorna är många i den här verksamheten. Förra\r\nverksamhetsåret gick 2 900 000 människor i\r\nstudiecirklar av olika slag. Många gick i studiecirkel\r\nmed verksamhet med estetisk inriktning. Här får\r\nkvinnorna möjligheter att föra en kvinnotradition\r\nvidare. I den verksamhet i studiecirklarna som har\r\nen stark kulturell inriktning utgör de kvinnliga\r\ndeltagarna en mycket hög procentandel -- uppemot\r\n70 %.</pre><pre>I dag talar vi mycket om att vi bättre skall profilera\r\nkvinnornas frågor i politiken. Det skapas nätverk\r\nrunt omkring i landet av kvinnor som försöker att\r\nlyfta kvinnornas intresse.</pre><pre>Fru talman! Jag kan bara beklaga att vi i dag\r\nförmodligen kommer att fatta ett beslut som\r\ninnebär steg tillbaka för jämställdhetsarbetet i\r\nSverige. Med det anförda vill jag yrka bifall till de\r\nsocialdemokratiska reservationerna.</pre><pre>Anf. 28  BIRGER ANDERSSON (c):</pre><pre>Fru talman! Jag vill ställa en kort fråga till Ingegerd\r\nSahlström, eftersom det verkade på henne som om\r\ndet enbart var det socialdemokratiska\r\nkvinnoförbundet som arbetar för jämställdhet. Jag\r\ntror inte alls att det är så.</pre><pre>Ingegerd Sahlström sade att man nu kommer att\r\nfatta beslut om en kraftig nedskärning. Jag vill\r\nställa en fråga till Ingegerd Sahlström. Jag ställde\r\nfrågan till Berit Oscarsson tidigare, men fick inget\r\nsvar. Jag citerar ur Anita Johanssons motion som är\r\nskriven av totalt sex socialdemokrater, därav fyra\r\nkvinnor. ''Studieförbunden fick under 1980-talet\r\nvidkännas en minskning av statsbidraget med 40 %\r\nräknat i fast penningvärde.'' För innevarande år\r\n1991/92 är minskningen 100 miljoner. Hur har\r\nIngegerd Sahlström och de andra kvinnorna här i\r\nriksdagen arbetat för att det beslut, som\r\ngenomfördes under den socialdemokratiska\r\nregeringstiden, inte skulle genomföras?</pre><pre>Anf. 29  INGEGERD SAHLSTRÖM (s):</pre><pre>Fru talman! Inom samtliga partier säger man sig\r\nverka för jämställdhetsarbetet. Men det är inte\r\nbara vad vi säger som är det väsentliga utan också\r\nhur vi handlar. Jag sade i mitt inlägg att vi tyvärr\r\ninte fick någon respons från andra partier när vi\r\nskickade ut ett öppet brev. Vi tyckte då att vi\r\ntillsammans skulle kunna verka för att behålla\r\npengar till fortbildningen och på det viset stå upp\r\nför kvinnorna.</pre><pre>När det gäller den motion som det talas om här är\r\ndet typiskt att det är kvinnor som har skrivit under\r\nden. Vi arbetar aktivt i vårt kvinnoförbund för att\r\nfå en större jämställdhet på alla plan. Det jobbar vi\r\nmed, både män och kvinnor, i vårt parti.</pre><pre>Anf. 30  BIRGER ANDERSSON (c) replik:</pre><pre>Fru talman! Jag fick inget svar på den fråga jag\r\nställde, man jag skall inte vara alltför envis. Jag\r\nkonstaterar bara att de socialdemokratiska\r\nkvinnorna inte har lyckats särskilt väl i sitt arbete\r\nunder den den tid då Socialdemokraterna satt i\r\nregeringsställning under 1980-talet.</pre><pre>Anf. 31  INGEGERD SAHLSTRÖM (s) replik:</pre><pre>Fru talman! Jag tycker att jämställdhetsarbetet i det\r\nhär landet har gått framåt. Det har det gjort tack\r\nvare många aktiva kvinnor och även män som har\r\narbetat för jämställhet.</pre><pre>Anf. 32  ELISABETH PERSSON (v):</pre><pre>Fru talman! Under den här debattens gång har bl.a.\r\nCenterns representant Birger Andersson noterat\r\natt studieförbunden fick vidkännas kraftiga\r\nnedskärningar under 80-talet. Hur ställde sig\r\nCentern till det? Röstade ni emot de förslagen eller\r\ngick ni med på dem? Jag ställer frågan eftersom jag\r\ntycker att det är ganska väsentligt i sammanhanget.</pre><pre>Jag vill också fråga kds som nappade på den här\r\nkroken hur era andra regeringskolleger ställde sig\r\ntill nedskärningarna inom studieförbunden under\r\n80-talet. Gick de emot eller röstade de för?</pre><pre>Vi i Vänsterpartiet förde en, vill jag påminna mig,\r\nganska ojämn kamp när det gällde att under 80-\r\ntalet slå vakt om studieförbundens verksamhet. Vi\r\nprotesterade i juni förra året när förslaget kom om\r\natt folkbildningen utan ersättning skulle överta den\r\nadministration som skolöverstyrelsen hade stått\r\nför. Man skulle nu själva finansiera den här\r\nverksamheten. De 100 miljoner som man skulle\r\nspara det här året utökades med ytterligare\r\nbesparingar. Vi gick emot de besparingsförslagen.\r\nVi hade inte så många andra partier med oss.</pre><pre>Fru talman! Jag tycker att det är litet märkligt att i\r\nen debatt om de 15-procentiga nedskärningarna\r\nsom det nu handlar om, inte tala om att man ställde\r\nupp på nedskärningarna när de var aktuella.</pre><pre>I mitt inledningsanförande gjorde jag en bildlik\r\njämförelse när jag pratade om att det stora slaget\r\nom folkbildningen har börjat. Folkbildningen har\r\nvarit attackerad från många håll sedan mitten av 70-\r\ntalet. Det vet vi om. Frågan är nu om den kommer\r\natt överleva de senaste otäcka och häftiga\r\nattackerna eller om det kommer att bli\r\nfolkbildningens död.</pre><pre>Centern har ju möjlighet att reparera 80-talets\r\nnedskärningsiver genom att rösta på vår\r\nmeningsyttring i voteringen. Då skulle jag tro på\r\nderas försäkran om att de också älskar\r\nfolkbildningen.</pre><pre>Anf. 33  BIRGER ANDERSSON (c) replik:</pre><pre>Fru talman! Jag tänkte i mitt tidigare anförande\r\nkommentera Elisabeth Perssons ursprungliga\r\ninlägg, men jag sade litet grand om att man skall\r\nvara varsam med orden. Jag lade märke till de\r\növerord som Elisabeth Persson tog till när hon\r\ninledde sitt huvudanförande.</pre><pre>Jag har försökt förklara för Elisabeth Persson och\r\nde övriga debattörerna att vi har en besvärlig\r\nstatsfinasiell situation i landet.</pre><pre>Det har tydligen inte gått upp för Vänsterpartiets\r\nföreträdare. Det brukar inte göra det, så det är\r\ningen överraskning för mig. Vänsterpartiet önskar\r\nsig alltid mer än vad vi andra orkar med att\r\ngenomföra.</pre><pre>Att jag tog upp det som sägs i Anita Johanssons\r\nmotion sammanhänger med att vi har blivit\r\nangripna för att inte försvara folkbildningen.\r\nSocialdemokraterna har avgett 17 motioner, och\r\ndet talas där på flera ställen om att detta är ett rejält\r\ndråpslag mot folkbildningen. Elisabeth Persson\r\ntalar om folkbildningens död. Det är sådana\r\növerdrifter att jag nästan skulle vilja\r\nrekommendera Elisabeth Persson att starta en\r\nstudicirkel i varsamhet med orden. Det finns ingen\r\nanledning för oss politiker att komma med sådana\r\növerdrifter.</pre><pre>Vi slår alla vakt om folkbildningen. Vi har från\r\nCenterns sida i alla år försvarat folkbildningen.\r\nMen det statsfinansiella läget är besvärligt. Det\r\ninnebär att vi måste vara beredda att göra vissa\r\nindragningar. Jag sade tidigare till Berit Oscarsson\r\natt så fort vi får en bättre ekonomi, skall vi från\r\nCenterns sida vara de första att försöka öka\r\nanslagen till folkbildningen.</pre><pre>Jag har själv under min aktiva tid sysslat med\r\nutbildning. Jag vet hur det är att arbeta på\r\ninternatskola. Jag är rektor för en gymnasieskola\r\nmed internat. Jag är inte obekant med dessa\r\nproblem. Jag vet också att det inte räcker med\r\nenbart pengar. Det behövs även engagemang. Jag\r\nvet att personalen på internatskolorna, på\r\nfolkhögskolorna, har detta engagemang. Jag tror\r\natt man kommer att klara detta. Jag är övertygad\r\nom att det kommer att gå. De domedagsprofetior\r\nsom Elisabeth Persson kommer med hör inte\r\nhemma i kammaren. Det är inte fråga om\r\nfolkbildningens död.</pre><pre>Anf. 34  ELISABETH PERSSON (v) replik:</pre><pre>Fru talman! Birger Andersson har rätt på en punkt.\r\nVi i Vänsterpartiet tror att det ur alla synvinklar --\r\nur nationalekonomisk synvinkel, ur mänsklig\r\nsynvinkel osv. -- är bättre att människor är i arbete\r\nän att de går arbetslösa. Vi tror att det betalar sig\r\nbättre i det samhälle vi har, att de deltar i\r\nproduktionen och betalar skatt, så att vi kan\r\nanvända våra gemensamma medel för exempelvis\r\nutbildning. Birger Andersson har rätt när han\r\nmenar att vi i Vänsterpartiet tror att det är kostsamt\r\nför ett land att ha många människor arbetslösa och\r\natt inte ha tillräckligt välutbildade människor i\r\nproduktionen. Vi vet att både den offentliga\r\nsektorn och den privata behöver välutbildad\r\narbetskraft i mycket hög grad på grund av den\r\nsnabba utveckling som sker på olika områden.</pre><pre>Vi är oroliga för att det bara är 56 % i landet som\r\nhar gymnasiekompetens eller motsvarande. Vi\r\nbävar litet för en jämförelse, som visar att det i\r\nUSA är 86 % av den arbetande befolkningen som\r\nhar gymnasiekompetens. I Västtyskland lär siffran\r\nligga någonstans mitt emellan. Vi tycker att det är\r\nangeläget och ur ekonomisk synvinkel viktigt och\r\nbra och väl investerade pengar att se till att vi\r\nkommer upp i nivå med omvärlden.</pre><pre>Sedan säger Birger Andersson att jag använder\r\növerord. Om det vore så väl! Om den här\r\nomvittnade kärleken till folkbildningen kunde\r\nhjälpa till att avlöna lärare och personal, om detta\r\nvaktslående om folkbildningen kunde förhindra att\r\nen höjning av avgifterna för kurserna slår ut\r\nmänniskor, då är jag beredd att ta tillbaka mina ord\r\noch säga att jag har använt överord. Men dess värre\r\när det nog jag som har rätt och Birger Andersson\r\nsom har fel i detta fall. Vi kommer att få se det\r\nframöver, dess värre. Jag ger ett löfte att jag nästa\r\når skall ta tillbaka det jag sagt, om det visar sig att\r\ndessa nedskärningar inte har haft förödande\r\nkonsekvenser för folkbildningen och att\r\nverksamheter för de s.k. prioriterade grupperna\r\nhar haft svårast att klara sig. Skulle det inte vara på\r\ndet sättet, hoppas jag att Birger Andersson\r\nkommer ihåg detta och ger oss rätt. Då kanske han\r\nångrar dessa besparingar, på samma sätt som han\r\ntycks ångra de besparingar för studieförbunden\r\nsom han var med om under 80-talet.</pre><pre>Anf. 35  BIRGER ANDERSSON (c) replik:</pre><pre>Fru talman! Jag talade om varsamhet med orden.\r\nElisabeth Persson har sagt att detta blir\r\nfolkbildningens död. Det var det jag vände mig\r\nmot. Jag har stort förtroende för den personal som\r\narbetar på folkhögskolorna och för dem som\r\narbetar med studiecirklar och även för eleverna och\r\nderas engagemang. Jag är helt övertygad om att\r\nfolkbildningen även i fortsättningen kommer att\r\nbetyda oerhört mycket.</pre><pre>Jag är medveten om att det alltid är olyckligt med\r\nbesparingar. Men den ekonomi vi har för\r\nnärvarande är mycket besvärlig. Vi fick ärva den\r\nfrån den tidigare regeringen. Det har jag framfört\r\nhär tidigare. Vi kommer att arbeta mycket aktivt\r\nför ytterligare resurser till folkbildningen så fort vi\r\nfår en bättre ekonomisk situation. Det kan jag\r\ngarantera Elisabeth Persson.</pre><pre>Anf. 36  BERIT OSCARSSON (s):</pre><pre>Fru talman! Jag skulle vilja påminna om det läge\r\nsom rådde på 80-talet, när dessa nedskärningar\r\ngjordes. Vårt arbete under 80-talet bestod i att rätta\r\ntill efter den borgerliga regering som vi fick\r\nefterträda 1982. Det fanns då ett stort\r\nbudgetunderskott som gjorde att vi fick vara\r\nvarsamma med pengarna. På grund av det\r\nstatsfinansiella läget fick vi strama åt på olika\r\nområden. Men jag vet inte med mig att vi någon\r\ngång under den perioden gjorde så drastiska\r\nnedskärningar som de som föreslås i det nu\r\nföreliggande förslaget. Så stora neddragningar som\r\npå 15 % tror jag icke att vi har gjort någon gång\r\ntidigare.</pre><pre>När vi använder ord som drastiska nedskärningar,\r\ngäller det inte enbart neddragningen av\r\nfolkbildningen utan även den neddragning som\r\nskett av studiestödet -- korttidsstudiestöd,\r\ninternatbidrag och andra stöd till vuxenstudier. Det\r\ngäller även de neddragningar som gjorts av\r\nansträngningarna att nå de mest behövande, alltså\r\nav den uppsökande verksamheten och utbildningen\r\nav våra studieorganisatörer. Sammantaget har det\r\nvarit en stor neddragning.</pre><pre>Låt mig säga till Birger Andersson att jag är glad att\r\nvi är överens om att 90-talet skall vara ett årtionde\r\ndå vi satsar på folkbildningen gemensamt.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>7 §  Bidrag till det kommunala skolväsendet</pre><pre>Föredrogs</pre><pre>utbildningsutskottets betänkande</pre><pre>1991/92:UbU10 Bidrag till det kommunala\r\nskolväsendet (prop. 1991/92:100 delvis).</pre><pre>Anf. 37  LENA HJELM-WALLÉN (s):</pre><pre>Fru talman! I dag tar riksdagen ställning till\r\nstatsbidraget till skolan, det s.k. sektorsbidraget\r\nsom uppgår till över 31 miljarder kronor. Denna\r\nstatliga resurs, tillsammans med minst lika mycket\r\nfrån kommunerna, utgör huvuddelen av\r\nfinansieringen av grundskola, gymnasieskola och\r\nkommunal vuxenutbildning.</pre><pre>I Sverige har vi satsat mycket på utbildning. Detta\r\nhar inte kommit av sig självt utan är en medveten\r\nprioritering i den socialdemokratiska\r\nutbildningspolitiken. En skola för alla och\r\nutbildning av hög kvalitet kräver omfattande\r\nekonomiska resurser. Dess värre drabbas nu många\r\nskolor av nedskärningsbeslut med eller utan\r\nkoppling till statliga besparingar.</pre><pre>Den borgerliga regeringen bär ett tungt ansvar för\r\ndetta. Utlovade resurser till gymnasieskolans\r\nreformering fryses inne, anslagen till\r\nvuxenutbildning skärs ned liksom anslagen till\r\nupprustning av skolor. Än hårdare slår dock den\r\nallmänna begränsning av kommunernas resurser\r\nsom regeringen avser driva igenom.</pre><pre>De statliga åtgärderna slår hårt mot skolorna.\r\nDärtill kommer besparingar av rent kommunala\r\nmedel. Sammantaget innebär detta att många\r\nskolor nu är allvarligt drabbade av nedskärningar\r\nav resurser. Det är inte konstigt att det går en våg\r\nav protester genom skolsamhället.</pre><pre>Allt fler inser nu vad en borgerlig politik innebär.\r\nHar man skattesänkningar som överordnat mål,\r\nleder det till dessa negativa konsekvenser för\r\nverksamheter inom offentlig sektor, t.ex. skola.</pre><pre></pre><pre>I opposition kunde de borgerliga slå bort detta och\r\nlova både skattesänkningar och bättre skolkvalitet.\r\nMed regeringsansvar håller inte detta trolleritrick.\r\nDärför öppnas nu mångas ögon. Det är ett högt pris\r\nsom människor får betala för detta uppvaknande.\r\nUtarmade resurser till skolan talades det tyst om\r\ninför valet. Det är inte underligt att människor i dag\r\nkänner sig lurade.</pre><pre>I stället för resurser bjuds allmänheten på tjusiga\r\nslagord. Det är ju ''Europas bästa skola'' som håller\r\npå att skapas med denna politik. Det är knappast\r\nförvånande att de som kämpar mot nedskärningar i\r\nsina barns skola uppfattar detta slagord som ett\r\nhån!</pre><pre>Resursnedskärningar är allvarliga i sig, men än\r\nvärre blir de när de paras med en klar strategi för\r\natt skapa ett omfattande system av privatskolor.\r\nDärtill smyger det fram en allt större förståelse för\r\natt olika typer av avgifter skall tas ut för skola och\r\nutbildning. Jag skall i denna debatt inte gå in på\r\nskolans innehåll, men jag vill ändå framhålla hur\r\nläroplan och lärarutbildning nu enligt regeringens\r\nåsikt skall ändras till en snävt ämnesspecialiserad\r\nskola med den kunskapssynen, och det har mycket\r\nlitet att göra med hur barn tillägnar sig kunskap.\r\nSammantaget kan jag inte se annat än att avsikten\r\när att föra skolpolitiken 30 år tillbaka i tiden.</pre><pre>Det är en usel skolpolitik som nu drivs av\r\nModeraterna i beslutande positioner. De övriga\r\nborgerliga partierna verkar mer eller mindre ha lagt\r\nned sina röster.</pre><pre>Centern tycks helt ha kapitulerat för högern, bort\r\nfrån sin tidigare strävan att stå upp för\r\nvuxenutbildning. Det är närmast plågsamt att se\r\ncenterpartister slå knut på sig själva när de i ord\r\nhyllar vuxenutbildningen, samtidigt som de i\r\nhandling skär ned resurserna för både folkbildning\r\noch komvux.</pre><pre>Att regeringspartierna inte helt orkade stå emot\r\nopinionstrycket utan reducerade besparingen till\r\nkomvux till 150 miljoner förändrar inte kritiken.\r\nAtt i en tid med så stora behov av att öka de\r\nkortutbildades kunnande och kompetens i stället\r\nskära ned dessa möjligheter är ynkligt.</pre><pre>Vi socialdemokrater accepterar inte dessa\r\nnedskärningar och kommer att rösta emot dem här\r\ni dag. Jag yrkar bifall till reservation 4.</pre><pre>För ett år sedan gick Moderaterna och Folkpartiet\r\nmot reformeringen av gymnasieskolan. Inte minst\r\nförde man ett väldigt väsen om att resurserna var\r\nför knappa. I dag har Moderaterna och Folkpartiet\r\nändrat ståndpunkt i båda dessa frågor -- från ett nej\r\ntill ett ja till gymnasiereformen, och från att kräva\r\nmer resurser för denna reform till att inte alls skjuta\r\ntill några nya resurser för reformeringen. Tala om\r\nkameleontbeteende!</pre><pre>Denna fråga är dock för viktig för att raljeras med.\r\nDen bristande tilltron till regeringens uppställning\r\nför gymnasiereformen har fått kommunerna att\r\nhålla igen i sin reformprocess. På detta sätt missar\r\nvi dyrbar tid. Jag menar att det är utomordentligt\r\nviktigt att yrkesutbildningen nu får förstärkt\r\nkvalitet och blir en treårig gymnasieutbildning.\r\nRedan nu borde ett tredje påbyggnadsår införas för\r\natt arbetslösa ungdomar skall erbjudas en god\r\nutbildning i stället för andra former av\r\narbetsmarknadspolitiska åtgärder.</pre><pre>Ingvar Johnsson kommer senare att beröra\r\ngymnasieskolan ytterligare liksom en del andra av\r\nvåra åsikter i detta betänkande.</pre><pre>Herr talman! Mot bakgrund av den stora vikt som\r\nvi socialdemokrater fäster vid utbildning, har vi i\r\nvår skuggbudget prioriterat detta område. För\r\nutbildning totalt sett föreslår vi att 1,5 miljarder\r\nutöver regeringens förslag anvisas. Detta gäller inte\r\nbara det betänkande som vi just nu behandlar utan\r\näven andra betänkanden med utbildningsinslag.</pre><pre>Självfallet måste det också finnas en finansiering\r\nför en sådan satsning. I den socialdemokratiska\r\nskuggbudgeten säger vi nej till regeringens\r\nskattesänkning för höginkomsttagare och\r\nkapitalägare med totalt sett nästan 9 miljarder\r\nkronor.</pre><pre>I valet mellan sänkt skatt och bibehållen standard\r\npå skola och vuxenutbildning är det självklart att vi\r\nsocialdemokrater satsar på utbildningen. De\r\nborgerliga gör ett annat val.</pre><pre>Anf. 38  STEFAN KIHLBERG (nyd):</pre><pre>Herr talman! Ärade lyssnande auditorium --\r\nnärvarande eller frånvarande!</pre><pre>Heliga kor -- finns de i Sverige? Ja, faktiskt. Vi\r\ninom Ny demokrati hittar den ena efter den andra --\r\ninom politiken.</pre><pre>Annars är det ju vanligen Indien vi tänker på när\r\nheliga kor kommer på tal. Man hör t.o.m. ibland\r\nlitet ironiska kommentarer om det löjliga och\r\noupplysta i att i dagens Indien låta heliga kor gå\r\nomkring och blockera trafiken på gatorna i t.ex.\r\nNew Delhi. Kulturhögfärdiga européer skildrade\r\nlänge Indiens heliga kor som exempel på att\r\nindierna var efterblivna.</pre><pre>I själva verket var det precis tvärtom -- européerna\r\nbegrep inte att det fanns och finns synnerligen\r\nlogiska och rationella förklaringar till Indiens\r\nheliga kor. Värre är det med de svenska heliga\r\nkorna! Dessa blockerar förvisso ingen trafik --\r\ndäremot blockerar de en saklig politisk diskussion\r\näven i detta magnifika hus. Någon logisk eller\r\nrationell förklaring till de svenska finns det däremot\r\ninte -- såvitt man inte anser att enfald, vet-bäst-\r\nmentalitet, politisk opportunism och skenhelighet\r\när något logiskt och rationellt.</pre><pre>Vilka heliga svenska kor syftar jag på? Jag skall inte\r\nta upp alla som finns i kohagen i dag -- det finns\r\nåtskilliga där -- utan jag tänkte koncentrera mig på\r\ndem som dyker upp i utbildningsutskottets\r\nbetänkande 10. Här finner vi våra ivrigt råmande\r\nvänner -- komvux, Jantelagen och\r\nhemspråksundervisningen.</pre><pre>Komvuxdebatten har rasat länge vid det här laget,\r\noch jag skall inte köra någon långrandig repris på\r\nden. Låt mig därför bara än en gång slå fast\r\nföljande:</pre><pre>Ingen politiker och inget parti har mig veterligen\r\nifrågasatt komvux viktiga funktion i vårt samhälle.\r\nVi är alla överens om att vuxenutbildningen är en\r\nytterst viktig del av vårt utbildningssystem. Men\r\nmåste den vara ''kom'', dvs. kommunal? Ja, säkert\r\nför socialister och älskare av planekonomi, men ett\r\nrungande nej för oss som gillar valfrihet och\r\nmångfald!</pre><pre>Det viktiga för oss i Ny demokrati är att det finns en\r\nhögklassig och effektiv vuxenutbildning. Vem som\r\nerbjuder den är mindre viktigt. Det viktiga är att\r\ndet finns konkurrens och valmöjligheter. Först då\r\nblir det toppkvalitet och valuta för pengarna. Till\r\nvår glädje har vi konstaterat att litet större valfrihet\r\nverkar vara på väg. Jag tänker på den nyss\r\nframlagda propositionen 157, enligt vilken man vill\r\nge studieförbunden möjligheter att börja\r\nkonkurrera med komvux. Det är en bra liten\r\nbörjan.</pre><pre>Har debatten då gällt komvux? Nej, naturligtvis\r\ninte. I stället blir det ett katastrofscenario när man\r\nminskar sektorsbidraget med ca 1 %!</pre><pre>Visst var det kanske litet klantigt av\r\nutbildningsdepartementet att så direkt peka ut\r\nkomvux. Gissningsvis trodde man att kommuner,\r\nkomvuxlärare och skolfolk kände till att det\r\nnumera heter sektorsbidrag och att varje kommun\r\nsjälv suveränt bestämmer hur detta skall användas\r\npå effektivaste sätt.</pre><pre>Kanske hade man också illusionen att skolvärldens\r\nfolk skulle tillämpa sina kunskaper på ett sansat och\r\nsakligt sätt. Ack nej! Vi är åtskilliga som har blivit\r\nbåde förvånade och besvikna på många\r\nkomvuxlärares egoistiska och trångsynta agerande\r\nliksom på många politikers undfallenhet och brist\r\npå civilkurage.</pre><pre>Komvuxlärarna mobiliserade raskt och skickade ut\r\nsina banerförare och legosoldater -- eleverna --\r\nsedan dessa skrämts upp med en mängd\r\nvulgärargument om de fullständigt förödande\r\neffekterna av detta med att vara rädd om\r\nmedborgarnas pengar. Att komvuxlärarna\r\negentligen bara värnar om sin egen sysselsättning\r\noch det egna reviret är dock uppenbart för var och\r\nen som studerar mönstret.</pre><pre>Skråväsendet är inte borta -- om nu någon trodde\r\ndet! Det har bara ändrat karaktär och bytt namn.</pre><pre>Gatans parlament mobiliserade också. I min\r\nhemstad Göteborg t.ex. har på begäran de olika\r\npartierna framträtt på ett lastbilsflak på Gustav\r\nAdolfs torg för att förklara sin ståndpunkt. Varje\r\nmarxistisk klyscha resulterade i ovationer och\r\njubel, medan alla sakliga och balanserade\r\nargument möttes av burop.</pre><pre>Torsten Husén, professor emeritus i pedagogik,\r\nnestor och svensk skolas oomstridde ''grand old\r\nman'', sammanfattade hela debatten i två ord på\r\nseminariet ''Schooling in Modern European\r\nSociety'' för två veckor sedan i andrakammarsalen:\r\nmonumental osaklighet. Det var alltså hans\r\nomdöme, och det är en mycket träffande\r\nsammanfattning.</pre><pre>Och mönstret går igen!</pre><pre>Låt mig bara erinra om de lärarkravaller som Kjell-\r\nOlof Feldts besparing för några år sedan utlöste.\r\nDet gällde 200 miljoner av de ca 60 miljarder som\r\ntotalt gick till utbildningssektorn, dvs. ca 0,3 %.</pre><pre>Ett annat exempel är ramaskrina med anledning av\r\nden marginella besparingen inom\r\nhemspråksundervisningen förra budgetåret.</pre><pre>Ibland drömmer jag om att Sveriges lärare\r\ndiskuterar och debatterar t.ex. skolans och\r\nundervisningens kvalitet samt vikten av att det finns\r\nhögkompetenta lärare och av att man slutar bita sig\r\nfast i krubban för att i stället tänka i nya och\r\nkreativa banor. Jag skulle önska att man\r\ndiskuterade de frågorna med samma engagemang\r\noch iver som man visar varje gång det blir tal om\r\nbesparingar, ekonomi och utbildningseffektivitet.\r\nMen varje gång vaknar jag från dessa drömmar och\r\nkonstaterar att det var en ljusblå önskedröm.</pre><pre>Lärarkåren vet hur man gör när det gäller att slå\r\nvakt om sina egna intressen och revir. Tyvärr har\r\neleverna och föräldrarna inte tillnärmelsevis den\r\nstyrkan ännu. Tack och lov är den på väg genom\r\nbl.a. skolpengsreformen och friskolornas nya\r\nförstärkta ställning, som framgår av proposition 95.\r\nÄntligen börjar det bli möjligt för elever att välja\r\nbort dåliga lärare och undermåliga skolor!</pre><pre>Några heliga småkalvar som alltid är ute och gör\r\nystra hopp hittar vi naturligtvis även hos komvux.\r\nJag menar då avgifter och kostnadseffektivitet.</pre><pre>Vissa politiska företrädare betraktar förhållandet\r\nmellan kostnad och kvalitet som en absolut\r\nkonstant -- dvs. de verkar tro att det finns ett linjärt\r\noch automatiskt samband mellan kostnadsnivå och\r\nkvalitetsnivå.</pre><pre>Detta resonemang bygger antingen på genuin\r\nokunnighet om ekonomi och kvalitetssäkring eller\r\npå ren och skär dumhet -- att dessa ibland\r\nmultipliceras med varandra gör inte saken bättre.</pre><pre>Hög kvalitet, effektivitet och omsorg om\r\nresurserna, och oftast rör det sig om mycket pengar,\r\nhar ännu aldrig uppstått i något sammanhang -- inte\r\nheller inom utbildningssektorn, där ingen valfrihet\r\neller konkurrens råder.</pre><pre>Varje insiktsfull människa förstår att risken för\r\növerkonsumtion och missbruk av s.k. gratistjänster\r\noch fria nyttigheter är tämligen automatisk.</pre><pre>Det är oändligt lätt att vara slösaktig och generös\r\nmed andras pengar. Det ser vi många exempel på i\r\ndagens Sverige. Med den drucknes envishet och\r\nsom en Pavlovsk hund ylar ju Socialdemokraterna\r\nom segregation och orättvisa så snart ordet avgift\r\nnämns. Men det är rent nonsens. Inte ens\r\nbokstavstrogna marxister tror längre på följande\r\ntes: Åt var och en efter hans behov och helst på\r\nnågon annans bekostnad.</pre><pre>Möjligheten att ta ut rimliga avgifter även inom\r\nkomvux skall självklart finnas. Om ni i\r\nSocialdemokraterna anser att detta är så orättvist,\r\nsegregerande och orimligt, tycker jag att ni skall\r\nbörja med att göra er trovärdiga genom att ta bort\r\nmedlemsavgiften till Socialdemokratiska\r\narbetarepartiet. Den hindrar säkert många att bli\r\nmedlemmar. Sedan kan ni gå vidare genom att\r\npressa LO att göra samma sak. Lycka till!</pre><pre>Därefter kan vi tillsammans fortsätta av bara farten\r\noch förbjuda alla avgifter och kostnader, lagstifta\r\nom arbete åt alla och krydda det hela genom att\r\nkräva att FN beslutar att bojkotta svält, elände och\r\nfattigdom. Slutligen yrkar vi samfällt om ett\r\ntillkännagivande till regeringen, där vi hemställer\r\natt denna ger Gud till känna att alla människor på\r\njorden vill bli lyckliga -- och att svenskarna vill bli\r\nsärskilt lyckliga!</pre><pre>Tänk om Socialdemokraterna skulle kritisera den\r\negna låne- och slöserikarusellen under decennier på\r\nsamhällsnivå lika mycket som de kritiserar\r\nbankernas ansvarslösa utlåningsyra under några få\r\når i slutet av 80-talet!</pre><pre>De omdömen som Socialdemokraterna här har\r\ngäller i än större utsträckning deras eget sätt att\r\nvräka i väg medborgarnas pengar på offentlig\r\nineffektivitet. Att syftet var gott tvivlar jag inte en\r\nsekund på. Men det räcker inte att vilja väl. Man\r\nmåste kombinera den goda viljan med kunskaper,\r\nrealism och respekt för alla medborgare -- inte bara\r\nför den egna s.k. rörelsen. Bankkrisen är en mild\r\nvästanfläkt jämfört med den kris som Sverige\r\nbefinner sig i, på grund av socialdemokratisk politik\r\nunder decennier.</pre><pre>Min egen bankkarriär ägde rum före\r\nutlåningskalaset. Då fanns följande axiom: Låna ut\r\npengar är väl ingen konst. Det kan vilket ''blåbär''\r\nsom helst göra. Konsten är att få tillbaka pengarna.</pre><pre>Tänk om Socialdemokraterna kunde lära sig detta:\r\nAtt slösa med medborgarnas pengar är väl ingen\r\nkonst. Det klarar vilket ''blåbär'' som helst.\r\nKonsten är att få valuta för pengarna.</pre><pre>Jantelagen har slagit till med full kraft återigen.\r\nOrsaken är en liten motion med förslaget att även\r\nelever med särskilda möjligheter skall få extra\r\nstöd -- alltså inte bara elever med särskilda\r\nsvårigheter! Detta var värre än att svära i kyrkan.\r\nRåmandet började direkt. Det här var orättvist,\r\nstötande, ojämlikt osv. Vilken människosyn!\r\nutbrast man.</pre><pre>Ändå är det så grundläggande och självklart för\r\noss -- utifrån just vår humanistiska grundsyn och\r\nomtanke om alla -- att alla elever skall ha goda\r\nmöjligheter att utvecklas så långt de kan, vill och\r\norkar.</pre><pre>Detta sker naturligtvis inte på varandras\r\nbekostnad, mer än bland Jantelagens förespråkare.\r\nDu som tycker detta är stötande kan ju börja med\r\natt försöka övertyga alla oss som inte förstår bättre\r\nom vådan av elitidrott och hur förödande den är för\r\nKorpen och för alla oss vardagsmotionärer -- för att\r\ninte tala om vilka förödande och negativa effekter\r\nstjärnskott som Björn Borg och Ingemar Stenmark\r\nhar haft för Sverige och svenska ungdomars vilja att\r\nsatsa på tennis och skidåkning.</pre><pre>Goda föredömen är ju rent otäcka. De skulle rent\r\nav kunna stimulera andra till stordåd. Usch vad\r\nkusligt! Nej, tacka vet jag landet Lagom, där alla är\r\nlika långa, lika tjocka och helst lika dumma. Då\r\nråder den ljuva jämlikheten och rättvisan. Inom Ny\r\ndemokrati kallar vi detta för symmetri och\r\nlikriktning. Och det tycker vi hjärtligt illa om.</pre><pre>En av de allra heligaste svenska korna är\r\nnaturligtvis hemspråksundervisningen. Den är rent\r\nav tabubelagd. Gapiga och okunniga politiker och\r\njournalister råmar om rasism så snart någon --\r\nvanligtvis är det en nydemokrat -- försöker\r\ndiskutera ämnet. Det har naturligtvis inte ett skvatt\r\nmed invandrarfientlighet att skaffa -- tvärtom.</pre><pre>Ändå är det svårt att hitta något område där\r\nskenhelighet och dåligt samvete, okunnighet,\r\nflathet, mesig och förment välvilja samt brist på\r\näkta omtanke skördar så stora offer och kostar\r\nsådana gigantiska summor.\r\nHemspråksundervisningen i sin nuvarande form\r\ngör direkt skada för invandrareleverna och,\r\nmöjligen, viss nytta som födkrok för\r\nhemspråkslärarna. Inte ens en mycket kritisk,\r\nobjektiv rapport för ett och ett halvt år sedan, från\r\nsjälvaste statliga riksrevisionsverket, fick\r\npolitikerna att vakna.</pre><pre>Jag vill för säkerhets skull också nämna att finska\r\noch lappska inte är hemspråk för Ny demokrati. De\r\när nämligen två av Sveriges tre officiella språk.</pre><pre>Att två- eller flerspråkighet hos största möjliga\r\nantal medborgare är en stor tillgång är ju en\r\nfullkomlig självklarhet. Men att utifrån denna\r\ntruism dra slutsatsen att hemspråksundervisningen\r\nbidrar till detta är inte bara ologiskt; det är\r\ndessutom obevisat. Ingenting -- mer än hoppet --\r\ntyder på att så skulle vara fallet. Däremot finns det\r\nmånga indikationer och bevis på motsatsen, att\r\nhemspråksundervisningen hämmar\r\nspråkutvecklingen i svenska. Den t.o.m. skapar\r\nanalfabetism.</pre><pre>Över huvud taget finns det inget som helst\r\nvetenskapligt eller annat objektivt underlag, som\r\nger belägg för de uppfattningar som styr den\r\nsvenska uppläggningen av\r\nhemspråksundervisningen. Däremot finns det\r\nmängder av fakta om dess negativa effekter.\r\nIngenting om dess positiva.</pre><pre>I vilket annat sammanhang anses det acceptabelt\r\natt pumpa in 1 300 miljoner årligen, utan att\r\nförvissa sig om att dessa enorma summor används\r\npå ett rimligt och anständigt sätt? Mig veterligen\r\ninget.</pre><pre>Men se, det är det fina med svenska heliga kor. De\r\nfår sluka miljarder av medborgarnas pengar, utan\r\natt kofösarna, dvs. politikerna, reagerar. Att\r\nmedborgarna som betalar är djupt upprörda bryr\r\nman sig inte ett skvatt om. De förstår ju i vanlig\r\nordning ingenting.</pre><pre>Mycket riktigt finns det heller inget annat land i\r\nhela världen som har hemspråksundervisning i en\r\nform som ens liknar den svenska modellen. Men\r\ndet beror naturligtvis på att inte de heller förstår\r\nbättre. Vi svenskar vet ju som vanligt bäst här\r\nhemma i ankdammen hur världen skall se ut. Att\r\nde allra flesta utvecklade industriländer har mycket\r\nlängre och större erfarenhet av invandringsfrågor\r\noch mångkulturell korsbefruktning bekymrar inte\r\noss ett skvatt. Redan på 1960-talet löste Sverige\r\nUSA:s dåvarande problem med rasmotsättnignar; i\r\nkraft av sin självtilldelade världsmästartitel i\r\nsjälvgodhet.</pre><pre>Utgångspunkten för Ny demokrati är en äkta\r\nomsorg om de människor som av olika skäl tvingats\r\nfly från sina hemländer. Därför är vi så kritiska mot\r\nden svenska invandringspolitiken och mot\r\nhemspråksundervisningen i dess nuvarande former.\r\nDen är direkt grym och omänsklig i många\r\navseenden. Sedan må Westerberg och Friggebo\r\nfromt och blitt tala om sin omsorg. Ibland får jag\r\nintrycket att de tror att de har patent och ensamrätt\r\npå att bry sig om sina medmänniskor. Men sång och\r\nfagert tal hjälper inte människor som har det svårt.\r\nDet krävs äkta omsorg, och det visar man i handling\r\noch med konkreta åtgärder.</pre><pre>Vi tycker att det är omoraliskt när politiker köper\r\nsig ett gott samvete på det sätt som sker med\r\nhemspråksundervisningen. Det blir dubbelt\r\nomoraliskt när det dessutom sker med\r\nmedborgarnas pengar.</pre><pre>Att skenheligheten i vanlig ordning skjuter på\r\nbudbäraren i stället för på orsaken förvånar oss inte\r\nheller -- längre. Detta är ju regel inom politiken,\r\nnär vi trampar på ömma tår, sticker tunga elefanter\r\neller mjölkar heliga kor, har vi lärt oss. Muuuh!</pre><pre>Herr talman! Jag yrkar bifall till reservationerna 2,\r\n5 och 6 till utbildningsutskottets betänkande nr 10.</pre><pre>Anf. 39  LENA HJELM-WALLÉN (s) replik:</pre><pre>Herr talman! En kort kommentar till Stefan\r\nKihlbergs sagoberättelse, som har mycket litet med\r\nverkligheten att göra.</pre><pre>Hans svar till de föräldrar och barn samt den\r\nskolpersonal som i dag värnar om en skola och en\r\nutbildning som är ifrågasatt på grund av\r\nbesparingar är att vi vräker ''i väg medborgarnas\r\npengar på offentlig ineffektivitet.''</pre><pre>När regeringen lägger ett besparingskrav på 350\r\nmiljoner på kommunal vuxenutbildning, som på\r\ngrund av anslagskonstruktion innebär att det är den\r\ngymnasiala utbildningen som skärs ned och att\r\nkommunerna helt måste låta bli att erbjuda\r\nkommunala komvuxkurser till hösten, blir inte\r\nStefan Kihlberg upprörd över detta förslag.\r\nTvärsom, det var naturligtvis bra. Men han blir\r\nupprörd över att människor protesterar.</pre><pre>Jag har ingen förhoppning om att få någon\r\nförståelse hos Stefan Kihlberg för de kortutbildades\r\nbehov av vuxenutbilding. Men jag vill gärna göra\r\nklart att jag tycker att det är oförskämt mot de\r\nkortutbildade studerande när man hävdar att de\r\nsänds ut av sina komvuxlärare som legosoldater\r\neller när man betraktar dem som gatans parlament,\r\nnär de bara i helt demokratisk anda framför sin\r\nprotest mot ett vansinnigt regeringsförslag.</pre><pre>Anf. 40  STEFAN KIHLBERG (nyd) replik:</pre><pre>Herr talman! Jag försökte göra klart att det beror\r\npå antingen kolossalt bristande kunskaper eller en\r\nannan mindre positiv egenskap, när man talar om\r\ndet linjära sambandet mellan en viss kostnadsnivå\r\noch en viss kvalitetsnivå. Jag kan bara återupprepa\r\ndet. Det finns inga linjära samband. Tvärtom tycker\r\nvi att det är omoraliskt att inte vara rädd om\r\npengar. Just för att vi tycker att det är så viktigt att\r\nmänniskor som behöver saker och ting, utbildning,\r\nvård och omsorg, skall få det, blir vi upprörda när vi\r\nser att man uppenbart skulle kunna få mycket mer\r\nutbildning och mycket mer omsorg för samma\r\nsumma pengar.</pre><pre>Men vi har också upptäckt, det måste jag tillstå, att\r\nokunnigheten är kolossal generellt sett inom den\r\noffentliga sektorn om hur man gör. Många har läst\r\nom att skolmjölken skall tas bort. Huvudprincipen\r\ntycks vara att det gäller att skära där det slår hårdast\r\nmot kunden, eleven eller konsumenten. Vi som är\r\nuppvuxna i näringslivet har den självklara motsatta\r\nutgångspunkten. Det gäller att spara och\r\neffektivisera på ett sådant sätt att det inte drabbar\r\nkunden, konsumenten eller eleven.</pre><pre>Tag exemplet med friskolorna. Ingen har någonsin\r\ndrömt om att påstå att de skolorna håller sämre\r\nkvalitet. Tvärtom är de flesta överens om att de\r\nerbjuder högre kvalitet. Kostnaderna är ändå\r\navsevärt mycket lägre. Det beror inte på svältlöner,\r\näven om sådana förekommer på en del skolor. Men\r\npå t.ex. Samskolan i Göteborg gäller fullt ut samma\r\nvillkor som för offentliganställda lärare, till\r\nväsentligt lägre kostnader. Alla är dessutom\r\növerens om att den utbildningen är bättre.</pre><pre>Anf. 41  LENA HJELM-WALLÉN (s) replik:</pre><pre>Herr talman! Om det är så enkelt att minskade\r\nanslag automatiskt ger bättre verksamhet, varför\r\nhar Stefan Kihlberg stannat vid en besparing till ett\r\nbelopp av 150 milj.kr. på komvux?</pre><pre>Anf. 42  STEFAN KIHLBERG (nyd) replik:</pre><pre>Herr talman! Jag tar mig för pannan! Jag vet inte\r\nom Lena Hjelm-Wallén har inre syner. Jag har\r\naldrig påstått att det här linjära sambandet finns --\r\ntvärtom. Jag försöker säga att det inte finns.</pre><pre>Tag ett konkret exempel: När ett företag vill spara\r\nkan ju produkten göras sämre. På det sättet spar\r\nman ju pengar. Men då vill inte konsumenterna\r\nköpa produkten, kanske någon säger. Nej, just det.\r\nDet är det fina med konkurrens, nämligen att\r\nspelreglerna blir annorlunda. En effektiv och bra\r\nutbildning tvingas fram.</pre><pre>Anf. 43  BJÖRN SAMUELSON (v):</pre><pre>Herr talman! När vi senast hade en\r\nutbildningspolitisk debatt här i kammaren, vilket\r\nvar i samband med den allmänpolitiska debatten,\r\nvar Stefan Kilhberg uppe i talarstolen och anförde\r\nsitt bildspråk. Vid det tillfället handlade det om\r\nkokosnötter och Volvobilar. I dag handlar det om\r\nheliga kor och legionärer. Vad Ny demokrati\r\negentligen ägnar sig åt är inte dyrkandet av heliga\r\nkor -- det kan jag hålla med om. Dess samlade\r\npolitik vittnar emellertid om ett annat dyrkande,\r\nnämligen svinet Särimner. Jag kan sluta här med att\r\nrekommendera läsning av den delen av vår\r\nnordiska fornhistoria.</pre><pre>Det är faktiskt inte på det sättet att minus gånger\r\nminus blir plus. Det är så i matematiken, men inte\r\ni politiken, därför att politiken leder till en\r\nverksamhet, till en rörelse, t.ex. inhämtande av\r\nkunskap och kompetens i våra skolor. Det är\r\norättvist mot den verksamhet som bedrivs ute i våra\r\nskolor, att inte se till den komplexitet som den här\r\nverksamheten innebär. Det handlar om olika\r\nmänniskor, olika lärare, olika föräldrar och olika\r\nelever med olika erfarenheter och önskningar om\r\nsitt liv.</pre><pre>Jag följde en intervju med den amerikanske\r\npresidentkandidaten Clinton, som fick frågan vad\r\nhan visste om Sverige och vad han tyckte var\r\nsärskilt kännetecknande för Sverige. Han nämnde\r\nvuxenutbildningen. Sverige är ett land där man\r\nsatsar på utbildning av de vuxna, utbildning av dem\r\nsom redan är ute i produktionen, vilket han ansåg\r\nvara mycket bra. Det var någonting som USA\r\nframöver kraftigt borde satsa på, tyckte han. Då\r\nförstod jag varför utbildningsutskottet skall åka till\r\nJapan.</pre><pre>Det kommer att innebära att USA kommer att öka\r\nsitt försteg i förhållande till Sverige. Ännu större\r\nblir försteget om politiken med nedskärningar på\r\nvuxenutbildningens område kommer att vinna\r\nanklang i denna del av utbildningspolitiken under\r\n90-talet.</pre><pre>Vi säger nej till de här nedskärningarna. Vi\r\nförsvarar vuxenutbildningen och dess anslag.\r\nUnder hela 80-talet har vi fört diskussioner om\r\nkvaliteten i utbildningen. Det har vi gjort utifrån en\r\nrad sakskäl.</pre><pre>Jag tycker att det är fel att skicka ut signaler om\r\nnedskärning på vuxenutbildningens område i\r\nsamband med tal om internationalisering av olika\r\nsamhällssektorer -- också på utbildningens område.</pre><pre>Vi vänsterpartister har ställt upp på\r\nvuxenutbildningen och försökt försvara och\r\nutveckla den. Vi vet nämligen att vi kommer att få\r\nganska stora förändrade produktionsinriktningar\r\ninom bl.a. vår tekniska industri framöver. Vi är\r\növertygade om att frågan om och vikten av höjd\r\nförädlingsgrad när det gäller våra produkter\r\nkommer att ligga som en del i den konkurrenskraft\r\nsom Sverige måste utveckla mer. Det gäller då\r\nprodukter från våra naturtillgångar som skog och\r\nmalm, osv.</pre><pre>För att kunna åstadkomma det krävs en ökad insats\r\nav kunskapskapital, även hos dem som arbetar\r\ninom industrin. Den verksamhet som kan stå för\r\ndetta är just vuxenutbildningen.</pre><pre>Vi vet att vi kanske i högre grad än tidigare kommer\r\natt få mer av det som litet slarvigt kallas\r\ntjänsteproduktion. Vi vet att vi måste utveckla den\r\noffentliga sektorn. Vi vet att vi måste få till stånd en\r\nändrad syn på den offentliga sektorn, nämligen att\r\nden inte är tärande utan producerande och\r\nnödvändig för många näringar inom den privata\r\nsektorn. Ett alldeles ypperligt exempel på det är\r\nutbildningssektorn med vuxenutbildningen.</pre><pre>Vi vet att vi med nationella mått har en\r\ngenomsnittligt lägre utbildningsnivå i våra\r\nglesbygder. Vi vet också att det krävs en väsentligt\r\nhögre allmän utbildningsnivå i Sverige, om vi skall\r\nkunna föra en lyckosam regionalpolitik och få till\r\nstånd olika näringspolitiska satsningar i det som\r\nkanske framöver kommer att vara regionernas\r\nEuropa.</pre><pre>I den förra debatten exemplifierades det här med\r\nsiffror på bl.a. hur många som har\r\ngymnasiekompetens bland våra viktigaste\r\nhandelspartners i Europa.</pre><pre>Vi vet att vi i förhållande till andra länder har en\r\nväldigt låg genomsnittlig rekrytering till högre\r\nutbildning och att ungdomskullarna framöver\r\nkommer att minska. Vi i Vänsterpartiet säger att\r\ndet är naturligt att man inför de strukturella\r\nomdaningar som bl.a. industrin står inför ökar\r\nrekryteringen till högre studier bland dem som\r\nredan har varit ute i arbetslivet ett tag. Den\r\nkompetens som man efter en tid i arbetslivet\r\nbesitter är väldigt viktig för högre utbildning,\r\nsärskilt i vad gäller den tekniska sektorn. Tro mig,\r\njag har själv erfarenhet just därifrån.</pre><pre>Vi måste alltså gå den motsatta vägen för att kunna\r\nmöta framtiden på ett riktigt sätt, till skillnad mot\r\nden väg som regeringen nu slår in på. I en\r\ndepartementsskrivelse sägs det t.ex. att man inte\r\nlängre till högre studier skall anta människor med\r\narbetslivserfarenhet som merit. Det är en torftig,\r\nsnedvriden och outvecklad syn på den kompetens\r\noch kompetensutveckling som ett aktivt arbetsliv\r\nkan ge.</pre><pre>Det handlar naturligtvis i hög grad om att\r\nvuxenutbildningen måste få ökade resurser\r\nframöver, eftersom allt fler måste komma att\r\nomfattas av den utbildningen. Det är enkel\r\nmatematik.</pre><pre>Det har visat sig att lejonparten av dem som\r\nstuderar inom komvux gör det just därför att de vill\r\nskaffa sig särskild kompetens för vidare studier, för\r\natt kunna utvecklas i sitt arbete eller för att ta\r\nchansen, när de har blivit arbetslösa, att vidga och\r\nfördjupa sina kunskaper i de ämnen som kanske\r\ninte direkt kan hänföras till det yrkesarbete som de\r\nkommer att ägnas sig åt. Men vi vet att det inte är\r\nså enkelt att man bara behöver lära sig svarva och\r\nborra för att arbeta inom verkstadsindustrin. Allt\r\nfler instruktioner, alltmer arbete i Europa och\r\nvärlden över går ut på standardisering. Då är\r\nspråkkunskaper oerhört viktiga. Då är gedigna\r\ngrundkunskaper i matematik viktiga. För att kunna\r\nmöta nya krav och utveckla en bättre arbetsmiljö är\r\ngrundkunskaper inom fysik och kemi viktiga.\r\nFörmågan att se samspelet mellan olika discipliner\r\när en nödvändighet för utveckling och framgång.</pre><pre>Herr talman! Att uttrycka det så som det görs i\r\nbetänkandet, att en nedskärning med 150 miljoner\r\ninnebär att man tillför ett anslag på 100 miljoner, är\r\nett exempel på språkets cynism. Det visar behovet\r\nav gedigna kunskaper i språket svenska, av förmåga\r\natt göra en analys i de olika politiska\r\nsammanhangen. Detta var något om\r\nvuxenutbildningen.</pre><pre>I det betänkande som vi nu behandlar har vi från\r\nVänsterpartiets sida tagit upp frågan om att man nu\r\nmåste lagstifta mot avgifter i skolan. Det gör vi inte\r\ndärför att vi hade skrivklåda under den allmänna\r\nmotionstiden och ville fylla ett ark med text. Vi gör\r\ndet mot bakgrunden av de signaler som utgick från\r\nolika kommuner, från skolverkligheten, att man nu\r\nförsöker införa avgifter. De försöken har inte\r\nupphört. Jag är ganska övertygad om att de inte har\r\nupphört mot bakgrund av vad jag kan läsa i den\r\nproposition som regeringen lade fram för någon\r\nvecka sedan om privatskolor.</pre><pre>I den allmänpolitiska debatten ställde jag frågan till\r\nFolkpartiet, Centern och Kds: Står ni fortfarande\r\nfast vid att det inte skall införas avgifter i\r\ngrundskolan? Nu måste jag ställa frågan: Står ni\r\nfast vid att ni inte vill införa avgifter i\r\ngymnasieskolan? Avgifter har ju den effekten att de\r\ndirekt relaterar rätten till en god bildning och\r\nfostran till plånbokens tjocklek. Även om\r\ngymnasieskolan inte är obligatorisk formellt sett,\r\nvet vi som är ute i verkligenhet, herr Kihlberg, att\r\nden reellt sett är obligatorisk. Man behöver ha med\r\nsig dessa ytterligare tre år i gymnasieskolan i\r\nryggsäcken när man drar ut i livet. I vilket fall som\r\nhelst är det inte skadligt. Därför beklagar vi att\r\nregeringen nu skjuter upp reformeringen av\r\ngymnasieskolan, att man förhindrar en ökad\r\nrekrytering till de högre studierna, som jag har\r\npläderat för tidigare. Man skjuter på en ökad\r\nmöjlighet för Sverige att få fler högskoleutbildade.</pre><pre>Det här är inte en politik som leder fram till\r\nEuropas bästa skola. Det här är en politik som\r\nleder bort från en skola som kanske var på väg att\r\nbli Europas bästa skola.</pre><pre>Herr talman! Vi står bakom våra\r\nställningstaganden, men jag yrkar bifall endast till\r\nvår meningsyttring beträffande mom. 4 samt till\r\nreservation 4 beträffande mom. 9 och 10.</pre><pre>Allra sist: Det verkar som om 150 miljoner inte är\r\nmycket pengar. Nej, det är inte mycket pengar i\r\ndessa sammanhang. Men att använda dem till\r\nvuxenutbildningen, att använda 350--500 miljoner\r\nmer på gymnasieskoleutbildningen är väldigt väl\r\nanvända pengar i dag, när vi har en\r\nungdomsarbetslöshet på 10--20 % på en del ställen.\r\nSedan är det också viktigt att vi som politiker sätter\r\npenningsummorna i relation till varandra. 150\r\nmiljoner, Larz Johansson, är en femtedel av\r\nkostnaden för en bombkapsel till flygplanet JAS.</pre><pre>Anf. 44  STEFAN KIHLBERG (nyd) replik:</pre><pre>Herr talman! Först ett litet tack för tipset om att\r\nåter läsa gudasagorna. Jag tänker på galten\r\nSärimner. När jag läste dem i skolan hade jag stor\r\nbehållning av dem. Jag minns rätt mycket, men jag\r\nskall med förtjusning läsa om. Det finns mycket att\r\nhämta i gamla gudasagor.</pre><pre>Jag skall inte köra något slags meningslös pingis på\r\ndet här med pengar och kvalitet, för vi har väldigt\r\nolika grundsyn. Det är bara att konstatera att jag\r\naccepterar att Vänsterpartiet och\r\nSocialdemokraterna har monopol på att vräka i väg\r\nmedborgarnas pengar utan krav på effektivitet. Jag\r\nhar ingen som helst ambition att tävla med dem i\r\ndet hänseendet.</pre><pre>Vi har redan världens dyraste skola, slog en statlig\r\nutredning fast, nämligen\r\nproduktivitetsdelegationen. Men vi har inte den\r\nbästa skolan. Det är den vi vill hjälpa till att skapa.</pre><pre>Slutligen: Varför har Vänsterpartiet\r\nmedlemsavgifter?</pre><pre>Anf. 45  BJÖRN SAMUELSON (v) replik:</pre><pre>Herr talman! Först den sista frågan som inte har så\r\nsärskilt mycket med utbildningspolitiken att göra.\r\nVi har medlemsavgift, eftersom vi inte får stöd vare\r\nsig från näringslivet eller i någon särskilt hög grad\r\nfrån fackliga organisationer. Därför har vi\r\nmedlemsavgift, till skillnad från andra partier i\r\nriksdagen.</pre><pre>Vi motiverar varför vi vill satsa på\r\nvuxenutbildningen. Jag har talat om\r\nkompetensutveckling inom industrin osv. Jag kan\r\nockså motivera varför vi vill ha\r\nhemspråksundervisning. Det har med\r\ninternationaliseringen att göra. Jag kan inte förstå\r\nvad det är för fel att undervisa om nordisk litteratur\r\npå serbiska. Vad är det för fel med det? Det går\r\nypperligt. Det gäller att synkronisera och samordna\r\nundervisningen i skolan. Jag är övertygad om att\r\nlärarna själva är bästa på att göra en sådan\r\nskolplanering och tillämpa sådan\r\nundervisningsmetodik, naturligtvis i samarbete och\r\ni överenskommelse med eleverna.</pre><pre>Om vi nu rör oss inom litteraturen, Kihlberg, även\r\nom vi kanske gör det litet slarvigt, kan jag säga så\r\nhär. Om man som politiker inte motiverar och\r\nargumenterar varför man tycker si eller så, inte\r\ndeklarerar vilka effekter vissa åtgärder får t.ex. i\r\nfråga om hemspråkundervisning eller satsning på\r\nvuxenutbildning, inte sätter upp ett mål och talar\r\nom att man vill nå dit, då blir man inte trovärdig.\r\nDå blir man nog, för att använda litterärt uttryck\r\nigen, politikens Janne Vängman.</pre><pre>Anf. 46  STEFAN KIHLBERG (nyd) replik:</pre><pre>Herr talman! När det gäller avgifter, Björn\r\nSamuelson, har vi inom Ny demokrati samma\r\nproblem. Inte heller vi får några pengar från\r\nnäringslivet. Men vi tar ut avgifter, för vi tycker att\r\ndet är ett ändamålsenligt sätt, och vi tycker att det\r\när okej att göra det även i andra sammanhang. Att\r\nta ut avgifter är ett sätt att vara rädd om resurserna.\r\nVänsterpartiet har ju rätt avsevärt många miljoner\r\nav skattebetalarnas pengar i partistöd.\r\nMedlemsavgifterna är säkerligen en väldigt\r\nmarginell intäktssumma.</pre><pre>Jag vill understryka att vi i Ny demokrati inte har\r\nnågra invändningar emot\r\nhemspråksundervisningen som sådan, utan vi\r\nvänder oss emot den svenska uppläggningen. Jag\r\nskulle kunna läsa högt ur den bok som\r\nriksrevisionsverket har utgivit, men jag vill inte\r\ntrötta ut ledamöterna. Jag utgår dock ifrån att\r\nvarenda person som jobbar i närheten av\r\nutbildnings- och hemspråksområdet ändå har läst\r\ndenna bok, som innehåller en fullständigt\r\nförödande kritik. Det är riksrevisionsverket som\r\nstår för kritiken, inte Ny demokrati.</pre><pre>Jag har ett brev framför mig från en lärare. Han\r\nskriver: Jag har arbetat som mellanstadielärare i 17\r\når. Sedan många år har jag en uppfattning liknande\r\ner. Frågan är känslig, det vet jag, för jag blir också\r\nbeskylld av en del hemspråkslärare för att vara\r\nrasist, osv.</pre><pre>Brevet är en svidande vidräkning. Det är otäckt att\r\nhemspråksundervisningen skall vara en så helig ko,\r\nför när man talar med lärare som kan det här, är de\r\negentlien väldigt kritiska, men de törs inte tala om\r\ndet.</pre><pre>Jag vet dessutom en sak som Björn Samuelson\r\nkanske inte vet, nämligen att det för närvarande i\r\nutbildningsdepartementet sitter en grupp som ser\r\növer hela hemspråksundervisningen. Det är inte\r\nutan orsak -- det kan jag lova. Ny demokrati\r\nkommer att få rätt också i den här frågan.</pre><pre>Anf. 47  BJÖRN SAMUELSON (v) replik:</pre><pre>Herr talman! Skillnaden mellan Vänsterpartiet och\r\nNy demokrati när det gäller villkoren för det\r\npartipolitiska arbetet är att vi inte har något privat\r\nutredningsinstitut, vars slutsatser vi kan ''planka''\r\nrakt över och göra till vår egen politik. Det är en\r\nväsentlig skillnad. Det hela handlar naturligtvis om\r\nresurser. Stefan Kihlberg vet precis vad jag tänker\r\npå.</pre><pre>Om det finns företeelser och verksamheter inom\r\nutbildningspolitikens område som jag anser vara\r\nfel, lägger jag som utbildningspolitiker fram förslag\r\nför att få in ett kvalitetsmoment i denna\r\nverksamhet, alldenstund jag vill att det skall finnas\r\nett sådant. Jag tycker ändå att verksamheten kan ha\r\nett värde i sig, precis som Stefan Kihlberg anser om\r\nhemspråksundervisningen. Men jag för en politisk\r\ndebatt, samtidigt som jag inte försitter en chans,\r\nnär jag är ute på skolor eller möter människor i\r\nandra sammanhang, att föra fram den kritik som\r\njag har gentemot en verksamhet, som jag i och för\r\nsig vill ha kvar, men som jag tycker borde fungera\r\npå ett bättre sätt.</pre><pre>Under hela 80-talet har jag riktat kritik -- och det\r\nkommer jag att fortsätta att göra -- mot sådana\r\nföreteelser som jag tycker att det finns anledning att\r\nkritisera på ett konstruktivt sätt. Men jag tror inte\r\npå metoderna. Så fort jag upptäcker någonting som\r\nhar gått snett eller inte går i linje med de beslut som\r\nhar fattats demokratiskt av t.ex. riksdagen eller\r\nkommunala församlingar, klipper jag ju så att säga\r\ninte halsen av verksamheten och tror att man på så\r\nsätt får en högre kvalitet. Det är ju bättre att\r\nkritisera och att föra fram förslag än att skära\r\nskallen av verksamheten, så att skallen rullar i väg.\r\nDet är bättre att ändå hysa hopp och ha huvudet\r\nunder armen, för då är ju i alla fall huvudet med.</pre><pre>Anf. 48  LARZ JOHANSSON (c): &gt; t</pre><pre>Herr talman! För ungefär ett år sedan besökte jag\r\nRumänien. Jag hade då tillfälle att träffa den\r\nrumänske utbildnings- och kulturministern. När\r\nhan beskrev situationen i Rumänien, som de flesta\r\nav oss i alla fall har något så när begrepp om, sade\r\nhan att det var fel att använda ordet katastrof, men\r\natt situationen började bli bra nära katastrof. Jag\r\ntycker man skall ha det perspektivet med sig, i\r\nsynnerhet när man sedan kl. 9.00 i morse har hört\r\nalla dessa katastrofscenarion utmålas över\r\nsituationen i vårt förträffliga land.</pre><pre>Det finns ett annat perspektiv som jag skulle vilja\r\nha med i den här debatten. Jag har tillhört\r\nutbildningsutskottet sedan 1979 och har den vägen\r\nkunnat följa arbetet. Mellan åren 1983 och 1991 har\r\nvi haft socialdemokratiska regeringar, där bl.a.\r\nLena Hjelm-Wallén har varit verksam inom\r\nutbildningsdepartemenet. Under denna period var\r\ndet nästan uteslutande högkonjunktur med kraftigt\r\nökande skatteintäkter för staten. Det var stor\r\nefterfrågan, t.o.m överefterfrågan, på arbetskraft.\r\nTotalt sett var förutsättningarna ganska\r\ngynnsamma under nästan hela perioden.</pre><pre>Under vartenda ett av dessa år har ändå\r\nsocialdemokratiska regeringar presenterat mycket\r\nomfattande besparingsförslag när det gäller skolans\r\nområde. Nästan undantagslöst har man fått igenom\r\ndessa besparingsförslag i riksdagen med stöd av\r\nModerata samlingspartiet. Då var Moderaterna bra\r\natt ha att luta sig emot som ett sätt att driva igenom\r\ndenna besparingspolitik. När vi vid några tillfällen\r\nhär i riksdagen har lyckats att mildra\r\nbesparingsförslagen, har det nästan alltid varit\r\nCentern som har tagit initiativet och varit\r\npådrivande för att se till att det som\r\nSocialdemokraterna har föreslagit och velat\r\nåstadkomma har blivit något så när genomtänkt.</pre><pre>Nu är vi däremot inne i en mycket kraftig\r\nlågkonjunktur. Budgetunderskottet är mycket\r\nstort. Jag skall inte upprepa det som tidigare har\r\nsagts, när man skyllde på antingen det ena eller det\r\nandra. Jag tyckte närmast att det var patetiskt när\r\nBerit Oscarrson sade att anledningen till att det var\r\njobbigt före och under 80-talet var att vi hade en\r\nborgerlig regering, osv. Jag skall inte hemfalla åt\r\nsådant, men jag konstaterar bara det som många\r\nandra har konstaterat, nämligen att den\r\nekonomiska situationen är besvärlig med ett stort\r\nbudgetunderskott och att det finns behov av\r\nbesparingar. Den som förnekar detta gör det mot\r\nbättre vetande. Men nu i den omvända situationen\r\ndå Socialdemokraterna har oppositionsrollen är de\r\nberedda att spendera pengar.</pre><pre>Jag skall inte göra någon fullständig uppräkning,\r\nmen jag vill ge Lena Hjelm-Wallén några exempel\r\npå besparingsåtgärder under de socialdemokratiska\r\nåren. Listan är definitivt inte fullständig. Man\r\nskulle kunna räkna upp mycket mera.</pre><pre>Den s.k. praobesparingen genomfördes 1983. När\r\nman hade kommit ganska långt med skolans\r\narbetslivskontakter, klampade den\r\nsocialdemokratiska regeringen in och menade att\r\nlärarna inte skall ha betalt under den tid då\r\neleverna är ute på prao. Så flyttades plötsligt det\r\nframsteg som hade gjorts när det gäller skolans\r\narbetslivskontakter ungefär fem år tillbaka i tiden.\r\nDetta gjorde man utan att blinka.</pre><pre>År 1984 föreslog man att barnen i skolan skulle\r\nklara sig utan vikarier under de två första dagarna.\r\nNågon gång i början av 80-talet kom förslaget om\r\nlärarlösa lektioner. Detta förslag som man raljerat\r\nså mycket om förbyttes helt plötsligt till lärarlösa\r\ndagar. Den vägen sparade man återigen in ganska\r\nmånga miljoner. r 1985 klippte man till\r\nordentligt med en gång och inbesparade 450\r\nmiljoner på ett bräde genom att den tidigare\r\ntvåprocentiga reduktionen av statsbidraget raskt\r\nökades till 3 %. För att det inte skulle dröja alltför\r\nlänge innan kommunerna kände av denna\r\nbesparing, tog man pengarna ifrån det förskott som\r\nkommunerna annars skulle ha fått. Det var flera\r\nbombkapslar det, Björn Samuelson. r 1986\r\ngenomfördes en lång rad besparingar, bl.a. en\r\nbesparing på det som kallades för särskilda insatser\r\npå skolans område. Där snodde man 169 milj. kr.\r\nMan gjorde en kraftig besparing på den s.k. ej\r\nundervisningsbundna delen av\r\nförstärkningsresursen, en resurs som har en ganska\r\nstor betydelse för de barn som har svårigheter i\r\nskolan och där stödåtgärder av olika slag också hör\r\nhemma. Men icke förty sparade man in på den\r\nresursen.</pre><pre>Pengarna till den samlade skoldagen rök vid\r\nungefär samma tillfälle. Samma år reducerades\r\nockså antalet utbildningsplatser inom den s.k. lilla\r\nramen med 4 000. Visserligen fick man inte igenom\r\ndetta förslag, men man lade i alla fall fram ett\r\nsådant förslag. Som en extra krydda föreslog man\r\noch fick igenom -- återigen med stöd av\r\nmoderaterna -- en besparing på utrustningen till\r\ngymnasieskolan med 80 milj.kr. Det är en\r\nbesparing i ungefär den storleksordning som vi\r\ndiskuterar i dag, och som nu helt plötsligt är alldeles\r\nförskräckligt besvärande.</pre><pre></pre><pre>År 1987 var det litet lugnare. Staten upptäckte att\r\nman fick betala kopieringskostnader för\r\nkommunerna. Man hade inte sagt upp ett avtal i\r\nrätt tid, och då blev det på det sättet. Men för att\r\ninte staten utan i stället kommunerna skulle\r\ndrabbas, reducerade man helt hastigt det s.k.\r\ntilläggsbidraget till vikarier i grundskolan med en\r\nviss procentsats och sparade raskt in de 60 milj.kr.\r\nsom kopieringskostnaden skulle komma att uppgå\r\ntill. För säkerhets skull tog man också detta av\r\nförskottet så att det skulle få omedelbar effekt. Det\r\nfanns inte några som helst möjligheter för\r\nkommunerna att planera för den typen av\r\nbesparingar.</pre><pre>1988 var det dags igen. Då tog man 1 % på\r\nveckotimpriset. Med det resurssystem som vi då\r\nhade reducerade man helt enkelt statsbidraget\r\ngenom att räkna ner underlaget för veckotimspriset\r\nmed 1 %. Det gav återigen en kraftig besparing.</pre><pre>Sedan fattade riksdagen 1989 beslut om att gå över\r\ntill ett nytt statsbidragssystem för grundskolan, dvs.\r\ndet sektorsbidrag som vi nu har och som flera talare\r\nhar refererat till. Det skrevs både i\r\nbudgetpropositionen och i den särskilda\r\nproposition om ansvaret för skolan som kom innan\r\nvi fattade beslutet, att det var mycket viktigt att se\r\ntill att statens bidrag även fortsättningsvis skulle\r\nmedverka till en likvärdig utbildningsstandard över\r\nhela landet. Det slogs gång på gång fast att ''statens\r\nfinansiella ansvar skall utgå från minst samma\r\nbidragsnivå som i dag'', dvs. nivån vid det tillfälle\r\ndå detta skrevs.</pre><pre>Nu vet vi att att Kommunförbundet har påtalat att\r\ndet som skulle vara samma bidragsnivå, dvs. att\r\nman garanterade att kommunerna efter\r\nomläggningen skulle få lika mycket pengar som\r\nföre, inte visar sig hålla måttet. Kommunförbundet\r\nhävdar att kommunerna enligt dess beräkningar\r\nblev ''lurade på'' 1,4 miljarder kronor vid\r\növerföringstillfället. Om detta nu är riktigt gjorde\r\nden socialdemokratiska regeringen när den\r\nfastställde de beräkningsgrunder som låg till grund\r\nför det nya sektorsbidraget en radikal minskning av\r\nbidraget med 1,4 miljarder kronor i förhållande till\r\ntidigare. Det vore mycket intressant att få höra\r\nLena Hjelm-Walléns kommentar också till detta.\r\nOm detta påstående är sant innebär det en\r\nbesparing som är väl så kraftig som många förslag\r\nvi haft anledning att diskutera den senaste tiden kan\r\nleda till.</pre><pre>Jag skall runda av besparingskatalogen med våren\r\n1991. I budgetpropositionen föreslog den\r\nsocialdemokratiska regeringen en besparing på\r\nhemspråksundervisningen med 300 milj.kr., som\r\nenligt regeringens förslag inte skulle tas från något\r\nsektorsbidrag utan klart och tydligt skulle\r\nöronmärkas -- något som nästan skulle\r\ntillfredsställa Stefan Kihlberg -- och verkligen\r\ndrabba hemspråksundervisningen.</pre><pre>Dessutom föreslog den socialdemokratiska\r\nregeringen att man genom rationaliseringar skulle\r\nkunna spara 55 milj.kr. inom vuxenutbildningen\r\noch framför allt inom den del som då kallades för\r\ngrundvux, dvs. utbildning för vuxna som inte hade\r\nkunskaper motsvarande årskurs 6 i grundskolan.\r\nDet fanns inget ytterligare underlag för det\r\nförslaget än några få rader i budgetpropositionen,\r\noch det behövdes där minsann inte någon rapport\r\nfrån riksrevisionsverket.</pre><pre>Helt plötsligt skulle man spara på den del där\r\nkommunerna har en lagstadgad skyldighet att ge\r\nundervisning till dem som inte har utbildning som\r\nmotsvarar årskurs 6 och klippa bort 55 milj.kr. Det\r\nfick regeringen också igenom här i riksdagen. Vi\r\nförsökte protestera, men det var en förkrossande\r\nmajoritet som ville ta en besparing på 355 milj.kr.\r\nVi lyckades i varje fall få riksdagen att uttala att det\r\nmed ett sektorsbidrag inte går att göra öronmärkta\r\nbesparingar, och det gäller faktiskt fortfarande. Det\r\nfinns ett sektorsbidrag till skolan, och därför kan\r\nman om man skall spara endast göra generella\r\nbesparingar.</pre><pre>Herr talman! Detta var, som jag tidigare sade, inte\r\nallt. Men det räcker till några miljarder under\r\nperioden 1983--1991. Jag tycker faktiskt att en del\r\nav de mest våldsamma angreppen klingar ganska\r\nfalskt i dagsläget om man tar hänsyn till hur\r\nförutsättningarna i övrigt är, dvs. den rådande\r\nekonomiska situationen för landet i dess helhet.</pre><pre>Herr talman! Jag skall mycket kort kommentera de\r\nenligt min mening viktiga skälen till att vi har behov\r\nav en väl fungerande vuxenutbildning. Vi har\r\nbehov av en kompetenshöjning, eftersom det blir\r\nett mindre tillflöde av unga nyutbildade till\r\narbetskraften under ett tiotal år framåt i tiden. Det\r\ninnebär att det kommer att vara fler äldre i\r\narbetskraften vilkas utbildning ligger längre\r\ntillbaka i tiden och riskerar att bli föråldrad.\r\nDessutom bidrar den snabba tekniska utvecklingen\r\noch förändringarna i arbetsorganisationen till att\r\nvuxna behöver förbättra sin kompetens. Det finns\r\nett mycket stort utbildningsbehov hos de redan\r\nyrkesverksamma. Det är kanske det allra viktigaste\r\nmedlet vi i detta land har för att öka vår\r\nkonkurrenskraft, och det skall man inte försumma.</pre><pre>De som är arbetslösa eller riskerar att bli det kan\r\nsjälvfallet också öka sin konkurrenskraft som\r\nindivider på arbetsmarknaden om de får tillgång till\r\nvuxenutbildning. Kvinnor som varit hemma och\r\nvårdat sina barn och vill tillbaka ut på\r\narbetsmarknaden upptäcker att den utbildning de\r\nskaffat sig för några år sedan nu är ganska inaktuell.\r\nDe behöver förbättra sin utbildning och förnya den.</pre><pre>Vi har också alla de ungdomar som vill och behöver\r\nkomplettera sin utbildning. Det hjälper dem att\r\nkomma in på arbetsmarknaden eller hjälper dem,\r\nsom Björn Samuelson tidigare sade, att skaffa en\r\nallmän behörighet eller kanske i en del fall en\r\nsärskild behörighet för vissa högskolestudier. Dessa\r\nungdomar utgör en mycket stor andel. Det finns\r\näven ungdomar som behöver förbättra sin\r\ngrundläggande utbildning för att kunna lägga en\r\ngrund för vidare, kanske litet mer kvalificerad\r\nyrkesutbildning.</pre><pre>Alla våra invandrare har många och stora\r\nutbildningsbehov av alla de slag från\r\ngrundläggande vuxenutbildning till mer avancerad\r\nyrkesutbildning. Sist men inte minst finns den\r\ngrundläggande vuxenutbildning där vi nu har höjt\r\nambitionsnivån, som tidigare var årskurs 6, till att\r\nge alla dem som inte har en grundläggande\r\nutbildning motsvarande årskurs 9 i grundskolan rätt\r\ntill en sådan utbildning. De har en lagstadgad rätt\r\natt få den, och kommunen har skyldighet att ge\r\nden. Kommunen är dessutom skyldig att söka upp\r\ndem som inte har denna utbildning. Detta är en\r\nviktig ambitionshöjning, som självfallet dessutom\r\nkostar mycket pengar.</pre><pre>Allt detta ledde oss till att när besparingspropåerna\r\nkom i budgetpropositionen redan i januari ta\r\ninitiativet till att börja diskutera om vi inte skulle\r\nkunna förändra detta besparingsbeting. Det har lett\r\nfram till att vi så småningom har kommit överens\r\nom att minska besparingskravet med 200 milj.kr.\r\nKvar återstår 15 milj.kr. Det skall ingen försöka att\r\nsmita ifrån. Vi slår inte, vilket här tidigare sades,\r\nkrok på oss själva genom att säga det. Så är det. Det\r\när i varje fall betydligt mindre än de 350 som var\r\nden ursprungliga summan.</pre><pre>Vi har dessutom klart och tydligt återigen slagit fast\r\nvad riksdagen tidigare har uttalat, nämligen att\r\ndetta inte är en besparing som riktar sig specifikt\r\nmot vuxenutbildning, utan det tas generellt av\r\nsektorsbidraget, och så skall det vara. Det\r\nmotsvarar en besparing på ungefär 0,5 % på\r\nkommunernas sektorsbidrag.</pre><pre>Debatten om vuxenutbildningen har åtminstone\r\nlett till någonting positivt. Det har ökat kunskapen\r\noch medvetenheten om vuxenutbildningens\r\nbetydelse. Det är dessutom nödvändigt att se dessa\r\nfrågor i ett mer samlat samhällsekonomiskt\r\nperspektiv och inte som specifika sektorsanslag.\r\nInsikten har också ökat om att utbildning generellt\r\nsett, och det gäller inte bara vuxenutbildningen\r\nutan alla våra utbildningsinsatser, är det bästa och\r\nkanske det mest effektiva sättet att bedriva\r\narbetsmarknadspolitik om man skall hävda\r\narbetslinjen, och det vill denna regering göra.</pre><pre>Till sist, herr talman, vill jag -- jag avstår från någon\r\nreplik senare -- kort säga följande till Stefan\r\nKihlberg efter att ha hört de uttalanden Stefan\r\nKihlberg gjorde om sektorsbidraget. Med sina\r\nnyförvärvade kunskaper sade han: Alla vet ju att vi\r\nnumera har ett generellt sektorsbidrag som\r\nkommunerna bestämmer över helt och hållet\r\nsjälva, och det är mycket bra. Men en av Stefan\r\nKihlbergs mer bestående insatser till detta\r\nbetänkande är att han föreslår och reserverar sig för\r\natt införa ett nytt specialdestinerat bidrag till\r\nhögpresterande elever.</pre><pre>Motivet för detta är att det borde finnas, eftersom\r\ndet finns till de svagpresterande. Stefan Kihlberg\r\nvet att det numera inte gör det. Det finns inte några\r\nsärskilda bidrag till elever med speciella behov. Det\r\när ett sektorsbidrag, och så skall det vara. Sedan\r\nföreslår man helt plötsligt ett nytt specialdestinerat\r\nbidrag. Det rimmar illa.</pre><pre>När det gäller hemspråksundervisningen säger\r\nStefan Kihlberg att vi ''slösar bort och sprider ut''\r\n1,3 miljarder kronor över skolan. Den\r\nberäkningsgrund som fanns för\r\nhemspråksundervisningen kunde förra året\r\nuppskattas till ca 1,2 miljarder. Om man då tar\r\nhänsyn till besparingen, som visserligen är generell,\r\nmen som ursprungligen gjordes på\r\nberäkningsgrunden, återstår ungefär 900 milj.kr.\r\nAv dessa 900 milj.kr., Stefan Kihlberg, går\r\nmerparten, dvs. ungefär 600 milj.kr. föregående år,\r\ntill Svenska 2, dvs. svenska som andra språk för\r\ninvandrare, och studiehandledning på hemspråket\r\nför sådana invandrarbarn som har så bristfälliga\r\nkunskaper i svenska att de har svårt att följa\r\nundervisningen.</pre><pre>Det blir inte så många kronor kvar av det som\r\nStefan Kihlberg talade om. Jag tycker att det finns\r\nskäl att påminna om det, eftersom Stefan Kihlbergs\r\negna ord var att okunnigheten är total om hur de\r\nfaktiska förhållandena är. Jag instämmer gärna i\r\ndet omdömet.  &gt; bHerr talman! Till sist ber jag att\r\nfå yrka bifall till hemställan i utskottets betänkande\r\ni dess helhet.</pre><pre>Anf. 49  LENA HJELM-WALLÉN (s) replik:</pre><pre>Herr talman! Det sägs att anfall är bästa försvar.\r\nLarz Johansson gjorde så gott han kunde med sin\r\nkatalog av förändringar i statsbidragssystemen som\r\nhar skett under 80-talet. Det här är förändringar\r\nvars minusposter han noggrant räknade upp. Han\r\ntalade inte om vilka av dessa som Centern också har\r\nstött. Centern har ju faktiskt också stött många av\r\nde förändringar som innebär minskat statsbidrag.</pre><pre>Sedan finns det en plussida också. Statsbidragen till\r\nskolorna har ökat totalt sett. Beträffande t.ex.\r\nkomvux har det hävdats att den verksamheten har\r\nvarit utsatt för en ganska hård besparing. Men det\r\nstatsbidrag som går till komvux har i kronor och\r\nören nästan fördubblats under 80-talet.</pre><pre>Om det skulle vara så att det har skett så\r\nomfattande besparingar som Larz Johansson\r\nnämnde blir ert förslag, att ställa upp för ytterligare\r\nbesparingar, ännu mer obegripligt i dagens\r\nsituation.</pre><pre>Jag förstår att Larz Johansson är något avundsjuk\r\npå Socialdemokraterna, som inte behöver ställa\r\nupp på de nedskärningar som finns i regeringens\r\nförslag just nu. Men vi socialdemokrater spenderar\r\ninte ytterligare pengar, Larz Johansson. Vi har en\r\nskuggbudget som faktiskt är väl så stark som\r\nregeringens. Det viktiga i den är att vi säger nej till\r\nskattesänkningar för höginkomsttagare och\r\nkapitalägare. Genom att göra det kan vi finansiera\r\ninsatser på utbildningens område och flera viktiga\r\nsociala områden.</pre><pre>Detta är ett val, och vi har gjort vårt. Larz\r\nJohansson och Centern gör ett annat.</pre><pre>Sedan får vi höra vackra ord om betydelsen av\r\nvuxenutbildningen. Det är sant. Centern och\r\nSocialdemokraterna har haft en likartad\r\nuppfattning om detta. Jag tror att vi fortfarande har\r\ndet, men ändå skiljer vi oss åt nu i resurshänseende.\r\nLarz Johansson ställer upp på minskade resurser till\r\nkommunal vuxenutbildning. Jag kan inte förstå hur\r\ndet i dagens situation skulle kunna gagna\r\nvuxenutbildningen och de många\r\nkorttidsutbildades behov av ytterligare kunnande\r\noch kompetens.</pre><pre>Anf. 50  LARZ JOHANSSON (c) replik:</pre><pre>Herr talman! Lena Hjelm-Wallén talar om en\r\nplussida, men hon har litet svårt att exemplifiera\r\nden. Jag ser fram emot att få ta del av de stora\r\nplusposter som har kommit till under de här åren.\r\nAtt anslaget till komvux har ökat i kronor och ören\r\nunder tio år är väl inte så konstigt, men uttryck det\r\ni fast penningvärde, Lena Hjelm-Wallén, så får vi\r\nse! Vi har ju som bekant haft någonting som heter\r\ninflation under tiden. Vi har haft en\r\nkostnadsutveckling som har varit ganska kraftfull.\r\nJag tror inte att man ute i skolans vardag har\r\nupplevt det som att man har fått ytterligare stora\r\nresurser till den kommunala vuxenutbildningen.</pre><pre>Däremot har vi åstadkommit en ganska kraftfull\r\nomfördelning från dem som mycket hade och ville\r\nha mer, till dem som inte hade någonting alls och\r\nsom behövde resurser för sin vuxenutbildning.</pre><pre>Sedan ondgör sig Lena Hjelm-Wallén över att\r\nCentern ställer upp för besparingar. Men om inte\r\nCentern hade ställt upp för vuxenutbildningen och\r\ntagit den här debatten och dessa initiativ hade\r\nbesparingen varit mycket större. Det skall också\r\nräknas oss till godo. Vi vet att den bästa\r\narbetsmarknadspolitiken är att satsa på\r\nutbildningsresurserna. Vi tänker fortsätta att sträva\r\nåt det hållet. I en inte allt för avlägsen framtid\r\nkommer det en kompletterinsproposition som\r\nytterligare kommer att styrka det påståendet.</pre><pre>Lena Hjelm-Wallén säger att Socialdemokraterna\r\nnu är beredda att satsa ytterligare 1,5 miljarder\r\nkronor. Om ni hade avstått från alla dessa\r\nbesparingar under de senaste 5--6 åren hade ni inte\r\nbehövt göra så stora ansträngningar.</pre><pre>Dessutom berörde Lena Hjelm-Wallén inte med ett\r\nord de 1,4 miljarder kronor som\r\nKommunförbundet påstår att den\r\nsocialdemokratiska regeringen försnillade i\r\nsamband med övergången till ett nytt\r\nstatsbidragssystem. Jag skulle vilja höra om Lena\r\nHjelm-Wallén anser att det är riktigt eller inte. Om\r\ndet inte är riktigt skulle jag vilja höra hur Lena\r\nHjelm-Wallén motiverar att Kommunförbundet har\r\nräknat så oerhört galet. Dessa 1,5 miljarder kronor\r\nsom ni vill lägga på är kanhända de 1,4 miljarder\r\nkronor som ni nyss har sparat.</pre><pre>Anf. 51  LENA HJELM-WALLÉN (s) replik:</pre><pre>Herr talman! Tvisten med Kommunförbundet om\r\nhur stort skolsektorsbidraget skall vara är\r\nnågonting som alla partier får ta på sig. Det var\r\ningen skillnad mellan oss när riksdagen fattade det\r\nbeslutet. Om jag är svaret skyldig i dag om hur\r\ndetta skall lösas, är Larz Johansson på samma sätt\r\nsvaret skyldig. Han har inte heller några pengar till\r\nlösningen av detta.</pre><pre>Våra 1,5 miljarder kronor har inte med sådana\r\nsaker att göra. Det gäller inte att lappa och laga\r\nnågot som har skett under 80-talet. Det gäller att\r\nparera besparingarna från den regering där även\r\nCentern ingår. Det är av det skälet som vi behöver\r\nlägga in dessa 1,5 miljarder kronor. Vi ser också till\r\natt ha finansiering för dem.</pre><pre>Det är i dag en något för snäv syn på komvux när\r\nman säger att det bara är av\r\narbetsmarknadspolitiska skäl som man skall göra\r\ninsatser. Det är den utgångspunkten man har i\r\nbetänkandet. Kommunal vuxenutbildning och även\r\nall annan vuxenutbildning står på andra och mer\r\nstadiga ben. Det handlar ju om individens växande\r\nmed kunskap oberoende av om det är hög\r\narbetslöshet eller inte.</pre><pre>Jag noterar att när utskottets majoritet ändrade sig\r\noch delvis gick emot regeringen sade man att det\r\nbara rör sig om en insats just nu, av\r\narbetsmarknadspolitiska skäl. Utskottets\r\nordförande säger i Svenska Dagbladet den 26\r\nfebruari att det rör sig om en engångsåtgärd.\r\nBesparingar på komvux som Moderaterna och\r\nFolkpartiet motionerat om under hela 80-talet skall\r\ngenomdrivas fullt ut när konjunkturen vänder.</pre><pre>Det är en helt annan inställning till komvux än den\r\nsom Larz Johansson i dag försöker ge sken av. Det\r\nhan försöker säga här i dag har dess värre ingen\r\ntäckning i utskottsbetänkandets majoritetstext.</pre><pre>Anf. 52  LARZ JOHANSSON (c) replik:</pre><pre>Herr talman! I fråga om det som Lena Hjelm-\r\nWallén kallar tvisten med Kommunförbundet säger\r\nhon nu att där har vi ett delat ansvar. Ja, det har vi i\r\nså måtto att vi gemensamt här i riksdagen har fattat\r\nbeslut om grunderna för övergången till ett nytt\r\nstatsbidragssystem. En av de viktigaste grunderna\r\nvar att det skulle vara kostnadsneutralt, dvs. att\r\nkommunerna efter övergången skulle få minst lika\r\nmycket statsbidrag som de hade tidigare.</pre><pre>Sedan, Lena Hjelm-Wallén, var det faktiskt\r\nsocialdemokraterna som satt i regeringskansliet och\r\ngjorde uträkningarna. Det var socialdemokraterna\r\nsom vid halvårsskiftet förra året räknade ut och\r\ntillställde kommunerna underlaget och talade om\r\natt så här många kronor och ören får ni nu i\r\nsektorsbidrag. Detta gör vi inte här i riksdagen, så\r\ndet kan jag tyvärr, Lena Hjelm-Wallén, inte dela\r\nansvaret för. Det är det parti som då hade\r\nregeringsmakten som har det hela och fulla\r\nansvaret.</pre><pre>Den här s.k. tvisten kan då bero på två saker.\r\nAntingen har man råkat räkna fel, och då finns det\r\nju all anledning att kontrollera siffrorna. Eller\r\nockså var det ett medvetet sätt att i samband med\r\növergången till ett nytt statsbidragssystem göra\r\ndenna stora besparing utan att tala om det. Då är\r\ndet mycket allvarligare, Lena Hejlm-Wallén, och\r\njag tycker att ni skall ta er en ordentlig funderare\r\növer hur detta egentligen har gått till. Det här\r\nhandlar i allra högsta grad om -- som någon sade\r\ntidigare i debatten -- kommunernas förtroende för\r\nstaten.</pre><pre>Naturligtvis är vuxenutbildningen inte bara\r\nyrkesutbildning. Jag gav ett antal exempel på att\r\nvuxenutbildningen behövs. Och jag stryker gärna\r\nunder vad Björn Samuelson sade tidigare -- att en\r\nmycket stor del av vuxenutbildningen gäller\r\nungdomar som behöver sin utbildning för att skaffa\r\nsig behörighet till högskolan. Den utbildningen är\r\nockså oerhört viktig.</pre><pre>Det finns många goda skäl för att ha en kraftfull och\r\nduglig vuxenutbildning, och vi kommer att fortsätta\r\natt verka för detta, oavsett vad det råkar stå i någon\r\nartikel i Svenska Dagbladet.</pre><pre>Anf. 53  BJÖRN SAMUELSON (v) replik:</pre><pre>Herr talman! Det sägs att kunskap är makt. Men\r\nmakt, även om den inte vilar på kunskap, ger\r\nförvisso rätten att definiera vad som är kunskap.\r\nEfter att ha hört Larz Johanssons anförande här\r\nkan man lugnt konstatera att när det gäller centern\r\nkostar makt.</pre><pre>Centern och Vänsterpartiet har under hela 80-talet\r\nslagits mot nedskärningar på skolans område.\r\nMånga gånger har jag tillsammans med Larz\r\nJohansson kunnat gå till attack mot nedskärningar\r\nsom vi tycker har varit orättvisa och drabbat just\r\ndem som mest behöver resurser i skolan. Detta har\r\nvi som sagt gjort under hela 80-talet. Jag har varit\r\nledamot av utbildningsutskottet sedan 1982. Också\r\n1982 och 1983 brottades staten med stort\r\nbudgetunderskott. Men trots detta argumenterade\r\nvi både från Centern och från Vänsterpartiet för att\r\nutbildning var en investering för framtiden och att\r\nsatsningar på utbildning och utbildningskvalitet gav\r\ntillbaka medel till den gemensamma kassan. Vi var\r\nmånga gånger övertygande i vår argumentation och\r\nlyckades få till stånd många bra uppgörelser med\r\nSocialdemokraterna. Jag skulle kunna räkna upp\r\näven sådana uppgörelser -- på samma sätt som Larz\r\nJohansson räknar upp olika nedskärningsförslag.</pre><pre>Så var det. Och det är därför som jag säger att makt\r\nkostar för Centerpartiet.</pre><pre>Det är ju inte bara så att det görs nedskärningar när\r\ndet gäller statsbudgeten. Larz Johansson vet lika\r\nväl som jag att det också planeras 5--10-procentiga\r\nnedskärningar av kommunernas anslag till skolans\r\nområde. Det medför ju att det statliga bidraget\r\nökar i betydelse och andel när det gäller\r\nkommunernas skolverksamhet. Den matematiken\r\noch den analysen måste ju Larz Johansson känna\r\nigen, eftersom detta var en av hans käpphästar i\r\ndebatten om statsbidragets storlek under 80-talet.\r\nDe nedskärningar som nu presenteras gör därför\r\nsaken etter värre.</pre><pre>Anf. 54  LARZ JOHANSSON(c) replik:</pre><pre>Herr talmn! Björn Samuelson tror att det här\r\nhandlar om att skaffa sig makt till vilket pris som\r\nhelst. Vi har från centerns sida mycket klart\r\ndeklarerat att vi har gått in i den här regeringen\r\ntillsammans med tre andra partier för att vi som\r\nparti skall försöka påverka politiken så mycket som\r\nmöjligt. Man skall väl vara oerhört optimistisk och\r\nblåögd om man tror att man i ett sådant\r\nregeringssamarbete kan påverka politiken till\r\nhundra procent. Vi försöker få så stort genomslag\r\nsom möjligt för centerpolitik i den här regeringen,\r\ninte minst när det gäller utbildningspolitiken. I vad\r\nmån vi lyckas eller inte lyckas får ju andra avgöra.</pre><pre>I detta fall tycker vi att vi har lyckats ett stycke på\r\nvägen, eftersom den här besparingen nu reduceras.\r\nVi märker ju dessutom att det från de övriga\r\npartierna alltid ställs stora förväntningar på\r\ncentern -- och att det är vi som skall garantera\r\nutbildningspolitiken framdeles. Vi tar gärna på oss\r\ndet ansvaret, och vi försöker efter förmåga se till att\r\nutbildningspolitiken blir så bra som möjligt.</pre><pre>Sedan måste naturligtvis också Björn Samuelson\r\nvara medveten om att det inte är utan orsak -- inte\r\nav illvilja -- som kommunerna skär ner sina anslag.\r\nDet beror på att de inte har så mycket pengar.</pre><pre>Det kan ju inte heller ha undgått Björn Samuelson\r\natt det finns ett mycket kraftigt underskott i statens\r\nbudget. Man kan diskutera hur stort man skall låta\r\ndet underskottet bli. Men det skulle vara intressant\r\natt höra var Björn Samuelson sätter gränsen. Det\r\när mycket lätt att i den här debatten säga att vi i\r\nutbildningsutskottet, och vi som är\r\nutbildningspolitiker, kan vara beredda att ta\r\npengarna från något annat samhällsområde. Men vi\r\nvet ju att företrädarna för andra utskott här i\r\nriksdagen i sina debatter för ungefär samma slags\r\nresonemang. Totalt sett är det ju samma pengar vi\r\nrör oss med, och det handlar om samma\r\nbudgetunderskott. Vi har ambitionen att försöka\r\nkombinera de i och för sig oförenliga uppgifterna\r\natt både driva en bra utbildningspolitik med\r\ntillräckliga resurser och åstadkomma de\r\nbesparingar som krävs. Det är alltså i och för sig\r\noförenligt, men det är ju då nödvändigt att man för\r\natt kunna komma vidare är beredd att göra vissa\r\nkompromisser. Det har vi gjort i det här fallet, och\r\ndet är slutresultatet som vi nu behandlar i detta\r\nbetänkande, som jag tidigare har yrkat bifall till.</pre><pre>Anf. 55  BJÖRN SAMUELSON (v) replik:</pre><pre>Herr talman! Jag skall fatta mig mycket kort. Jag\r\nskulle vilja ha en förklaring från Larz Johansson. Vi\r\nskall inte diskutera det här med 80-talet; det är\r\ntydligen historia för centern. Men hur kan det\r\nkomma sig att man i dag, den 8 april, här i\r\nkammaren kan stå och hänvisa till det stora\r\nbudgetunderskottet -- att man måste komma till\r\nrätta med det genom nedskärningar på skolans\r\nområde? Vi vet att man inom två tre veckor\r\nkommer att lägga fram förslag om det tredje året på\r\ngymnasieskolan, och ytterligare\r\nutbildningsinsatser. Var kommer de pengarna\r\nifrån? Ni är väl inte i Tumba och hämtar dem?</pre><pre>Anf. 56  LARZ JOHANSSON (c) replik:</pre><pre>Herr talman! Flera talare har här tidigare också\r\nbetygat hur oerhört väsentligt det är att man tar sitt\r\nansvar när det gäller arbetsmarknadspolitiken. Den\r\nhär debatten, som har förts nu under vintern och\r\nvåren om den kommunala vuxenutbildningen, har\r\nlett fram till en insikt i ganska vida kretsar om att\r\ndet bästa sättet att använda\r\narbetsmarknadsmedlen, och det bästa sättet att\r\nhävda arbetslinjen i arbetsmarknadspolitiken, är\r\natt satsa mer av de resurserna på utbildning. Får vi\r\ngenomslag för den åsikten, så är naturligtvis vi de\r\nförsta att vara glada för det. Och jag hoppas att\r\nockså Björn Samuelson, när han får tänka efter,\r\nkan dela den glädjen.</pre><pre>Anf. 57  STEFAN KIHLBERG (nyd) replik:</pre><pre>Herr talman! Jag begärde replik för att få framföra\r\nett varmt tack till magister Johansson som gillar att\r\nmästra oss okunniga. Det är lika trevligt var gång\r\natt se hur roligt det här är för magistern. Fortsätt\r\ngärna! Jag gillar processobservation.</pre><pre>Jag accepterar också att magister Johansson är\r\nriksdagens kalenderbitare i mästarklass. Jag har\r\ninte en chans mot honom. Det går att lära sig\r\ntelefonkatalogen untantill. Men till vilken nytta?\r\nVad spelar det för roll att man kan alla träden när\r\nman inte ser skogen?</pre><pre>Vill man förstå gör man det. Eller så blir det som\r\nnär Fan läser Bibeln, nämligen att det går inte. Alla\r\nandra som har läst Ny demokratis motion som visar\r\nomsorg om alla elever, har inte haft några problem\r\natt förstå den. Jag föreslår en omläsning, fast med\r\nandra glasögon.</pre><pre>Vidare var det intressant att när magister\r\nJohansson hade fått ihop piruetten angående\r\nkostnaden för hemspråksundervisningen, kostade\r\nden inte någonting. Det är en intressant\r\nobservation. Riksdagens utredningstjänst har\r\nmeddelat att kostnaden inte går att uppskatta.\r\nRiksrevisionsverket säger samma sak. Det beror\r\nbl.a. på att kostnaden ligger vackert gömd i\r\nsektorsbidrag e.d. Vi tycker att det är upprörande\r\natt det inte går att redovisa kostnaden. Men det\r\nmedges att tanken är spännande. Jag är visserligen\r\nen rätt stor beundrare av Anne Wibble, och jag\r\ntycker att hon gör ett förträffligt arbete som\r\nfinansminister. Men frågan är om inte magister\r\nJohansson skulla klara arbetet ännu bättre med\r\ntanke på hur han kan trolla med slantarna.</pre><pre>Anf. 58  LARZ JOHANSSON (c) replik:</pre><pre>Herr talman! Stefan Kihlberg bör avstå från att i\r\nsina inlägg raljera med andras oförmåga och\r\nokunnighet att begripa sammanhang. Det var\r\nfaktiskt Stefan Kihlberg som inledde med att säga\r\natt okunnigheten är total. I nästa mening avslöjade\r\nhan att han inte visste särskilt mycket om det han\r\ntalade om. Stefan Kihlberg får förlåta om han\r\nuppfattar detta som att mästra, men det är faktiskt\r\nganska viktigt att det i riksdagens protokoll finns\r\nkorrekt information, så att inte den allmänhet som\r\ntill äventyrs kan nås av de siffror som Stefan\r\nKihlberg sprider omkring sig tror att de speglar de\r\nfaktiska förhållandena.</pre><pre>Det vore bra om Stefan Kihlberg, som hyllar\r\nkunskapen, också lärde sig att räkna. Av de 1,2\r\nmiljarder kronorna gick det att exkludera de 300\r\nmilj.kr. som försvann i sektorsbidraget förra\r\ngången. Då var det 900 milj.kr. kvar. Av dem\r\nanvänds ungefär 600 milj.kr. till undervisning i\r\nsvenska som andra språk och studiehandledning på\r\nhemspråket. Då finns ungefär 300 milj.kr. kvar.\r\nDet är inte så litet pengar, Stefan Kihlberg. Men\r\npåstå inte att det är 0! Då har Stefan Kihlberg\r\nräknat fel.</pre><pre>Hemspråksundervisningen kostar. Men den är\r\nockså svår att särredovisa. Det som Stefan Kihlberg\r\nvill kalla för hemspråksundervisning kan mycket\r\nväl bestå i att en lärare som talar elevens hemspråk\r\nkommer in i klassrummet för en tid och hjälper\r\neleven till rätta samtidigt som den ordinarie\r\nklassläraren undervisar på svenska. Läraren kan\r\nförklara saker som kan vara svåra att förstå om\r\neleven har bristfälliga kunskaper i språket. Det är\r\nett effektivt sätt att använda resurser. Eleven lär sig\r\nsamma saker som övriga elever -- matematik,\r\nsamhällsorienterande ämnen osv. -- samtidigt som\r\nhemspråksläraren hjälper eleven med\r\nstudiehandledningen.</pre><pre>Jag tycker inte att man kategoriskt skall raljera och\r\nsäga att ingen har någon aning om hur pengarna\r\nanvänds. Vi har ganska goda begrepp om hur\r\nresurserna används i skolväsendet. Varje kommun\r\nhar dessutom rätt goda begrepp om hur de\r\nanvänder sina pengar.</pre><pre>Stefan Kihlberg skall, som en del andra, också vara\r\nförsiktig med orden fortsättningsvis.</pre><pre>Anf. 59  STEFAN KIHLBERG (nyd) replik:</pre><pre>Herr talman! Förlåt, magistern, om jag trampar på\r\nen öm tå. Det var i och för sig inte min avsikt.</pre><pre>Jag har djup respekt för magisterns kunskaper, men\r\njag har djupare respekt för riksdagens\r\nutredningstjänst och riksrevisionsverket. Det är\r\nderas uppgifter jag relaterar.</pre><pre>Anf. 60  LARZ JOHANSSON (c) replik:</pre><pre>Herr talman! Min respekt för Stefan Kihlberg\r\nskulle öka om han avstod från att i riksdagens\r\ntalarstol låta som en ko.</pre><pre>Anf. 61  ULF MELIN (m):</pre><pre>Herr talman! Går det att förena målet att skapa\r\nEuropas bästa skola med att samtidigt vilja göra en\r\nbesparing på beräkningsgrunden för den\r\nkommunala vuxenutbildningen inom\r\nsektorsbidraget?</pre><pre>Mitt svar på den frågan är ja.</pre><pre>Hur kan jag påstå detta? Vid en jämförelse av vad\r\nvi i Sverige satsar på grundläggande utbildning,\r\ndvs. grund- och gymnasieskola, är Sverige det land\r\nsom satsar mest pengar av BNP på undervisningen.\r\nJag tycker att vi skall ha den ambitionen även i\r\nframtiden.</pre><pre>Men är skolan av världsklass? Når vi de resultat vi\r\nborde göra? Svaret på den frågan är dess värre nej.</pre><pre>Undervisningen i den svenska grundskolan är\r\nlikvärdig för alla. Det är sant. Men\r\nkunskapsmässigt ligger de svenska\r\ngrundskoleeleverna i de flesta ämnen vid en\r\nmätning av utbildningsresultaten i olika länder på\r\nen genomsnittlig nivå. Vi är med andra ord varken\r\nbättre eller sämre.</pre><pre>Då står sig den svenska gymnasieskolan bättre i\r\ninternationella jämförelser. Problemet där är\r\nsnarare att andelen studerande i varje årskull borde\r\nvara högre.</pre><pre>Det handlar inte bara om resurser när det gäller att\r\nnå bra resultat inom utbildningsväsendet. Mycket\r\nav den svenska skoldebatten har tenderat till att\r\nenbart handla om pengar och resurser. Vi måste\r\nockså debattera innehållet i skolan, utbildningens\r\nutformning, skolans möjlighet till att profilera sig,\r\nelevernas möjlighet till att välja ämnen och skolor,\r\nalternativa skolor, lärarrekrytering, kvalitetsfrågor,\r\nosv.</pre><pre>Herr talman! Men det finns ett område där Sverige\r\nhar halkat efter gentemot våra främsta\r\nkonkurrentländer, nämligen den högre\r\nutbildningen.</pre><pre>Om Sverige skall återta en tätposition och även i\r\nframtiden vara en ledande industrination, måste vi\r\nsatsa mer pengar och resurser på den högre\r\nutbildningen och forskningen. Framför allt måste\r\nen större andel av befolkningen ha genomgått en\r\nhögre utbildning. Det här kommer att bli än mer\r\nangeläget i samband med att vi står inför en ökad\r\ninternationalisering, ökad konkurrens och ökad\r\nintegrering. Det är i det perspektivet som vi skall se\r\nregeringens prioritering av den högre utbildningen.</pre><pre>Regeringen anslog i budgetpropositionen\r\n31 550 906 000 kr. till driften av det kommunala\r\noffentliga skolväsendet, varav 29 168 500 000 kr. till\r\nsektorsbidraget. Det är en ökning med\r\n1 948 100 000 kr. mot föregående år.</pre><pre>I det ansträngda statsfinansiella läge som vi har fått\r\närva från Socialdemokraterna valde regeringen att\r\nprioritera ungdomsutbildningen samt att bygga ut\r\nden högre utbildningen. Därför föreslog regeringen\r\natt sektorsbidraget i den del som avsåg komvux\r\nskulle minska med 350 milj.kr.</pre><pre>Reaktionen mot besparingen har varit hård, och\r\ndet har vi diskuterat tidigare under förmiddagen. I\r\ndet trängda arbetsmarknadspolitiska läge som\r\nråder i landet har utskottets majoritet tillfört 200\r\nmilj.kr. för budgetåret 1992/93 med hjälp av en\r\nomfördelning av medel till\r\narbetsmarknadspolitiska åtgärder.</pre><pre>Vad som inte framkommit i debatten är att\r\nkommunerna numera erhåller ett samlat bidrag\r\nfrån staten till skolverksamheten, det s.k.\r\nsektorsbidraget. I sektorsbidraget ingår bidragen\r\ntill grundskola, gymnasieskola och\r\nvuxenutbildning, och det är sedan upp till varje\r\nkommun att fördela medlen och prioritera mellan\r\nolika verksamheter. Ju bättre man organiserar och\r\neffektiviserar undervisningen i grundskola och\r\ngymnasium, desto mer resurser kan man satsa på\r\nden kommunala vuxenutbildningen, och vice versa.</pre><pre>Den debatten har jag saknat. Mycket av debatten\r\nhar handlat om nedrustning, katastrof och\r\nutslagning -- Lena Hjelm-Wallén fick också med att\r\nman har lurat och slagit ut skolan, och jag vet inte\r\nallt vilka uttryck hon använde när hon talade om\r\nminskningen med 350 milj.kr. Men vi har inte\r\ndebatterat hur vi bäst använder 29 168 500 000 kr.\r\nDet kanske vi borde debattera mer framöver.</pre><pre>Om jag sedan tittar litet grand på de reservationer\r\nsom finns i betänkandet, vill jag först framhålla att\r\nregeringen har sagt både i regeringsförklaringen\r\noch i budgetpropositionen att gymnasiereformen\r\nligger fast. Vi skall alltså genomföra den. Vad som\r\nhar inträffat är att utöver genomförandemedlen på\r\n253 milj.kr. lade förra årets majoritet till 330\r\nmiljoner för att höja och garantera\r\nundervisningsnivån. Det har regeringen alltså inte\r\nföreslagit i budgetpropositionen.</pre><pre>I januari sade Socialdemokraterna att regeringen\r\nser till att kommunerna inte kan genomföra\r\ngymnasiereformen. Socialdemokraterna tog då till\r\nväldigt hårda ord och talade om nedrustning,\r\nutslagning och allt vad de brukar säga.\r\nSocialdemokraterna lade då också till 320 milj.kr.,\r\nmen vad har hänt med dem sedan januari månad?</pre><pre>Egentligen finns det bara 70 miljoner kvar, för nu i\r\napril vill Socialdemokraterna använda 250 miljoner\r\ntill påbyggnadsutbildningar. Skälet, sade Lena\r\nHjelm-Wallén, är att kommunerna inte bygger ut\r\ngymnasieskolan i den omfattning som man trodde i\r\njanuari. Men jag visste redan i november månad att\r\n68 kommuner skulle påbörja gymnasiereformen på\r\nen del program. Tre kommuner skulle ha\r\nfullskaleprogram. Det borde nog också\r\nSocialdemokraterna ha vetat vid det tillfället. Men\r\ndet går som sagt att använda pengar flera gånger\r\nom.</pre><pre>Inom sektorsbidraget gjorde vi förra året en\r\nbesparing på hemspråksundervisningen. Det\r\ngjorde vi utifrån bl.a. vad riksrevisionsverket sagt i\r\nsin rapport, att undervisningen inte var effektiv, att\r\ngrupperna var väldigt små, osv. Jag tror att det var\r\nnödvändigt att göra den besparingen, men jag tror\r\ntill skillnad från Stefan Kihlberg att det är viktigt att\r\ndet ges hemspråksundervisning i skolan. Det är\r\nviktigt att ungdomarna lär sig sitt modersmål, för\r\natt de också skall kunna lära sig vårt språk. Tyvärr\r\nsaknar många ungdomar ett språk när de kommer\r\nhit som flyktingar.</pre><pre>Det väsentliga är, tycker jag, att kommunerna ser\r\ntill att försöka lägga hemspråksundervisningen\r\nutanför den ordinarie undervisningen, så att\r\neleverna inte kommer efter i de vanliga ämnena.</pre><pre>När det sedan gäller avgifter vill jag säga att det har\r\nkommit en proposition, som Stefan Kihlberg\r\nnämnde, nr 157, enligt vilken det skall ges\r\nmöjlighet att ta ut en anmälningsavgift i den\r\nkommunala vuxenutbildningen. Jag tror att det är\r\nnödvändigt att tillämpa avgifter. Ett stort problem,\r\nsom man inte kan bortse ifrån, i den kommunala\r\nvuxenutbildningen är den höga\r\navhoppsfrekvensen. Många lämnar den\r\nkommunala vuxenutbildningen, och många\r\nkommer inte till undervisningen trots att de har\r\nanmält sig. För att komma till rätta med det tror jag\r\natt det är viktigt att ta ut en anmälningsavgift som\r\neleverna sedan får tillbaka efter fullgjord\r\nutbildning. Jag tror att detta är nödvändigt för den\r\nkommunala planeringen.</pre><pre>Låt mig avslutningsvis, herr talman, ta upp en siffra\r\ni betänkandet som kan vara intressant. Vad kostar\r\nkommunaliseringen av den svenska lärarkåren i\r\nårets budget? Den uppgiften finns här också. Den\r\nkostar 1 948 000 000 kr. Det motsvarar tretton\r\nstycken besparingar på sektorsbidraget. Så mycket\r\nfår vi betala över statsbudgeten i år utan att få ut en\r\nenda timme mer i undervisning för våra elever.</pre><pre>Med det anförda, herr talman, vill jag yrka bifall till\r\nutskottets hemställan och avslag på samtliga\r\nreservationer.</pre><pre>Anf. 62  BJÖRN SAMUELSON (v) replik:</pre><pre>Herr talman! Ulf Melin säger att regeringen och\r\nregeringspartierna vill prioritera\r\nungdomsutbildningen. Jaså?</pre><pre>Är det ett symptom på denna vilja när man tar bort\r\nutrustningsbidraget till gymnasieskolan, en\r\nnedskärning som framför allt drabbar\r\nnaturvetenskaplig och teknisk utbildning?</pre><pre>Är det ett symptom på denna vilja när man tar bort\r\nmedlen för att förbättra arbetsmiljön i våra skolor?</pre><pre>Är det ett symptom på denna ambition när man\r\nskär ner kraftigt på anslaget till skolutveckling?</pre><pre>Är det ett tecken i skyn på denna ambition när man\r\nskjuter på reformeringen av gymnasieskolan, en\r\nreformering som ni dessutom har försenat genom\r\natt gå ut med luddigt tal om läroplaner, kursplaner\r\noch annat? Ni har t.o.m. avsatt olika\r\narbetsgrupper.</pre><pre>Ulf Melin säger att kommunaliseringen av lärarna\r\nkostar mycket pengar. Men varför föreslår ni inte\r\natt beslutet rivs upp? Ni har ju majoritet nu för\r\ndetta, eller hur?</pre><pre>Nej, den här typen av utbildningspolitik, den här\r\nsortens teknik när det gäller att diskutera viktiga\r\nfrågor som skola och utbildning är ingenting annat\r\nän stalinism i moderat tappning.</pre><pre>Anf. 63  ULF MELIN (m) replik:</pre><pre>Herr talman! Björn Samuelsons inlägg vittnar om,\r\ntycker jag, att vi väldigt ofta tenderar just till att\r\nbara tala om pengar. Så fort man anslår fler\r\nmiljoner blir skolan mycket bättre, då når vi alltid\r\nbättre resultat, heter det. Men är det så?</pre><pre>Kan Björn Samuelson förklara för mig: Varför har\r\nvi inte en grundskola i världsklass, där vi når de\r\nbästa resultaten, när vi satsar mest pengar på\r\ngrundskolan? Varför stämmer inte detta samband?</pre><pre>Som jag sade förut, satsar den nuvarande\r\nregeringen mer pengar på ungdomsutbildningen.\r\nVi prioriterar den, för vi tycker att man skall få en\r\nförsta chans. Det är den som är viktig. Vi satsar\r\npengar på den högre utbildningen, för det måste vi\r\ngöra om Sverige skall hänga med även i framtiden.</pre><pre>Sedan är det riktigt att vi tar bort\r\nutrustningsbidraget till gymnasieskolan. Det är\r\nganska intressant att se hur man har utnyttjat det\r\nbidraget. Under de tre år jag har suttit i\r\nutbildningsutskottet har man varje år haft\r\nreservation på detta anslag. Man har alltså inte\r\nutnyttjat det.</pre><pre>Vår uppfattning är att utrustning, lokaler osv. är en\r\nkommunal angelägenhet. Samma sak gäller de 300\r\nmiljonerna som förhandlades fram i samband med\r\nkommunaliseringen och som för övrigt inte heller\r\nSocialdemokraterna ville ha, för de hade tidigare\r\nsagt att principen skall vara att staten skall stå för\r\nlärarresurser för undervisningen osv., medan\r\nkommunen skall svara för utrustning, lokaler,\r\nläromedel m.m. Jag tycker också att det är viktigt\r\natt hålla på den principen.</pre><pre>När det sedan gäller gymnasieskolans reformering\r\nvill jag peka på att regeringen inte har skjutit upp\r\ndenna. Vad vi har sagt nej till är\r\ngenomföranderesursen. Vi anser att det inte finns\r\npengar till den. Det är skillnaden på denna punkt\r\nmellan oss och Vänsterpartiet.</pre><pre>Jag tycker själv att det kan vara bra att\r\nkommunerna väntar med att genomföra\r\ngymnasiereformen till nästa år, beroende på att\r\nkursplaner, timplaner osv. i de nya programmen\r\nännu inte är färdiga. Jag tycker att vi skall visa det\r\nansvaret gentemot våra ungdomar i\r\ngymnasieskolan, så att de vet vad som gäller och\r\nlärarna har möjlighet att bedriva en god\r\nundervisning.</pre><pre>Anf. 64  BJÖRN SAMUELSON (v) replik:</pre><pre>Herr talman! Ulf Melin vill tala om skolans innehåll\r\nosv., men när han själv tar upp detta stannar han\r\nvid vikten av att införa avgifter vid anmälan till\r\nkomvux. Vad är detta?</pre><pre>Beträffande grundskolan vet jag, Ulf Melin, att den\r\ndefinitivt inte blir bättre med den ekonomiska\r\npolitik och den utbildningspolitik som ni nu för mot\r\nkommunerna. Jag är alldeles övertygad om att\r\nundervisningens kvalitet inte förbättras med\r\ngrundskoleklasser på mellanstadiet med upp till 35\r\nelever. Jag är säker på detta, och jag kan satsa\r\nganska mycket på att jag har rätt.</pre><pre>Ulf Melin svarade inte på frågan varför man inte\r\nriver upp kommunaliseringen. Ni var starka\r\nmotståndare till den, och den ligger för tillfället som\r\nen blyklump över er utbildningspolitik.</pre><pre>Ulf Melin säger att det är viktigt att göra klart vad\r\nsom är kommunala resp. statliga angelägenheter.\r\nDet är inte så viktigt när ni nu föreslår en statlig\r\nrektorsutbildning för rektorer som redan är\r\nanställda av kommunerna. Det bryter enligt er inte\r\nmot några principer.</pre><pre>Om två tre veckor kommer ni förmodligen att lägga\r\nfram förslag om ett antal miljoner till förbättring av\r\nskolans arbetsmiljö, något som jag slåss för här och\r\nnu. Hur kan de komma sig att detta i dag är en\r\nkommunal angelägenhet, men inte om två à tre\r\nveckor? Det går undan här, herr talman!</pre><pre>Hur kan det komma sig att ni, trots att ni talar om\r\nskillnaden mellan kommunala och statliga\r\nangelägenheter, i en proposition om privatskolor\r\nhar klavbundit kommunerna genom att säga att de\r\nskall betala ut 85 % av den genomsnittliga\r\nkostnaden för eleverna till privatskolor? Jag talade\r\nförut om stalinism, men det har nu renodlats till\r\nnågot ännu värre, nämligen bresjnevism.</pre><pre>Anf. 65  ULF MELIN (m) replik:</pre><pre>Herr talman! Jag tycker att det är roligt att Björn\r\nSamuelson får möjlighet att ibland komma tillbaka\r\ntill sitt kommunistiska förflutna, åtminstone i\r\nriksdagsdebatterna -- annorstädes är det ganska så\r\nbesvärligt.</pre><pre>Låt mig börja med anledningen till att\r\nkommunerna skall ha en skyldighet att betala ut\r\nbidrag till privata skolor. Kommunerna får ett\r\nsektorsbidrag från staten för att bedriva sin\r\nskolverksamhet. Då måste man naturligtvis kunna\r\ngarantera att också de fristående skolorna erhåller\r\npengar.</pre><pre>Det stora problemet är ju att både Vänsterpartiet\r\noch Socialdemokraterna har varit stora\r\nmotståndare till fristående skolor. Att nämna dem\r\nhar bokstavligen varit som att visa upp ett rött\r\nskynke. Det är ni som har varit njugga med att ge\r\nmedel till dessa skolor. Det har för många av dem\r\nvarit svårt att starta sin verksamhet, och många har\r\nockså hotats av att slås ut därför att den gamla\r\nregeringen inte har velat anslå några pengar till\r\ndem. Så länge vi har nuvarande statsbidragssystem\r\nmåste vi också se till att kommunerna har denna\r\nskyldighet.</pre><pre>Jag nämnde i mitt anförande vidare frågan om\r\nskolans innehåll. Jag tycker att vi skall diskutera\r\ninnehållet, kvalitetsmålen osv. i den svenska\r\nskolan. Björn Samuelson frågar varför jag tog upp\r\nen så liten fråga som avgifter till komvux. Jag kan\r\nhålla med om att det är en liten fråga i det stora\r\nhela, men anledningen till att jag kommenterade\r\nden var att det finns reservationer på den punkten.</pre><pre>När det gäller resurser till grundskolan vill jag peka\r\npå att det genomsnittligt finns ungefär 20 elever per\r\nklass i den svenska grundskolan. Jag vet om att det\r\nockså finns klasstorlekar om ca 30 elever, framför\r\nallt i de tättbebyggda områdena. Skälet härtill är att\r\nvi härigenom får möjlighet att behålla\r\nglesbygdsskolorna. Jag tycker att också det är\r\nviktigt.</pre><pre>Men det stora hotet emot utbildningen,\r\nklasstorlekarna osv. är om vi har en ekonomi utan\r\ntillväxt. Då får vi en allt mindre kaka att fördela.\r\nVi måste föra en ekonomisk politik som skapar mer\r\nresurser. Det är precis vad regeringen gör och även\r\nfortsättningsvis kommer att göra. Grundbulten i\r\ndet svenska utbildningsväsendet är att se till att vi\r\nfår en bättre ekonomi.</pre><pre>Tredje vice talmannen anmälde att Björn\r\nSamuelson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 66  LENA HJELM-WALLÉN (s) replik:</pre><pre>Herr talman! Ulf Melin gjorde en del\r\nklarlägganden. För det första sade han mycket\r\ntydligt att regeringen prioriterar högre utbildning\r\npå bekostnad av vuxenutbildning,\r\ngymnasieutbildning och det kommunala\r\nskolväsendet. Det är bra att det sägs klart ut hur det\r\när.</pre><pre>För det andra bekräftade han vad jag tidigare\r\nframhöll, att man först sade nej till\r\ngymnasiereformen, men nu accepterar den. Man\r\nville för ett år sedan från Moderata samlingspartiet\r\nha ytterligare 330 milj.kr. till denna reform, men nu\r\nvill man inte lägga till några pengar. Denna\r\nutveckling vad gäller gymnasiereformen skapar en\r\nmycket stor osäkerhet ute i kommunerna, och\r\nreformprocessen saktar av.</pre><pre>Jag vill till Ulf Melin, om det är han som är\r\ntalesman för utskottet i detta ärende om\r\ngymnasieskolan, säga att det är viktigt att man får\r\nett tydligt uttalande, som krävdes i centermotionen\r\ni våras -- jag borde ha ställt den frågan redan till\r\nLarz Johansson --, om att resurser kommer att\r\nsättas in nästa år, så att gymnasiereformen kan\r\nkomma i gång ordentligt. Då kan kommunerna\r\nkänna sig ordentligt på det klara med vilka resurser\r\nde har för en så viktig reform. Jag tycker att Ulf\r\nMelin å utskottets vägnar borde lova kommunerna\r\ndetta här i dag.</pre><pre>Ulf Melin tycker inte att det är särskilt bra att vi nu\r\ni vår motion föreslår att en del av pengarna skall\r\nanvändas till påbyggnadsutbildning, alltså till det\r\ntredje året i gymnasieskolan. Det är något\r\nunderligt, eftersom jag har hört ryktats om att man\r\ni kompletteringspropositionen kommer att föreslå\r\njust detta. Det som ni i dag med stor bravur yrkar\r\navslag på kommer ni alltså om ungefär en månad att\r\nsäga ja till.</pre><pre>Jag har inte använt ord som katastrof, nedrustning\r\noch utslagning utan talat om resursnedskärning.\r\nDet är ju inte bara det som riksdagen fattar beslut\r\nom på förslag av utrikes- eller finansministrarna\r\nsom innebär en resursnedskärning. Också i\r\nkommunerna sker en resursnedskärning. I många\r\nkommuner kan man i dag se hur kommunalskatten\r\nsänks, exempelvis i Malmö med 200 milj.kr. Det\r\ngår inte att både klara kvaliteten i skolan och sänka\r\nskatten på detta sätt.</pre><pre>Om detta skrev Svenska Dagbladet:</pre><pre>''Det här innebär att inte minst moderata\r\nkommunpolitiker kommer att utsättas för kritik\r\nfrån moderata väljare som känner sig svikna. Det\r\när inte så alldeles enkelt att förklara för väljarna\r\nhur omfattande avskedanden av lärare och annan\r\nskolpersonal stämmer med talet om ''Europas bästa\r\nskola'.''</pre><pre>Det var alltså inte jag utan Svenska Dagbladet som\r\nuttalade detta, och precis så är det.</pre><pre>Anf. 67  ULF MELIN (m) replik:</pre><pre>Herr talman! Jag skrev upp att Lena Hjelm-Wallén\r\ni sitt anförande använde följande ord: lurade,\r\nutarmade resurser, usel politik osv. Jag tror att\r\nockså stenograferna uppfattade detta. Kanske\r\nkunde man ha använt de orden om de besparingar\r\nsom Larz Johansson var inne på i fråga om\r\ngrundvux och hemspråksundervisning.</pre><pre></pre><pre>Men vi i vårt parti tar inte till sådana överord. Det\r\nkanske är bra att kunna använda dem när det\r\nverkligen behövs i stället.</pre><pre>Vi föreslår inte att man bygger ut den högre\r\nutbildningen på bekostnad av anslaget till\r\nungdomsutbildning och gymnasieskola inom det\r\nkommunala skolväsendet. Vad jag försökte säga i\r\nmitt anförande var att vi faktiskt höjer just det här\r\nanslaget med ungefär 2 miljarder kronor jämfört\r\nmed förra året.</pre><pre>Både i regeringsförklaringen och i\r\nbudgetpropositionen och även i den\r\ngymnasieproposition som kom häromdagen slås\r\ndet, fru talman, fast att gymnasiereformen ligger\r\nfast. Vi gör vissa förändringar, men i botten ligger\r\nden fast. Det är klart att man via statsbudgeten\r\nmåste finansiera reformen, som på sikt också ger ett\r\ntredje år. Det säger sig självt.</pre><pre>Vad jag var kritisk mot i mitt anförande var att ni i\r\njanuari månad kritiserade regeringen för att man\r\ninte anslog dessa pengar. Från början var det fråga\r\nom 583 milj.kr. Ni nöjde er i januari månad med\r\n320 milj.kr. Det intressanta är att i dagens debatt\r\nräcker helt plötsligt 70 milj.kr. till just\r\ngymnasieskolans reformering. De andra 250\r\nmiljonerna vill ni använda till 10 000 platser inom\r\npåbyggnadsutbildningen. Det är ju faktiskt vad ni\r\nföreslår. Vill ni vara trovärdiga när det gäller de här\r\nsiffrorna, kan ni faktiskt börja fundera något\r\nutifrån detta.</pre><pre>I kompletteringspropositionen kommer vi sedan att\r\nföreslå bl.a. en utökning av antalet platser inom\r\npåbyggnadsutbildningen. Jag tror att det är en\r\nviktig investering utifrån just\r\narbetsmarknadspolitiska skäl. Det är viktigt att\r\nungdomarna kan få utbildningsplatser, både inom\r\npåbyggnadsutbildningar och inom den högre\r\nutbildningen.</pre><pre>Anf. 68  LENA HJELM-WALLÉN (s) replik:</pre><pre>Fru talman! Ulf Melin har själv bekräftat hur\r\nfördröjd gymnasiereformen är, och detta blir\r\nalltmer påtagligt ju otydligare beskeden är från\r\nregeringens sida. Dess värre gäller detta också\r\nutskottsmajoritetens besked. Det här fick oss att se\r\nhur verkligheten ser ut, och det har blivit tydligare\r\nunder våren. Inom den ram vi lade fast för\r\ngymnasieskolans reformering kunde vi, i vår\r\nreservation, använda en del just för det tredje året,\r\nsom också är en del i gymnasiereformen. Vi gjorde\r\nalltså en omjustering inom den fastlagda ramen.</pre><pre>Det hade enligt min mening varit snyggt om\r\nutskottsmajoriteten hade fört ett sakligt\r\nresonemang om det tredje året,\r\npåbyggnadsutbildningen. Det hade varit bra för\r\nskolorna att redan nu få reda på om det finns\r\nsådana planer, så att man kan planera för det. Ju\r\nsenare beskeden kommer, desto svårare blir det att\r\nordna de här platserna ute i verkligheten. Jag kan\r\nsäga detta, eftersom jag från tidigare\r\n''brandkårsutryckningar'' vet att det är svårt att få\r\ndet bra. Nu hade utskottet genom vårt agerande en\r\nchans att redan nu, i början av april, ge besked,\r\nmen man vågade inte göra det, utan man måste på\r\nnågot vis gömma sig för regeringen.</pre><pre>Det är en usel politik som nu bedrivs på\r\nskolområdet. Det är en usel politik att skära ner\r\nresurserna i en situation då skolan inte alls sedan\r\ntidigare är övergödd på resurser. Jag tycker att det\r\när dåligt att fly in i privatiseringstänkande, att hysa\r\nen övertro på privatiseringens välsignelser och att\r\nöppna för avgifter -- för att inte tala om alla de\r\ninnehållsliga frågor som dagens debatt inte handlar\r\nom men som enligt min mening för tillbaka skolan\r\n20--30 år i tiden.</pre><pre>Människor känner sig lurade. Det är i dag många\r\nsom protesterar och känner slagordet ''Europas\r\nbästa skola'' -- som nästan tycks vara en\r\nbesvärjelse -- som ett hån.</pre><pre>Anf. 69  ULF MELIN (m) replik:</pre><pre>Fru talman! Vi har inte fördröjt gymnasiereformen.\r\nJag förstår inte varför Lena Hjelm-Wallén kan tycka\r\ndetta. Det står i rgeringsförklaringen och även i\r\nandra dokument att den skall genomföras. Det som\r\njag tror har fördröjt gymnasiereformen är att den\r\ngamla regeringen kanske hade litet för bråttom att\r\ngenomföra reformen. Det kanske hade varit bra om\r\nexempelvis ÖGY-försöken hade kunnat\r\ngenomföras och utvärderas fullt ut. Men den förra\r\nregeringen väntade ju inte tills alla utvärderingar\r\nvar klara innan man lade fram propositionen. Man\r\nhar jagat på skolverket för att de skall ta fram\r\nkursplaner, läroplaner, osv. Jag tror att\r\nkommunalpolitikerna, folket ute på fältet, inser att\r\nman kanske skall vänta ett år innan man genomför\r\ngymnasiereformen fullt ut så att man i paritet med\r\ndetta når ett bra resultat ute i skolväsendet. Det är\r\noerhört viktigt.</pre><pre>Lena Hjelm-Wallén säger att det tredje året är något\r\nslags påbyggnadsutbildning. Men såvitt jag förstår\r\ngäller påbyggnadsutbildningarna även elever som\r\nhar gått en treårig utbildning, eftersom de kommer\r\natt ligga inom den kommunala vuxenutbildningen.\r\nEnligt min erfarenhet som kommunalpolitiker\r\nräcker det att man i samband med\r\nkompletteringspropositionen i april månad får\r\nbesked om vilka utbildningar man kan få.</pre><pre>När det gäller brandkårsutryckningar var det något\r\nsom den gamla regeringen var mycket duktig på.\r\nMan lade fram ett förslag om just\r\npåbyggnadsutbildningar i augusti månad förra året,\r\ntvå veckor innan skolan skulle börja. I det\r\nperspektivet kanske man kan använda ordet\r\nbrandkårsutryckning.</pre><pre>Sedan till detta med ''usel politik''. Lena Hjelm-\r\nWallén säger att den svenska skolan inte är\r\növergödd. Nej, det är den kanske inte i och för sig.\r\nMen om den nu inte är övergödd kan man fundera\r\növer varför ni då har föreslagit dessa besparingar.\r\nVarför har ni föreslagit dessa besparingar om det nu\r\när som Lena Hjelm-Wallén säger? I mitt anförande\r\nförsökte jag peka på att den svenska skolan -- det\r\nvill jag påstå -- egentligen inte lider av brist på\r\nresurser, utan Sverige är faktiskt det land i hela\r\nvästvärlden som satsar mest resurser på\r\ngrundskolan och gymansieskolan. Bristen inom den\r\nsvenska skolan är dess organisation. Det saknas\r\nalternativa skolor, det borde finnas en läroplan som\r\nkanske skulle passa eleverna bättre, det borde\r\nfinnas mångfald, osv. Det är av detta vi måste ha\r\nmer i svensk en skola, så att vi får en skola som är\r\nEuropas bästa. Det är den här regeringens\r\nambition, och den skall vi slåss för.</pre><pre>Anf. 70  CHRISTER LINDBLOM (fp):</pre><pre>Fru talman! Jag skall inskränka mitt inlägg till att\r\ngöra några kommentarer runt komvux, som ju har\r\norsakat en av de stora debatterna som har rasat\r\nunder våren. Som tidigare nämnts har vi numera ett\r\ngemensamt, samlat sektorsbidrag för den\r\nskolverksamhet som kommunerna bedriver på\r\ngrundskola och gymnasium och inom\r\nvuxenutbildningen. Den besparing som föreslogs i\r\nbudgetpropositionen och som var knuten till\r\nberäkningsunderlaget för komvux har, milt\r\nuttryckt, väckt en del starka känslor och protester.\r\nÄven utan facit i form av dessa protester hade det\r\nnaturligtvis varit bättre att minska hela\r\nsektorsbidraget med ett krontal eller med ett\r\nprocentuellt avdrag i stället för att, som nu blev\r\nfallet, peka ut komvux.</pre><pre>Alltsedan kommunaliseringen av lärarna, som\r\ntidigare nämnts, pågår en träta mellan\r\nfinansdepartementet och framför allt\r\nKommunförbundet om på vilken nivå man är\r\nkompenserad. Detta gäller i och för sig både den\r\ntidigare och den nuvarande regeringen. Även om\r\nträtan nu pågår tror jag att det hade varit litet\r\nlättare att acceptera resonemanget om en besparing\r\nom besparingen hade skett på det sätt jag har\r\nnämnt.</pre><pre>Dessutom är en av grundidéerna med\r\nsektorsbidraget att kommunerna skall ha möjlighet\r\natt göra sina egna prioriteringar utifrån de lagar och\r\nförfattningar som reglerar skolverksamheten.</pre><pre>Frågan har komplicerats ytterligare genom det\r\nenormt kärva arbetsmarknadsläget. Komvux har,\r\nförutom den egentliga uppgiften, i uppgift att\r\nfungera som utbildningsplats för de arbetslösa som\r\nunder tiden som de är friställda vill höja sin\r\nutbildningskompetens. Därför har det varit\r\nnaturligt för folkpartiet att vara med och verka för\r\natt en del av den föreslagna besparingen\r\nkompenseras och mildras med hjälp av\r\narbetsmarknadspolitiska medel.</pre><pre>Komvux är, som flera talare har sagt, en mycket\r\nviktig del i det svenska utbildningssamhället, inte\r\nminst mot bakgrund av att vi vet att behovet av\r\nlivslångt lärande ökar, av flera olika anledningar.\r\nEn del av de komvuxstuderande är kvinnor som vill\r\nskaffa sig grundskole- och gymnasiekompetens, där\r\nden medelålders generationen över huvud taget har\r\nen lägre utbildningsnivå än sina barn. Därför är det\r\nav mycket stor vikt att den här möjligheten finns för\r\ndem som så önskar, att uppgradera och\r\nkomplettera sina kunskaper mitt i livet.</pre><pre>Komvux funktion är dock inte helt oomtvistad. I\r\nden rapport som riksrevisionsverket gjort var man\r\ndelvis ganska kritisk. Organisationen och\r\nkursutbudet växlar mellan olika kommuner.\r\nSamverkansgraden mellan gymnasieskolan och\r\nkomvux växlar. I likhet med inom de flesta\r\nverksamheter finns det naturligtvis en\r\nrationaliseringspotential även inom komvux.</pre><pre>Jag tror också att det är viktigt, även om\r\nbesparingen har mildrats, att man ser den\r\nursprungliga besparingen i budgetpropositionen\r\nsom ett uttryck för det vi i dag brukar kalla för\r\nomvandlingstryck gentemot den här verksamheten.\r\nDet är inte alls så att det är fråga om någon\r\nutarmning, som Lena Hjelm-Wallén sade. Vi har\r\nhaft världens bästa vuxenutbildning, och vi har det\r\nfortfarande, även med den besparing som nu blir ett\r\nfaktum med dagens beslut.</pre><pre>Jag vill också säga till Stefan Kihlberg angående\r\nhemspråksundervisningen, vilket Larz Johansson\r\nhar kommenterat, att inte hela den summa på 1,2\r\nmiljarder som har budgeterats renodlat skall gå till\r\nhemspråksundervisningen, utan den är uppdelad\r\npå en massa saker. Det är alltså inte en hel promille\r\nav vår bruttonationalprodukt som går till detta,\r\nutan kanske bara delar av en promille. Med den\r\nganska breda politiska enighet som finns om att\r\nhemspråksundervisning är väsentlig för våra\r\ninvandrande vänner, tycker jag också att det är\r\nviktigt att man beskriver den på ett korrekt sätt.\r\nDen rapport som riksrevisionsverket kom med har\r\nförändrats, litet på grund av historien, då de hårda\r\nekonomiska kraven ute i kommunerna har gjort att\r\ndet redan i dag finns ett reellt hot mot en bra och\r\nväl fungerande hemspråksundervisning.</pre><pre>Anf. 71  STEFAN KIHLBERG (nyd) replik:</pre><pre>Fru talman! Det intressanta är inte att diskutera det\r\nexakta antalet kronor som\r\nhemspråksundervisningen kostar, därför att det är\r\nuppenbarligen mycket svårt. Den springande\r\npunkten är att vi är kritiska mot uppläggningen av\r\nhemspråksundervisningen, eftersom den kritiseras\r\nväldigt hårt av dem som håller på med den och\r\nverkligen känner till den. Det tråkiga är att det inte\r\ngår att diskutera denna fråga, då den är så laddad.\r\nDet finns inga som helst belägg -- jag tog upp det i\r\nmitt huvudanförande -- för att\r\nkomvuxundervisningen åstadkommer det som man\r\nsäger att den gör, men det finns en väldig massa\r\nhopp och tro.</pre><pre>En fråga som borde stämma till eftertanke och som\r\njag hade uppe i mitt huvudanförande är denna:\r\nVarför är det bara Sverige i hela världen som har\r\nsatsat på denna uppläggning? Det måste rimligtvis\r\nfinnas kompetens när det gäller tvåspråkighet i\r\nandra länder också. Det finns en massa belägg för\r\natt man här når precis motsatt syfte:\r\nhemspråksundervisningen hindrar utveckling av\r\ndet svenska språket, och den hindrar deltagande i\r\nannan undervisning. Jag skulle kunna stå här och\r\nrabbla upp alla problem, men de är väl kända.</pre><pre>Anf. 72  CHRISTER LINDBLOM (fp) replik:</pre><pre>Fru talman! Stefan Kihlberg och jag har självfallet\r\nhelt olika syn på detta -- det respekterar jag. Jag vill\r\nockså påpeka det som jag sade i mitt anförande,\r\ndvs. att den rapport som är ett och ett halvt år\r\ngammal och som Stefan Kihlberg hänvisar till, inte\r\nlängre har sin aktualitet på samma sätt. Den kritik\r\nsom riksrevisionsverket kom med och den\r\nbesparing som genomfördes förra året har gjort att\r\ndet har blivit en kolossalt förändrad verksamhet\r\nvad gäller hemspråksundervisningen ute i\r\nkommunerna. Den erfarenhet som jag har är att\r\nden bedrivs på ett mycket kompetent och effektivt\r\nsätt.</pre><pre>Jag tror att det fanns saker och ting att kritisera\r\ntidigare -- det är över huvud taget så med\r\nverksamheter som expanderar, att de inte brukar\r\nstrama åt samtidigt -- men i dag är det alltså en\r\nmycket väl fungeranmde verksamhet. Det är därför\r\nviktigt att påpeka att den rapport som är ett och ett\r\nhalvt år gammal inte är relevant i dag.</pre><pre>Anf. 73  STEFAN KIHLBERG (nyd) replik:</pre><pre>Fru talman! Det är möjligt att det har blivit\r\nmarginella förbättringar i förhållande till RRV-\r\nrapporten, men de uppgifter vi har fått tyder på att\r\nde är ytterligt marginella.</pre><pre>Och broder! Vad beror det på att det sitter en grupp\r\ni utbildningsdepartementet och ser över de här\r\nfrågorna nu? Det beror förmodligen inte på att det\r\när så bra som man vill göra gällande.</pre><pre>Anf. 74  CHRISTER LINDBLOM (fp) replik:</pre><pre>Fru talman! Jag kan svara Stefan Kihlberg så, att\r\ndet sitter en grupp och arbetar med detta därför att\r\ndet pågår en kontinuerlig utvärdering av en väldig\r\nmassa olika saker, och det skall så vara. Man har\r\ninte tillsatt en grupp för att peka ut\r\nhemspråksundervisningen som en särskilt dåligt\r\nfungerande verksamhet, utan detta är en grupp\r\nbland många som bedriver kontinuerligt\r\nutvärderande verksamhet.</pre><pre>Anf. 75  INGVAR JOHNSSON (s):</pre><pre>Fru talman! Jag hade, som Lena Hjelm-Wallén\r\nsade, tänkt tala litet mer konkret om innehållet i\r\nvåra reservationer. Jag hade också tänkt tala litet\r\ngrand om hur viktig förra årets reform, Växa med\r\nkunskaper, var både för utvecklingen av\r\ngymnasieskolan och för vuxenutbildningen, och\r\nhur viktigt det är att vi nu står fast vid reformen och\r\nser till att den genomförs på ett bra sätt. Men under\r\ntiden som debatten har pågått har jag funnit att\r\nLena Hjelm-Wallén i sina repliker i stort sett har\r\nbelyst alla de frågor som jag hade tänkt ta upp, och\r\njag skall därför nöja mig med att göra ytterligare\r\nnågon kommentar till det som har diskuterats\r\nunder dagen.</pre><pre>En sak som har slagit mig ganska mycket, när jag\r\nlyssnat på såväl kulturutskottets debatt som\r\nutbildningsutskottets debatt nu senast, är hur\r\nborgerliga representanter har stått här i talarstolen\r\noch upphöjt sig till segrare i debatten om\r\nnedskärningarna på vuxenutbildningsområdet.\r\nInnan debatterna är till ända förtjänar det att\r\npåpekas att det faktiskt var en hel miljard kronor\r\nsom man föreslog att stöden till de vuxnas\r\nutbildning skulle skäras ned med. Den summan har\r\nexempelvis tidningen Land angivit, och det är lätt\r\natt räkna ut på de olika kontona.</pre><pre>När man har fört tillbaka en del av de här pengarna\r\nvill man fortfarande spara i storleksordningen 700\r\nmilj.kr. på stöden till de vuxnas utbildning. Jag\r\ntycker att det svär litet illa mot detta när man\r\nutmålar sig som segrare. För att travestera kung\r\nPyrrhos, skulle jag kunna säga: En sådan seger till\r\noch vuxenutbildningen är förlorad.</pre><pre>Jag skulle något vilja beröra det som har med\r\navgifter att göra. Vi har i en reservation angivit att\r\nvi tycker att det är mycket oroväckande att det allt\r\noftare förs fram förslag om avgifter och att sådana\r\nförslag nu också förs fram i riksdagsmotioner. Vi\r\nSocialdemokrater menar att ett införande av\r\nsådana avgifter skulle skapa nya ekonomiska\r\nhinder för många att delta i utbildningen. Därför\r\nhar vi en reservation.</pre><pre>Det förvånar väl ingen att Ny demokrati har en\r\nreservation som går åt andra hållet och helt vill\r\nöppna för avgifter. Däremot blir man litet mer\r\nförvånad över den mycket öppna skrivning som de\r\növriga borgerliga partierna har och deras ovilja att\r\nvara med på vår skrivning och markera mot\r\navgifter.</pre><pre>Jag skulle därför vilja fråga representanter för de\r\nborgerliga partierna var de med sin öppna skrivning\r\negentligen står i frågan om avgiften. Jag skulle\r\nframför allt ha velat fråga Centerpartiets Larz\r\nJohansson var Centern står. Det är faktiskt tredje\r\ngången det förs en debatt i den här kammaren om\r\nvuxenutbildning i gymnasieskolan då Larz\r\nJohansson lämnar kammaren när jag går upp i\r\ntalarstolen. Därför får jag väl inget svar på det, men\r\njag kanske får en kommentar ifrån de övriga\r\npartierna.</pre><pre>Fru talman! Med detta, även om jag långt ifrån har\r\nutnyttjat mina tio minuter, ber jag att få yrka bifall\r\ntill reservationerna 3, 4 och 7.</pre><pre>Anf. 76  ULF MELIN (m):</pre><pre>Fru talman! Jag vill ta upp två frågor som Ingvar\r\nJohnsson tog upp i sitt anförande. Han har rätt i att\r\nmånga av frågorna har kommit upp i de tidigare\r\nreplikskiftena. På ett område tycker jag att man\r\nskall vara varsam med orden, nämligen när det\r\ngäller anslag till vuxenutbildning. Det är riktigt att\r\nregeringen har föreslagit besparingar när det gäller\r\nanslag till folkbildning, olika korttidsstudiestöd\r\nosv. Ingvar Johnsson och Socialdemokraterna\r\nglömmer emellertid ofta bort att\r\narbetsmarknadsutbildning också är\r\nvuxenutbildning. Vad har regeringen gjort på det\r\nområdet i årets budgetproposition? Jo, man har\r\nföreslagit en ökning på två miljarder kronor. Det\r\nhar sällan framkommit i debatten, men detta är den\r\nstora satsning som regeringen gör. Jag tycker att det\r\när viktigt att framhålla detta.</pre><pre>Var står vi när det gäller anmälningsavgifter och\r\nandra avgifter? Det framgår ganska klart och\r\ntydligt av betänkandet. Om Ingvar Johnsson hade\r\nläst den proposition som jag relaterade till om\r\nvuxenutbildning och gymnasieskola som kom för\r\nnågra dagar sedan, så hade han funnit att det\r\nuttrycks ganska klart att kommunerna skall få\r\nmöjlighet att ta ut en anmälningsavgift om de vill\r\ntill kommunal vuxenutbildning avseende\r\ngymnasieundervisning. De elever som genomgår\r\nden utbildningen får också tillbaka de pengarna.\r\nVar regeringen står i den frågan är väl ändå\r\ntämligen klart.</pre><pre>Anf. 77  INGVAR JOHNSSON (s):</pre><pre>Fru talman! Jag sade i mitt anförande att jag visste\r\nvar Ny demokrati står i frågan och jag misstänkte\r\nnaturligtvis också var Moderata samlingspartiet\r\nrent allmänt står i avgiftsfrågor. Det var därför jag\r\nriktade frågan särskilt till Centerpartiets\r\nföreträdare som inte var här. Jag konstaterar att de\r\nandra partierna inte valde att begära ordet.</pre><pre>Även om man hänvisar till en översyn tycker jag att\r\ndet skulle vara intressant att få veta om\r\nCenterpartiet exempelvis verkligen är på väg att\r\növerge sina gamla ståndpunkter på det här\r\nområdet.</pre><pre>För att återupprepa vad som har sagts många\r\ngånger kan jag säga att man talar om att man\r\nvisserligen skär ned på beräkningsunderlaget för\r\nstatsbidraget till vuxenutbildningen, men att man\r\ngör satsningar på arbetsmarknadsutbildning. Det är\r\nviktigt att man gör satsningar på\r\narbetsmarknadsutbildning. Men jag tycker att det\r\nargumentet är dåligt. Jag tycker att vi behöver ha\r\nen allmän vuxenutbildning i den omfattning vi nu\r\nhar, som finns både när det är högkonjunktur och\r\nlågkonjunktur. Behovet av att komplettera sina\r\nstudier för att söka in på högskola, behovet av att\r\nskaffa sig utbildning om man har drabbats av en\r\narbetsskada, behovet för kvinnor att skaffa sig en\r\nny yrkesutbildning när de vill gå ut i arbetslivet osv.\r\nfinns oavsett konjunkturen. Jag tycker därför att\r\nman skall skilja på behovet av en allmän\r\nvuxenutbildning i samhället och de\r\narbetsmarknadsinsatser som behöver göras.</pre><pre>Däremot kan jag gärna hålla med om att det är\r\nsällsynt dumt att föreslå en sådan nedskärning just\r\nnär vi befinner oss i det arbetsmarknadsläge som vi\r\nnu befinner oss i.</pre><pre>Anf. 78  ULF MELIN (m):</pre><pre>Fru talman! Att vi i betänkandet, när vi behandlade\r\ndet här i februari månad, hänvisade till det\r\npågående beredningsarbetet i departementet\r\nberodde på att propositionerna då inte var klara.\r\nNu är de klara. Om Ingvar Johnsson hade läst\r\npropositionerna, skulle han ha fått svar på sina\r\nfrågor.</pre><pre>När det gäller arbetsmarknadsutbildningen och den\r\nsatsning som görs på detta område tycker jag att det\r\när viktigt att i debatten framhålla att detta i högsta\r\ngrad rör sig om vuxenutbildning.</pre><pre>Jag vill ställa en fråga till Ingvar Johnsson. Är\r\nIngvar Johnsson inte bekymrad över de stora\r\navhoppen som görs inom den kommunala\r\nvuxenutbildningen? På dagkurserna är\r\navhoppsfrekvensen 16 %, på kvällskurserna 26 %\r\noch i grundvuxutbildningen 40 %. Jag är medveten\r\nom att vissa av avhoppen kan bero på att man t.ex.\r\nhar fått ett arbete. Trots att man räknar bort sådant\r\när det ändå ett stort hål som kostar väldigt mycket\r\npengar för kommunerna. Är det då inte rimligt att\r\nta ut en anmälningsavgift, så att det därmed kan bli\r\nen effektivare organisation, framför allt mot\r\nbakgrund av att man får tillbaka\r\nanmälningsavgiften om man fullföljer sin\r\nutbildning? Jag kan inte förstå att man vänder sig så\r\nmycket mot detta.</pre><pre>Ingvar Johnsson sade en del om\r\nvuxenutbildningens betydelse. Det kan jag i stor\r\nutsträckning ställa upp på. Det är klart att det här\r\nkommer att öka framöver, framför allt i takt med\r\nden ökande konkurensen, internationaliserningen\r\noch omvandlingstrycket som vi står inför. Vi måste\r\nframöver klara ut vilket ansvar samhället och staten\r\nhar på detta område och vilket ansvar arbetsgivarna\r\nhar. Mycket av den vuxenutbildning osm sker i dag\r\nutgörs av t.ex. personalutbildning. Jag tycker att vi\r\nmåste klara ut gränsdragningen var ansvaret skall\r\nligga.</pre><pre>Anf. 79  INGVAR JOHNSSON (s):</pre><pre>Fru talman! Nu smiter Ulf Melin undan\r\nresonemanget om avgifter. Majoritetsskrivningen\r\noch reservationen som står emot denna handlar\r\nicke konkret om anmälningsavgifter till komvux.\r\nDet handlar i stället om rätten för kommuner att ta\r\nut avgifter, bl.a. för deltagande i kurser.</pre><pre>Jag fick ett intressant besked av Ulf Melin när han\r\nsade -- om jag förstod honom rätt -- att jag har fått\r\nsvar på mina frågor till centerpartister och andra\r\nom var de står i den här frågan. Kan vi den här\r\ngången verkligen lita på att alla fyra\r\nregeringspartier tycker som Moderata\r\nsamlingspartiet? Vi har inte alltid kunnat vara så\r\ntvärsäkra på det.</pre><pre>Ulf Melin tog upp avhoppen -- som rent allmänt\r\nutgör ett bekymmer i alla verksamheter, och i det\r\nhär fallet inom komvux -- som ett argument för att\r\nman skall skära ned. Om bekymren finns där så blir\r\nde inte mindre av att man är på väg att kraftigt\r\nförsämra exempelvis de studiesociala villkoren för\r\nmotsvarande grundvuxeleverna inför nästa år. Det\r\nblir inte heller bättre om man tvingar fram mycket\r\nhårda rationaliseringar med större\r\nundervisningsgrupper. Jag kan inte riktigt se hur\r\ndetta skulle bidra till att problemen löses. Jag tror\r\natt det får den helt motsatta effekten.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 §  Anslag till utveckling av skolväsendet,\r\nm.m.</pre><pre>Föredrogs</pre><pre>utbildningsutskottets betänkanden</pre><pre>1991/92:UbU8 Anslag till\r\nutbildningsdepartementet, m.m. (prop.\r\n1991/92:100 delvis),</pre><pre>1991/92:UbU9 Anslag till utveckling av\r\nskolväsendet m.m. (prop. 1991/92:100 delvis),</pre><pre>1991/92:UbU11 Anslag till särskolor, specialskolor,\r\nm.m. (prop. 1991/92:100 delvis) och</pre><pre>1991/92:UbU12 Utrustning m.m. inom skolan\r\n(prop. 1991/92:100 delvis).</pre><pre>Talmannen meddelade att utbildningsutskottets\r\nbetänkanden UbU8, UbU9, UbU11 och UbU12\r\nskulle debatteras gemensamt.</pre><pre>Anf. 80  EWA HEDKVIST PETERSEN (s):</pre><pre>Fru talman! Jag vill börja med att yrka bifall till de\r\nreservationer som vi Socialdemokrater har i\r\nutbildningsutskottets betänkanden 8, 9, 11 och 12.</pre><pre>Det har fällts många hårda omdömen om den\r\nborgerliga regeringens skolpolitik de senaste\r\nmånaderna. Det är de närmast berörda som\r\nprotesterar -- föräldrar, lärare, barn och ungdomar.</pre><pre>Det har handlat om skolministerns uttalanden om\r\nbetyg, om hemkunskap och slöjd och om\r\nregeringens signaler om hur pengar skall fördelas i\r\nkommunerna. Man ser helt enkelt att\r\nnedskärningar slår hårt.</pre><pre>I grunden för denna kritik ligger oron för att vi inte\r\nskall kunna behålla vår utmärkta svenska skola där\r\nalla barn och ungdomar får en likvärdig utbildning.\r\nMänniskor undrar om de kan känna sig trygga så till\r\nvida att den skola som finns i bostadsområdet\r\nkommer att finnas kvar och ge en bra undervisning.\r\nDenna oro har den borgerliga regeringen, med\r\nModeraterna i spetsen, skapat.</pre><pre>Det är trist att regeringen skapar denna oro i en\r\nsituation då vi alla faktiskt borde försvara skolans\r\nviktiga plats i samhället. Vi borde alla betona hur\r\nviktigt det är att alla barn och ungdomar får en bra\r\ngrundutbildning utifrån sina egna behov.</pre><pre>Vi har inte många reservationer i dessa\r\nbetänkanden. Jag skall dock börja med en som vi\r\nkallar Rör inte min kompis. Vi Socialdemokrater\r\nanser att det är mycket angeläget att skolan tidigt\r\nmöter tendenser till främlingsfientlighet och\r\nrasism. Vi vill därför anslå 10 milj.kr. extra för en\r\nkampanj som vi kallar Rör inte min kompis. Vi vill\r\natt dessa pengar skall anslås till skolorna utöver de\r\npengar som via andra budgetanslag anslås för\r\nsådana insatser på andra områden.</pre><pre>Mobbning är tyvärr ett ständigt närvarande\r\nproblem i skolan. Det kan drabba både svenska och\r\ninvandrade elever. När det drabbar invandrarbarn\r\nkallas det främlingsfientlighet eller kanske t.o.m.\r\nrasism. Likväl står skolorna ofta handfallna inför\r\nmobbning. Man vet helt enkelt inte vilka metoder\r\nman skall ta till för att stävja det här.</pre><pre>Det är mycket angeläget och viktigt att skolan\r\nbekämpar mobbning, främlingsfientlighet och\r\nrasism. Sverige är numera ett samhälle med många\r\nkulturer. Människor skall leva sida vid sida med\r\nolika tänkesätt och vanor. Det ställer stora krav på\r\ntolerans och solidaritet.</pre><pre>I skolan möts barn från de olika kulturerna i\r\nklasserna. För att arbetet skall fungera måste\r\ntoleransen och värmen mellan barnen samt mellan\r\nbarnen och lärarna finnas. Skolan är unik. Där\r\nmöts alla dessa värderingar och kulturer på ett\r\nställe. Men det ger också unika möjligheter att\r\nverka mot främlingsfientlighet och mobbning och\r\nför tolerans. Vi tycker att vi måste ta den här\r\nmöjligheten och chansen -- nu.</pre><pre>Vi Socialdemokrater vill därför använda tio\r\nmiljoner i kampanjen Rör inte min kompis för att\r\nförmedla tips och idéer till skolorna och för att\r\nframställa material. Vi beklagar att den borgerliga\r\nutskottsmajoriteten inte har velat bifalla det här\r\nförslaget. Men jag utgår faktiskt ifrån att man\r\negentligen tycker att det skall göras viktiga insatser\r\ni skolan.</pre><pre>Vi har också reservationer med anledning av att\r\nregeringen vill ta bort anslagen till central facklig\r\nkursverksamhet och till löntagarorganisationernas\r\narbetslivsorientering i skolan.</pre><pre>Man kan kosta på sig att vara litet konspiratorisk\r\nnär man ser dessa förslag. De slår bägge hårt mot\r\nfacklig verksamhet, och man undrar ibland om det\r\när det som är meningen.</pre><pre>Vi Socialdemokrater anser att\r\narbetslivsorienteringen är mycket viktig i skolan.\r\nVi vill anslå 4 milj.kr. till detta stöd. Om skolan\r\nskall kunna lära ut hur det fungerar i arbetslivet,\r\nmåste parterna på arbetsmarknaden kunna delta i\r\nundervisningen. Stödet till\r\nlöntagarorganisationerna för deras verksamhet\r\nmed skolinformatörer samt information om\r\nutbildning och rekrytering av handledare är därför\r\nviktigt. Vi tycker att det bör behållas. Man kan\r\nfråga sig om inte utskottsmajoriteten tycker att det\r\när viktigt att stimulera till att ungdomarna får\r\nlevande kontakter med arbetslivet.</pre><pre>Sedan 70-talet har det funnits ett bidrag till den\r\ncentrala fackliga kursverksamheten. Det vill nu den\r\nborgerliga regeringen och utskottsmajoriteten ta\r\nbort utan egentlig motivering. Bidraget har använts\r\nav de fackliga centralorganisationerna LO, TCO\r\noch SACO för utbildning i samhällsfrågor inom\r\nolika områden för ledande förtroendevalda. Vi\r\ntycker att denna utbildning är viktig för\r\norganisationerna men också för samhället. Vi vill,\r\ntill skillnad från regeringen, anslå 26 milj.kr. till\r\ndetta.</pre><pre>I denna utbildningsverksamhet bedrivs fördjupade\r\nstudier inom många samhällsområden. Det kan\r\nt.ex. vara samhällsekonomi,\r\narbetsmarknadspolitik, EG-frågor, energipolitik\r\noch utbildningspolitik. Det är viktigt att denna\r\nverksamhet kan finnas. Men när bidraget upphör\r\nriktas ett hårt slag mot den centrala fackliga\r\nkursverksamheten. Anser inte utskottsmajoriteten\r\natt denna utbildning är viktig?</pre><pre>Till sist vill jag ta upp en reservation som berör ett\r\nav de mest kritiserade förslagen från den borgerliga\r\nregeringen. Jag avser då borttagandet av\r\nstimulansbidraget till förbättring av den fysiska\r\nmiljön i skolan. Detta förslag kommer samtidigt\r\nsom de moderata skol- och utbildningsministrarna\r\nsäger att de vill prioritera ungdomsskolan.</pre><pre>Vi vet att det finns många skolor som är i dåligt\r\nskick. Det är faktiskt fråga om arbetsmiljöer, för\r\nlärare och elever. Socialdemokraterna och\r\nVänsterpartiet införde detta bidrag, som skulle\r\nomfatta 300 miljoner per år i tio år, just av omsorg\r\nom landets skolelever. Vi har eleverna och lärarna\r\nsom utgångspunkt. Det är de som skall få en bättre\r\narbetsmiljö. Hur viktigt detta är understryks av att\r\narbetarskyddsstyrelsen just har startat en kampanj\r\nom skolans arbetsmiljö. I ett penndrag likvideras\r\nstatens ambition av regeringen.</pre><pre>Fru talman! Majoriteten använder Moment 22-\r\nargument för denna begravning. I höstas\r\ntidigarelade den borgerliga regeringen\r\nutbetalningen av 600 miljoner av dessa 3 miljarder,\r\ndärför att behoven var stora. Nu säger majoriteten\r\natt det är med anledning av denna tidigareläggning\r\nsom man vill avbryta satsningen. Det är en något\r\nunderlig argumentation.</pre><pre>Ett annat skäl som anförs är statsfinanserna. Men\r\ndet handlar i sanning om en kortsiktig omsorg om\r\nstatsfinanserna. Vi vet att många skollokaler är\r\ndåliga, särskilt i storstadsområdena, och att skolans\r\nelever och personal drabbas av dessa dåliga\r\nskolmiljöer. Dessutom vet vi att byggnadsarbetare\r\noch andra som är beroende av byggnationer blir\r\narbetslösa. Det är knappast ens kortsiktigt ett\r\nstatsfinansiellt klokt tänkande.</pre><pre>Det sistnämnda har man tydligen börjat komma till\r\ninsikt om i regeringen. I går kväll presenterades i\r\nmassmedia arbetsmarknadsministerns önskelista\r\ninför kompletteringspropositionen. Om man nu\r\nskall tro på massmedia finns satsningar på\r\nskolmiljöer och upprustning av skollokaler med.</pre><pre>Det är bra om regeringen påverkas av den\r\ngalopperande arbetslösheten och kommer till insikt\r\nom att något kan göras med politiska medel.\r\nSamtidigt kan jag inte låta bli att påpeka att det\r\nvore bra om man också hade skolans elever och\r\npersonal i åtanke om man vill medverka till att\r\nskapa bättre skolmiljöer.</pre><pre>Socialdemokraterna vill ha kvar stimulansbidraget\r\nom 300 miljoner. Det yrkandet framför vi i en\r\nreservation. Jag vill nu fråga majoritetens\r\nföreträdare i denna debatt: Anser ni inte längre att\r\ndet behövs stimulanser för upprustning av skolans\r\nfysiska miljöer? För något år sedan stod\r\nmoderaterna på barrikaderna och pekade på detta\r\nproblem och målade ut det i sin kritik av den\r\ndåvarande socialdemokratiska regeringen. Det är\r\ndissonans i vad som sägs från år till år.</pre><pre>Fru talman! Till sist vill jag fråga: Kommer\r\nregeringen att drabbas av eftertankens kranka\r\nblekhet och återinföra stimulansbidraget för\r\nförbättring av skolmiljöer i och med\r\nkompletteringspropositionen?</pre><pre>Anf. 81  BJÖRN SAMUELSON (v):</pre><pre>Fru talman! I de betänkanden som vi nu behandlar\r\ni ett sammanhang tas bl.a. upp frågan om\r\narbetsmiljöinvesteringar i skolan. Vi har från\r\nVänsterpartiets sida under hela 80-talet fört fram\r\nkravet på ett ROT-program för skolan, som vi från\r\nbörjan kallade det.</pre><pre>I samband med kommunaliseringen av\r\nlärartjänsterna förde vi fram vissa krav för att\r\nacceptera en sådan organisationsförändring.\r\nEftersom vi pläderar för en likvärdig skola, var ett\r\nav våra krav att skolan skulle få en bra arbetsmiljö.\r\nDet kravet reste vi mot bakgrund av de\r\nlarmrapporter som kom på 80-talet. Vi ville bidra\r\ntill en förbättrad arbetsmiljö, eftersom vi vet att\r\nmiljön också avgör kvaliteten på de resultat man\r\nkan nå i skolan.</pre><pre>Trots att olika utbildningspolitiska beslut fattades\r\nom förändringar i läroplaner osv., hade man aldrig\r\npå ett allvarligt sätt försökt anpassa skollokalerna\r\ntill den verksamhet de är ämnade för. Jag minns att\r\njag i en debatt sade att det väl inte var någon som\r\nhade för avsikt att tillverka dieselmotorer i\r\nmejerier. Varför skulle man i så fall lyckas med\r\nskolans produktion, i lokaler som är högst\r\nolämpliga för dess verksamhet? Jag fick inget svar\r\npå den frågan, och jag förväntar mig inte något svar\r\ni dag heller.</pre><pre>Vi fick mycket kritik från de andra partiernas sida\r\nnär vi drev detta krav under 80-talet. Våra förslag\r\nblev nedröstade även under år då\r\nbudgetunderskottet var mycket lågt. Det kan vara\r\nintressant att veta. Vi kritiserades eftersom framför\r\nallt de borgerliga partierna ansåg att en satsning på\r\n3 miljarder kronor för en förbättrad arbetsmiljö var\r\nen grynvälling i sammanhanget.</pre><pre>I dag föreslås att anslaget skall tas bort. Om några\r\nveckor kanske vi i utskottet får ta ställning till att\r\nett sådant anslag införs igen. Som jag sade tidigare\r\ni debatten: Det svänger.</pre><pre>Jag förstår inte denna ryckighet i politiken. Att vi\r\nhar en hög arbetslöshet och en mycket hög\r\nbyggarbetslöshet har varit känt. Prognoser har varit\r\nkända ända sedan i höstas. Att den inte skulle\r\nminska i år utan snarare öka under våren har också\r\nvarit känt länge. Varför kunde då inte de borgerliga\r\nföreträdarna i utbildningsutskottet ha gått oss och\r\nSocialdemokraterna till mötes och sagt att dessa\r\npengar kommer att behövas. De kunde ha sagt: Vi\r\nfattar ett beslut redan nu och ger signaler till\r\nkommunerna att de kommer att få pengar för\r\nförbättringar av arbetsmiljöer. Det kunde inte ha\r\nvarit så svårt att ha den insikten, om man nu inte åt\r\nbort den under julen.</pre><pre>Vilka insatser handlar det då om? I en artikel i\r\nVärmlands Folkblad i dag rappporteras det att\r\nKarlstad hotas av böter från yrkesinspektionen för\r\ndålig skolmiljö. Det handlar om två skolor. Det\r\ngäller bl.a. att belysningen i vävsalen måste\r\nförbättras och nödstoppen till maskinerna i\r\nträslöjden placeras lättåtkomliga. Det är\r\nsäkerhetsfrågor -- rena arbetsmiljöfrågor. Man har\r\nockså ljudproblem i lokalen, och yrkesinspektionen\r\nvill ha ner efterklangstiden. I en annan skola skall\r\nkommunen mäta koldioxidhalten i luften i\r\nlektionssalarna. Koldioxidhalten är förmodligen\r\nför hög. Även efterklangstiden skall mätas och\r\neventuella åtgärder sättas in för att få en acceptabel\r\nljudmiljö. Sedan står det: Skolan måste också få ett\r\nvärmesystem som klarar av att hålla minst +20\r\ngrader i arbetslokaler och personalutrymmen.</pre><pre>Detta är åtgärder som vore naturliga att vidta\r\nganska snabbt på vilken arbetsplats som helst. Men\r\nhär får det kana efter. Jag tror att det har tillåtits bli\r\neftersatt därför att det handlar om barn. Man talar\r\nvitt och brett om ''vikten av att'' osv., när det gäller\r\nbarn. Men när det kommer till verkligheten blir det\r\nlätt ett visst förbiseende.</pre><pre>Om vi vill ta ansvar som utbildningspolitiker och\r\nmenar allvar med att vi skall ha en likvärdig skola,\r\nfaller det sig naturligt att vi också tar ett ansvar för\r\narbetsmiljön. Jag menar att man inte gör det när\r\nman skär ned på detta anslag, såsom nu föreslås.</pre><pre>Fru talman! Språk skall prioriteras och lyftas fram i\r\nden svenska skolan. Därom är alla partier ense. Jag\r\nsåg en språklärare som hade en t-shirt där det stod:\r\nSpråk är kultur. Det kan man väl tycka. Språk är\r\nmer än någonting som kan skrivas, läsas och talas.\r\nDet beskriver erfarenheter, vilja, lidelse, kärlek,\r\nhat. Det ger en identifikation.</pre><pre>Ett språk kan uttryckas på många olika sätt. I den\r\nmeningen är språk en viktig del av kulturen, om\r\nman för enkelhetens skull definierar kultur som\r\nodling. Språket bidrar till denna odling och ger en\r\nidentifikation, som gör att du kan se och på ditt sätt,\r\nmed ditt språk, kanske inte alla gånger med ord,\r\nbeskriva dina reaktioner och din omgivning. Det\r\nviktigaste av allt är att det språk du uttrycker,\r\nkanske inte alla gånger med ord, gör att du blir\r\nsedd. Att bli sedd är för oss människor ett av de\r\nmest elementära behoven.</pre><pre>Språk kan alltså uttrycka kommunikation på olika\r\nsätt. Varför tar jag upp detta nu? Vi har väckt en\r\nmotion till riksdagen om vikten av att man bygger\r\nupp kompetensen runt autism. Autism uppfattas\r\nmånga gånger som avsaknad av kommunikation,\r\navsaknad av tillgång till ett språk.</pre><pre>Det är ju inte så, utan man uttrycker sig med ett\r\nannat språk.</pre><pre>Vi tycker att de 2 milj.kr. som hade behövts för att\r\nbygga upp ett kompetenscentrum på det här\r\nområdet inte är mycket mer än rena\r\nfelräkningspengar i sammanhanget. Vad gör då\r\nutskottsmajoriteten, fru talman? Jo, man säger att\r\nvisst skall de få pengar; de får nog pengar ur\r\nallmänna arvsfonden. Det tycker jag visar att detta\r\när något som man tar med en klackspark. Jag tycker\r\natt man borde ha tagit detta förslag på större allvar.\r\nMan borde ha sagt att detta är viktigt och att man\r\nvet vad det innebär att vara drabbad av autism och\r\nvad det innebär för de människor som befinner sig i\r\nden drabbades närmaste omgivning. Man borde ha\r\nsagt att 2 miljoner är väl ingenting; räcker det med\r\ndet så tar vi upp plånboken.</pre><pre>Jag har berört några av de frågor som vi tagit upp\r\nsom meningsyttringar. Vi står bakom allt som vi\r\nstår bakom, som jag brukar säga. När det gäller\r\nbifallsyrkande återkommer jag i en replik.</pre><pre>Anf. 82  BO ARVIDSON (m):</pre><pre>Fru talman! I det här avsnittet av debatten\r\nbehandlas utbildningsutskottets betänkanden 8, 9,\r\n11 och 12. Jag skall kommentera några frågor i\r\nbetänkandet.</pre><pre>I betänkande 9 behandlas bl. a. anslag till\r\nskolverket och statens institut för handikappfrågor\r\ni skolan, SIH. I två motioner tas frågan om\r\nskolverkets funktion och arbetsuppgifter upp.\r\nSkolverket och SIH inrättades den 1 juli 1991 som\r\ncentrala myndigheter på skolans område. Utskottet\r\nanser att det är för tidigt att dra några slutsatser när\r\ndet gäller i vilken mån myndigheterna har kunnat\r\ngenomföra de uppgifter som ålagts dem. I likhet\r\nmed vad som anförs i budgetpropositionen anser\r\nutskottet det angeläget att noga följa och utvärdera\r\nde nya myndigheternas verksamhet. Hösten 1993\r\nskall både skolverket och SIH lämna en fördjupad\r\nanslagsframställning avseende budgetåret 1994/95\r\ntill 1996/97. I samband härmed bör en ordentlig\r\nutvärdering presenteras.</pre><pre>Med hänsyn till det statsfinansiella läget föreslås ju\r\nvissa besparingar som föregående talare har varit\r\ninne på. Från utskottsmajoritetens sida ser vi det\r\nsom ytterst nödvändigt att man gör besparingar på\r\nstatens utgifter för att få balans i ekonomin. Det är\r\ndå ofrånkomligt att vissa anslag måste tas bort eller\r\nminskas. Men det är angeläget att besparingarna\r\ngörs där de skadar minst. Jag kan inte finna att\r\nmedel till löntagarorganisationernas verksamhet i\r\nskolans arbetslivsorientering, liksom bidrag till viss\r\ncentral kursverksamhet hör till de allra mest\r\nangelägna på detta område. Det innebär självfallet\r\ninte att jag anser att kontakter mellan skolan och\r\nolika företrädare för de anställda är oviktiga. Men\r\nderas medverkan i skolan bör ske på samma villkor\r\nsom gäller för övrig informationsverksamhet.</pre><pre>I motion 1991/92:Ub225 yrkande 2 föreslås centrala\r\nmedel för en kampanj inom skolans område med\r\nmottot ''Rör inte min kompis''. Ewa Hedkvist\r\nPetersen var inne på den här kampanjen tidigare. I\r\nutskottsbetänkandet slås fast att skolan bör\r\nengageras för att motarbeta främlingsfientlighet\r\noch rasism. Vidare redovisas olika initiativ som\r\ntagits av skolverket, invandrarverket m. fl. för att\r\ninformera om lämpligt undervisningsmaterial.\r\nRegeringen har ju också, som framgår av\r\nbetänkandet, avsatt medel för olika åtgärder mot\r\nfrämlingsfientlighet och rasism. Enligt\r\nutskottsmajoritetens uppfattning är syftet med det\r\nförslag som väckts i motionen därmed tillgodosett.</pre><pre>I betänkande nr 11 behandlas anslag till särskolor\r\noch specialskolor m.m. Jag vill här kort beröra två\r\nfrågor som tas upp i reservationen och\r\nmeningsyttringen. I den socialdemokratiska\r\nreservationen sägs det att det numera inte finns\r\nanledning att särbehandla grundskoledelen av\r\nFranska skolan och Göteborgs högre samskola i\r\nförhållande till andra fristående skolor för\r\nskolpliktiga elever. Utskottsmajoriteten hänvisar i\r\ndetta betänkande till den särskilda propositionen\r\nom den tilldelning av medel till fristående skolor\r\nsom aviserades vid tiden för betänkandets\r\njustering.</pre><pre>Propositionen har nu kommit riksdagen till handa.\r\nDär står att godkända fristående skolor för elever\r\nsom har vanlig skolplikt skall tilldelas medel för\r\nverksamheten av den kommun där resp. skola är\r\nbelägen och att detta också skall gälla\r\ngrundskoledelen av Franska skolan och Göteborgs\r\nhögre samskola. Med detta är det som föreslås i den\r\nsocialdemokratiska reservationen tillgodosett\r\nvarför något tillkännagivande till regeringen inte\r\nbehövs.</pre><pre>I meningsyttringen behandlas frågan om anslag till\r\nresurscentrum för autism. En liknande fråga\r\nbehandlades ganska utförligt i det föregående\r\nbetänkandet, som också berörde frågan om autism.\r\nDär beskrev utskottet ganska utförligt sitt\r\nställningstagande. Det är inte som Björn\r\nSamuelson sade, att vi tar detta med en klackspark.\r\nDet gör vi definitivt inte. Detta är ett svårt problem\r\nför dem som drabbas. Det finns all anledning att ta\r\ndet på allvar. Men i utskottets betänkande nr 9 och\r\ndelvis i betänkandet nr 11 har vi utförligt försökt\r\nbeskriva de olika verksamheter som finns på\r\nområdet.</pre><pre>Betänkande nr 12 behandlar regeringens förslag\r\nom avskaffande av vissa anslag. Det gäller då\r\navskaffande av anslaget Bidrag till upprustning för\r\ngymnasier och anslaget Stimulansbidrag till\r\nförbättringar av den fysiska miljön i skolorna. När\r\ndet gäller stimulansbidragen till miljöförbättringar,\r\nfinns det skäl att erinra om att riksdagen i höstas\r\nökade innevarande budgetårs anslag -- 300\r\nmiljoner -- med ytterligare 600 miljoner. Denna\r\nåtgärd vidtogs som ett led i arbetet med att snabbt\r\nförbättra situationen på arbetsmarknaden. Av det\r\ntotala statliga anslaget på 900 miljoner kronor för\r\ndet här budgetåret har hela 47 % tilldelats de tre\r\nstorstadslänen. Genom att förordningen om\r\nstimulansbidrag anger att bidrag lämnas till\r\nkostnader för aktuella åtgärder varvid\r\nhuvudmannen själv skall svara för 50 % av\r\nkostnaderna, blir det totala beloppet för\r\nmiljöförbättringar i skolorna hela 1 800 miljoner\r\nkronor. Det är ju knappast något litet belopp.</pre><pre>Björn Samuelson drog ett exempel från Karlstad\r\nom hur illa ställt det är i Karlstads kommuns skolor.\r\nJag vet inte vilken majoritet man har haft i Karlstad\r\nde senaste tio åren, men kommunpolitikerna där\r\nhar verkligen skött sina uppgifter illa, om skolorna\r\när så dåliga. Som kommunpolitiker har jag alltid\r\nförsökt se till att man har ordentliga lokaler. Det är\r\nen av kommunpolitikernas viktigaste uppgifter att\r\nse till att man har ordentliga lokaler. Jag kan inte se\r\natt det i första hand är riksdagen som skall ta fram\r\npengar till detta. Vi har satsat mycket i år. Huruvida\r\ndet kommer mer pengar i\r\nkompletteringspropositionen får vi se senare. Jag\r\ntycker att man har satsat mycket pengar för detta\r\nbudgetår. Man har alltså föreslagit besparing för\r\nkommande budgetår.</pre><pre>Fru talman! Jag yrkar bifall till\r\nutbildningsutskottets hemställan i betänkandena 8,\r\n9, 11 och 12, och avslag på samtliga reservationer.</pre><pre>Anf. 83  BJÖRN SAMUELSON (v):</pre><pre>Fru talman! Jag vill först yrka bifall till vår\r\nmeningsyttring som berör mom. 7 i UbU11 och den\r\nmeningsyttring som berör mom. 2 i UbU12. Jag\r\nnöjer mig med detta.</pre><pre>Bo Arvidson, ni har satsat mycket pengar,\r\n1,8 miljarder. Det är bra, men det saknas\r\nfortfarande en del. Jag är intresserad av att veta\r\nvilka argument för förbättring av arbetsmiljön ni\r\nkommer att använda om det kommer pengar\r\ngenom kompletteringspropositionen. Finns det\r\nnågra andra argument än dem som vi och\r\nsocialdemokraterna har anfört för att det\r\nmångåriga programmet skall fortsätta? Det vore\r\nintressant att få höra dem i så fall.</pre><pre></pre><pre>Även utrustningsbidraget tas bort. Jag tror att det\r\när något som vi från Vänsterpartiet måste\r\nåterkomma till i samband med\r\nkompletteringspropositionen. Skälet till det är bl.a.\r\natt jag har sett att detta drabbar framför allt\r\nnaturvetenskapliga och tekniska utbildningar. Vi\r\nhar i dag problem med rekryteringen till dessa\r\nutbildningar, både vad avser högre utbildning, t.ex.\r\nlärarutbildningen, och utbildningen inom\r\ngymnasieskolan. Jag tror att det är mycket viktigt\r\natt man erbjuder en mycket hög\r\nutrustningsstandard när det gäller dessa\r\nutbildningar.</pre><pre>Bo Arvidson, vilka argument kommer ni att\r\nanvända framöver när ni kanske kommer att föreslå\r\npengar till förbättringar av arbetsmiljön ute i\r\nskolorna? Och varför var ni så motsträviga när vi\r\ninförde stimulansbidraget i samband med att\r\nlärarna fick ett annat huvudmannaskap?</pre><pre>Anf. 84  BO ARVIDSON (m) replik:</pre><pre>Fru talman! När det gäller utrustningsbidrag är det\r\nviktigt att slå fast att det egentligen borde vara\r\nkommunerna som har ansvar för utrustningen. Vi\r\nbör inte ha olika speciella bidrag. Därför tycker jag\r\natt det är positivt att detta tas bort.</pre><pre>Beträffande vad som kan komma att föreslås i\r\nkompletteringspropositionen, tycker jag att det är\r\nviktigt att den markering som nu görs genom att det\r\nbidrag som tidigare har utgått tas bort är en signal\r\ntill kommunerna att det inte kommer att bli sådana\r\nbidrag i fortsättningen. Om man däremot av\r\narbetsmarknadspolitiska skäl vill ta fram pengar för\r\natt göra dessa insatser i skolan, är det alltså en\r\narbetsmarknadspolitisk åtgärd.</pre><pre>Anf. 85  BJÖRN SAMUELSON (v) replik:</pre><pre>Fru talman! I föregående debatt gav jag en del\r\nexempel på att principerna inte är så hållfasta när\r\ndet gäller vad som är kommunala och statliga\r\nangelägenheter, inte ens i dagens moderatledda\r\nutbildningspolitik. Bo Arvidson kan ju läsa\r\nprotokollet efteråt. Det handlar om\r\nrektorsutbildning, dompterande av kommunerna\r\nnär det gäller hur de skall använda sina pengar\r\nframöver, osv.</pre><pre>Bo Arvidson tog tidigare upp frågan om Karlstad\r\noch arbetsmiljön i skolorna där. Detta var två\r\nexempel där jag snarare ville visa vad det handlade\r\nom. Alla skolor i Karlstad är inte dåliga. Och i\r\nKarlstads kommun har majoriteterna skiftat. För\r\ntillfället är det moderaterna som styr och ställer --\r\nvad det nu månde leda till.</pre><pre>Anf. 86  EWA HEDKVIST PETERSEN (s):</pre><pre>Fru talman! Bo Arvidson säger att besparingar skall\r\ngöras där de skadar minst, och så gör man\r\nbesparingar i skolans arbetsmiljö.</pre><pre>Jag kan inte riktigt följa med i den\r\nargumentationen. Jag och socialdemokratin anser\r\natt skolans arbetsmiljö är mycket viktig och att det\r\nskadar när man plockar bort ett stimulansbidrag\r\njust för upprustning av skollokaler, vilket vi anser\r\nvara mycket viktigt.</pre><pre>Som jag sade i mitt tidigare anförande handlar det\r\nom att vi värnar om dem som finns i skolan -- om\r\neleverna, lärarna och annan skolpersonal. Vi vill att\r\nde skall ha en bra skolmiljö, en bra fysisk miljö. Vi\r\nvill att de skall ha ventilation, att de inte väldigt\r\nsnabbt skall bli trötta, vilket vi vet är fallet i en hel\r\ndel skolor, och att lokalerna skall vara\r\nändamålsenliga.</pre><pre>Jag tror att Bo Arvidson kan hålla med mig när jag\r\nsäger att det nog har varit väldigt olika politiska\r\nmajoriteter i de kommuner där det har tillåtits ske\r\natt man har sådana skollokaler. Han kanske ville\r\nantyda att detta hade skapats på den ena kanten.\r\nMen det tror jag inte är helt riktigt, eftersom vi vet,\r\nvilket Bo Arvidson själv sade, att det är till\r\nstorstäderna som en stor del av detta bidrag utgår,\r\noch vi vet vilka som har styrt det. Jag tror därför\r\ninte att någon skall slå sig för bröstet i detta\r\nsammanhang.</pre><pre>Det är alltså viktigt att upprustning av skollokaler\r\nsker för skolans, elevernas och personalens skull.\r\nBo Arvidson ville inte riktigt svara på om detta\r\nkommer att tas upp i kompletteringspropositionen,\r\nmen han antyder att man får se. Och om det\r\nkommer att tas med är det av\r\narbetsmarknadspolitiska skäl. Jag skulle önska att\r\ndet var av utbildningspolitiska skäl. Kommer det att\r\nföreslås pengar till detta i\r\nkompletteringspropositionen?</pre><pre>När det gäller kampanjen Rör inte min kompis är\r\nvi, som jag sade i mitt tidigare anförande, i Sveriges\r\nriksdag eniga om att vi vill bekämpa\r\nfrämlingsfientlighet och rasism. Det som vi i denna\r\nkampanj också har velat lyfta fram är problemet\r\nmed mobbning som drabbar alla möjliga sorts\r\nelever. Vi anser därför att det skulle ha behövts 10\r\nmilj.kr. extra.</pre><pre>Skolans arbetslivsorientering och löntagarnas\r\ninformation tror jag faktiskt är särskilt viktiga saker\r\njust nu, eftersom ungdomarna nu drabbas mycket\r\nhårt av arbetslöshet. De behöver få kontakt med\r\nfackliga organisationer, som lär dem vilka villkor\r\nsom kommer att möta dem och vilka rättigheter de\r\nhar när de kommer ut i arbetslivet. Detta behöver\r\nfaktiskt våra ungdomar. Tycker inte Bo Arvidson\r\ndet?</pre><pre>Anf. 87  BO ARVIDSON (m):</pre><pre>Fru talman! När det först gäller besparingar på\r\nskolmiljön, tror jag att vi är överens om att det är\r\nviktigt att vi har en god skolmiljö. Men det är\r\nfaktiskt på det sättet, som jag sade tidigare, att det\r\när kommunerna som har huvudansvaret för att\r\nlokalerna är ordentliga. Staten har betalat ut bidrag\r\nunder några år, men enligt förslaget kommer detta\r\nbidrag att upphöra. Detta är en signal till\r\nkommunerna att det nu är dessa som har\r\nhuvudansvaret. Jag upprepar därför vad jag\r\ntidigare sade, nämligen att om det kommer att\r\nföreslås pengar i kompletteringspropositionen,\r\nuppfattar jag det som att detta sker enbart av\r\narbetsmarknadspolitiska skäl. Om det sedan\r\ninnebär något positivt för arbetsmiljön, är det\r\nnaturligtvis ingen nackdel.</pre><pre>Beträffande bidrag till kampanjen Rör inte min\r\nkompis vill jag säga att det naturligtvis är viktigt att\r\nvi arbetar mot främlingsfientlighet, rasism och\r\nmobbning. Men jag är inte övertygad om att enbart\r\n10 milj.kr. till en sådan kampanj löser dessa\r\nproblem. Det är upp till oss alla att jobba med dessa\r\nfrågor.</pre><pre>När det gäller de fackliga organisationerna och\r\nbidragen till denna utbildning, tycker jag faktiskt\r\natt om man skall prioritera är detta inte något som\r\njag för min del vill prioritera. Det som är viktigast\r\nnär det gäller skolan kan inte vara att ge pengar till\r\ndenna typ av utbildning.</pre><pre>Anf. 88  EWA HEDKVIST PETERSEN (s):</pre><pre>Fru talman! Stimulansbidraget infördes bl.a. därför\r\natt vi hade en mycket intensiv samhällsdebatt om\r\nde dåliga skolmiljöerna. Det infördes inte för att vi\r\nskulle göra något av arbetsmarknadspolitiska skäl.\r\nDet infördes faktiskt på grund av sakförhållandet,\r\natt det fanns dåliga skolmiljöer, speciellt i\r\nstorstadsområdena. Denna långsiktiga satsning\r\ngjordes för att förbättringar skulle stimuleras fram.\r\nSom jag sade tidigare gör nu även\r\narbetsmarknadsstyrelsen satsningar för att främja\r\nen bättre skolmiljö.</pre><pre>Jag tycker att det är mycket viktigt att detta får\r\nfortsätta. Därför vill vi socialdemokrater inte ta\r\nbort detta stimulansbidrag på 300 milj.kr.</pre><pre>Bo Arvidson markerade mycket klart att om några\r\npengar kommer att föreslås så är det enbart av\r\narbetsmarknadspolitiska skäl. Det tycker jag är\r\ntrist. Jag tycker att vi skall arbeta med skolan\r\nutifrån utbildningspolitiska aspekter. På något sätt\r\nkänner jag igen denna argumentation från\r\nkomvuxdebatten och folkbildningsdebatten. Jag\r\ntycker att det är omsorgen om utbildningen som\r\nskall styra vårt handlande.</pre><pre>Det är klart att vi kan säga att\r\narbetslivsorienteringen inte är något som man skall\r\nsatsa på speciellt. Men vi vet att nu när ungdomarna\r\nkommer att möta arbetslöshet i mycket stor\r\nomfattning behöver de känna till hur fackligt arbete\r\ngår till. De behöver känna till hur de får hjälp för\r\natt bevaka sina rättigheter. De behöver känna till\r\nvilka rättigheter de har. Detta är mycket viktigt för\r\nunga människor, om nu någon trodde något annat.\r\nOch jag tror att väldigt många unga kommer att\r\ntycka att det är ännu viktigare i framtiden. Därför\r\nvill vi socialdemokrater att ett antal miljoner satsas\r\npå löntagarorganisationernas arbetslivsorientering\r\ni skolan. Jag tror att även regeringspartierna\r\nkommer att bli varse att ungdomarna behöver\r\ndenna vägledning och information.</pre><pre>Anf. 89  BO ARVIDSON (m):</pre><pre>Fru talman! När beslutet om stimulansbidrag\r\nfattades tillhörde jag varken utbildningsutskottet\r\neller riksdagen. Således känner jag inte till hela\r\nbakgrunden här. Om jag inte hört alldeles fel fanns\r\ndet ett samband med kommunaliseringen.</pre><pre>Självfallet är vi överens om vikten av en god\r\nskolmiljö. Som jag sagt tidigare har kommunerna\r\nhuvudansvaret i detta sammanhang. Om det är i\r\nstorstadsområdena som det har försummats mest,\r\nblir det ju nu där som man får de stora pengarna. I\r\nmånga små kommuner i landet har man sett om sitt\r\nhus och verkligen skött sina skolor. Därför tycker\r\njag att de pengar som nu satsas borde vara\r\ntillräckliga.</pre><pre>När det gäller anslagen till de fackliga\r\norganisationerna vill jag framhålla att det är en\r\nprioriteringsfråga. Vi måste bestämma oss för vad\r\nvi vill lägga pengarna på. Visst kan det vara\r\nvärdefullt med pengar också i det här\r\nsammanhanget. Men när de ekonomiska\r\nresurserna är begränsade måste vi välja.</pre><pre>Anf. 90  EWA HEDKVIST PETERSEN (s):</pre><pre>Fru talman! Bara helt kort en kommentar om\r\nkommunerna och stimulansbidraget. Bo Arvidson\r\nsäger att det handlar om storstadsområdena, och på\r\nden punkten är vi överens. Det handlar om deras\r\nansvar. Mot den bakgrunden tycker jag att man\r\nskulle avstå från skattesänkningar och att man i\r\nstället skulle använda pengarna till upprustning av\r\nskollokaler.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 §  Central myndighetsorganisation för\r\nhögskolan, m.m.</pre><pre>Föredrogs</pre><pre>utbildningsutskottets betänkande</pre><pre>1991/92:UbU18 Central myndighetsorganisation\r\nför högskolan, m.m. (prop. 1991/92:76 och\r\n1991/92:100 delvis).</pre><pre>Anf. 91  BENGT SILFVERSTRAND (s):</pre><pre>Fru talman! ''Vi står nu inför en radikal förändring,\r\ninte bara av regelsystemet utan även av de\r\nunderliggande, styrande värderingarna.'' Så skriver\r\nutbildningsministern bl.a. i\r\ndepartementspromemorian Fria universitet och\r\nhögskolor. Liknande tankegångar och\r\nformuleringar återfinns i regeringsdeklarationen\r\noch andra regeringsdokument.</pre><pre>Som ett led i dessa decentraliserings- och\r\navvecklingssträvanden genomför regeringen nu en\r\nreformering av den centrala\r\nmyndighetsorganisationen för högskolan. Det sker\r\ngenom att två myndigheter avvecklas, nämligen\r\nuniversitets- och högskoleämbetet, UHÄ, och\r\nutrustningsnämnden för universitet och högskolor,\r\nUUH, samt genom att två nya myndigheter\r\ntillskapas, nämligen ett sekretariat för utvärdering\r\noch en servicemyndighet. Därutöver föreslås den\r\nnuvarande besvärsnämnden få utvidgade uppgifter.</pre><pre>Två myndigheter försvinner, och två kommer till.\r\nEn får mera att göra. Är detta nollsummespel ett\r\nled i den borgerliga regeringens frigörelseoffensiv\r\npå högskoleområdet? Och vilka är i så fall de\r\nstyrande värderingarna?</pre><pre>Regeringens frihetssträvanden har tagit sig\r\nytterligare bisarra uttryck. I det längsta hävdade\r\nnämligen både regering och regeringspartier tesen\r\natt forskning över disciplingränserna bäst främjas\r\ngenom att man först lägger ner den mycket\r\nframgångsrika och i breda samhällsskikt mycket\r\nuppskattade forskningsrådsnämnden, FRN, som\r\njust haft tvärvetenskaplig forskning som sin\r\nhuvuduppgift. Efter denna nedläggning skapas ett\r\nnytt tvärvetenskapligt råd.</pre><pre>Men efter massiv kritik från forskarvärlden, miljö-,\r\nungdoms- och kvinnoorganisationer och andra\r\nsamhällsintressen backade regerigen och med\r\ndenna dess stödtrupper i utbildningsutskottet. Det\r\när vi naturligtvis mycket tacksamma för.</pre><pre>FRN, som är det enda forskningsrådsorganet med\r\nbred samhällsrepresentation, har blivit något av en\r\ninternationell förebild när det gäller\r\nkunskapsutveckling och har byggt upp ett\r\nvidsträckt mångvetenskapligt nätverk med viktiga\r\nförbindelselänkar mellan de natur- och\r\nhumanvetenskapliga områdena. För en tid sedan\r\ngav riksdagen FRN ett särskilt ansvar för kvinno-\r\noch jämställdhetsforskning.</pre><pre>Litet blåögt, sade skolministern om förslaget om en\r\nnedläggning av FRN i riksdagens allmänpolitiska\r\ndebatt den 12 februari. Det kan man väl hålla med\r\nom.</pre><pre>Men hur pass säkra kan vi vara på att regeringen\r\nverkligen tänker respektera riksdagsbeslutet? I\r\nUmeå universitets tidning kan man under rubriken\r\n''I huvudet på en statssekreterare'' läsa att beslutet\r\nvisserligen skall respekteras men att det ''tyvärr nog\r\när ofrånkomligt med ett års ovisshet för FRN:s\r\npersonal''. Jag vill mot denna bakgrund ställa en\r\nrak fråga till regeringspartiernas representant\r\nMargitta Edgren: Är det bara i huvudet på en\r\nstatssekreterare som den här halvkvädna visan rör\r\nsig, eller umgås regeringspartierna med planer på\r\natt senare riva upp det beslut som vi i dag fattar om\r\nFRN?</pre><pre>Fru talman! Blåögda och illa underbyggda är också\r\nbesluten att lägga ner UHÄ och UUH. Analyser\r\nsom stöder beslutet att ersätta UHÄ med två nya\r\nmyndigheter finns inte i regeringens proposition.\r\nRiksdagen beslutade förra riksmötet att\r\nuppföljning och utvärdering skulle vara UHÄ:s\r\nhuvuduppgift -- en viktig reformering som bör få\r\nverka innan några slutsatser dras om hur jobbet\r\nskall skötas i framtiden. Genom att nu slå sönder\r\nmyndigheten skapas bara osäkerhet och oro. Det\r\ndröjer nu ytterligare minst ett år innan viktiga\r\nfunktioner hos de centrala högskolemyndigheterna\r\nkan bli normala. Frågan om tillsynsfunktionen\r\nbehandlas över huvud taget inte i regeringens\r\nofullbordade opus.</pre><pre>När det gäller utrustningsnämnden, UUH, är\r\nskälen för nedläggning om möjligt ännu svagare.\r\nEftersom forskningsrådsnämnden skall vara kvar\r\noch fortsätta att ha hand om fördelningen av medel\r\nför dyrbar vetenskaplig utrustning -- den s.k. FRN-\r\nramen -- borde i logikens namn ett\r\nställningstagande beträffande\r\nupphandlingsverksamhetens organisation göras i\r\nsamband med den kommande\r\nforskningspropositionen. Utrustningsnämnden har\r\nbevisligen på ett ekonomiskt mycket effektivt sätt\r\nombesörjt upphandling av utrustning för utbildning\r\noch forskning vid högskoleenheterna. Man kan\r\nutan överdrift säga att det är en av de lönsammaste\r\nmyndigheterna i vårt land. Som en följd av EES-\r\navtalet skall all statlig upphandling följa\r\nbestämmelser som anpassats till EG:s regler fr.o.m.\r\nden 1 januari 1993. De här reglerna kommer att\r\nkomplicera arbetet väsentligt och kräva högt\r\nkvalificerade inköpare. Är det då rimligt att göra\r\ntvå stora organisationsförändringar och kanske\r\nockså två lokalbyten under ett år, samtidigt som en\r\ndelvis komplicerad anpassning till EG skall ske?\r\nOch hur går det, Margitta Edgren, med den mycket\r\nkompetenta personalen?</pre><pre>Fru talman! Många frågetecken hopar sig kring\r\ndenna uppenbarligen i all hast hopknåpade\r\nproposition. Bl.a. saknas helt en analys av behovet\r\nav samhällets insyn i högskoleverksamheten. En\r\nökad självständighet för universitet och högskolor\r\nställer samtidigt ökade krav på utvärderingen som\r\ninstrument för att garantera nämnda insyn i\r\nverksamheten. Det är enligt vår mening mycket\r\nangeläget att regeringen återkommer med riktlinjer\r\nför hur samhällets insyn skall garanteras.</pre><pre>Slutligen vill jag understryka behovet av att\r\nregeringen i nästa forskningsproposition\r\nåterkommer med en bedömning av\r\nkooperationsforskningens medelsbehov och\r\nutvecklingsmöjligheter under nästa\r\nplaneringsperiod.</pre><pre>Fru talman! Jag yrkar bifall till reservationerna 1, 2\r\noch 3 i utbildningsutskottets betänkande nr 18.</pre><pre>Anf. 92  BJÖRN SAMUELSON (v):</pre><pre>Fru talman! Först vill jag säga att vi i vänsterpartiet\r\nstår bakom den meningsyttring av mig som är fogad\r\ntill detta betänkande. Jag nöjer mig med att yrka\r\nbifall till den del av meningsyttringen som gäller\r\nmom. 1, och det innebär tillika ett stöd för\r\nreservation nr 1.</pre><pre>Ja, så kom en proposition som skulle bana väg för\r\nnya och fria universitet. Med facit i hand må jag\r\nsäga att det verkligen blev ett kraftfullt slag i luften.</pre><pre>Det var väldigt svårt att förstå varför den här\r\nmotionen lades på riksdagens bord. Det fanns\r\ningen klar fortsatt strategi för utvecklingen inom\r\ndet svenska högskoleväsendet, inom universiteten.\r\nAtt det inte finns än i dag har vi kunnat läsa om i\r\nmassmedia på senare tid. Man brottas verkligen\r\nmed de högtflygande planerna på universitet i\r\nstiftelseform och annat. Det här arbetet har gått i\r\nstå. Vi får ingen proposition till riksdagen så att vi\r\nhinner behandla frågan före sommaren. Det är nog\r\ntur det.</pre><pre>Man föreslog i den nu aktuella propositionen att\r\nforskningsrådsnämnden skulle läggas ned. Så sent\r\nsom i det förra forskningspolitiska beslutet\r\növerfördes bl.a. ansvaret för\r\njämställdhetsforskning till just\r\nforskningsrådsnämnden. Riksdagen sade\r\ndärutöver att jämställdhetsforskning är ett mycket\r\nviktigt och expansivt område. Vi tillförde t.o.m.\r\nextra medel till denna forskning.</pre><pre>Jämställdhetsforskningen är en verklig\r\nrepresentant för tvärvetenskaplig forskning. Är det\r\nnågra områden inom vetenskapen där vi i Sverige\r\när internationellt kända och erkända är det inom\r\nvetenskaper som har tvärvetenskaplig karaktär. Jag\r\ntänker bl.a. på den medicinska forskningen som är\r\nett exempel bland fler på vår syn på\r\nämnesövergripande forskning.</pre><pre>På senare tid har vi kunnat läsa i massmedia att\r\nvikten av jämställdhetsforskning och\r\nkvinnoforskning nog är större än vi tror. Att man\r\nutvecklar kompetensen, bedriver forskning inom\r\ndetta område, är också viktigt för högskolans eget\r\ninre liv och för dess verksamhet. Vi kan av\r\nrapporter från universitetsvärlden se att det inte är\r\novanligt med sexuella trakasserier. Då kan man\r\nifrån talarstolen varmt rekommendera dem att\r\nägna sig åt olika discipliner av\r\njämställdhetsforskning och kvinnoforskning,\r\nsåsom sociologisk, ekonomisk, psykologisk och\r\npedagogisk forskning samt inte minst åt\r\nledarskapets metod och estetik.</pre><pre>Nu kommer riksdagen att fatta beslut om att\r\nforskningsrådsnämnden inte skall läggas ned. Men\r\ndet finns oroande signaler, som bl.a. Bengt\r\nSilfverstrand har tagit upp. Det vore välgörande om\r\nMargitta Edgren kunde ge klarhet beträffande det\r\nfortsatta hanterandet av frågan om\r\nforskningrådsnämnden. Är det bara en respit på ett\r\når som vi fattar beslut om i dag? Kommer det ett\r\nnytt förslag om en nedrivning av\r\nforskningrådsnämnden i nästa års\r\nforskningspolitiska proposition? Hur blir det med\r\ndetta? Jag tror att många ute i forskarvärlden, och\r\näven de som arbetar inom forskningsrådsnämnden,\r\nskulle välkomna ett klart besked i den här frågan.</pre><pre>I den proposition som bl.a. ligger till grund för det\r\nbetänkande som vi nu behandlar föreslogs också att\r\nman skulle lägga ned UHÄ. I stället skulle man\r\ninrätta två nya instanser, varav en skulle vara en\r\nmyndighet. Det är svårt att förstå varför man tar ett\r\nsådant grepp. Det finns egentligen inte underbyggt\r\ni argumentationen i propositionen. Ännu svårare\r\natt förstå det blir det när vi vet att\r\ninformationsinsatserna kommer att öka framöver\r\nom vilka utbud, vilken kvalitet och vilket\r\nsamarbete som finns vid de olika\r\nhögskoleenheterna.</pre><pre>Jag tror att vi kommer att få se en svallvåg av\r\ninformationsmaterial. Det blir mycket svårt för den\r\nenskilde att sortera upp och välja ut det bästa\r\nmaterialet. Här hade ett behållande av UHÄ varit\r\nden enklaste metoden för att göra detta\r\ninformationsutbud så klart, tydligt och redigt som\r\nmöjligt.</pre><pre>Vi vet att när vi delar upp offentliga organisationer\r\noch myndigheter i flera, leder inte detta till minksad\r\nbyråkrati, utan det leder till ett behov av ökad\r\nkommunikation, och som ett brev på posten\r\nuppträder en ökad byråkrati. Det är enkel\r\norganisationsanalys.</pre><pre>Nu skulle akademierna få olika uppdrag som gällde\r\nutvärdering och uppföljning, framför allt\r\nutvärdering. Vi har också kunnat läsa i tidningarna\r\npå senare tid att de minsann skulle ta betalt. Det är\r\nklart att de har all rätt att göra det, när de får\r\nuppdrag. Då är frågan: Blir detta billigare? Därom\r\nvet vi ingenting. Men vi vet vad uppföljning och\r\nutvärdering kostar i dag.</pre><pre>Propositionens förslag vittnar om en snedvriden\r\noch outvecklad syn på vad utvärdering och\r\nuppföljning är. Uppföljning och utvärdering kan\r\ngöras av internationella organisationer, OECD och\r\nandra, på skolans och utbildningens område. Det\r\nkan utföras av utländska experter. Det kan göras av\r\nfristående experter inom landet. Men det skall\r\nframför allt ske inom högskolan själv. Uppföljning\r\noch utvärdering skall vara en naturlig del och ett\r\ninsett villkor, ett sätt att arbeta med\r\nkvalitetsutveckling. Finns den delen inte inom den\r\nsvenska högskolan och de svenska universiteten,\r\nutan man måste välja sådana här\r\norganisationsstrukturer, sådana här hybrider till\r\norganisationsförslag, kommer inte de heller att\r\ngarantera en kvalitetsutveckling, självfallet inte,\r\nnär de inte finns inplanterade i verksamheten själv.\r\nDet är att bedra sig att tro att man genom några\r\nenkla organisationstrick kommer att göra\r\nhögskolan pregnant av kvalitetstänkande. Pregnant\r\nkanske, men den kommer aldrig att föda.</pre><pre>I det betänkande vi nu behandlar har vi också fört\r\nfram en del andra förslag. Vi går emot\r\nnedläggningen av UHÄ och UUH. Vi tycker att\r\nman kunde ha bildat en enda ny universitets- och\r\nhögskolemyndighet om man hade velat banta en\r\ndel av UHÄ. Vi hade inget emot det. Men nu måste\r\nvi avstyrka detta förslag. Men vi har också lagt fram\r\nandra förslag.</pre><pre>Det är viktigt att högskolan kommer ut i\r\nverkligheten. I andra länder har man prövat\r\nvetenskapsbutiker. Det har varit ganska lyckat. Det\r\nhar inneburit att människor som inte är ''inne'' i\r\nhögskolevärlden kan gå till de här\r\nvetenskapsbutikerna och ta reda på vad det finns\r\nför avhandlingar, vad det finns för forskare som\r\nhåller på med den fråga man är intresserad av.\r\nDetta skulle vara till gagn för politiska partier som\r\ninte har tillgång till privata utredningsinstitut. Det\r\nskulle också vara till gagn för miljöorganisationer\r\noch andra intresseföreningar.</pre><pre>Utöver detta har vi lagt fram ett förslag om ökade\r\nmedel för forskning runt problematiken plötslig\r\nspädbarnsdöd. Denna upplevelse innebär ett\r\ntrauma för föräldrar. Det finns kunskap som skulle\r\ninnebära en intensifierad forskning på det här\r\nområdet. Tyvärr saknas det medel. Det har gjorts\r\nriksdagsuttalanden om detta i samband med\r\nforskningsbeslut under 80-talet. Tyvärr kan vi nu\r\nkonstatera att dessa uttalanden inte har följts upp\r\nav olika forskningsråd när det gäller\r\nanslagsbeviljande. Därför har vi lagt fram förslaget\r\ntill årets riksdag. Om riksdagen kommer att avslå\r\nvårt yrkande, kommer vi naturligtvis att följa upp\r\nfrågan inför nästa års forskningspolitiska beslut.</pre><pre>Anf. 93  MARGITTA EDGREN (fp):</pre><pre>Fru talman! Jag vill med anledning av Björn\r\nSamuelsons beskrivning av vad han kallade\r\ninternationella vetenskapsbutiker säga att dessa här\r\ni Sverige kallas för bibliotek.</pre><pre>Fru talman! Jag har den uppfattningen att samtliga\r\npartier i riksdagen är angelägna om att den högre\r\nutbildningen i vårt land är av hög kvalitet och att\r\nmålet är en kvalitet som kan jämföras med\r\nkvaliteten på de bästa utbildningarna runt om i\r\nvärlden. Det som vi i dag skall fatta delbeslut om\r\nsyftar till att på olika sätt säkerställa den höga\r\nkvaliteten. Olika partier har olika uppfattningar\r\nom hur säkerställandet skall garanteras.\r\nSocialdemokraterna och vänsterpartiet anser att\r\ndet görs bäst genom att man behåller den\r\nnuvarande strukturen på utvärdering och\r\nkvalitetskontroll. Vi andra anser att kvalitet och\r\nutvärdering garanteras lika bra eller bättre med en\r\nannan struktur med friare ställning, som medger att\r\nolika aspekter på utvärdering kan tas till vara.</pre><pre>Decentralisering av beslut, ansvar och\r\nbefogenheter har under 80-talet varit ett uttalat\r\nmotiv för att ge utrymme för både större\r\nengagemang och vilja till förnyelse inom\r\nhögskolan. Som en följd av detta kommer den\r\nnödvändiga effektiviseringen av verksamheten att\r\ngenomföras av dem som har sin verksamhet förlagd\r\ntill högskolan, dvs. av dem som kan verksamheten\r\nbäst och som är engagerade i den.</pre><pre>Den eller de personer som långt inne i själen\r\nkänner ansvar för området kommer också att axla\r\nansvaret. Även om det i början sker med gny och\r\nen viss motvilja, växer man så småningom in i\r\nansvarsrollen. Så fungerar vi människor, och så\r\nfungerar också de människor som arbetar vid\r\nhögskolan. Detta gäller under förutsättning att\r\nstatsmakten är tydlig och att det tydliga ansvaret\r\nockså åtföljs av befogenheter som innebär att var\r\noch en på sin ort kan vidta de åtgärder som anses\r\nbehövliga.</pre><pre>Låt mig nu rekapitulera vägen fram till dagens\r\nsituation och visa att förändringen av UHÄ är\r\nlogisk, om vi kopplar det hela till förändringen av\r\nansvar och befogenheter.</pre><pre>Redan år 1988 gavs högskolorna lokalt ansvar för\r\nutbildningsplanering. Det skulle i princip inte\r\nfinnas centrala utbildningsplaner för allmänna\r\nutbildningslinjer och påbyggnadslinjer. Undantag\r\nvar de utbildningar som leder till legitimation.\r\nBeslutet innebar en väsentlig minskning av UHÄ:s\r\nverksamhet och ansvar. Därvid ändrades också så\r\nsmåningom UHÄ:s instruktion till att vara\r\ntillsynsmyndighet.</pre><pre>År 1991 beslöt riksdagen att alla\r\nanslagsframställningar från högskolorna skulle\r\nlämnas direkt till departementet och inte gå via\r\nUHÄ för bedömning och sammanställning. Därvid\r\nändrades åter UHÄ:s instruktion. Samtidigt\r\npoängterades mycket klart de lokala högskolornas\r\neget ansvar för utvärdering och kvalitetskontroll.</pre><pre>Jag anser att UHÄ har utfört ett gediget arbete\r\ninom högskolan då det gäller de frågor som UHÄ\r\nhar haft ansvar för. Men när vi nu föreslår riksdagen\r\natt besluta om att ersätta UHÄ som myndighet med\r\ndels ett sekretariat för nationell utvärdering, dels\r\nen servicemyndighet, innebär det att det\r\ndecentraliserade ansvaret för den egna\r\nkvalitetskontrollen och utvärderingen på resp.\r\nhögskola framstår än tydligare. Jag är övertygad\r\nom, att hade UHÄ varit kvar med eller utan\r\nändrade instruktioner, hade högskolorna även\r\nframgent förlitat sig på att det är någon annan som\r\ntar ansvar. Jag menar att utvärdering skall vara en\r\nkvalitetsdrivande process vid varje högskola och\r\ninte en myndighetsstyrd, kontrollerande och\r\njämförande.</pre><pre>Den nya servicemyndigheten kommer att ge\r\nriksdag och regering en samlad redovisning av\r\nverksamheten inom högskolorna. Den kommer att\r\nhantera ekvivaleringen av utländska betyg liksom\r\ninternationellt samarbete. Dessutom skall den ge\r\nexpertstöd och service av olika slag till högskolor\r\nsom har begärt stöd. Det gäller t.ex. juridiskt,\r\nadministrativt eller personellt stöd. Vidare skall\r\nman följa högskoleprovets utveckling. Riksdag och\r\nregering kan dessutom komma att använda\r\nservicemyndigheten för andra speciella uppgifter.\r\nTill detta kommer att grundutbildningsrådet\r\npermanentas i samband med nästa treårsbudget\r\noch att ett råd för forskning om högskolan inrättas.\r\nDe som befarar att riksdagens och regeringens\r\ntillsyn och kontroll beträffande högskolorna\r\nförsvinner i och med att UHÄ försvinner bör bli\r\nlugnade av detta. Det är olika högskolors behov\r\noch olika behov av service som kommer att styra\r\nden nya myndigheten.</pre><pre>När det gäller utrustningsnämnden är att märka att\r\nvi redan har ett delat ansvar.\r\nForskningsrådsnämnden (FRN) har ansvar för\r\nprioritering mellan olika dyrbara\r\nutrustningsprojekt. Man har mycket väl lyckats\r\njämka trots många stridiga viljor inom olika\r\ndiscipliner. Alla vill ju ha det allra bästa\r\nomedelbart.</pre><pre>Den andra delen av ansvaret för samordnad\r\nupphandling har UUH haft, men nu övergår det till\r\nservicemyndigheten och blir ett led i dess service.\r\nSom tidigare talare har framhållit blir det här allt\r\nviktigare i takt med att det europeiska\r\nintegrationsarbetet fortskrider. Det blir ju, Bengt\r\nSilfverstrand, inte mindre lönsamt med en\r\nservicemyndighet än det har varit med\r\nutrustningsnämnden.</pre><pre>Så till den andra stora frågan i detta betänkande.\r\nDet gäller FRN:s fortsatta arbetsområde.\r\nEgentligen borde detta anses logiskt höra mera\r\nihop med en diskussion om samtliga övriga\r\nforskningsråds organisation. Jag delar den glädje\r\nsom de två tidigare talarna visade, därför att vi i\r\nutskottet kom överens om att föreslå riksdagen att\r\nbehålla FRN till dess en samlad översyn av hela\r\nforskningsorganisationen inkl. FRN har\r\ngenomförts. FRN:s organisation har faktiskt legat\r\nfast i 15 år. Det är väl möjligt att det finns inslag av\r\nnyskapande och nyordning som kan vara till glädje\r\nför de uppgifter som den samlade\r\nrådsorganisationen har. Med detta enhälliga förslag\r\nknyter utskottet också an till vad vi sade i samband\r\nmed inrättandet av de tre nya forskningsråd som\r\nblev en följd av den förra forskningspropositionen.\r\nBeträffande alla tre utgick vi ifrån att rådens\r\ndepartementstillhörighet skulle utvärderas.\r\nKonsekvenserna för grundforskningen när råden\r\nknyts till andra departement än\r\nutbildningsdepartementet skulle redovisas.</pre><pre>När det gäller en sådan här översyn kan man ställa\r\nvissa frågor. Vilka förändringar i\r\nforskningssituationen har inträtt under de gångna\r\n15 åren? En annan fråga lyder: Vilken relation har\r\nråd utanför utbildningsdepartementet till råden\r\ninom departementet? En tredje fråga är denna:\r\nKan man genom att skapa större eller mindre\r\nenheter åstadkomma bättre förutsättningar för\r\ninnovativ forskning? En fjärde fråga som kan\r\nställas lyder: Hur skall nya initiativ främjas? Frågan\r\nbör ställas, eftersom vetenskapen i många fall är\r\nkonservativ och känslig endast för svängningar som\r\nredan förekommer inom den internationella\r\nvetenskapen. Ytterligare en fråga: Hur skall olika\r\nvetenskapsgrenar kunna korsbefrukta varandra,\r\noch hur skall man få till stånd en mindre grad av\r\nrevirbevakning mellan vetenskapliga discipliner?</pre><pre>Jag tycker att departementet hade för bråttom med\r\natt föreslå riksdagen att lägga ned FRN. Man hade\r\nkanske inte riktigt tänkt igenom FRN:s roll, varken\r\nnationellt eller internationellt. I det senare\r\nsammanhanget är ju FRN vårt medlemsorgan.</pre><pre>Man hade inte heller tänkt igenom FRN:s betydelse\r\nför kvinnoforskningen. Min kollega Barbro\r\nWesterholm kommer senare att utveckla detta.\r\nFöregående talare har också poängterat\r\ntillkännagivandet från 1989/90, där riksdagen var\r\nenig om att utse FRN som ansvarig för kvinno- och\r\njämställdhetsforskningen.</pre><pre>Man hade kanske inte heller tänkt på FRN:s ansvar\r\nför den tvär- och mångvetenskapliga forskning som\r\ninte är disciplinorienterad utan som tar som sin\r\nutgångspunkt i att det finns ett problem som bör\r\nbelysas från många discipliner och som utförs i\r\ngränslandet mellan olika discipliner. Ett bra och\r\ntydligt exempel på detta är handikappforskningen,\r\nsom ju berör inte bara medicin utan även teknik,\r\nnationalekonomi, socialvetenskap och\r\nsamhällsvetenskap. Ett annat exempel är att FRN\r\nunder Lundaekologen Per Brincks ledning byggt\r\nupp en betydande mångvetenskaplig kompetens\r\ninom området miljö och naturresurser, där teknik\r\noch naturvetenskap är nära kopplade till politisk\r\nstruktur, riskanalys, mänsklig psykologi, etik och\r\nkultur.</pre><pre>Till detta kommer FRN:s ansvar för\r\nforskningsinformationen som en brygga mellan\r\nforskare och medborgare. Den är uppskattad och\r\nhar säkert bidragit till förståelse och insikt hos\r\nmedborgare för forskningens betydelse för vår\r\nframtid. Vi ledamöter i utbildningsutskottet har väl\r\nalla fått en lång rad väl formulerade brev och läst\r\nartiklar som visar FRN:s betydelse och som gett\r\nexempel på att den väl har utfört sina uppgifter och\r\nhar gott internationellt renommé.</pre><pre>Under utskottsbehandlingen av FRN:s framtid har\r\njag insett att det finns en motsättning och ett\r\nrevirbevakande mellan ett mångvetenskapligt och\r\nett inomvetenskapligt synsätt. FRN:s verksamhet\r\nskulle, menas av vissa, stå i motsats till övriga\r\nforskningsråds verksamhet och ta ''resurser från\r\ndem''. Det är enligt min mening ett kortsynt, för att\r\ninte säga trångsynt, sätt att resonera. Jag anser att\r\nmångvetenskapligt och inomvetenskapligt synsätt\r\när lika nödvändiga och lika respektabla. Vi behöver\r\nsjälvklart djupare kunskaper inom olika discipliner,\r\nmen vi behöver också plöja nya marker, tänja\r\ngränserna och undersöka gränslandet. Det menar\r\njag är ett synsätt som det är FRN:s uppgift att\r\nstödja och bevaka.</pre><pre>Inte heller behöver övriga forskningsråd känna sig\r\nsom förlorare. I dag är budgeten till FRN 70\r\nmiljoner och till övriga forskningsråd 1 400\r\nmiljoner.</pre><pre>Vill vi i denna riksdag få till stånd forskning i\r\ngränslandet, dvs. samarbete kring ett problem\r\nmellan forskare från många discipliner, måste vi\r\nvara tydliga och ge uppdraget till någon som står fri\r\nfrån disciplinerna samt ge pengar till detta.\r\nTvärvetenskapligt synsätt kan man inte prata fram.</pre><pre>Herr talman! Jag yrkar bifall till utskottets\r\nhemställan i dess helhet, vilket innebär att vi\r\nåterkommer och då får en samlad översyn av hela\r\nrådsorganisationen inkl. FRN. Då är jag övertygad\r\nom att ett mångvetenskapligt eller\r\ntvärvetenskapligt råd, FRN eller någon annan, väl\r\nförsvarar sin plats.</pre><pre>Anf. 94  BJÖRN SAMUELSON (v) replik:</pre><pre>Fru talman! Margitta Edgren kallar\r\nvetenskapsbutiker för bibliotek. Om det gör saken\r\nlättare för Margitta Edgren, kan vi väl enas om att\r\nanvända det begrepp som Hermann Hesse en gång\r\nmyntade: abraxas. Men saken är ju den att\r\nbiblioteksutvecklingen går en kräftgång i dag. Det\r\när bl.a. mot den bakgrunden som vi föreslår\r\ninrättande, med försöksverksamhet fr.o.m. nu, av\r\nvetenskapsbutiker. Vi har också föreslagit en\r\nblygsam summa pengar till detta, 7 milj. kr. Det gör\r\nvi av omsorg om forkningsinformation osv.</pre><pre>Jag delar Margitta Edgrens uppfattning i fråga om\r\nrevirtänkande. Det framgick väldigt tydligt vid\r\nutskottsbehandlingen att särskilt manliga forskare,\r\ndessa kolesterolstinna hanar, märker ut sitt revir.\r\nJag hade tänkt använda ett helt annat ord, men det\r\när inte tillåtet här i kammaren.</pre><pre>Nu måste jag ställa frågan: Ser Margitta Edgren i\r\ndag några problem av kontinuitetsart när det gäller\r\nsnabba förändringar i ansvarstagande? Jag ställer\r\nden här frågan just mot bakgrund av att jag tycker\r\natt det är så viktigt att utveckla, slå vakt om och\r\nvärna om jämställdhets- och kvinnoforskningen.\r\nJag tror inte att den mår bra av att slängas hit och\r\ndit, eftersom den vetenskapen är inne i ett mycket\r\nviktigt och spirande skede, och den behövs för att\r\nvi skall få ett mänskligare samhälle att leva i.</pre><pre>Anf. 95  MARGITTA EDGREN (fp) replik:</pre><pre>Fru talman! Några kolesterolstinna hanar har jag\r\nfaktiskt inte träffat på, men jag var kanske inte med\r\npå den uppvaktning som Björn Samuelson syftar\r\npå.</pre><pre>Ja, jag ser risker för kontinuitetsproblem. Vi\r\nfullföljer ju inte den ursprungliga intentionen att\r\nförändra FRN, utan vi säkerställer kontinuiteten på\r\ndetta sätt som nu görs. Jag är helt övertygad om att\r\nden samlade bedömning som skall göras också\r\nkommer att säkerställa kontinuiteten för t.ex.\r\nkvinnovetenskaplig forskning.</pre><pre>När jag ändå har ordet vill jag säga att Björn\r\nSamuelson i sitt huvudanförande gjorde litet spe av\r\ndet förslag om fria universitet som nu är ute på\r\nremiss. Jag vill för kammaren påpeka att det är\r\nfråga om remiss och inget ställningstagande vare sig\r\nfrån departementet eller från olika partier.\r\nDäremot har förslaget faktiskt fungerat som en\r\nförlösare till samtal, aktiviteter och en kreativ\r\nprocess, där högskolorna för första gången\r\nverkligen över gränserna diskuterat sin framtid och\r\nfunderat på vad vi vill med universitet och\r\nhögskolor. En del har kommit fram till att säga: Ja,\r\nvi bejakar en eventuell ytterligare frihet med hjälp\r\nav stiftelsekapital om det går att ordna. Andra har\r\nsagt: Nej, vi är inte intresserade av det, utan vi vill\r\ngöra si eller så. Denna process måste ha varit\r\noerhört både nyttig och välkomnad i högskole- och\r\nuniversitetsvärlden.</pre><pre>Anf. 96  BJÖRN SAMUELSON (v) replik:</pre><pre>Fru talman! Ja, Margitta Edgren, vad har det\r\nförslaget i så fall med den kommande propositionen\r\natt göra? Vi vet ju ingenting om vilka förslag som\r\nkommer att läggas fram. Varför då riva upp en\r\norganisationsstruktur, innan vi vet hur de följande\r\nförslagen kommer att se ut?</pre><pre>Jag har också följt diskussionen och debatten. Det\r\nkan hända att en del av denna debatt är välgörande,\r\ndet tror jag säkert. Men därifrån till att ha en\r\nkontinuitet i den politiska beslutsprocessen är\r\nsteget långt. Vad jag ville påpeka är att det under\r\nvåren inte kommer något förslag, som riksdagen får\r\nmöjlighet att behandla färdigt innan vi skiljs åt för\r\nsommaren. Det är ett kallt konstaterande. Det\r\nvittnar om problem som vi får anledning att\r\nåterkomma till.</pre><pre>Anf. 97  MARGITTA EDGREN (fp) replik:</pre><pre>Fru talman! Jag förstår inte vad det är för struktur\r\nsom vi nu river upp, förutom att UHÄ skall\r\navvecklas och ersättas med två andra strukturer.\r\nDär är jag inte riktigt med Björn Samuelson. Är det\r\nvad som avses, kan ju inte detta förstöra all\r\nkontinuitet när det gäller kvinnoforskning och\r\nannan forskning.</pre><pre>Att fria universitet kanske blir litet försenade är för\r\növrigt bara av respekt för alla dem som har svarat,\r\nså att man verkligen skall hinna med att ta del av\r\nalla svar som har kommit in. Då vet man bättre var\r\nman landar. Jag tycker inte att det är en så stor\r\nkatastrof att man inte -- undantagsvis -- har hållit\r\ntidsplanen.</pre><pre>Anf. 98  BENGT SILFVERSTRAND (s) replik:</pre><pre>Fru talman! Först vill jag komplettera mitt tidigare\r\nanförande med att yrka bifall till reservationerna 4,\r\n5 och 6.</pre><pre>Det är intressant att Margitta Edgren på tal om\r\nUHÄ säger att avvecklingen är logisk. Jag har\r\nanledning att än en gång fråga: Vad finns det för\r\nlogik i att avveckla en myndighet och samtidigt\r\ntilskapa två nya myndigheter? Margitta Edgren\r\nanvände begreppet strukturer. Hon undvek\r\nuppenbarligen medvetet att ta det fula ordet\r\n''myndighet'' i sin mun, men det står klart och\r\ntydligt uttryckt i propositionen att det handlar om\r\natt tillskapa två nya myndigheter. Två myndigheter\r\nskall alltså utföra det arbete som en myndighet\r\ntidigare har utfört. Det kallar jag inte för\r\nrationalisering, decentralisering och avveckling,\r\nutan det är att bibehålla och kanske t.o.m. utveckla\r\nen byråkrati, som ni ju i andra sammanhang säger\r\natt ni inte vill ha.</pre><pre>För att anknyta till arbetet Fria universitet och\r\nhögskolor, som snart skall presenteras nämnde\r\nMarigitta Edgren i det sammanhanget\r\nstiftelsekapital, osv. Det finns det inte någonting\r\nom i departementspromemorian -- inte en rad,\r\nmöjligen en bisats om att ett sådant förslag skall\r\nframläggas. Men inte heller detta förslag kommer\r\nfram, åtminstone inte under våren. För en tid sedan\r\nfick vi i utskottet reda på att förslaget kanske\r\nkommer i höst. Hur är det egentligen med\r\nreformviljan och de konkreta uttrycken för den i\r\nregeringskansliet, Margitta Edgren?</pre><pre>Anf. 99  MARGITTA EDGREN (fp) replik:</pre><pre>Fru talman! I boken Året som gick 1989/90, som är\r\nskriven av UHÄ, finns en mycket bra beskrivning\r\nav hur UHÄ då som myndighet såg på utvecklingen\r\ninom högskolan. Det är utifrån detta som jag menar\r\natt det är logiskt att UHÄ försvinner. UHÄ skriver:\r\n''Huvudprincipen är att ansvaret för att uppföljning\r\noch utvärdering sker skall följa befogenheten på\r\nvarje nivå i högskolan. Varje universitet och\r\nhögskola skall själv etablera de utvärderingsformer\r\nsom är bäst anpassade till enhetens\r\nverksamhetsområden, mål och storlek.'' Med detta\r\nhar också arbetet påbörjats och det är i full gång vid\r\nen rad högskolor och universitet. UHÄ beskriver\r\narbetet i Lund, i Uppsala och inom\r\ncivilingenjörsutbildningen.</pre><pre>Redan 1989 beskrev UHÄ hur man ser på\r\nframtiden. Den logiska följden kopplat till det som\r\njag tog upp i mitt anförande är då att UHÄ så att\r\nsäga fasas ut och ersätts med en myndighet, Bengt\r\nSilfverstrand -- vi måste läsa från olika papper. En\r\nny myndighet skall inrättas den 1 juli 1992 med\r\nuppgift att fullgöra serviceuppgifter åt\r\nhögskoleenheterna. Det andra som skall inrättas är\r\nett sekretariat med huvudansvar för utvärdering av\r\nutbildningen och forskningen vid universitet och\r\nhögskolor. Detta sekretariat skall inrättas den 1 juli\r\n1992. Sekretariatets uppgift är främst att genom\r\ninitiativ samordna och offentliggöra resultat. Jag\r\nkan inte få detta till annat än att det skall inrättas en\r\nmyndighet som skall ersätta en annan myndighet.</pre><pre>Jag tror att det är en viktig symbolfråga, att den\r\nmyndighet som är kopplad till den gamla högskole-\r\noch universitetsorganisationen, dvs. UHÄ,\r\nförsvinner när man nu går in i en ny fas. Annars\r\nluras verksamheten att fortsätta att luta sig mot de\r\ngamla strukturerna. Jag föredrar ordet ''struktur'',\r\nmen samtidigt skäms jag inte för att använda ordet\r\n''myndighet''. Det finns mycket av bra byråkrati\r\nsom behövs och som handhas av myndigheter.</pre><pre>Anf. 100  BENGT SILFVERSTRAND (s) replik:</pre><pre>Fru talman! Jag vill anföra ett par rader ur den\r\nproposition som Moderaternas företrädare här har\r\nkämpat för, så kan vi klara ut faktauppgiften. I\r\nproposition 1991/92:76 skriver man: Två nya\r\nmyndigheter bildas i stället, ett verk som\r\nhuvudsakligen skall ha serviceinriktade funktioner\r\nosv. och ett sekretariat med huvudansvar för\r\nutvärderingen av universitetens och högskolornas\r\nutbildning och forskning -- vilket skulle bevisas.</pre><pre>Men, Margitta Edgren, är inte innehållet viktigare?\r\nVad skall utvärderingen omfatta? Var finns\r\nsamhällsrelevansen? Det räcker inte att se\r\nutbildning och forskning ur ett högtstående\r\nrenodlat akademiskt perspektiv, utan högskolans\r\nverksamhet måste ju också i rimlig omfattning vara\r\nsamhällsrelevant. Vad har Vitterhetsakademien för\r\nspeciella kvaliteter och förutsättningar för att dra\r\nupp riktlinjer för utvärdering av utbildningen av\r\njurister, förskollärare, receptarier och\r\nsjukgymnaster? Det skulle vara intressant att få\r\nreda på.</pre><pre>När det slutligen gäller FRN,\r\nforskningsrådsnämnden, märkte jag att Margitta\r\nEdgren förde ett mycket glidande resonemang. Det\r\nvar ömsom positivt och hade ömsom en ton av ''vi\r\nfår väl se''. Hon använde sig bl.a. av formuleringen:\r\nVi skall behålla FRN intill dess en samlad översyn\r\nav forskningsrådsorganisationen skall ske.</pre><pre>Jag har därför anledning att än en gång ställa\r\nfrågan: Står Margitta Edgren och de partier hon\r\nföreträder bakom statssekreterarens i\r\nutbildningsdepartementet uttalande i tidskriften\r\nActor om att det nog tyvärr är ofrånkomligt med ett\r\nårs ovisshet för FRN:s personal? Är Margitta\r\nEdgren beredd att, i konsekvens med den positiva\r\ndelen i sitt resonemang till förmån för FRN, ta\r\navstånd från detta yttrande?</pre><pre>Anf. 101  MARGITTA EDGREN (fp) replik:</pre><pre>Fru talman! Jag står bakom det som utskottet nu\r\nlägger fram för riksdagen till bedömning. Min\r\nlojalitet gäller utbildningsutskottet och det förslag\r\ntill beslut som vi för fram. Är det helt klart, Bengt\r\nSilfverstrand? Det finns inte någon anledning för\r\nmig att ta ställning till artiklar som jag inte har läst,\r\nutan som jag bara har hört delar av refererade här\r\ni dag.</pre><pre>Akademiernas funktion är bara ett exempel på att\r\ndetta utvecklingssekretariat har möjlighet att söka\r\nkompetens och expertis på många håll i samhället,\r\nsåväl i Sverige som utanför landet. Det är ju inte\r\nmeningen att Vitterhetsakademien skall utvärdera\r\nförskollärarnas, sjuksköterskornas och läkarnas\r\nutbildning. Någon sådan kompetens har\r\nVitterhetsakademien säkerligen inte.\r\nVitterhetsakademien är omnämnd bara som\r\nexempel, som inte skall tolkas alltför bokstavligt.</pre><pre>Sverige är ett litet land med begränsade resurser.\r\nDet nationella ansvaret kräver bl.a. att riksdagen\r\nskall kunna ålägga en viss sektor att bedriva\r\nforskning och utbildning i syfte att garantera vissa\r\nsmala ämnesområden. Riksdagens\r\nställningstagande blir ju aktuellt vart tredje år, när\r\ndet avges en samlad högskoleproposition och en\r\nsamlad forskningsproposition. Det är då som man\r\nhar tillfälle att efterlysa precis det som Bengt\r\nSilfverstrand talade om, dvs. de samhällsrelevanta\r\nsynpunkter som måste läggas på all högre\r\nutbildning och forskning.</pre><pre>Talmannen anmälde att Bengt Silfverstrand\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 102  STEFAN KIHLBERG (nyd):</pre><pre>Fru talman! När jag fick proposition 1991/92:76,\r\nsom är den proposition som betänkandet grundar\r\nsig på, i min hand var jag full av förväntan. Vi har\r\nfått lära oss att det brukar komma bra förslag från\r\nutbildningsdepartementet. Jag konstaterade att så\r\nvar fallet också den här gången. UHÄ skall\r\nförsvinna, och det tycker vi är bra. Men när jag kom\r\ntill det här med forskningsrådsnämnden, FRN, dök\r\ndet upp en massa frågetecken. Varför? Jag letade\r\noch letade efter skäl till att lägga ned FRN, men jag\r\nhittade inga. Detta är inledningen till vad man\r\nskulle kunna kalla för Festlig Rumba i Natten -- för\r\natt använda samma begynnelsebokstäver som ingår\r\ni förkortningen.</pre><pre></pre><pre>Jag känner inte Per Unckel, men någon slags\r\nbevekelsegrund har han förmodligen haft för att\r\nlägga fram förslaget. Han verkar glad och trevlig.\r\nJag vet inte om han har sett för många\r\nwesternfilmer, där man ju skjuter från höften, och\r\ndärför provade med ett höftskott. Men den som kan\r\nskytte vet att ett skott från höften träffar mycket\r\nsällan, och det gjorde inte det här heller.</pre><pre>Detta innebar att vi i Ny demokrati snabbt\r\nupptäckte att vi på den här punkten hade ungefär\r\nsamma uppfattning som socialdemokraterna, och vi\r\nkonstaterade att det var bra. Vi har inga som helst\r\nproblem att se positiva sidor hos våra vänner\r\nsocialdemokraterna, även om vi kritiserar dem\r\nmycket hårt i andra sammanhang.</pre><pre>Detta var inledningen till det jag kallar för politisk\r\nrumba. Det var lärorikt för oss nybörjare i\r\npolitiken. Här kan man konstatera vad prestige\r\nbetyder. Men resultatet blev bra, och det är\r\nglädjande. Alla är överens. Vi gillar att man kan\r\nlämna prestigebänken och i stället hitta en\r\ngemensam bra lösning. Såvitt jag förstår kan det\r\nbara finnas en person, en viss partiledare med\r\naversion mot soffor, som inte gillar detta.\r\nOtäckingarna i Ny demokrati sitter i soffan, och\r\nFolkpartiet har alldeles frivilligt satt sig bredvid.\r\nDet är inget som helst problem för oss. Välkomna,\r\nFolkpartiet!</pre><pre>Jag vill understryka att det faktum att vi vill behålla\r\nFRN inte är ett ställningstagande för att FRN är\r\nden slutligt bästa möjliga lösningen lika litet som\r\nforskningsråden är. Det råder inget tvivel om att\r\nFRN gör och har gjort en bra och uppskattad insats.\r\nMen vi vill skapa ett ännu bättre akademiskt\r\nforskningsklimat och se över väldigt mycket i den\r\nakademiska utbildningen och forskningen. Vi\r\ntycker därför att man skall ta ett helhetsgrepp. Det\r\nfinns ett bra utgångsläge för detta. Det är\r\npropositioner på gång, och den forskningspolitiska\r\npropositionen kommer 1993.</pre><pre>De som är nyfikna på vad vi inom Ny demokrati\r\ntycker får gärna stilla sin nyfikenhet genom att läsa\r\nden motion vi har skrivit som ger litet riktlinjer\r\nkring akademisk utbildning och forskning. En\r\ngrundläggande utgångspunkt för oss är, att ju färre\r\npolitiker som styr och ställer desto bättre, så\r\nmycket är klart. Vår tilltro till den akademiska\r\nvärlden är kolossalt stor, och vi anser att kvaliteten\r\nmåste vara ledstjärna. Vi vill naturligtvis ha\r\nkonkurrens även inom akademiska lärosäten och\r\nforskning.</pre><pre>Herr talman! Jag yrkar bifall till utskottets\r\nhemställan i utbildningsutskottets betänkande 18.</pre><pre>Anf. 103  BARBRO WESTERHOLM (fp):</pre><pre>Herr talman! Jag vill uppehålla mig kring\r\nforskningsrådsnämnden och kvinnoforskningen\r\nsamt erinra om historieskrivningen.</pre><pre>Som bekant kom en forskningspolitisk proposition\r\nvåren 1990. I den ville regeringen lyfta fram\r\nkvinnoforskningen, men det var mycket dåligt med\r\nresurser för den. Därför motionerade kvinnor från\r\nalla riksdagspartier till förmån för en överflyttning\r\nav det centrala ansvaret för kvinno- och\r\njämställdhetsforskningen från regeringskansliet till\r\nforskningsrådsnämnden, och man föreslog också\r\nytterligare resurser. Riksdagen biföll detta och\r\nbeslöt i stort sett i enlighet med motionen.</pre><pre>När propositionen med förslaget om en\r\nnedläggning av FRN kom ett och ett kvarts år efter\r\ndet att organisationen hade börjat fungera var det\r\nett dråpslag mot kvinnoforskningen, som nu börjat\r\nfå fotfäste och växa fram bra i Sverige. Det är\r\ndärför som kvinnor i Sveriges riksdag åter har\r\nmotionerat för att stödja och bevara den kvinno-\r\noch jämställdhetsforskning som FRN ansvarar för.</pre><pre>I den fyrpartimotion som kvinnor från de\r\nborgerliga partierna väckt skriver vi: Den enhet\r\nsom i dag ansvarar för kvinno- och\r\njämställdhetsforskningen och informationen i FRN\r\nhar fungerat väl och bör inte splittras utan hållas\r\nsamman också i fortsättningen. FRN har varit en\r\nlämplig värd för denna verksamhet genom sin\r\nneutralitet gentemot olika särintressen.</pre><pre>Jag har också motionerat tillsammans med Jan-\r\nErik Wikström till förmån för att det också i\r\nfortsättningen skall finnas ett tvärvetenskapligt\r\nforskningsråd.</pre><pre>Det är därför en glädje att i dag finna att FRN blir\r\nkvar. Förnuftet har fått vinna över prestigen. Det är\r\nnu viktigt att inför den forskningspolitiska\r\npropositionen inte rasera vad som byggts upp och\r\nvisat sig fungera väl, utan att analysera hur FRN\r\nskall utvecklas.</pre><pre>Att vi behöver ett tvärvetenskapligt forskningsråd\r\när oomtvistligt. Jag kan nämna att antalet\r\nansökningar för att få pengar till kvinnoforskning\r\nhar ökat från 116 förra året till 144 i år. I år uppgår\r\ndet sökta beloppet till totalt 40 milj.kr., och det\r\nfinns 5 milj.kr. att dela ut. Eftersom det rör sig om\r\nmånga mycket bra ansökningar av hög kvalitet och\r\nhög angelägenhetsgrad, har de som bedömt dessa\r\nansökningar beslutat att tillråda att FRN i sin\r\nanslagsframställning tar upp 20 milj.kr. för denna\r\nforskning för att täcka kommande\r\nforskningsbehov.</pre><pre>Jag välkomnar samtidigt översynen av FRN. Jag\r\nvar ledamot av den grupp som såg över arbetet vid\r\nNorges Allmennvitenskapelige Forskningsråd, en\r\nmotsvarighet till FRN. Den utredningen visade\r\nmycket tydligt på behovet av tvärsektoriell\r\nforskning och en sammanhållande enhet för den\r\nforskningen. Utredningen slog hål på en rad myter\r\nsom fanns kring denna forskning. Den är inte\r\nflummig. Det finns här mycken forskning av\r\nmycket hög kvalitet och angelägenhetsgrad för\r\nsamhället.</pre><pre>En poäng med denna utredning var att utredarna\r\nkom från de andra nordiska länderna, vilket gjorde\r\natt de stod helt fria från eventuella nationella\r\nbindningar. Det är något som jag tycker att man\r\nskall fundera över när nu hela\r\nforskningsrådsorganisationen skall ses över.</pre><pre>Jag vill avrunda med att återigen uttrycka min\r\nglädje över att forskningsrådsnämnden blir kvar.\r\nMen jag hoppas också att personalen där får\r\narbetsro. Det har tagits oerhört mycket tid och\r\nkraft från den under dessa månader, tid och kraft\r\nsom jag tror hade kunnat användas på ett\r\neffektivare sätt.</pre><pre>Anf. 104  JOHAN BROHULT (nyd):</pre><pre>Herr talman! Många har här uttryckt sin\r\ntillfredsställelse med att forskningsrådsnämnden\r\nfår bli kvar. Också jag tänkte göra detta, och därför\r\nblir nu mitt anförande kort.</pre><pre>Forskningsrådsnämnden bildades på 1960-talet.\r\nDet var ett samarbete mellan Erlander och\r\nIngenjörsvetenskapsakademien. Så småningom\r\nfick den, år 1977, sin nuvarande utformning. Den\r\ntid då Erlander verkade präglades av stor förståelse\r\nmellan regering, riksdag och näringslivet. Det blev\r\nofta lösningar som gick över partigränserna.</pre><pre>Erlander hävdade att uppmuntran av\r\nvetenskapsmän var en mycket bättre metod än hård\r\npolitisk styrning. Som ett kvitto på det goda\r\nsamarbete som etablerades mellan riksdagen och\r\nIngenjörsvetenskapsakademien har vi nu RIFO, ett\r\norgan för kontakt mellan riksdagsmän och\r\nforskare.</pre><pre>Som jag tidigare sade är FRN mycket litet\r\npolitiserat och har alltså kunnat arbeta sakpolitiskt\r\noch prestigelöst. Uppgifterna är i princip tre. Den\r\nförsta är att ha ansvar för den tvärvetenskapliga\r\nforskningen, något som blir allt viktigare. Barbro\r\nWesterholm har talat om kvinnoforskningen, och vi\r\nhar också hört om handikappforskningen. FRN är\r\nett organisatoriskt hemvist för alla dessa\r\nforskningsområden. Det kommer nya teorier när\r\ndet blir dags för att testa nya hypoteser.</pre><pre>Den andra viktiga uppgiften är att fördela medel till\r\ndyrbar utrustning. Det kan vara inom medicin och\r\nteknik och gälla t.ex. teleskop, acceleratorer,\r\ndatautrustning, instrument osv. Man behöver alltså\r\nbara söka i ett av forskningsråden. Sedan står FRN\r\nför balansen när man delar ut medel. Det fungerar\r\nväl utan att man varje år ger en fix summa till vart\r\noch ett av forskningsråden.</pre><pre>Den tredje uppgiften är att ge en kontinuerlig\r\ninformation om den pågående forskningen. Man\r\nger också ut en del undervisningsmaterial. Jag har\r\ntagit med mig några exempel som jag har lagt på\r\nbänken här nere. De som är intresserade kan gå\r\nfram och titta på dem.</pre><pre>När propositionen meddelade att man skulle lägga\r\nner FRN kom det som en överraskning. Det\r\nverkade illa underbyggt, som många har sagt. FRN\r\nblandades ihop med andra organ, som är hårt\r\npolitiskt styrda. Man borde ha kunnat vänta med\r\natt fatta ett sådant beslut till våren 1993 då det blir\r\nen samlad bedömning av forskningen i Sverige.</pre><pre>Det är tillfredsställande att kunna konstatera att\r\nutskottet har tagit intryck av de motioner som\r\nkommit från Socialdemokraterna, Centern,\r\nVänsterpartiet och Ny demokrati. Där har vi\r\nframhållit att underlaget för att lägga ner FRN var\r\nmycket dåligt. Vi framhåller också alla positiva\r\neffekter och de konsekvenser som det skulle få om\r\nman lade ner forskningsrådsnämnden. Då skulle\r\nman slå sönder det kontaktnät som hade byggts upp\r\nmellan olika forskargrupper och samhällsgrupper\r\nbåde inom och utom Sverige.</pre><pre>Nu konstaterar vi att forskningsrådsnämnden får\r\nbli kvar. Jag hoppas att man också inser detta 1993.</pre><pre>Herr talman! Det går alltså bra för dem som vill att\r\ntitta på litet litteratur här.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande kulturutskottets\r\nbetänkande 1991/92:KrU12 samt\r\nutbildningsutskottets betänkanden\r\n1991/92:UbU10, UbU8, UbU9, UbU11, UbU12\r\noch UbU18.</pre><pre>Kulturutskottets betänkande KrU12</pre><pre>Mom. 1 (användningen av medel från\r\nutbildningsavgiften till anslaget Bidrag till\r\nfolkbildningen)</pre><pre>Utskottets hemställan bifölls med 166 röster mot\r\n125 för reservation 1 av Åke Gustavsson m.fl.</pre><pre>Mom. 2 (medelsanvisningen till Bidrag till\r\nfolkbildningen)</pre><pre>Först biträddes reservation 2 av Åke Gustavsson\r\nm.fl. med 114 röster mot 12 för meningsyttringen\r\nav Elisabeth Persson. 169 ledamöter avstod från att\r\nrösta.</pre><pre>Härefter bifölls utskottets hemställan med 169\r\nröster mot 126 för reservation 2 av Åke Gustavsson\r\nm.fl.</pre><pre>Mom. 4 (konstnärernas arbets- och\r\ninkomstmöjligheter)</pre><pre>Utskottets hemställan bifölls med 168 röster mot\r\n126 för reservation 3 av Åke Gustavsson m.fl.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU10</pre><pre>Mom. 3 (avgifter i gymnasieskolan och kommunal\r\nvuxenutbildning)</pre><pre>Utskottets hemställan bifölls med 223 röster mot 27\r\nför reservation 2 av Stefan Kihlberg. 46 ledamöter\r\navstod från att rösta.</pre><pre>Mom. 4 (lagfäst rätt till kostnadsfria skolmåltider\r\noch läromedel)</pre><pre>Utskottets hemställan bifölls med 284 röster mot 11\r\nför meningsyttringen av Björn Samuelson i\r\nmotsvarande del.</pre><pre>Mom. 7 (gymnasiereformens finansiering)</pre><pre>Utskottets hemställan bifölls med 167 röster mot\r\n127 för reservation 3 av Lena Hjelm-Wallén m.fl.</pre><pre>Mom. 9 och 10 (regeringens förslag till besparingar\r\ninom kommunal vuxenutbildning, m.m.)</pre><pre>Utskottets hemställan bifölls med 169 röster mot\r\n127 för reservation 4 av Lena Hjelm-Wallén m.fl.</pre><pre>Mom. 12 (slopande av medel till\r\nhemspråksundervisning)</pre><pre>Utskottets hemställan bifölls med 270 röster mot 24\r\nför reservation 5 av Stefan Kihlberg. 1 ledamot\r\navstod från att rösta.</pre><pre>Mom. 14 (specialresurser till toppresterande\r\nelever)</pre><pre>Utskottets hemställan -- som ställdes mot\r\nreservation 6 av Stefan Kihlberg -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU8</pre><pre>Utskottets hemställan bifölls.</pre><pre>Utbildningsutskottets betänkande UbU9</pre><pre>Mom. 2 (medel för löntagarorganisationernas\r\nverksamhet i skolans arbetslivsorientering)</pre><pre>Utskottets hemställan bifölls med 169 röster mot\r\n127 för reservation 1 av Lena Hjelm-Wallén m.fl.</pre><pre>Mom. 10 (kampanj ''Rör inte min kompis'')</pre><pre>Utskottets hemställan bifölls med 168 röster mot\r\n127 för reservation 3 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 17 (avskaffande av anslaget Bidrag till viss\r\ncentral kursverksamhet, m.m.)</pre><pre>Utskottets hemställan bifölls med 169 röster mot\r\n116 för reservation 5 av Lena Hjelm-Wallén m.fl. 11\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU11</pre><pre>Mom. 7  (anslagsbeloppet under Specialskolor\r\nm.m.)</pre><pre>Utskottets hemställan bifölls med 281 röster mot 12\r\nför meningsyttringen av Björn Samuelson.</pre><pre>Mom. 11 (statsbidraget till grundskoledelen av\r\nFranska skolan och Göteborgs högre samskola)</pre><pre>Utskottets hemställan -- som ställdes mot\r\nreservationen av Lena Hjelm-Wallén m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU12</pre><pre>Mom. 2 (regeringens förslag att avskaffa anslaget\r\nStimulansbidrag till förbättringar av den fysiska\r\nmiljön i skolorna)</pre><pre>Först biträddes reservationen av Lena Hjelm-\r\nWallén m.fl. med 117 röster mot 11 för\r\nmeningsyttringen av Björn Samuelson. 166\r\nledamöter avstod från att rösta.</pre><pre>Härefter bifölls utskottets hemställan med 165\r\nröster mot 128 för reservationen av Lena Hjelm-\r\nWallén m.fl. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU18</pre><pre>Mom. 1 (avslag på proposition 1991/92:76 såvitt\r\navser nedläggning av universitets- och\r\nhögskoleämbetet)</pre><pre>Utskottets hemställan bifölls med 169 röster mot\r\n126 för reservation 1 av Lena Hjelm-Wallén m.fl.</pre><pre>Mom. 2 (avslag på proposition 1991/92:76 såvitt\r\navser nedläggning av utrustningsnämnden för\r\nuniversitet och högskolor)</pre><pre>Utskottets hemställan bifölls med 169 röster mot\r\n126 för reservation 2 av Lena Hjelm-Wallén m.fl.</pre><pre>Mom. 3 (riktlinjer för utvärdering av högskolan)</pre><pre>Utskottets hemställan bifölls med 168 röster mot\r\n126 för reservation 3 av Lena Hjelm-Wallén m.fl.</pre><pre>Övriga moment</pre><pre>Utskottets hemställan bifölls.</pre><pre>10 §  Turism</pre><pre>Föredrogs</pre><pre>kulturutskottets betänkande</pre><pre>1991/92:KrU16 Turism (prop. 1991/92:100 delvis).</pre><pre>Anf. 105  MAJA BÄCKSTRÖM (s):</pre><pre>Herr talman! Om kammaren i dag fattar beslut i\r\ndenna fråga enligt utskottets betänkande, kommer\r\nSveriges turistråd att avvecklas. Riksdagen\r\nkommer -- med andra ord -- att besluta att Sverige\r\nblir det enda landet i Västeuropa som inte har ett\r\nnationellt turistorgan.</pre><pre>I andra länder ökar de statliga insatserna och\r\nengagemanget i turistfrågorna. I Sveriges riksdag\r\ndäremot är majoriteten tydligen beredd att rösta\r\nfram ett förslag som kommer att medföra mycket\r\nallvarliga konsekvenser för våra möjligheter att\r\nutveckla turismen.</pre><pre>Turerna kring Sveriges turistråd har varit många,\r\noch vi har också i denna kammare livligt diskuterat\r\nbåde turismen som en intressant sektor och\r\nSveriges turistråd som det officiella organ som haft\r\nansvar för att marknadsföra och utveckla turismen\r\ntill och i Sverige.</pre><pre>Kunskapen om turismens positiva effekter på\r\nhandelsbalans, sysselsättning -- inte minst i\r\nglesbygden -- och innevånarnas hälsa och\r\nvälbefinnande har ökat inte minst bland oss\r\npolitiker i riksdagen.</pre><pre>Vi har också hittills i riksdagen, bland alla partier,\r\nvarit ense om att målen för turistpolitiken här i\r\nlandet skall vara att främja en utveckling av\r\nturismen, så att den får största möjliga effekter på\r\ndessa för hela samhället så viktiga områden.</pre><pre>Däremot har vi inte alltid varit lika eniga om hur vi\r\nskall nå målen, och där har bl.a. Sveriges turistråds\r\nroll och uppgifter diskuterats mycket intensivt.</pre><pre>Vi socialdemokrater anser att regeringen hanterat\r\nde för landet så viktiga turistfrågorna på ett\r\nansvarslöst och helt oacceptabelt sätt, när den i\r\nhöstas plötsligt anmälde att man skulle avveckla\r\nSveriges turistråd.</pre><pre>Trots att riksdagen därefter beslutade att det skall\r\nfinnas ett nationellt turistråd, återkom regeringen i\r\nbudgetpropositionen med samma ansvarslösa\r\nförslag som tidigare. Detta kan väl om något\r\nbetecknas som anmärkningsvärt. Det lovar i\r\nsanning inte gott för turismens framtid i vårt land.\r\nDess värre känns det som om man kan förvänta att\r\nregeringen tänker fortsätta i den här stilen och\r\nsabotera av riksdagen fattade beslut.</pre><pre>Nu får det i ärlighetens namn sägas att utskottet i\r\nnågon mån förbättrat regeringens förslag och\r\ndärmed måhända -- till viss del -- räddat ansiktet på\r\nregeringen.</pre><pre>Det är ytterst trist att behöva säga att vi\r\nsocialdemokrater trots detta måste konstatera att\r\ndet i de avgörande frågorna finns mycket stora\r\nbrister, som borde ha kunnat undvikas om man\r\ntagit hänsyn till de motioner som är behandlade i\r\nbetänkandet.</pre><pre>Socialdemokraternas förslag går i stort ut på\r\nföljande.</pre><pre>De nuvarande målen för turist- och\r\nrekreationspolitiken står fast, dvs. att utveckla\r\nturismen på ett sådant sätt att den ger största\r\nmöjliga positiva effekter på handelsbalansen, för\r\nsysselsättningen, inte minst i glesbygden, samt för\r\nmedborgarnas möjligheter till en rik och varierad\r\nfritid och rekreation.</pre><pre>Vi kan inte se något fel i en sådan målsättning från\r\nstatens sida. Det är enligt vårt synsätt en möjlighet\r\natt använda turismens förutsättningar till att uppnå\r\nflera, inte minst i dag, angelägna samhällsmål.</pre><pre>Vad staten nu gör -- om riksdagen i dag antar\r\nutskottsmajoritetens förslag -- är att man gör\r\nturismen till enbart en branschfråga, som\r\nmarknadskrafterna själva skall klara.</pre><pre>Därmed behövs inte något nationellt, mera\r\nofficiellt turistorgan, som Sveriges turistråd eller\r\nden delegation som engagerat sig för att med hjälp\r\nav olika myndigheters insatser utveckla Sverige\r\nsom turistland.</pre><pre>Det iögonenfallande med detta är att riksdagen så\r\nsent som i december 1991 beslutade att ett\r\nnationellt turistråd skulle finnas och att staten\r\nskulle stödja verksamheten.</pre><pre>Detta beslut var enligt Socialdemokraterna mycket\r\nklokt, med tanke på turismens betydelse för vårt\r\nland.</pre><pre>Genom det beslut som majoriteten i denna\r\nkammare föreslår oss fatta ersätts Turistrådet med\r\nett av regeringen framförhandlat organ med\r\nbranschen som ägare i aktiebolagsform, vilket skall\r\narbeta enbart med marknadsföring av turism till\r\nSverige i utlandet.</pre><pre>Statens roll kommer att bli inskränkt till att ''köpa\r\ntjänster'' av detta bolag för presentation av\r\n''Sverigebilden'' utomlands.</pre><pre>Vi måste ju fråga oss om det är så här man skall\r\nhandskas med skattebetalarnas pengar. Det\r\ninnebär att man skall vara med om att starta ett\r\nbolag där man varken har insyn eller möjlighet till\r\nengagemang i styrelsen.</pre><pre>Att branschen skall ha ett större ansvar för sin\r\nmarknadsföring råder det såvitt jag kan förstå inga\r\ndelade meningar om. Vi socialdemokrater ställer\r\noss bakom ett överförande av Turistrådets\r\nnuvarande marknadsföringsuppgifter till ett nytt\r\norgan med aktivt engagemang från turistnäringen\r\noch dess organisationer. Vi anser också att det nya\r\norganet kan vara organiserat som ett aktiebolag.\r\nTuristrådet som namn är inte heligt för oss.</pre><pre>Vi menar dock att förutsättningen för att ett sådant\r\nbolag skall kunna fungera som ett nationellt\r\nturistorgan är att staten dels har ett ekonomiskt\r\nengagemang som aktieägare i bolaget, dels har\r\nrepresentation i dess styrelse.</pre><pre>Det är mycket viktigt att framhålla, menar vi, att ett\r\nsådant statligt engagemang är nödvändigt för att\r\ndet nya organet skall få den status som krävs för att\r\nagera i internationella sammanhang.</pre><pre>Det måste också få sägas att när länderna i Europa\r\nrustar sig till tänderna på hela turistområdet, rustar\r\nregeringen i lilla Sverige ner.</pre><pre>Tillåt mig att reagera med stor protest.</pre><pre>Vi vill peka på risken att detta rena branschbolag\r\nkan komma att domineras av de stora företagen. Vi\r\nser denna risk som ganska uppenbar.</pre><pre>Detta kan innebära en helt ny och svår situation för\r\nmajoriteten av företag i turistbranschen, nämligen\r\nde små och medelstora.</pre><pre>De kommer också särskilt att drabbas av den\r\nförändrade synen på regionalpolitiska och\r\nsysselsättningsfrämjande åtgärder på turismens\r\nområde. I förslaget till beslut sägs nämligen att det\r\nsaknas anledning att av hänsyn till turistföretagen\r\ngöra någon skillnad mellan dem och företag i andra\r\nbranscher.</pre><pre>Vi socialdemokrater hävdar bestämt att turismen\r\ninte är en bransch som man rakt över kan jämföra\r\nmed andra näringar. Den är ytterst mångfasetterad,\r\noch för att turismen skall kunna utvecklas krävs\r\nengagemang och insatser inte bara från näringens\r\nsida utan också från många samhällsorgan. Därför\r\när det nys när Per Westerberg säger att vi inte skall\r\nplanera, utan marknadsekonomin skall skapa de\r\ngoda förutsättningarna -- detta sagt vid utskottets\r\nhearing.</pre><pre>Majoriteten i utskottet talar om en ny statlig\r\ndelegation. Detta för dess värre tanken helt fel.\r\nVad det rör sig om är ett rent upphandlingsorgan.</pre><pre>Den delegation som finns i dag sysslar med helt\r\nandra saker än den nu föreslagna.</pre><pre>Vi socialdemokrater förordar att det skall inrättas\r\nen ny delegation för samordning och utveckling av\r\nturist- och rekreationspolitiken. Vi menar att\r\ndenna nya delegation bör ha till uppgift att inom\r\nturistområdet stimulera till samverkan mellan de\r\nolika samhällsorgan vars verksamhet berör\r\nområdet och att samordna deras insatser.</pre><pre>Delegationen bör särskilt bevaka att\r\nturistpolitikens regionalpolitiska aspekter\r\nuppmärksammas. Det ansvar som Turistrådets\r\ndelegation för närvarande har för att stimulera till\r\ninsatser för att förbättra breda folkgruppers\r\nmöjlighet till turism och rekreation bör föras över\r\ntill denna nya delegation. På så sätt kan\r\nkunskaperna -- och möjligheterna till egna\r\ninitiativ -- som den nuvarande delegationen har och\r\nsom betyder mycket för samordningen och\r\ninformationen på detta område, tas till vara.</pre><pre>Låt mig också framhålla att vi menar att den\r\nnuvarande delegationens utvecklings- och\r\nförsöksverksamhet bör tillvaratas inom den nya\r\ndelegationens ram. Vidare kan vi, med fullt\r\nförtroende, till delegationen överlämna uppgiften\r\natt handlägga de ärenden om bidrag till ideella\r\norganisationer som nu handläggs inom Turistrådets\r\nram.</pre><pre>Vi socialdemokrater ser också gärna att\r\nturistföretagen skulle kunna få del av NUTEK:s\r\nkunskaper och erfarenheter om småföretagandets\r\nvillkor. Således bör enligt vår mening NUTEK få\r\nett uttalat ansvar även för turistföretagen.</pre><pre></pre><pre>Vi menar också att det är mycket viktigt att\r\ntillvarata Turistrådets nuvarande forsknings- och\r\nutvecklingsverksamhet och ge den möjlighet att\r\nutvecklas. Utifrån detta är det angeläget att\r\nregeringen återkommer med förslag till nya\r\nhuvudmän.</pre><pre>När det gäller lokaliseringen av ett nytt statligt\r\nturistorgan/en ny delegation är det enligt vår\r\nbestämda uppfattning lämpligt att lokaliseringen\r\nblir utanför Stockholm. Vi har har här pekat på\r\nexempelvis Östersund med administrativ\r\nanknytning till glesbygdsmyndigheten. Inte minst\r\nmöjligheten till samverkan med högskolan där har\r\nav oss setts som ett viktigt argument. Även här\r\nborde regeringen återkomma med förslag.</pre><pre>Så något om den finansiering som vi\r\nsocialdemokrater tagit ställning till utifrån våra\r\nförslag.</pre><pre>För marknadsföringsuppgifterna menar vi att man\r\nbör avsätta 80 milj.kr. Medlen bör disponeras av\r\ndet nya bolaget för allmän Sverigeinformation\r\nriktad mot utlandet och för exportfrämjande\r\ninsatser avseende turistbranschen som helhet. För\r\nden nya delegationens uppgifter avsätts\r\nsammanlagt 20 milj.kr. Härav bör 4 milj.kr. avse\r\ndelegationens utvecklings- och försöksverksamhet\r\nsamt 5 milj.kr. bidrag till organisationer.</pre><pre>Således menar vi socialdemokrater att\r\nmedelsanvisningen under anslaget bör vara 100\r\nmilj.kr. sammantaget för 1992/93.</pre><pre>Herr talman! Jag ber slutligen att få yrka bifall till\r\nsamtliga socialdemokratiska reservationer.</pre><pre>Anf. 106  ELISABETH PERSSON (v):</pre><pre>Herr talman! Som vi har hört av Maja Bäckström\r\nvar det inte länge sedan riksdagen beslutade att\r\nSveriges turistråd skulle bestå men omstruktureras.\r\nTrots detta föreslog regeringen i\r\nbudgetpropositionen att Turistrådet skall upphöra\r\nden 1 juli. Organisationen är redan under\r\navveckling.</pre><pre>Protesterna främst från dem som arbetar med\r\nturism och för att göra Sverige till ett attraktivt\r\nturistland lät inte vänta på sig.</pre><pre>Men näringsministern är obeveklig. Att turismen\r\nhar gått ner i landet, att branschen har förlorat\r\ntiotusentals arbetstillfällen, vill han möta med\r\nnedläggning av Turistrådet. Visserligen menar han\r\natt det är en övergripande uppgift för staten att\r\nskapa en bra och positiv Sverigebild -- det gav han\r\nuttryck för på den hearing som genomfördes för\r\nnågra veckor sedan -- men han anser att\r\nambassaderna tillsammans med Svenska Institutet\r\nkan sköta detta. Jag ställer mig tvekande till deras\r\nmöjligheter att göra detta.</pre><pre>Den svenska turistnäringen är, trots att momsen\r\nsänkts från 25 till 18 %, fortfarande ytterst sårbar.\r\nAtt det skulle gå att rädda särskilt mycket av det\r\nsom redan gått förlorat genom att lyfta över\r\nansvaret för marknadsföringen utomlands av\r\nSverige som turistland från ett statligt turistråd till\r\nturistbranschen, som utskottet föreslår, eller till\r\nambassaderna, som näringsministern vill, är väl\r\nnärmast att betrakta som önsketänkande.</pre><pre>Herr talman! För att i någon mån stödja turismen\r\noch den krisdrabbade branschen har Vänsterpartiet\r\ni sitt budgetförslag föreslagit att momsen helt tas\r\nbort på hotell- och restaurangtjänster för att i detta\r\nsynnerligen besvärliga arbetsmarknadsläge stödja\r\nnäringen. En av de viktigaste anledningarna till\r\nnedgången inom turismen är ju att det är så orimligt\r\ndyrt för både utländska och inhemska turister att\r\nturista i Sverige.</pre><pre>Vi tror alltså inte att en nedläggning av Turistrådet\r\nkommer att vända turismens nedåtgående trend.\r\nNågon särskilt billig affär lär ju inte heller den här\r\navvecklingen bli. I sista änden är det troligt att det\r\nkommer att kosta staten mer att lägga ned\r\nTuristrådet än det skulle göra att behålla och\r\nomorganisera verksamheten.</pre><pre>För åtta år sedan antog riksdagen turist- och\r\nrekreationspolitiska mål för Turistrådets\r\nverksamhet. I dessa mål återfinns bl.a. det som\r\nkallas de sociala målen och som gick ut på att\r\nförbättra möjligheterna för breda folkgrupper till\r\nturism och rekreation. Utredningar hade visat att\r\nframför allt låginkomsttagare och handikappade i\r\nmycket liten utsträckning hade möjlighet att turista\r\neller komma i åtnjutande av rekreation under sin\r\nledighet. Jag tror, herr talman, att det fortfarande\r\näger sin riktighet.</pre><pre>Tyvärr har de här målen inte uppfyllts i tillräcklig\r\ngrad. Befogad kritik har i det fallet riktats mot\r\nTuristrådets sätt att leva upp till dem. Men det\r\nbetyder ju inte att det är de sociala målen som det\r\när fel på. Det är Vänsterpartiets mening att de\r\nalltjämt är berättigade. Jag har dock mycket svårt\r\natt tro att den branschorganisation som nu\r\nskisserats i utskottets betänkande är bäst skickad\r\natt lägga sociala aspekter på turismen och\r\nrekreationen.</pre><pre>Under den hearing som kulturutskottet anordnade\r\nangav dessutom näringsministern på tal om sociala\r\nmål att uppsättandet av sådana var detsamma som\r\natt sätta sig som förmyndare över enskilda\r\nmänniskor. Med det beskedet är det inte svårt att\r\nföreställa sig hur framtiden kommer att gestalta sig\r\nför den inhemska turismen och rekreationen i vårt\r\nland.</pre><pre>Vi i Vänsterpartiet anser inte att det framkommit\r\nnågra vägande skäl för den hastiga nedläggning av\r\nTuristrådet som föreslås. Den verkar mer vara ett\r\nutslag av den borgerliga regeringens iver att röra\r\nom i grytan. Och att skapa röra har de verkligen\r\nlyckats med -- det har framkommit i pressen. Vi i\r\nutskottet har verkligen fått klart för oss vilket\r\nelände detta kommer att ställa till med under det\r\nnärmaste halvåret. Att det troligen, herr talman,\r\nblir en mycket dyrbar röra gör inte saken bättre.</pre><pre>Med detta, herr talman, yrkar jag bifall till\r\nmeningsyttringen från Vänsterpartiet i vad avser\r\nmom. 16. Självfallet står vi bakom\r\nmeningsyttringen även vad beträffar de andra\r\nmomenten.</pre><pre>Anf. 107  FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 108  JAN-ERIK WIKSTRÖM (fp):</pre><pre>Herr talman! I och med det beslut som riksdagen\r\nförhoppningsvis kommer att fatta om en stund får\r\nSverige en ny turistpolitik. Statens insatser blir nu\r\nfrämst att påverka Sverigebilden utomlands genom\r\natt sprida en allmän utlandsinriktad\r\nSverigeinformation och att bistå turistbranschen\r\nmed sådana exportfrämjande\r\nmarknadsföringsinsatser som kommer branschen i\r\ndess helhet till godo.</pre><pre>Majoriteten i utskottet hävdar att turistbranschen\r\när bättre skickad än en statligt finansierad\r\norganisation att utomlands marknadsföra Sverige\r\nsom turistland. Därför skall staten inte vara med i\r\ndet av branschen startade bolag som vi räknar med\r\nskall svara för huvudparten av dessa insatser. Detta\r\nbolag har tagit namnet SWETRAC.</pre><pre>Staten skall däremot köpa tjänster av detta bolag,\r\noch för den skull inrättas en statlig\r\nturistdelegation -- vad den nu kan få för namn --\r\nmed uppgift att handla upp de tjänster som staten\r\nskall stödja för den utlandsinriktade\r\nmarknadsföringen av Sverige.</pre><pre>Till sitt förfogande får denna delegation, som inte\r\nskall bedriva någon egen egentlig verksamhet, 100\r\nmilj.kr. En upphandling i den storleksordningen\r\nblir aktuell under i varje fall de första tre åren.\r\nKostnaderna för att avveckla det nuvarande\r\nTuristrådet skall inte belasta detta anslag om 100\r\nmilj.kr. Regeringen får i stället mandat att använda\r\nett särskilt anslag för att främja en smidig övergång\r\ntill den nya marknadsföringsorganisationen.</pre><pre>År 1991 medförde en drastisk minskning av\r\nSverigeturismen. Antalet övernattningar minskade\r\nmed 14 %. Samma trista utveckling har de flesta\r\nandra europeiska länder haft. Skälen till nedgången\r\när lätta att identifiera: lågkonjunkturen,\r\nGulfkrisen, omvälvningen i Östeuropa och\r\noroligheterna i Jugoslavien. Men märkligt nog har\r\nDanmark och Norge faktiskt ökat sin utlandsturism\r\nmed 10 % under 1991, möjligen på bekostnad av\r\nSverige.</pre><pre>Nu är det viktigt att skapa nya förutsättningar för\r\natt få turister från andra länder till Sverige.\r\nSänkningen av hotell- och restaurangmomsen kan\r\nbidra till detta. Vår förhoppning är att dagens\r\nbeslut av riksdagen också skall stimulera branschen\r\ntill nya ansträngningar för en professionell\r\nmarknadsföring av Sverige.</pre><pre>En klarare ansvarsfördelning mellan staten och\r\nturistbranschen bör kunna bidra till detta liksom\r\nlöftet om långsiktiga statliga insatser för att stödja\r\nmarknadsföringen utomlands.</pre><pre>Herr talman! Jag ber att få yrka bifall till utskottets\r\nhemställan på alla punkter.</pre><pre>Anf. 109  BIRGITTA WISTRAND (m):</pre><pre>Herr talman! Flyga till Kalmar. Cykla på Europas\r\nlängsta bro till Öland. Handla i Nordens Venedig,\r\nStockholm. Förundras över fjärilar på\r\nTrädgårdsföreningen i Göteborg. Gå på världens\r\nstörsta kräftskiva i Malmö. Världens längsta\r\nlinbana i Öträsk kan också vara värd en tur. Bo på\r\nhotell i Hjo. Begrunda kungagravarna i Uppsala.\r\nBeundra glasblåsare i Kosta Boda och keramiker i\r\nSkåne. Möta Astrid Lindgrens värld i Vimmerby.\r\nBestiga Sylarna från Storulvåns fjällstation. Fiska,\r\nkanske i Torne träsk. Åka kanaltur på Kinda, Göta\r\neller Dalslands kanaler. Äta gott på Grythyttan på\r\nväg till Selma Lagerlöfs Mårbacka. Tälta i Torekov.\r\nDricka brunn i Loka, Ronneby, Sätra eller Medevi.\r\nLära mer på länsmuseer -- om lin, regalskeppet\r\nKronan, fiske, gamla vapen. Utforska\r\nbrukskulturer i Uppland eller Västmanland eller\r\nvarför inte Gästrikland. Bada vid blåa, höga och\r\nvita kusten och västkusten. Dansa på festivalen i\r\nFalköping. Fågelskåda i Tåkern eller Kvismaren.\r\nPaddla i sjörika Dalsland. Spela folkmusik vid\r\nSiljan eller sjunga i kör i Skinnskatteberg. Handla\r\npå IKEA och Sommarland. Spela eller se på\r\nfotboll. Pröva inlandsbanan. Bli våt på\r\nStocksholms Water Festival.</pre><pre>Det här är turism. Det här är någonting som är värt\r\natt uppleva både för svenskar och för människor\r\nfrån andra länder. Men i Sverige tycker vi inte att\r\nturism är något betydelsefullt, utan för oss är det\r\nprecis som med snö: Vi har bara ett ord för snö. På\r\nGrönland har man många hundra ord för snö. Vad\r\njag skulle vilja med den här lilla inledningen är att\r\nSveriges riksdag och regering skulle tycka att turism\r\när värt att satsa på, att turism är en bransch som har\r\nutvecklingsmöjligheter.</pre><pre>Det är av den anledningen vårt utskott nu föreslår\r\n100 miljoner till marknadsföring av Sverige\r\nutomlands -- inte i Sverige utan utomlands, på vissa\r\nbestämda marknader och riktat till vissa bestämda\r\nkunder, på marknader där vi vet att\r\nmarknadsföringen ger bäst resultat. Man kan inte\r\ngöra allting överallt, utan det är viktigt att veta var\r\nman skall satsa. Det är därför den här delegationen\r\nskall börja köpa upp tjänster av Swedtrack. Jag\r\nhoppas, precis som Jan-Erik Wikström, att den här\r\nkommittén får ett annat namn, eftersom\r\n''delegation'' redan är använt i den förra\r\nregeringens namn. Det var då fråga om en social\r\nföreteelse och inte en marknadsmässig och\r\nprofessionell.</pre><pre>Det är för att öka professionalismen när det gäller\r\nturistfrågorna som vi också vill lägga ner\r\nturistrådet. Vi tror att trenden i och med detta\r\nkanske kan vända. I motsats till många andra\r\nbranscher i världen är faktiskt turismen en bransch\r\nsom ökar i omfattning. Turismen är inte en bransch\r\nmed svårigheter. Vi hörde tidigare att Norge och\r\nDanmark har ökat sin turism, vilket inte Sverige\r\nhar, utan här har den minskat med nästan 15 %.</pre><pre>Turism är alltså inte en social rättighet, utan det är\r\nen bransch med 250 000 anställda och 20 000\r\nföretag. Regeringen har redan visat att den vill\r\nsatsa på småföretagande genom olika aktiviteter\r\nför småföretag, och mer är på väg.</pre><pre>Vi behöver också se på turismen som bransch. I dag\r\nfick jag på mitt bord en redovisning av de olika\r\nutbildningar som ges i Sverige inom turistområdet.\r\nTyvärr är det fortfarande oerhört litet. Det finns\r\ntotalt 150 platser i Falun, Kalmar och Östersund,\r\nalla på bara 80 poäng. I Göteborg finns en kurs på\r\n140 poäng för hotell- och restaurangnäringen. Det\r\nbehövs mycket mer. Det behövs professorer, och\r\ndet behövs kompetensutveckling för att öka\r\nbranschens status och för att öka vår skicklighet i\r\natt locka hit turister utifrån.</pre><pre>På samma sätt måste vi se på själva arbetet, att\r\narbeta i turistbranschen. Kanske är det så att vår\r\nviktigaste exportindustri, som enligt många är\r\nbilbranschen, är mer läcker, intressant och\r\nspännande. Kanske betraktas det som finare att\r\ngöra bilar än att bädda sängar, laga mat, köra buss\r\noch att ge service till andra människor, som mycket\r\nav turismen handlar om. Också här måste vi få till\r\nstånd en attitydförändring för att branschen skall få\r\nstörre och bättre förutsättningar.</pre><pre>Vi har som sagt lyckats med att minska turismen i\r\nSverige. I vanliga fall när detta händer är det\r\nhungersnöd, krig eller revolution, men vi har\r\nlyckats ändå. Vi har prisat ut oss och informerat\r\nbort oss. Därför behövs stora insatser. När man i\r\ndag utomlands talar om Sverige som turistland får\r\nman en kommentar, nämligen att det är dyrt i\r\nSverige. Jag skulle därför vilja diskutera\r\nmöjligheten att sänka momsen. Vi måste nämligen\r\ngöra något åt vårt kostnadsläge.</pre><pre>Det tar lång tid att bygga upp trovärdighet\r\nutomlands. Det här bolaget kommer därför under\r\ntre år att få stöd från riksdag och regering. Stöd\r\nbehövs säkert under längre tid. Vad jag skulle vilja\r\nse hos svenskarna är en i grunden förändrad\r\ninställning till turismen. Då kommer vi att tjäna på\r\nturism.</pre><pre>Jag yrkar bifall till utskottets hemställan.</pre><pre>Anf. 110  MAJA BÄCKSTRÖM (s) replik:</pre><pre>Herr talman! Jag vet inte om det är okunskap eller\r\noklokhet som gör att Birgitta Wistrand från\r\ntalarstolen säger att vi i den här kammaren inte\r\nskulle vara intresserade av turistfrågorna och att vi\r\ninte skulle inse hur väldigt viktiga de här frågorna\r\när. Jag har varit med i några år och diskuterat de här\r\nfrågorna och har ständigt, gång på gång, i den här\r\nkammaren talat om hur oerhört viktig just den här\r\nnäringen är. Detta ber jag verkligen att få\r\nunderstryka en gång till.</pre><pre>Målen är fortfarande mycket viktiga för oss,\r\nBirgitta Wistrand. Den sociala dimensionen har ett\r\nmycket stort värde för människorna i det här\r\nlandet. Jag vill gärna stryka under även detta en\r\ngång till.</pre><pre>Herr talman! För tids vinnande kommer jag\r\nnaturligtvis inte att begära votering på alla våra\r\nreservationer, även om vi givetvis helt och fullt står\r\nbakom dem. Jag avser att begära votering på\r\nreservationerna 1, 2 och 7.</pre><pre>Anf. 111  BIRGITTA WISTRAND (m) replik:</pre><pre>Herr talman! Jag har som sagt inte varit med i\r\nriksdagen tidigare, Maja Bäckström, men jag har\r\nkunnat läsa en del. Det jag beklagar är att att det\r\nalltid har inneburit att stödja Turistrådet när man\r\nhar talat om att stödja turismen. Turistrådet har\r\nhaft en budget på drygt 100 miljoner, men detta är\r\nen bransch som omsätter 100 miljarder. Det blir\r\ndärför ingen proportion i talet om att stödja\r\nturismen när det egentligen är fråga om att stödja\r\nTuristrådet eller inte.</pre><pre>Anf. 112  MAJA BÄCKSTRÖM (s) replik:</pre><pre>Herr talman! Jag tror att jag måste fortsätta att tala\r\nom saker och ting för Birgitta Wistrand. Jag tror\r\ninte att man skall frånta Turistrådet äran av att trots\r\nallt ha gjort en hel del gott arbete. Nu är det ju\r\ntänkt att man skall gå in och stödja det nya\r\nbranschbolaget med 80 eller 90 miljoner. Pengar\r\nsom pengar och arbete som arbete. Låt oss se om\r\ndet framöver blir så oändligt mycket bättre än vad\r\ndet var under Turistrådets tid. Vi skall också\r\nkomma ihåg att Turistrådet har haft sina specifika\r\nuppgifter. Jag vill också alldeles bestämt hävda att\r\nvi i denna kammare har beslutat om ganska stora\r\ninsatser för marknadsföring utöver det som har\r\nvarit avsatt till annan verksamhet.</pre><pre>Anf. 113  BIRGITTA WISTRAND (m) replik:</pre><pre>Herr talman! Jag tror säkert, Maja Bäckström, att\r\nTuristrådet har gjort stora insatser. Felet var ju bara\r\natt man hade så många och så disparata mål att det\r\nvar omöjligt att klara av uppgifterna. Det är det\r\nsom förklarar alla de utredningar som har tillsatts\r\nunder åren. Man har ju på något sätt skurit fötterna\r\nav dem när de har försökt springa. Jag menar därför\r\natt det finns mycket att lära av det som har hänt.</pre><pre>Jag tycker inte att man kan tala om ''pengar som\r\npengar''. Det är oerhört viktigt att se på branschen\r\nsom professionell och att varje krona skall ges till\r\nden som gör det bästa arbetet. Det skall vara en\r\nordentlig kvalitetsuppföljning och ordentliga\r\nmarknadsanalyser. Det handlar inte om att ge ut\r\npengar som pengar, kära Maja Bäckström.</pre><pre>Anf. 114  ELISABETH PERSSON (v) replik:</pre><pre>Herr talman! Jag vill bara replikera på vad Birgitta\r\nWistrand sade på en enda punkt. Birgitta Wistrand\r\nläste mycket vackert ur vad jag förmodar var\r\nTuristrådets fina broschyr om turismen i Sverige.\r\nFör att på ett kompetent och kunnigt sätt kunna\r\nvisa allt detta, den enorma tillgång vi har i Sverige,\r\nbehövs, som Birgitta Wistrand påpekade,\r\nprofessionellt utbildade människor. Birgitta\r\nWistrand påpekade också hur få utbildningsställen\r\ndet finns vad beträffar både utbildning och\r\nforskning för turistintresserade studenter. Dess\r\nvärre glömde Birgitta Wistrand nämna den\r\nutbildning av kulturturistguider som skett på våra\r\nfolkhögskolor och hur framtiden ser ut för denna\r\nutbildning. Jag säger att en sådan utbildning\r\ntidigare har skett, eftersom vi för ungefär tre kvart\r\nsedan voterade om en så drastisk nedskärning av\r\nanslagen till folkbildningen att just de här\r\nkurserna -- som, det vill jag medge, ligger litet vid\r\nsidan av folkhögskolornas ordinarie verksamhet --\r\när mycket stark hotade. Bl.a. folkhögskolan i\r\nVadstena nere i Östergötland, mina hemtrakter,\r\nhar arbetat mycket med detta, och man står nu\r\ninför nödvändigheten att sluta med den här\r\nutbildningen, vilket naturligtvis är till förfång för\r\nkulturturismen i Vadstena. Det kommer numera att\r\nbli svårt att få kunniga och professionella guider\r\nsom kan visa alla skatterna. Är inte Birgitta\r\nWistrand litet ororlig för hur det skall gå med en av\r\nde få möjligheter som finns i landet för utbildning\r\nav professionella guider, så viktiga för turismen i\r\nSverige?</pre><pre>Anf. 115  BIRGITTA WISTRAND (m) replik:</pre><pre>Herr talman! Jag är inte alls orolig. Det är ju i alla\r\nfall något bra med den diskussion vi har haft om\r\nturism och Turistrådet. Behövs det guider kommer\r\ndet också att finnas en bra utbildning för guider.\r\nOm den skall bedrivas på folkhögskolor eller inte\r\nkan jag inte bedöma, men jag menar att vi måste\r\nbörja med den högre utbildningen, och sedan får vi\r\nta den andra utbildningen. Kvalitet är det\r\nviktigaste.</pre><pre>Anf. 116  STINA ELIASSON (c):</pre><pre>Herr talman! Vid den hearing som kulturutskottet\r\ngenomförde den 20 februari framkom det mycket\r\ntydligt från alla tio inbjudna myndigheter och\r\norganisationer att ett statligt organ behövs också i\r\nfortsättningen, och utskottet föreslår att en ny\r\nstatlig myndighet inrättas -- en turistdelegation.\r\nDärmed går utskottet emot regeringsförslaget att\r\nhelt avveckla det statliga engagemang som skötts av\r\nTuristrådet. Turistrådets många olika viktiga\r\nfunktioner måste naturligtvis föras över till andra\r\nhuvudmän.</pre><pre>Utskottet har också, klokt nog, pekat på den\r\nsamverkan mellan det nuvarande Turistrådet och\r\nolika intressenter i Östersund som förekommit och\r\nsom bl.a. resulterat i en lokalisering av Turistrådets\r\nproduktdatabas till Östersund. Vad gäller turist-\r\noch resedatabasen har detta viktiga arbete\r\nfinansierats av Turistrådet. Det är naturligtvis av\r\nstor vikt att TDB:s -- turist- och databasens --\r\nkontinuitet tryggas. För Jämtlands län liksom för\r\nlandet i övrigt är resvaneundersökningen, TDB, av\r\nstort intresse för turistnäringen och för högskolan,\r\ndär den är underlag för forskningen.</pre><pre>Högskolan i Östersund har sedan tio år tillbaka en\r\nsärskild turistlinje men också andra utbildningar av\r\nbetydelse för turismen. Enligt överenskommelse\r\nmed övriga högskolor och universitet svarar\r\nhögskolan i Östersund för all turistutbildning på\r\nakademisk nivå i Norrland.</pre><pre>I nära samarbete med Sveriges turistråd har vi i\r\nJämtlands län sedan tre fyra år tillbaka\r\nmålmedvetet arbetat för att utveckla Östersund till\r\nett brett kunskapscentrum inom turism. Viktiga\r\nresultat har redan uppnåtts.</pre><pre>En professur i turism finns vid högskolan i\r\nÖstersund. En institution för turismvetenskap är\r\nnyligen inrättad. Därmed blir högskolan i\r\nÖstersund först i norra Europa med en institution\r\nav det här slaget, påpekar professorn i turism,\r\nBengt Sahlberg.</pre><pre>Högskolan har till sig knutit professurer i turism,\r\ndels en adjungerad svensk professor, dels som\r\ngästprofessor den internationellt aktade\r\nprofessorn, Stephen Witt. Avtal finns med\r\nuniversitetet i Swansee om studentutbyte. Två\r\nforskare är ledamöter i den internationella\r\nforskarorganisationen Tourist Research Center.</pre><pre>Det finns alltså mycken kompetens och erfarenhet\r\nsamlad i en rejäl kunskapsbank i Östersund och i\r\nJämtlands län.</pre><pre>Jämtlands län är landets största turistlän mätt i\r\nturistomsättning per invånare, och Gotland\r\nkommer som god tvåa. Av en arbetskraft på\r\nungefär 75 000 människor är 10 000 verksamma i\r\nturistnäringen. Det ger en bild av hur viktig\r\nturistnäringen är för Jämtlands län, och det\r\nförklarar också varför vi i länet har gått in för att på\r\nalla plan -- inte minst i samverkan med högskolan\r\noch glesbygdsmyndigheten -- bygga upp den\r\nkunskapsbank om turism som jag nyss gett exempel\r\npå.</pre><pre>Turistnäringen är, som jag nyss sade, stor och viktig\r\ni Jämtlands län. Tyvärr har turistströmmen\r\nminskat; den gick ned med ungefär 20 % förra året.\r\nDet skapar självklart stora problem för en rad\r\nföretag. Lågkonjunkturen är naturligtvis en av\r\norsakerna till nedgången, men det höga\r\nkostnadsläget inverkar också i hög grad, liksom den\r\nhöga beskattningen, momsen. Visserligen har\r\nmomsen sänkts något för turistnäringen, men\r\nmomsen behöver sänkas till en nivå som gäller i\r\nvåra viktigaste konkurrentländer, där den är 10--\r\n12 %. Med den nivån på momsen kan man säga att\r\nsvensk turistnäring har en rimlig\r\nkonkurrenssituation.</pre><pre>För oss i Jämtlands län måste också andra viktiga\r\nåtgärder vidtas för att vi skall kunna stärka\r\nturistnäringen och konkurrera med turismen i\r\nandra delar av vårt land och också utomlands. Jag\r\ntänker framför allt på satsningar på vägar. Vi har i\r\nJämtlands län Sveriges sämsta länsvägnät. Det\r\nbidrar inte heller till turistnäringens utveckling.</pre><pre>Till sist, herr talman, vill jag understryka det som\r\nutskottet har sagt om de resurser på turismområdet\r\nsom redan finns i Östersund och speciellt den\r\nkunskapsbank som byggts upp vid Östersunds\r\nhögskola i form av en särskild turistlinje och andra\r\nviktiga utbildningar av betydelse för turismen,\r\nproduktdatabasen, som byggts upp i samverkan\r\nmed Turistrådet, och den nyligen inrättade\r\ninstitutionen för turismvetenskap. I uppbyggnaden\r\noch i det aktiva arbetet med hela detta viktiga\r\nkunskapscentrum deltar högskolan i Östersund,\r\nlänsstyrelsen, glesbygdsmyndigheten, kommuner\r\noch länets näringsliv.</pre><pre>Herr talman! De verksamheter som Turistrådet\r\nhittills skött kan alltså med fördel och med\r\nförtroende skötas från Östersund och Jämtlands\r\nlän, och jag förutsätter att regeringen kommer med\r\nförslag i denna riktning.</pre><pre>Anf. 117  MAJA BÄCKSTRÖM (s) replik:</pre><pre>Herr talman! Det var en god plädering för\r\nJämtland. Jag kan inte underlåta att säga att det\r\nhade varit jättebra om Stina Eliasson och hennes\r\nparti hade gått med oss, eftersom det fanns mycket\r\ni våra motioner som stämde väl överens med\r\nvarandra. Men det blir mest fagert tal.</pre><pre>Det påstås att man lär så länge man lever och lever\r\nså länge man lär. Jag fick här veta att jag inte hade\r\nyrkat korrekt när det gällde våra reservationer, och\r\njag skall nu försöka göra det på ett riktigt sätt.</pre><pre>Vi stöder naturligtvis samtliga s-reservationer, men\r\nför tids vinnande yrkar vi bifall bara till\r\nreservationerna 1, 2 och 7.</pre><pre>Anf. 118  STINA ELIASSON (c) replik:</pre><pre>Herr talman! Jag noterade med både stolthet och\r\nglädje att Maja Bäckström i sitt anförande nämnde\r\njust Östersund. Jag vet vad som står i er motion,\r\noch jag känner också till vad socialdemokraten Leo\r\nPersson har skrivit i sin motion. Egentligen är vi på\r\nsamma linje.</pre><pre>Det är ganska viktigt med ord också, och jag ber\r\nMaja Bäckström att särskilt läsa det som utskottet\r\nhar skrivit på s. 20 i betänkandet. Utskottet\r\nförutsätter helt enkelt, som jag uttryckte det, att\r\nregeringen i sitt fortsatta handlande tar till vara de\r\nresurser och den uppbyggnad av de resurser som\r\nfinns i Östersund när man skall fortsätta att\r\nhandlägga de här ärendena.</pre><pre>Jag är tacksam för uppbackningen; vi i norr är inte\r\nvana vid att få uppbackning från hela landet. Jag ser\r\ndet så att vi har fått det i dag.</pre><pre>Anf. 119  BERT KARLSSON (nyd):</pre><pre>Herr talman! Vi hade en hearing, som en del\r\nledamöter här har hänvisat till, och det stod väl då\r\nganska klart vad näringen i Sverige tyckte. Det\r\ntycks också stå klart att det var få som lyssnade på\r\nvad näringen sade. Jag är i och för sig glad att\r\nTuristrådet nu läggs ned. Det kostade ungefär 120\r\nmiljoner, och av det användes ca 90 miljoner till\r\nbyråkrati. Det säger sig självt att det inte kan\r\nfortsätta så.</pre><pre>Jag hoppas nu att den nya konstellationen kommer\r\natt fungera. Jag hörde här att socialdemokraterna\r\nhade åsikten att de stora kan komma att ta över.\r\nDet är riktigt att det finns en viss risk för det. Men\r\npolitikerna delar ut pengarna -- 80 eller 100 milj.kr.\r\nper år -- och då har man möjlighet att hela tiden se\r\ntill att det fungerar. Det som detta företag skall göra\r\när att marknadsföra Sverige. Tyvärr måste jag säga\r\natt pengarna är ganska meningslösa. Det är nästan\r\nomöjligt att marknadsföra en turistnäring som\r\nknappt har någon möjlighet att konkurrera.</pre><pre>Jan-Erik Wikström sade att det är en allmän kris\r\nsom har gjort att turistnäringen har backat. Det är\r\nnaturligtvis inte sant -- när man säger det har man\r\ninte reda på siffrorna i näraliggande länder, som\r\nockså har kris. Turismen ökade med 10 % i Norge\r\noch i Danmark. Normalt sett brukar inte\r\nturistnäringen drabbas av lågkonjunkturer. Det\r\nvisar att det här är något speciellt för Sverige.\r\nNedgången har varit kolossal de två senaste åren --\r\ndet handlar om ca 30 %.</pre><pre>Varför? Jo, det är ganska enkelt: det är för dyrt i\r\nSverige. Vi har gjort allting för att skicka\r\nsvenskarna till andra länder. Vi momsbefriar folk\r\nnär de åker från landet, men vi lägger moms på dem\r\nnär de turistar i sitt eget land.</pre><pre>Jag vill bara ta ett exempel, som kommer att beröra\r\nbarnfamiljerna i sommar, och det gäller avgiften på\r\nLiseberg. Det kommer att kosta 220 kr. att gå in på\r\nLiseberg och åka karusell. Det kommer att kosta\r\n85--100 kr. att åka till Danmark. Det är inte ett\r\nspeciellt svårt val för en barnfamilj med tre barn --\r\nde inser att man t.o.m. får resan gratis. Så är det\r\növer hela linjen.</pre><pre>Jag varnade för cirka fyra månader sedan för\r\nutvecklingen inom fjällnäringen och sade att i stort\r\nsett varje bolag skulle komma att gå i konkurs. Det\r\när nog många som kommer att skylla både på\r\nlågkonjunkturen och på att det inte var tillräckligt\r\nmed snö i söder, men det är inte sant. Det handlar\r\nom kostnadsläget. Vi kommer att få se den ena\r\nkonkursen efter den andra, och jag vill nästan påstå\r\natt de flesta bolag kommer att gå i konkurs om inte\r\nkommuner och andra går in.</pre><pre>Tyvärr är det så i turistnäringen att vi inte tävlar på\r\nlika villkor. Skansen får t.ex. 40 av sina 60 miljoner\r\ni budgeten från stat och kommun, och så är det över\r\nhela linjen; de flesta stora turistattraktioner får\r\nkommunalt stöd, och det gör att det är i princip\r\nomöjligt att konkurrera. Man kan grovt säga att det\r\nstaten tar in på momsen lägger den på subventioner\r\ntill statliga engagemang.</pre><pre>Momsen inbringar ungefär 2 miljarder kronor,\r\nenligt dem som kan det här, och då kan man fråga\r\nsig vad det kostar när över 1 000 företag går i\r\nkonkurs, med lönegarantier och annat. Det kanske\r\ngäller 25 000, 30 000 eller 40 000 arbetstillfällen och\r\n20 miljarder i minskade intäkter till Sverige. Jag\r\ntror att t.o.m. en elev på lågstadiet kan räkna ut att\r\ndet här går åt skogen, att det är en vansinnig\r\nekvation.</pre><pre>Socialdemokraterna och LO säger att de snabbt vill\r\ngöra någonting åt arbetslösheten. Det här är det\r\nenklaste och snabbaste sättet: Se till att momsen\r\nkommer ner på en konkurrensduglig nivå! För en\r\ngångs skull sade en representant för Centern --\r\ntalaren som var före mig -- något bra. Det var länge\r\nsedan jag hade den uppfattningen.</pre><pre>Det här är också ett glesbygdsproblem. Alla som är\r\nfrån just de delarna av landet borde inse hur viktig\r\ndenna näring är. Vi kan titta på Gotland -- hur ser\r\ndet ut där? Jag vill påstå att det är en katastrof där.\r\nNu har man äntligen insett att man måste göra\r\nnågonting åt kostnaderna för att ta sig dit, så man\r\nhar sänkt priset litet grand. Men jag kan försäkra er\r\nom att folk fortfarande kommer att åka till Finland,\r\nNorge och andra länder där det är rätt priser.</pre><pre>Frankrike kan jag ta som ett bra exempel, när\r\nDisneyland nu öppnar där. Myndigheterna har\r\ninsett att den här näringen är väldigt stor. Man har\r\ntagit kontakt med skolorna, med\r\nkommunikationerna och med företagen för att\r\nsamordna hela turistnäringen. Där inser man att\r\nturistnäringen är en framtidsbransch.</pre><pre>I Sverige tycks man inte tro någonting om\r\nbranschen -- här finns inte ens en turistminister.\r\nVem handhar de här frågorna? Jo, det är\r\nkulturutskottet, som oftast bara är intresserat av att\r\ndela ut pengar. Jag säger inte att kulturutskottet på\r\nnågot sätt handhar frågorna på fel sätt, men jag\r\ntycker fortfarande att turistbranschen statusmässigt\r\när en näring och att den därför borde höra till det\r\nområdet.</pre><pre>Anf. 120  STINA ELIASSON (c) replik:</pre><pre>Herr talman! Jag ber att få tacka för berömmet.</pre><pre>När det gäller frågan om arbetstillfällen och\r\nkulturutskottet är det många som inte har klart för\r\nsig att det även inom kulturområdet, snävt sett,\r\nfinns arbetstillfällen. Se på våra teatrar, museer,\r\nmusikinstitutioner m.m. Jag kan inte förstå vad det\r\när för fel med att det här ärendet ligger just inom\r\nkulturutskottets område.</pre><pre>Det handlar faktiskt också väldigt mycket om att\r\nkunna bjuda turister på natur och kultur. Det som\r\nkallas kulturturism är mycket populärt. Alla åker\r\ninte skidor utför, och alla åker inte rutschbana.\r\nMan kanske vill ägna sig åt ett annat slags kultur.</pre><pre>Anf. 121  BERT KARLSSON (nyd) replik:</pre><pre>Herr talman! Det är säkert bra med kulturturism,\r\nmen det är oftast inte det som folk efterfrågar. Det\r\när just det som gör att folk lämnar landet. Man kan\r\ngärna kombinera saker och ting. Det tror jag säkert\r\natt man kommer att göra i exempelvis Paris. Men\r\nskälet till att man i år åker till Paris är förmodligen\r\nDisneyland.</pre><pre>Så här är det på många områden. Man glömmer\r\nden kommersiella biten. Det är där min kritik\r\nkommer in. Jag tror faktiskt inte att kulturutskottet\r\när tillräckligt kommersiellt för att förstå att det här\r\när en så viktig näring och att den måste stimuleras.\r\nDet fordras också att man ser till att ge resurser.</pre><pre>Man gav resurser denna gång, men man ville\r\negentligen inte göra det. Vi fick idka utpressning\r\nfrån Ny demokrati för att man över huvud taget\r\nskulle ge den nya turistsatsningen några pengar i\r\nframtiden. Förslaget var att man skulle ge ett\r\nengångsbelopp på 50 miljoner. Vi har nu fått ett\r\nförslag som jag tycker är bra och som jag vet att\r\nJan-Erik Wikström jobbade mycket hårt för. Det\r\ntackar jag för, och det har jag gett honom en eloge\r\nför i turistkretsar.</pre><pre>Anf. 122  STINA ELIASSON (c) replik:</pre><pre>Herr talman! Men visst är kulturturism efterfrågad.\r\nSå fyrkantig är inte befolkningen att den enbart vill\r\nägna sig åt Disneyland och liknande. Intresset för\r\nkulturturism växer.</pre><pre>Den budget som vi handhar i kulturutskottet är\r\nganska imponerande. Det ger många\r\narbetstillfällen. Det tycker jag att man skall notera.</pre><pre>Anf. 123  BERT KARLSSON (nyd) replik:</pre><pre>Herr talman! Jag vet att de kulturella\r\nsevärdheterna har en och annan besökare. Men jag\r\nkänner inte till någon sådan -- förutom möjligen\r\nLäckö slott -- som över huvud taget går ihop. Det\r\nrör sig om fruktansvärda underskott. Om vi skall ha\r\nråd att fortsätta med sådan verksamhet i framtiden,\r\nmåste vi också se till att de kommersiella målen\r\nfungerar och att det finns svenska turister som är\r\nberedda att stanna i Sverige och utländska turister\r\nsom är beredda att åka till Sverige och använda\r\npengar. I slutändan är det kronor och ören som\r\nräknas. Har vi inga intäkter på den kommersiella\r\nsidan så har vi inte heller några möjligheter att se\r\ntill att kulturaktiviteterna bibehålls i den\r\nomfattning de har i dag.</pre><pre>Förste vice talmannen anmälde att Stina Eliasson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 124  LENNART NILSSON (s):</pre><pre>Herr talman! Jag tror att det finns anledning att\r\nbemöta några av de påståenden som har tagits upp\r\nhär i dag. Bert Karlsson sade att man i dag\r\nanvänder 90 milj.kr. till byråkrati. Då kan man\r\nfråga sig vad som är byråkrati. I Tyskland har\r\nSveriges turistråd en handfull medarbetare som\r\narbetar med att försöka samordna och se till så att\r\ndet kommer tyskar till Sverige. De gör ett utmärkt\r\njobb. De jobbar med agenter, resebyråer osv. De\r\ntar emot hundratals samtal varje vecka ifrån tyskar\r\nsom är intresserade av Sverige. Är det detta som\r\nkallas för byråkrati eller är dessa människor en del\r\nav den operativa verksamheten?</pre><pre>I Sverigehuset, där Turistrådet håller hus i dag,\r\njobbar ett stort antal människor. De tar emot\r\nhundratals journalister varje år. Det gäller framför\r\nallt utländska journalister som guidas runt om i\r\nSverige för att de skall få se vad vi har att erbjuda\r\nutlänningar -- amerikanare, engelsmän och tyskar.\r\nÄr de byråkrater eller skall dessa människor räknas\r\nsom en del av den operativa verksamheten, som\r\nskall få hit människor så att det skall gå bra för\r\nturistnäringen i vårt land?</pre><pre>Jag kan på område efter område räkna upp olika\r\nkategorier människor som i dag i Sveriges turistråd\r\ngör en stor insats för att främja utvecklingen så att\r\nnäringen skall kunna fungera. Jag tycker att det är\r\nlitet av en skymf mot alla dessa människor när man\r\nsom Birgitta Wistrand, som nu inte är här, säger att\r\ndet här skall skötas av proffs. Är inte dessa\r\nmänniskor som har till uppgift att försöka\r\nsamordna näringens insatser för att främja\r\nturismen i Sverige proffs?</pre><pre>Det har aldrig varit så att Turistrådet har haft något\r\natt sälja, utan det är alla företag och människor som\r\nfinns i vårt land som har något att sälja. Turistrådets\r\nroll har varit att förmedla, knyta kontakter,\r\nutveckla kunskaper och stimulera till att samordna\r\nde tusentals företag som finns i den här branschen.\r\nDet är detta det handlar om.</pre><pre>Det här är mycket dåligt skött, herr talman. Bert\r\nKarlsson brukar ibland fråga vem som är\r\nturistminister. Nu kan vi konstatera här i dag att det\r\ninte finns någon turistminister, eftersom det inte\r\nfinns någon i stolarna här i kammaren. När Birgitta\r\nWistrand säger att vi i Sverige inte tycker att\r\nturismen är betydelsefull, så faller det tillbaka på\r\nBirgitta Wistrands partikamrat, närings- eller\r\nturistminister Per Westerberg. Enligt min\r\nuppfattning begriper han över huvud taget inget av\r\ndet här. Det kanske är därför som han inte deltar i\r\ndiskussionerna i dag. Han kanske inte är här därför\r\natt han känner sig överkörd. Jag kan instämma i att\r\nJan-Erik Wikström har försökt att göra det bästa\r\nmöjliga av den här situationen och kört över\r\nturistministern Per Westerberg, som inte är\r\nnärvarande.</pre><pre>I näringsdepartementet har det när det gäller\r\nturistfrågorna inte handlat om kunskap. Det har\r\nhandlat om en ideologisk övertygelse om att staten\r\ninte skall blanda sig i någonting. Men när ideologin\r\növergår till dumhet kostar det en massa pengar. När\r\nJan-Erik Wikström säger att man skall försöka\r\nåstadkomma en smidig övergång, är jag övertygad\r\nom att han anser att man bör göra det här.</pre><pre>Nu är det den 8 april. Turistrådet skall läggas ned\r\nden 1 juli. Enligt de beräkningar som jag har fått\r\nkommer det att röra sig om 30--40 milj.kr. i\r\navvecklingskostnader, av naturliga skäl. Vi kan ta\r\nett kontor i New York som exempel. Man arbetar\r\ndär tillsammans med de nordiska länderna. När\r\nman anställer folk utomlands är det inte så lätt att\r\nsäga att de inte har något jobb efter den 1 juli. Om\r\nman skall få människor att ställa upp och utföra ett\r\njobb, så måste man ofta kontraktera dem. Man\r\nbokar upp lokaler osv. och har därmed en del fasta\r\nkostnader. Det här är inget som man skall hålla på\r\nmed under några månader utan verksamheten är\r\nlångsiktig. Det är fråga om ett ständigt bearbetande\r\nav konsumenter och olika säljled för att få Sverige\r\nuppmärksammad som turistnation på världskartan.\r\nDärför kommer verksamheten naturligtvis att\r\nkosta.</pre><pre>Det finns en, som jag tycker, mycket tragisk aspekt\r\ni den här historien. Man kan ha olika uppfattningar\r\nom hur ett Turistråd skall se ut. Alla länder, i alla\r\nfall i den civiliserade delen av världen, har ett\r\nnationellt turistorgan. Man kan naturligtvis fundera\r\növer hur det skall se ut, vad det skall innehålla och\r\nvilka uppgifter det skall ha. Det kan man ha olika\r\nuppfattningar om. Men med näringsmininisterns\r\nideologiska dumhet har det här lett till att det\r\nkommer att bli problem. Man kommer att tappa en\r\ndel kunskap. Jag är dock övertygad om att många\r\nav dem som i dag arbetar i Sveriges turistråd\r\nkommer att få anställning i det nya bolaget på\r\ngrund av sin proffsighet och kunskap. Men\r\nsamtidigt kommer man att tappa kunskaper på en\r\nhel del områden som naturligtvis kommer att vara\r\ntill nackdel för Sverige som turistnation.</pre><pre>Detta kunde ha skötts bättre. Regeringen och\r\nriksdagsmajoriteten kunde ha sagt att Turistrådet\r\nfick en tid på sig och vissa uppgifter att fullgöra. Nu\r\nvänder man på det, på något konstigt sätt, och säger\r\natt det skall vara en delegation som har det\r\növergripande ansvaret, och den skall köpa\r\ntjänsterna. Man kunde ha skött detta på ett\r\nsnyggare sätt.</pre><pre>Jag är oerhört kritisk till hur detta har skötts. Det\r\nallvarliga är att dessa människor som har arbetat\r\noch arbetar inom denna verksamhet av en del\r\nbetraktas som oprofessionella. De betraktas som\r\nodugliga därför att de arbetar inom ett statligt\r\norgan, och statens organ får inte finnas. I\r\nModeraternas ögon är de någonting fult, om man\r\nser det ideologiskt.</pre><pre>Jag vill hävda att staten har ett ansvar i dessa frågor.\r\nStaten har också ett ansvar för att vi skall kunna\r\nutveckla Sverige som ett turistland.</pre><pre>Bert Karlsson talar om momsen. Det är självklart\r\natt kostnadsläget i ett land har betydelse för all\r\nutveckling och konkurrens. För ett par timmar\r\nsedan fattade vi beslut här i kammaren om bl.a.\r\nfolkbildningen, studier för vuxna och medel för\r\ncentral facklig utbildning. Den borgerliga\r\nmajoriteten har här fattat beslut som kommer att\r\nförvärra för de kursgårdar, hotell och\r\nkonferensgårdar som finns i vårt land. Svenskarna\r\när ett konfererande folk. Man bedriver en\r\nomfattande breddutbildning inom fackliga\r\norganisationer, företag, bildningsförbund osv.\r\nMånga av dessa kurser och konferenser förläggs till\r\nhotell och konferensanläggningar. Den politik som\r\nden borgerliga majoriteten står för kommer att\r\nytterligare bidra till svårigheter inte minst för\r\nhotellnäringen. Det finns ingen organisation som\r\nkan ha råd att lägga vidareutbildning av sina\r\nmedlemmar på konferensanläggningar.</pre><pre>Vi kan diskutera hur mycket som helst om att\r\nutlänningar skall komma till Sverige. Men\r\nfortfarande är de största kunderna när det gäller\r\nturismen i Sverige svenskarna. Sedan kommer\r\nnorrmän, danskar och finländare. Det handlar om\r\nvilken politik man bedriver generellt, om\r\nbarnfamiljer och andra skall ha möjlighet att turista\r\ni sitt eget land. Har man strypt åt för barnfamiljer,\r\nökat på antalet karensdagar och arbetslösheten\r\nökar, påverkar det också i vilken omfattning\r\nbarnfamiljerna kan åka till Bert Karlssons\r\nSommarland. Det är självklart.</pre><pre>Den politik som bedrivs generellt har inverkan på\r\nhur människor i vårt land kan utnyttja t.ex. Bert\r\nKarlssons Sommarland och Liseberg, med drygt\r\n200 kr. i inträde. Det är självklart. Allting hänger\r\nihop. Det är tragiskt när man inte inser att vi\r\nbehöver ha ett samordnande organ. Detta kunde ha\r\nskötts mycket snyggare, som sagt. I stället för att\r\nsparka ut hundra människor i kylan på några få\r\nmånader, kunde man ha använt dessa pengar för att\r\nse till att Sverige blir ett bättre turistland än det är\r\ni dag.</pre><pre>I detta anförande instämde Elisabeth Persson (v).</pre><pre>Anf. 125  BERT KARLSSON (nyd) replik:</pre><pre>Herr talman! Vem är det som har fört politiken de\r\nsenaste två åren, när turistnäringen har minskat\r\nmed 30 %? Jo, det är Socialdemokraterna. Lennart\r\nNilsson får gå och prata med sitt eget parti när det\r\ninte fungerar för barnfamiljerna. Men tydligen har\r\nde haft råd att åka till både Norge och Danmark.</pre><pre>Jag sade att Turistrådet hade en stor byråkrati. Jag\r\nvet också att alla 88 miljoner inte har varit\r\nbortkastade. Det inser också jag. Men jag tycker att\r\ndet är för stor skillnad, när 88 miljoner går till\r\nbyråkrati och knappt 30 miljoner till operativa\r\ninsatser. Det hade varit acceptabelt om det hade\r\nvarit tvärtom.</pre><pre>När det gäller konfererandet kan vi införa regler\r\nsom de tyska, som innebär att man måste ha ett skäl\r\nför att konferera i ett annat land. Vem är den\r\nstörsta boven när det gäller konferensresor? Jo, det\r\när staten och övriga som åker till de här trevliga\r\nturistmålen, där man kombinerar konferensen med\r\nen semester,</pre><pre>Staten skall inte blanda sig i, har det sagts. Här har\r\nkonstruerats en lösning med ett företag. Om\r\nföretaget inte sköter sig, har man möjlighet att\r\nstrypa tillförseln av pengar. Jag tycker att det är det\r\nabsolut bästa sättet. Då kan staten på ett förnuftigt\r\nsätt blanda sig i.</pre><pre>Jag inser också att Per Westerbergs kunskaper om\r\nturistnäringen är begränsade. Det visade den\r\nhearing vi hade. Där deklarerade hela\r\nturistnäringen klart och tydligt vad man tyckte och\r\ntänkte. Det gäller faktiskt en hel del andra också.</pre><pre>Anf. 126  LENNART NILSSON (s) replik:</pre><pre>Herr talman! Det är litet svårt att dela upp de medel\r\nsom Turistrådet har fått i medel för operativa\r\ninsatser och annat. De som arbetar i exempelvis\r\nTyskland är en del av den operativa verksamheten.\r\nDet handlar ofta om människors kunskaper och\r\nderas förmåga att knyta kontakter i olika säljled.\r\nJag vill påstå att de är en del av den operativa\r\nverksamheten.</pre><pre>De medel som Turistrådet har haft till förfogande\r\nhar inte enbart varit Turistrådets. I dag presenteras\r\nt.ex. kampanjen Upptäck Sverige. Det är näringen\r\nsom finansierar den större delen av sådana\r\nkampanjer, för att nå ut och få svenskar och andra\r\nnordiska medborgare att turista i Sverige. Det\r\nhandlar om ytterligare åtskilliga tiotals miljoner i\r\nden operativa verksamheten. Det som Turistrådets\r\nprofessionella medarbetare bidrar med är en stor\r\ndel av den operativa verksamheten.</pre><pre>Man kan resonera som Bert Karlsson och säga att\r\nom det inte blir som man vill, kan man strypa\r\ntillförseln av medel till det nybildade bolaget.\r\nBolaget har fått många anslutningar från bl.a.\r\nregioner. Men jag är helt säker på att det här måste\r\ntill en långsiktighet, en uthållighet. Då kan man\r\ninte hålla på och svänga fram och tillbaka. Det var\r\ndet jag menade i mitt inlägg. Det hade varit bättre\r\nom regeringen haft en ordentligt strategi på lång\r\nsikt. Problemet med de olika turerna är att det blir\r\navbrott i verksamheterna, och det kommer att\r\nskada oss när andra stater satsar stora pengar på\r\nsina nationella turistorgan.</pre><pre>Anf. 127  BERT KARLSSON (nyd) replik:</pre><pre>Herr talman! Jag kan hålla på och svara hur länge\r\nsom helst på frågor om olika saker. Jag förstår att\r\nLennart Nilsson försvarar Turistrådet. Han är ju en\r\nav männen bakom det. Men om man har insett att\r\ndet inte var så bra med Turistrådet, varför har då\r\ninte Socialdemokraterna ändrat på det tidigare?\r\nOm man nu tror på turistnäringen, varför är man då\r\ninte intresserad av att ändra på det dumma förslaget\r\nom moms, som faktiskt kom från\r\nSocialdemokraterna? Lennart Nilsson känner\r\nmycket väl till att det är en faktor som har bidragit\r\ntill att Sverige är ett mycket dåligt turistland.</pre><pre>Medel för operativa insatser har lagts på länder som\r\nJapan och USA, trots att vi vet att det är få där som\r\nkommer till Sverige. I stället kunde vi ha satsat mer\r\npengar på Danmark, Norge, Tyskland, Holland och\r\nandra länder, där människorna har möjlighet att ta\r\nsig till Sverige på ett lätt sätt. Ett tag tror jag t.o.m.\r\natt det var på gång att man skulle göra en stor\r\nsatsning på Albanien, trots att det inte gick att\r\nkomma därifrån.</pre><pre>Anf. 128  LENNART NILSSON (s) replik:</pre><pre>Herr talman! Ett av felen med Bert Karlsson som\r\nnäringsidkare och alla hans kolleger inom\r\nturistbranschen har varit att de pratar en massa\r\nstrunt om Sverige och säger att det är så besvärligt\r\noch dyrt.</pre><pre></pre><pre>Jag tror att man ibland borde vända på detta och\r\ngöra som Turistrådets man i New York. Han säger\r\ntill amerikanarna att Sverige är fantastiskt, därför\r\natt man där kan gå ut och äta lunch för 40--50 kr. I\r\ndenna lunch ingår, förutom varmrätt, öl, smör och\r\nbröd och kaffe. Jag vill påstå att man på många\r\nandra håll i denna värld inte kan få en lunch till\r\ndetta pris. Även om det kanske är små marginaler\r\npå dagens luncher, så är detta en verklighet.</pre><pre>Man borde inte tala strunt om Sverige som\r\nturistland och säga att det är så dyrt. Då jublar\r\ndanskarna. Det skedde när man talade om momsen\r\noch sade att det var så dyrt i Sverige. Då tänkte\r\ndanskarna att de så att säga kan plocka hem\r\nturisterna i stället.</pre><pre>Det borde vara litet jäklar anamma i denna\r\nbransch, vilket innebär att man utgår ifrån att man\r\nskall klara av detta och att man är duktig.\r\nDessutom är Sverige inte något dåligt turistland.\r\nDet kanske i vissa stycken är dåligt för dem som vill\r\ntjäna en massa pengar på turismen -- i och för sig är\r\ndet inte många som gör det.</pre><pre>Vad det emellertid handlar om är att Sverige som\r\nturistland har unika möjligheter, inte minst när det\r\ngäller naturen, att kunna erbjuda människor att\r\ngratis kunna ströva i naturen, att kunna besöka\r\nmuséer och andra inrättningar, att bada och fiska i\r\nett fritt vatten, osv. Om man utgår ifrån det som är\r\ngratis, finnr man enorma möjligheter för Sverige\r\nsom turistland. Men på det tjänar inte Bert\r\nKarlsson och andra några pengar. Men det har ju\r\nett värde i sig, inte minst för de svenskar som\r\nkanske inte har råd att ta in på de dyra hotellen, att\r\nkunna utnyttja naturen, campingen, osv.</pre><pre>Jag vill alltså påstå att det finns billiga alternativ när\r\ndet gäller att turista i Sverige. Detta borde också\r\ndenna näring dra lärdom av när den skall\r\nmarknadsföra sig och inte bara tala strunt om\r\nSverige som turistland.</pre><pre>Anf. 129  JAN-ERIK WIKSTRÖM (fp) replik:</pre><pre>Fru talman! Jag vill framföra några synpunkter till\r\nLennart Nilsson. Näringsministern befinner sig på\r\nresa i USA.</pre><pre>Avvecklingskostnaderna för Sveriges turistråd skall\r\ninte, vilket jag framhöll i mitt anförande, belasta\r\ndet nya anslaget. Jag hoppas att de skall kunna\r\nreduceras avsevärt, bl.a. genom att man tar till vara\r\nden sakkunskap och den erfarenhet som\r\nobestridligen finns i Turistrådet.</pre><pre>Naturligtvis skall också det nya branschorganet\r\nsyssla med marknadsföring i Sverige. Men statens\r\ninsatser, statens upphandling av tjänster, avser\r\nmarknadsföring utomlands.</pre><pre>Anf. 130  LENNART NILSSON (s) replik:</pre><pre>Fru talman! Jag hörde att Jan-Erik Wikström sade\r\natt kostnaderna för avvecklingen av Sveriges\r\nturistråd skall belasta ett särskilt konto. Men hur\r\nman än vänder och vrider på detta är det\r\nskattebetalarna i Sverige som får vara med och\r\nbidra till att betala detta. Jag menade att man\r\nkunde ha använt dessa pengar på ett bättre sätt.</pre><pre>Jag hoppas, liksom Jan-Erik Wikström, att man tar\r\ntill vara den kunskap och de erfarenheter som finns\r\nhos personalen på Sveriges turistråd. Där har man\r\nunder lång följd av år arbetat upp en kunskap som\r\negentligen är till mycket stor nytta för Turistsverige.</pre><pre>Jag vill bara konstatera att jag tycker att det är bra\r\natt näringsministern är i USA.</pre><pre>Anf. 131  NILS T SVENSSON (s):</pre><pre>Fru talman! Turismen är en av de näringar som\r\nväxer allra snabbast, både internationellt och inom\r\nlandet, även om det under det senaste året har varit\r\nen nedgång här i Sverige. Man räknar med att\r\n235 000 människor har sin huvudsakliga\r\nsysselsättning inom turismen. Det är ca 5 % av alla\r\nsysselsatta, och turismen omsätter mer än 100\r\nmiljarder kronor, vilket motsvarar 3--4 % av vår\r\nBNP. Det är alltså en betydande näring.</pre><pre>Turismen är också viktig och spelar en alldeles\r\nsärskild roll som välfärdskomponent i vårt\r\nsamhälle. Upplevelse av natur, kultur, mötet med\r\nandra människor och miljöer är ju nyckelbegrepp\r\nsom växer i betydelse när den materiella välfärden\r\nutvecklas till att bli jämförelsevis väl tillgodosedd.\r\nMen i detta sammanhang skall man naturligtvis\r\nvara uppmärksam på hur denna del av vår välfärd\r\nfördelas och uppmärksamma de hinder av olika slag\r\nsom ligger i vägen för att många människor skall\r\nkunna utnyttja de möjligheter som ges. De\r\nturismpolitiska mål som anges i reservation 1 tycker\r\njag är helt riktiga.</pre><pre>Jag vill göra ett par kommentarer med anledning av\r\ndetta betänkande. Jag har motionerat om Turist-\r\noch resedatabasen och krävt att den skall få\r\ntillräckligt med anslag för att kunna fortsätta sin\r\nverksamhet. Turist-  och resedatabasen är den enda\r\nlöpande resvaneundersökning som vi har. Den är\r\nmycket betydelsefull, och det är naturligtvis mycket\r\nviktigt att den kan fortsätta sin verksamhet.</pre><pre>Nu sägs det i betänkandet att Turistdelegationen\r\nskall bedöma värdet av denna turistdatabas och om\r\ndet motiverar fortsatt medelstilldelning. Vidare\r\nsägs det att det finns intresse för samverkan i denna\r\nfråga från högskolornas sida.</pre><pre>Jag tolkar utskottets skrivning mycket positivt på så\r\nsätt att man här ger sitt stöd till en fortsättning av\r\nanslagen till Turist-  och resedatabasen. Jag tycker\r\natt Stina Eliasson i sitt anförande bekräftade att\r\nman skall göra denna tolkning av utskottets\r\nskrivning. Det skulle vara intressant att få en\r\nkommentar även från Jan-Erik Wikström, som ju\r\när arkitekten bakom denna nya uppläggning av\r\nuppgifterna för Turistdelegationen, så att vi får ett\r\nklarläggande att pengar skall tilldelas så att denna\r\nverksamhet kan fortsätta.</pre><pre>I ett flertal inlägg har Danmark tagits upp. Om man\r\nser på hur turismutvecklingen har varit i vårt\r\ngrannland Danmark, kan man konstatera att man\r\ndär har haft en mycket positiv utveckling under\r\nsenare år. Då kan man fråga sig vad det beror på.</pre><pre>För några år sedan hade man en nedgång, och man\r\nkan nästan säga att det var en kris. Då beslutade\r\nman sig för att göra en satsning. Den skulle riktas\r\nenbart mot utlandsmarknaden. Men man fick göra\r\nen omvärdering av detta, eftersom man kom fram\r\ntill att lyckade satsningar på utlandsmarknaden\r\nförutsätter att man har en stabil hemmamarknad.\r\nDet har medfört att det danska turistrådet nu gör\r\nkraftfulla bearbetningar på sin hemmamarknad.\r\nMan klarar alltså inte verksamheten om man inte\r\nbearbetar hemmamarknaden. Det är\r\nhemmamarknaden som är den största marknaden.\r\nDet är den som är infrastrukturen, och det är den\r\nsom ger volymerna. En otillräckligt bearbetad och\r\nutnyttjad hemmamarknad äventyrar således\r\nförutsättningarna för exporten. Följaktligen har det\r\ndanska turistrådet nu också engagerat sig i\r\nsatsningar för att sälja Danmark till danskarna.</pre><pre>Om man ser till den svenska turistmarknaden är,\r\nsåvitt jag kan utläsa av siffrorna, 85 % av turisterna\r\nsvenska. Den alldeles övervägande majoriteten av\r\nbesökarna i Sverige kommer således från Sverige.\r\nNu sägs det att intresseorganisationer, regionala\r\noch lokala turistorganisationer m.fl., som är\r\nverksamma skall ta det fulla ansvaret för den\r\nsamordning i Sverige som är nödvändig. Man\r\nlägger ett avsevärt större ansvar på dessa i\r\nframtiden, eftersom de kommande ekonomiska\r\nresurserna i så uttalad grad skall läggas på\r\nturistfrämjande åtgärder i utlandet.</pre><pre>Vi vet emellertid att det eknomiska läget för dessa\r\norganisationers huvudmän, som ju ofta är landsting\r\noch kommuner, är ansträngt. Några turismorgan\r\nhar lagts ned. Andra dras med ekonomiska\r\nbekymmer. Då tycker jag att den här ekvationen\r\ninte går riktigt ihop. Vi har behov av samordning,\r\ndet är ostridigt. Men de ekonomiska och praktiska\r\nförutsättningarna för detta försämras drastiskt.</pre><pre>Om man läser de yttranden som\r\nbranschorganisationerna lämnade över\r\nutredningen Ett nytt turistråd, framgår det alldeles\r\nklart att det finns ett behov av en samordnad\r\nSverigeturism för att bättre utnyttja de totala\r\nresurserna ekonomiskt och geografiskt. Man pekar\r\npå behovet av ett bättre samarbete mellan\r\nkommersiella, offentliga och ideella aktörer.</pre><pre>De här branschorganisationerna har också pekat på\r\nbehovet av en stabil hemmamarknad, vilken alltså\r\när av väsentlig betydelse för en exportinriktad\r\naktivitet. Då blir det tillräcklig volym för\r\nkonkurrens på en utländsk marknad. Egentligen är\r\ndet ytterst få svenska resmål som är anpassade och\r\nutvecklade enbart med hänsyn till utländska\r\nbesökare.</pre><pre>Det sägs ofta att det är de som tjänar på turismen\r\nsom skall stå för fiolerna. Ja, ser man till hur\r\nturistkronorna fördelas finner man att ca 60 % går\r\ntill samhället och 5--7 % till landsting och\r\nkommuner. Merparten går alltså till statskassan.</pre><pre>Uttalandet om att det är de som tjänar på turismen\r\nsom skall stå för fiolerna rimmar alltså dåligt med\r\ndet faktum att staten är den största vinnaren.</pre><pre>I betänkandet sägs det att turistdelegationen endast\r\nundantagsvis skall bedriva egen operativ\r\nverksamhet. Jag skulle vilja rikta uppmaningen till\r\nden delegation som så småningom skall upprättas\r\natt i alla fall i ett avseende bedriva operativ\r\nverksamhet, nämligen när det gäller att göra\r\ninsatser för den regionala samverkan. Det behövs\r\ninsatser för områdesutveckling och koordinering.\r\nErfarenheter från Danmark visar att en ensidig\r\nprioritering av utlandsmarknaden inte är tillräcklig\r\nnär det gäller att åstadkomma en positiv utveckling\r\nav turismen i Sverige. Alla vill vi ju se en sådan\r\nframöver.</pre><pre>Snart tillträder Jan-Erik Wikström posten som\r\nlandshövding i Uppsla län. Som sådan kommer han\r\nbland alla andra uppgifter också att ha uppgiften att\r\nlitet grand vara sitt läns turistambassadör. Jan-Erik\r\nWikström är ju också arkitekten bakom detta\r\nupplägg av turistdelegationen.</pre><pre>Jan-Erik Wikström kommer ganska snart i sin\r\negenskap av regional turistambassadör att\r\nupptäcka att det finns ett behov av samordning, av\r\nsatsningar, för att koordinera och\r\nområdesutveckla. Jag skulle vilja fråga om han inte\r\nkan se att det är en uppgift för denna delegation att\r\nengagagera sig i detta, även om det är sagt att de\r\noperativa egna insatserna skall vara begränsade.</pre><pre>Anf. 132  JAN-ERIK WIKSTRÖM (fp) replik:</pre><pre>Fru talman! Nils T Svensson frågade om vi kan\r\ngarantera en fortsatt verksamhet för den rese- och\r\ndatabas som Turistrådet har haft. Jag tror att den\r\nsom läser betänkandet måste dra slutsatsen att den\r\nhär verksamheten är så värdefull att den bör\r\nfortsätta.</pre><pre>Ja, jag är inspirerad av uppgiften att så småningom\r\nfå vara ambassadör för Uppsala län. Efter den 1 juli\r\när det naturligtvis det i särklass viktigaste länet i\r\nSverige. Jag tror att det går att vara ambassadör för\r\ndetta län och även för andra i kontakt med det nya\r\nbranschorgan som kommer att växa fram. Jag är\r\nden förste att intyga vikten av att vi också arbetar\r\nmed marknadsföring av de olika delarna av Sverige\r\nför svenska turister. Men det bör vi kunna klara\r\nutan att staten uppmanar branschen att göra det.\r\nSamordning kommer säkert att behövas. Det kan\r\nalla goda krafter intyga.</pre><pre>Välkommen så småningom till Uppsala län, Nils T\r\nSvensson, som turist!</pre><pre>Anf. 133  NILS T SVENSSON (s) replik:</pre><pre>Fru talman! Tack för den inbjudan. Jag kommer\r\ngärna. Det skall bli intressant att få diskutera bl.a.\r\nhur turistfrämjandet bedrivs i Jan-Erik Wikströms\r\nlän. Jag är själv engagerad i Skåne. Jan-Erik\r\nWikström är välkommen dit, så får vi ett ömsesidigt\r\nutbyte av erfarenheter.</pre><pre>Jag gläder mig åt att Jan-Erik Wikström ändå\r\nuttalar sig positivt om behovet av en sådan här\r\nregional samverkan och områdesutveckling. Jag\r\ntolkar nog detta uttalande så, att han ser det som en\r\nuppgift för denna delegation att man engagerar sig\r\ni nämnda uppgifter. Naturligtvis är det väldigt\r\ntacksamt att få höra Jan-Erik Wikström bekräfta\r\natt man skall läsa utskottsbetänkandet vad gäller\r\nturist- och resedatabasen så, att det är fråga om\r\nfortsatta anslag för denna verksamhet.</pre><pre>\r\nAnf. 134  BERT KARLSSON (nyd) replik:</pre><pre>Fru talman! Jag blir litet irriterad över att man\r\nomyndigförklarar både det nya bolaget och folk i\r\nallmänhet. Det sägs t.ex. att man inte är kapabel att\r\nförstå att den svenska marknaden är viktig.\r\nSjälvklart har man insett det, och man kommer\r\nockså att se till att marknadsföringen fungerar.</pre><pre>Det höga kostnadsläget i Sverige skall vi tydligen\r\nförsöka sopa under mattan genom att försöka lura\r\nfolk. Det går att göra en gång. Men detta har vi\r\nredan gjort tillräckligt många gånger. Människorna\r\nhar för länge sedan upptäckt vad det är fråga om.\r\nDet är ju därför som vi har en drastisk nedgång.</pre><pre>Jag hörde här att Nils T Svensson är från Skåne. Jag\r\ntycker att han skulle utreda varför ingen stannar i\r\nMalmö utan åker till Köpenhamn. Svaret är\r\ndetsamma som i tidigare diskussion, nämligen att\r\ndet beror på kostnadsläget.</pre><pre>Anf. 135  NILS T SVENSSON (s) replik:</pre><pre>Fru talman! Bert Karlsson säger att han är irriterad,\r\noch det må han väl vara. Vad jag försöker föra ett\r\nresonemang om är att vi inte ensidigt skall satsa på\r\nutlandsmarknaden, vilken naturligtvis i och för sig\r\nockså behövs. Men här handlar det om att\r\nkommunicera, och det har danskarna kommit\r\nunderfund om. De har varit inne på precis den linje\r\nsom utskottet här pläderar för, nämligen att man\r\nvid en ensidig satsning på utlandsmarknaden tappar\r\nbort hemmamarknaden. Det behövs ju en\r\nhemmamarknad som har volym, som gör det\r\nmöjligt att utveckla turistresandet till Sverige från\r\nutlandet.</pre><pre>Danmark har Europas högsta moms. Där betalar\r\nman numera 25 % moms. Det bör Bert Karlsson\r\ninte glömma bort när han jämför Danmark med\r\nSverige.</pre><pre>Visst har vi haft en nedgång. Det finns förklarliga\r\nskäl i det avseendet. Men jag tror att vi i Sverige\r\nändå har stora förutsättningar att få en bra\r\nturistindustri och en god utveckling vad gäller\r\nturismen. I det sammanhanget krävs det dock inte\r\nbara satsningar på utlandsmarknaden utan också\r\nsatsningar på hemmamarknaden, och det är vad jag\r\npläderar för. Det behövs, tycker jag, också ett stöd\r\nfrån de pengar som staten avsätter för främjandet\r\nav turismen.</pre><pre>Anf. 136  BERT KARLSSON (nyd) replik:</pre><pre>Fru talman! Beträffande kostnadsläget i Danmark\r\nvill jag säga att också jag inser att man där betalar\r\nmoms. Men kostnaderna i en del andra avseenden\r\när väsentligt lägre. Därför är turistnöjen, mat och\r\nboende billigare i Danmark. Den som åker till\r\nDanmark kan konstatera att det är så.</pre><pre>Vidare kan jag försäkra att svenska turistbolag inte\r\ntar ut för mycket pengar.</pre><pre>Jag frågade: Varför åker Malmöborna till\r\nKöpenhamn, och varför åker ingen från\r\nKöpenhamn till Malmö? Socialdemokraterna\r\nborde känna till att satsningen på Folkets park i\r\nMalmö har kostat oerhört mycket pengar. Senaste\r\nåret uppgick underskottet till 30 miljoner. Parken i\r\nKöpenhamn däremot går utmärkt. Det måste alltså\r\nfinnas en anledning till att ingen är intresserad av\r\nSverige och Malmö.</pre><pre>Det sägs att man naturligtvis skall satsa på Sverige.\r\nOckså jag tycker att det är en självklarhet att man\r\nskall göra det. Jag tror faktiskt att de som ingår i\r\nbolaget i fråga är kompetenta nog att göra en\r\nbedömning. Jag har ingen anledning att misstro det\r\nnya bolaget på den punkten.</pre><pre>Anf. 137  NILS T SVENSSON (s) replik:</pre><pre>Fru talman! Vi kan säkert ägna mycket tid åt\r\ndiskussioner om olika delar av vårt land. Jag vill\r\nframhålla Schlagerfestivalen i Malmö och fotbolls-\r\nEM som kommer framöver, så nog finns det\r\nattraktioner också i Malmö.</pre><pre>Vidare hör faktiskt Köpenhamn och Malmö ihop\r\nnär det gäller turismen. Personligen skulle jag\r\nönska att det samarbetet kunde utvecklas ännu\r\nmera. Men visst är det många som åker från\r\nKöpenhamn till Malmö. Inte minst tänker jag då på\r\nutländska turister som kommer till Danmark -- men\r\nnog om den saken kanske.</pre><pre>Inte heller jag misstror det nya bolaget, som nog\r\nhar kompetens att driva Sverigemarknaden. Vad\r\njag vill fästa uppmärksamheten på är det\r\nförhållandet att det så ensidigt sägs att det bara är\r\ndessa statliga pengar som får satsas på\r\nutlandsmarknaden. Jag tror att Jan-Erik\r\nWikström -- det har jag ändå kunnat uttolka av\r\nhans kommentarer -- inom ramen för dessa\r\nmiljoner ser möjligheter till insatser även på\r\nSverigemarknaden genom svenska aktörer.</pre><pre>Anf. 138  BENGT DALSTRÖM (nyd):</pre><pre>Fru talman! Ärade ledamöter! Det är tacksamt att\r\nefter ett antal timmar, så här på kvällskvisten,\r\nkomma med ett sista inlägg i ett för Sverige så\r\nviktigt ärende som turism. Jag har sysslat med\r\nprofessionell marknadsföring under större delen av\r\nlivet. Därför är detta ämne naturligtvis synnerligen\r\nintressant. Den debatt som förekommer och de\r\nskrivningar som har gjorts tar man del av med extra\r\nstort intresse.</pre><pre>I samspelet mellan regering, utskott och Ny\r\ndemokrati i fråga om den svenska turismen är vi i\r\nNy demokrati faktiskt glada över det konstruktiva\r\nbetänkande som presenteras riksdagen för beslut.\r\nDet tillgodoser i allt väsentligt våra synpunkter och\r\nförslag enligt Ny demokratis motion.</pre><pre>Men nu ser vi fram emot fortsättningen. En del av\r\nproblematiken kring vissa begrepp som finns med i\r\nbilden har redan belysts. Att staten på ett eller\r\nannat sätt måste medverka i åtgärder som främjar\r\nSverigeturism, främst den utlandsinriktade\r\nmarknadsföringen, ser även vi som självklart.\r\nTurismen är ju en av Sveriges viktigaste och största\r\nnäringar. Turismen utomlands utgör en mycket\r\nviktig del. Den har betydelse inte bara för turismen,\r\nutan för Sverigeprofilen över huvud taget.</pre><pre>Det råder en stor samsyn när det gäller att avveckla\r\nde tidigare turistpolitiska målen, knutna till\r\nSveriges turistråd. Det är väl det, för såväl RRV\r\nsom riksdagens revisorer har konstaterat det\r\nomöjliga i Turistrådets tidigare uppgifter. Det har\r\nman gjort i olika utredningssammanhang. Det\r\ngäller särskilt mixen att både svara för\r\nmarknadsföring och de socialpolitiska och\r\nregionala målen.</pre><pre>När nu näringslivet tar över och genom ett särskilt\r\nbolag driver den fortsatta marknadsföringen av\r\nSverige som turistland är det helt i linje med Ny\r\ndemokratis förslag. Observera att den\r\nhuvudsakliga uppgiften är att marknadsföra\r\nSverige utomlands, men att självklart, som också\r\nBert Karlsson har framhållit, svara för\r\nsamordningen av tunga inhemska aktiviteter.\r\nDenna organisatoriska lösning skall baseras på en\r\nstatlig upphandling, som vi har hört, av offererade\r\nåtgärder och tjänster. Det skall en sakkunnig\r\nturistdelegation svara för. Vi i Ny demokrati\r\nförutsätter att denna får en sammansättning av\r\nproffsiga personer från näringslivet, med\r\nerfarenhet av främst marknadsföring utomlands,\r\nkompletterad med någon sakkunnig, kanske några\r\nrepresentanter från departementet. Men det får\r\ndefinitivt inte bli en samling politiker som i den\r\ntidigare turistdelegationen. Nej, det är\r\nnäringslivets folk som skall dominera, styra och\r\nfatta beslut i de här frågorna.</pre><pre>Beträffande arbetet utomlands för att\r\nmarknadsföra Sverige kulturmässigt, turistiskt och\r\nmed tanke på våra industriprodukter har Ny\r\ndemokrati föreslagit och motionerat om en\r\nutredning för samordning av resurserna utomlands\r\nmellan ambassader, Svenska institutet och Sveriges\r\nexportråd, ett förslag som upprepade gånger har\r\nvarit uppe till diskussion i olika instanser, men\r\nhittills utan resultat. Det har mest blivit prat.</pre><pre>Tyvärr kunde vi inte väcka utskottets förståelse för\r\ndenna mycket viktiga resursförstärkning, som\r\nskulle komma Sverigeprofilen till del och därmed\r\näven turismen. Men, var så säker, vi återkommer\r\nrelativt snart i samband med näringsutskottets\r\nhandläggning av exportfrämjande åtgärder.</pre><pre>Beträffande Turistrådets tidigare upparbetade\r\nmaterial, databaser med mycket viktig information,\r\noch de fortsatta forskningsmöjligheterna utgår vi i\r\nNy demokrati från att de kommer att hanteras och\r\nutnyttjas i samarbete mellan det nya\r\nnäringslivsbolaget och turistdelegationen. I\r\nbetänkandet understryks också samarbetet med\r\nhögskolorna. Det har vi hört här. Det är där det\r\nfinns en unik och viktig kompetens. Den utgår jag\r\nifrån att man kommer att ta till vara.</pre><pre>Över till finansieringen av turismen. Regeringen\r\nföreslog i sin proposition 50 milj.kr., under\r\nförutsättning att branschen skulle göra\r\nmotsvarande tillskott. Det är en alldeles för låg\r\nsatsning, enligt vår bedömning. Det har vi också\r\nframfört under utredningarnas gång. Med den\r\nupphandlingsuppläggning som vi har föreslagit i vår\r\nmotion, som även utskottet har accepterat,\r\ntillgodoser vi i stort sett näringslivets begäran om\r\nen upphandlingsram på 100 milj.kr. Utskottet\r\ntillgodoser även behovet av den långsiktiga\r\nplaneringen genom ett viktigt omnämnande: Det\r\novannämnda bolaget bör kunna påräkna uppdrag\r\nfrån staten i betydande omfattning, i vart fall under\r\nen treårsperiod. Det är viktigt. Det är viktigt att det\r\nblir långsiktighet i detta arbete.</pre><pre>Självklart kan vi inte behandla hela detta ärende\r\nutifrån utskottets betänkande utan att koppla\r\nsamman det med de kostnadsmässiga\r\nförutsättningar som gäller för all turism i Sverige.\r\nJag trodde att tiden skulle räcka till för att något\r\nutveckla dessa tankegångar. Vi har redan hört en\r\ndel. Bert Karlsson har gett oss en del signaler i de\r\nfrågorna.</pre><pre>Fru talman! Vi biträder utskottets hemställan om\r\nturism i kulturutskottets betänkande 16 och\r\ntillstyrker densamma i alla delar.</pre><pre>Anf. 139  LENNART NILSSON (s):</pre><pre>Fru talman! Om man som Bengt Dalström\r\nuttrycker en mängd felaktigheter kanske det finns\r\nanledning att rätta till dem. I Sveriges turistråd\r\nfinns en styrelse. Denna styrelse består av en rad\r\nproffs från näringslivet, inom turistbranschen osv.\r\nI Turistrådet finns en delegation som bl.a. har till\r\nuppgift att yttra sig över olika stödärenden, att\r\nbedriva utvecklingsarbete, m.m. I den här\r\ndelegationen sitter det också en hel del proffs. Jag\r\nvill påstå att även om jag och Nils T Svensson är\r\npolitiker, tillhör vi också proffsen.</pre><pre>Anf. 140  BENGT DALSTRÖM (nyd):</pre><pre>Fru talman! Den repliken måste i så fall gälla\r\nföregående anförande. Jag ser tyvärr att utskottets\r\nordförande inte är på plats. Det var honom jag\r\nhade tänkt delge en del information. Jag avstår.</pre><pre>Överläggningen var härmed avslutad.</pre><pre>Beslut</pre><pre>Mom. 1 (målen för statens insatser inom\r\nturistområdet)</pre><pre>Utskottets hemställan bifölls med 160 röster mot\r\n125 för reservation 1 av Åke Gustavsson m.fl.</pre><pre>Mom. 5 (marknadsföringen utomlands av Sverige\r\nsom turistland samt inrättandet av en ny\r\nturistdelegation)</pre><pre>Utskottets hemställan bifölls med 161 röster mot\r\n115 för reservation 2 av Åke Gustavsson m.fl. 11\r\nledamöter avstod från att rösta.</pre><pre>Mom. 16 (medelsanvisningen till Stöd till turism)</pre><pre>Först biträddes utskottets hemställan med den\r\nändring i motiveringen som föreslagits i reservation\r\n7 av Åke Gustavsson m.fl. med 115 röster mot 13\r\nför meningsyttringen av Elisabeth Persson i\r\nmotsvarande del. 159 ledamöter avstod från att\r\nrösta.</pre><pre>Härefter bifölls utskottets hemställan med\r\ngodkännande av utskottets motivering med 163\r\nröster mot 111 för utskottets hemställan med den\r\nändring i motiveringen som föreslagits i reservation\r\n7 av Åke Gustavsson m.fl. 12 ledamöter avstod från\r\natt rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande vid morgondagens arbetsplenum.</pre><pre>11 §  Presstöd</pre><pre>Föredrogs</pre><pre>konstitutionsutskottets betänkande</pre><pre>1991/92:KU27 Presstöd (prop. 1991/92:100 delvis).</pre><pre>Anf. 141  KURT OVE JOHANSSON (s):</pre><pre>Fru talman! Dagstidningskommittén, den senaste av\r\nsex presstödsutredningar, lade ned ett omfattande\r\narbete på att beskriva grunderna för den statliga\r\npresspolitiken och stödets syfte. I normala fall\r\nbrukar vi i debatterna i riksdagen inte särskilt\r\nbehöva erinra om detta. Men vi har fått ett nytt\r\nparti bland oss, som tydligen saknar den historiska\r\ninsikten om varför vi i Sverige införde ett stöd till\r\ndagspressen. Det gör en redovisning nödvändig.</pre><pre>Bakgrunden till det presstöd vi i dag har i Sverige\r\nhänger intimt samman med det faktum att\r\nmångfalden i dagspressen genomgick en kraftig\r\nförsvagning under efterkrigstiden. Utvecklingen\r\ngick raskt mot en ökning av antalet\r\ntidningsnedläggningar, mot tidingsmonopol på allt\r\nfler utgivningsorter och mot en ökad\r\nägarkoncentration.</pre><pre>Staten hade förvisso länge stött dagspressen med\r\ngenerella åtgärder. Men dessa hade främst gynnat\r\nde stora marknadsstarka tidningarna. Det nya med\r\ndet direkta presstödet, som infördes i början av 70-\r\ntalet, var att det var selektivt och lämnades till\r\ntidningar i konkurrensmässigt underläge.</pre><pre>Syftet med statens selektiva insatser på\r\nmediaområdet är att värna om de grundläggande\r\ndemokratiska friheterna, främst informations-,\r\nåsikts- och naturligtvis yttrandefriheten.\r\nMångfalden i dagspressen spelar här alltjämt en\r\nframträdande demokratisk roll. Att som Ny\r\ndemokrati hävda att presstödet tillkommit för att\r\nekonomiskt tillfredsställa det politiska\r\netablissemanget är därför en direkt oförskämdhet.</pre><pre>Inför nästa års budgetbehandling av presstödet\r\nrekommenderar jag Ny demokratis alla ledamöter\r\ninkl. partiets ledare att läsa proposition\r\n1975/76:131. Det räcker med normal begåvning för\r\natt inse att det selektiva presstödet utgår för att\r\nförstärka och fördjupa den svenska demokratin,\r\noch ingenting annat.</pre><pre>Svenskarna är ett läsande folk. Sverige tillhör de\r\nfyra länder i världen där man läser mest tidningar.\r\nLäsundersökningar visar att nio av tio svenskar\r\nregelbundet läser en dagstidning ungefär en halv\r\ntimme varje dag. Det är faktiskt en siffra som stått\r\nsig genom åren. Våra dagstidningar är således\r\nalltjämt det centrala mediet för den debatt som\r\nhåller demokratin levande. En bred svensk\r\nallmänhet vill att det skall förbli så. Allmänhetens\r\nbreda uppslutning för att bl.a. rädda tidningen\r\nArbetets utgivning är ett gott bevis för detta.</pre><pre>En grupp i samhället som också i än högre grad bör\r\nfå sin beskärda del av mångfalden är de\r\nsynskadade. De hade, när de besökte utskottet,\r\nstarka argument för att valfriheten för dem också\r\nskulle gälla små tidingar. Vi socialdemokrater anser\r\natt regeringen snarast bör återkomma till riksdagen\r\nmed förslag i den riktningen.</pre><pre>För att inte heller ambitionsnivån i LL-Stiftelsens\r\nutgivning skall behöva sänkas innan\r\nhandikapputredningens förslag kan genomföras\r\nbör, enligt vår mening, anslaget till stiftelsen nu\r\nhöjas med 2 milj.kr. utöver vad regeringen\r\nföreslagit.</pre><pre>Presstödet har från första början stått på en solid\r\ngrund. Uppslutningen har varit stor i riksdagen när\r\ndet gäller stödets utformning och syfte.\r\nRegeringsskiftet 1976 och det faktum att vi hade\r\nborgerliga regeringar fram till hösten 1982 ändrade\r\ninte detta förhållande. Centern och\r\nsocialdemokratin tillsammans har utgjort\r\nstöttepelarna för pressens mångfald i vårt land.</pre><pre>Moderaterna var från början motståndare till att\r\npresstödet infördes, men har senare delvis\r\nomprövat sin inställning. Häpnadsväckande är\r\ndäremot Folkpartiets totalt förändrade syn på\r\nstödet till pressen. Folkpartiet liberalerna har\r\nunder senare år alltmer framstått som det fria\r\nordets dödgrävare. Det är det parti som har mest\r\ngemensamt med Ny demokrati i presstödsfrågan,\r\nom man tar hänsyn till vad som sagts i riksdagen\r\nfrån Folkpartiets sida under senare år. I\r\nFolkpartiets Sverige har pressens mångfald inte\r\nlängre någon tyngd. Det var vad man gav uttryck\r\nför, när vi här i kammaren diskuterade\r\npresstödsfrågan förra året.</pre><pre>Mot denna bakgrund var det inte utan att det gick\r\nkalla kårar genom ryggmärgen, när det stod klart\r\natt Folkpartiet och Birgit Friggebo i regeringen\r\nskulle få ansvaret för kulturen och presstödet.</pre><pre>Regeringens proposition om presstöd är i grunden\r\nodemokratisk. Man vill inte bara försämra\r\nutvecklingsstödet, utan man vill också minska\r\ndriftstödet, detta i ett läge när tidningarna drabbats\r\nav efterkrigstidens djupaste lågkonjunktur och då\r\nmånga tidningar kämpar för att hålla näsan ovanför\r\nvattnet.</pre><pre>Det är bra att utskottets majoritet ger regeringen\r\noch Birgit Friggebo en ordentlig smäll på fingrarna.\r\nDriftstödet förblir oförändrat. Kanske har också\r\nfolkpartisterna och moderaterna i KU lärt en läxa\r\natt driftstödet till pressen tummar man inte\r\nostraffat på.</pre><pre>Jag vill gärna, fru talman, ge Centern och Bertil\r\nFiskesjö en eloge för att man inte offrade\r\ndriftstödet på den borgerliga regeringens altare.</pre><pre>Centern har emellertid tvingats kröka rygg i\r\nregeringen och i utskottet när det gäller\r\nutvecklingsoch distributionsstödet. Det är att\r\nbeklaga. Innerst inne tror jag att Bertil Fiskesjö\r\ntycker likadant. När riksdagen för två år sedan tog\r\nställning till den nya presstödsförordningen, var vi\r\nju överens om att utvecklingsstödet var en viktig\r\nstrategisk del av presstödet.</pre><pre>Stödet till förpressinvesteringar, som infördes på\r\ngrundval av dagstidningskommitténs förslag,\r\nbyggde på förslag från Centern och\r\nSocialdemokraterna. Det var ju bl.a. med\r\ninvesteringsbidrag i förpressledet som många\r\ntidningar skulle få chansen att överleva och på\r\nlängre sikt i mindre grad behöva ta ett ökat\r\ndriftstöd i anspråk. Återställer man inte\r\nutvecklingsstödet till den i vår reservation\r\nföreslagna nivån, riskerar långsiktigheten i\r\npresstödet att gå förlorad.</pre><pre>Jag utgår ifrån att Centern och Bertil Fiskesjö är\r\nberedda att medverka till att stödet till\r\nförpressinvesteringar återställs. Det finns goda\r\nmöjligheter att göra det utan att statsfinanserna\r\nförsämras.</pre><pre>Utskottsmajoriteten vill pruta mer på\r\nutvecklingsstödet än vad regeringen föreslår. Man\r\nskär också ned distributionsstödet med 6 milj. kr.\r\nSom skäl åberopar man skrala statsfinanser. Men\r\nvarför då inte angripa den verkligt stora stödkaka\r\nsom går till pressen?</pre><pre>Värdet av momsbefrielsen och annonsreduktionen\r\nkan för 1991 uppskattas till ca 1 700 milj. kr. Ett\r\nstort antal av dessa miljoner går till de stora\r\ntidningsdrakarna, till många tidningar med god\r\nekonomi. När ni nu inbjuder till huggsexa om\r\nmiljonerna till dagstidningarna, varför gör ni inte\r\ningreppen där? Där finns ju minst tre gånger så\r\nstort utrymme för sparnit. Det skulle kunna göras\r\nutan att mångfalden inom dagspressen blir lidande.</pre><pre>Att ta ett stadigt spargrepp i det indirekta stöd som\r\nger Dagens Nyheter, Expressen och några andra\r\nrika borgerliga tidningar ett antal sköna miljoner\r\nvore väl inte så farligt. Dagens Nyheter dör inte av\r\natt mista några miljoner. Det skulle kunna bli ett\r\ngott tillskott i statskassan, samtidigt som det inte\r\nleder till tidningsdöd.</pre><pre>Ian Wachtmeister kommer inom kort att äntra\r\nriksdagens talarstol. Jag vill till honom ställa\r\nföljande fråga: Innebär de första meningarna i Ny\r\nDemokratis reservation, nr 1, att partiet är berett\r\natt medverka till att det indirekta stödet till pressen\r\nradikalt minskas?</pre><pre>Fru talman! Jag står givetvis bakom de\r\nsocialdemokratiska reservationerna 6, 8, 10, 12 och\r\n13 men för tids vinnande yrkar jag bifall endast till\r\nreservation 3.</pre><pre>Anf. 142  IAN WACHTMEISTER (nyd):</pre><pre>Fru talman! Det kommer säkerligen att gå många\r\nkalla kårar nedför ryggraderna hos socialister och\r\ncentraldirigenter under de närmaste åren, hoppas\r\njag. Jag förstår att herr Johansson nog kommer att\r\nfå en obehaglig tillvaro.</pre><pre>Att folk, företag, tidningar, osv. skulle klara sig\r\nsjälva är givetvis främmande för dem som har\r\nplanekonomin inmonterad i ryggmärgen. Hur ser\r\ndet då ut runt omkring oss när det gäller den här\r\nspeciella frågan?</pre><pre>Nästan varje dagstidning är direkt eller indirekt ett\r\npartiorgan. Politikerna, som företräder dessa\r\npartier, beviljar hundratals miljoner kronor till den\r\nfjärde statsmakten, som nu har blivit den tredje\r\nstatsmakten, dvs. den press som är till för att\r\ngranska samma politiker. Samtidigt har man också\r\npassat på att momsbefria -- vilket herr Johansson\r\npåpekade -- samma partiorgan. Tänk, om vi hörde\r\nnågonting så dumt i en rapport från t.ex. Sicilien!\r\nVad skulle vi säga då? Jo, att det verkar röra sig om\r\nmaffiametoder som är helt otroliga. Man kan inte\r\nköpa in sig på det där viset och ge sig själv pengar.</pre><pre>När det gäller förhållandena i Sverige säger man i\r\nstället: Så är det inte meningen. Vi tänker ju på\r\nallting, på sysselsättningen. Vi skall hålla alla under\r\narmarna. Om man är centerpartist behöver man\r\nhjälp. Om man är socialdemokrat behöver man\r\nhjälp och på det viset hjälper man varandra osv.\r\nMan menar så väl.</pre><pre>Svenska Dagbladet går så dåligt att också\r\nModeraterna kommer med på ett hörn och betalar\r\nut 50 eller 100 miljoner. Sedan förlorar Svenska\r\nDagbladet lika mycket i alla fall.</pre><pre>Så där håller man på. Men det leder inte till att\r\ntidningarna blir bättre och inte heller till att\r\ntryckfriheten eller yttrandefriheten blir större. Men\r\nvem är det som betalar dessa pengar som så\r\nfrikostigt delas ut, som politikerna själva förfogar\r\növer och delar ut? Vems är pengarna? Jo, de\r\nkommer från folk. Det är alltid folk som får betala,\r\nmen det går inte längre lika bra att lura folk.\r\nVarenda gång när vi i Ny demokrati är ute och talar\r\nmed människor försöker vi att påpeka just detta, att\r\nde som betalar allting är just människorna själva.\r\nDe betalar alltså även presstödet. Detta är en\r\nvetskap som nu mer och mer har grott in hos folk,\r\nhoppas jag.</pre><pre>Vidare har man också sett att det är full och fri\r\nkonkurrens som ger bäst resultat, högsta kvalitet,\r\nlägsta kostnader och störst effektivitet.\r\nSubventioner gör att allt blir dyrare och sämre.</pre><pre>Jag tycker att vi i det här fallet -- liksom i många\r\nandra fall -- skall föregå med gott exempel. Vi bör\r\nhärifrån vara med om att själva dränera det\r\npolitiska träsket -- som en populist antagligen skulle\r\nuttrycka sig. Det är detta träsk som vi själva står\r\noch gror i. Vi suger i oss miljard efter miljard som\r\nvi sedan delar ut. Vare sig det är fråga om partistöd,\r\npresstöd eller organisationsstöd är det egentligen\r\nsamma sak: Vi delar ut pengar till våra egna organ.</pre><pre>Föregå i stället med gott exempel och skär ner på\r\nstöden! Passa på att se till att det blir yttrandefrihet!\r\nI stället för att göra av med folks pengar till\r\nstödåtgärder för våra egna husorgan borde vi ägna\r\noss åt att se till att det blir frihet, ägna oss åt de\r\nhögsta demokratiska idealen, nämligen bl.a.\r\nyttrandefriheten. I morgon skall vi behandla ett\r\närende som ligger vid sidan av just presstödet. Då\r\nkommer det att handla om hur man dödar en fri\r\nradiosändare, men det får vi återkomma till.</pre><pre>Se till att det blir yttrandefrihet i alla medier!</pre><pre>I vår reservation till det här betänkandet påpekar\r\nvi att det för svensk dagspress i dag gäller mycket\r\nsärskilda regler och subventioner. Sålunda är\r\ndagstidningarna genomgående befriade från\r\nskyldighet att betala mervärdeskatt, vilket är\r\nanmärkningsvärt med tanke på den utvidgning av\r\nmervärdeskatten som har genomförts och som\r\nannars drabbat praktiskt taget alla varor och\r\ntjänster. Dessutom erhåller dagstidningarna stora\r\nsummor från skattemedel i form av presstöd. Vi\r\nutvecklar detta resonemang vidare i vår\r\nreservation, så jag vill inte trötta kammaren med\r\ndet. De flesta är läskunniga, även om de kanske\r\ninte så gärna läser just den här texten.</pre><pre>Vi i Ny demokrati anser att utskottet mot denna\r\nbakgrund borde föreslå att presstödet skall\r\navvecklas. Denna aveckling bör genomföras under\r\nen treårsperiod med ett första steg redan i år, vilket\r\nmedför en minskning av presstödet under det första\r\nåret med 30 %. Detta är vårt förslag, fru talman.</pre><pre>Vi stöder givetvis alla våra reservationer som är\r\nfogade till detta betänkande, men för att vinna tid i\r\nkammaren -- inte bara för att avkorta detta\r\nanförande som var anmält att bli tio minuter långt,\r\nmen som nu blev sex och en halv minuter långt --\r\nyrkar jag bifall enbart till reservationerna 1, 5, 7\r\noch 11.</pre><pre>(Applåder)</pre><pre>(forts.)</pre><pre>Ajournering</pre><pre>Kammaren beslöt kl. 17.59 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>11 §  (forts.) Presstöd (forts. KU27)</pre><pre>Anf. 143  KURT OVE JOHANSSON (s) replik:</pre><pre>Herr talman! Så skulle en populist ha uttryckt sig,\r\nsade Ian Wachtmeister när han strödde galla över\r\npresstödet. På den punkten är jag beredd att hålla\r\nmed Ian Wachtmeister, för vem kan bättre än Ian\r\nWachtmeister veta hur en populist uttrycker sig?\r\nIan Wachtmeister är i dag landets ledande\r\nchefsideolog när det gäller populism, det kan jag\r\nförsäkra den här kammaren.</pre><pre>Att som Ian Wachtmeister hävda att svensk\r\ndagspress skulle vara ofri och styrd av politiska\r\nbeslut är ju faktiskt så verklighetsfrämmande att\r\ndet knappt förtjänar att bemötas. Ny demokratis\r\nförslag att skära ner anslaget till\r\ntaltidningsnämnden, för att ta ett annat exempel,\r\nbär ju faktiskt vittnesbörd om vilken cynisk politik\r\nIan Wachtmeisters parti står för. Något mer\r\nreaktionärt får man leta efter, och det torde vara\r\nsvårt att finna. Det placerar faktiskt Ian\r\nWachtmeister till höger om Djingis khan på den\r\npolitiska skalan.</pre><pre>Jag vet att Ian Wachtmeister själv har försökt starta\r\nen egen tidning, och jag är ganska övertygad om att\r\nhan, om han skulle lyckas med den tanken, precis\r\nsom många andra hjältar snart kommer att hänga\r\npå låset hos presstödsnämnden.</pre><pre>Den svenska demokratin har dess bättre inte\r\nskapats av de krafter hos vilka Ian Wachtmeister\r\ngenom årens lopp har haft sin politiska och\r\nideologiska hemvist, och jag tror att det svenska\r\ndemokratin har mått mycket bra av det.</pre><pre>Anf. 144  IAN WACHTMEISTER (nyd) replik:</pre><pre>Herr talman! Frågan är om jag är svensk politiks\r\nDjingis khan eller möjligen Ali khan. Jag hoppas i\r\nså fall på det senare. Mitt tänkande är inte alls\r\nsärdeles extremt, det är bara det att det inte är\r\nplanekonomiskt. Mitt tänkande och vårt tänkande\r\ninom Ny demokrati går ut på att\r\nmarknadsekonomin är ett förnämligt system, att\r\nkonkurrens är det bästa medel som finns, att\r\nsubventioner är ett otyg och att det dessutom är\r\nskattebetalarna som betalar fiolerna.</pre><pre>Jag kan upplysa om, att om vi genomför ett\r\ntidningsprojekt kommer det att ske helt utan\r\npresstöd. Presstöd är ungefär som pressdöd, det är\r\nett otyg. Vi vill absolut inte ens räkna med sådana\r\nsaker.</pre><pre>Jag sade i mitt anförande att en populist skulle\r\nanvända uttrycket ''politikens träsk''. Eftersom jag\r\ni själva verket är ledare för miljöpartiet Ny\r\ndemokrati vill jag torrlägga det träsket för att se\r\nvilka små grodor och andra kryp som finns där i\r\nstället för de stora elefanter som står och växer där.\r\nJag tror att det kunde vara intressantare.</pre><pre>Svensk dagspress är faktiskt styrd av politikerna. Vi\r\nkänner alla journalister. De är inte här, och de är i\r\noch för sig ganska hedervärda personer, som\r\nganska många andra i vårt land. Men jag kan\r\ngarantera att de inte är opåverkade av om de får 1\r\nmiljard kronor, och de är inte heller opåverkade av\r\nom de får 500 miljoner. Vi är tillbaka där vi\r\nbörjade: Skall politiker genom bidrag stödja dem\r\nsom skall kritisera politikerna? Vårt svar är nej.\r\nStödet behövs inte. Det är ju i alla fall till sist\r\nmänniskorna som betalar detta.</pre><pre>Anf. 145  KURT OVE JOHANSSON (s) replik:</pre><pre>Herr talman! Ian Wachtmeister utnämner sitt parti\r\ntill ett miljöparti, men jag tror nog, med anledning\r\nav vad han har sagt hittills i dag, att han förorenar\r\nmer än han renar. Detta gäller inte minst den här\r\ndebatten kring presstödet, där Ian Wachtmeister\r\nutan tvivel visar en mycket stor okunnighet. Det må\r\njag tillåtas säga. Påståendet att presstödet som det\r\nutformas i Sverige skulle höra hemma i ett\r\nplanekonomiskt system är ju egentligen\r\nhäpnadsväckande och minst sagt okunnigt. Sverige\r\när faktiskt, Ian Wachtmeister, en av världens mest\r\nutvecklade demokratier. Medborgarna i vårt land\r\nhar, utan inblandning av myndigheter, rätt att\r\nmeddela upplysningar och åsikter genom att\r\nframställa och sprida tryckta skrifter. Den här\r\nrätten garanteras ju faktiskt genom stadganden i\r\ntryckfrihetsförordningen, som alltjämt är en av\r\ngrundlagarna, även om Ian Wachtmeister inte vill\r\ntro det.</pre><pre>Jag vill nog påstå att den här rätten inte bara är\r\nformell utan i högsta grad reell, och den har faktiskt\r\ni högsta grad med presstödet att göra. Presstödet är,\r\nIan Wachtmeister, en garanti för mångfald i det\r\npublicistiska utbudet. Det är beklagligt att Ian\r\nWachtmeister och hans parti inte sluter upp kring\r\nmångfalden i svensk press. Man behöver inte ha så\r\nsärskilt livlig fantasi för att inse vad som skulle ha\r\nblivit följden därest man inte på 70-talet hade infört\r\ndet selektiva presstödet.</pre><pre>Jag ställde i mitt inledningsanförande en fråga till\r\nIan Wachtmeister, nämligen om han var beredd att\r\npröva frågan om det indirekta presstödet, som\r\nfaktiskt kostar samhället 1,7 miljarder kronor. Av\r\ndetta får Dagens Nyheter 205 miljoner, Expressen\r\n210 miljoner och Svenska Dagbladet 98 miljoner.\r\nOm man i Ny demokrati nu vill åstadkomma något,\r\nvarför har man då inte föreslagit nedskärningar av\r\ndet indirekta presstödet? Där skulle man ju kunna\r\ngöra åtskilliga ingrepp, utan att man behöver röra\r\ndet direkta, selektiva presstödet, som verkligen går\r\ntill de tidningar som behöver stöd för att kunna\r\növerleva i en hård och besvärlig tid.</pre><pre>Jag tycker att Ian Wachtmeister och hans parti\r\nborde ta intryck av de här siffrorna och överväga\r\ndetta tills vi träffas i en sådan här debatt om ett år,\r\nnär vi diskuterar presstödet nästa gång.</pre><pre>Anf. 146  IAN WACHTMEISTER (nyd) replik:</pre><pre>Herr talman! Jag konstaterar med glädje att jag\r\nskulle vara en förorening i svensk politik. Med min\r\nuppfattning om svensk politik är detta faktiskt en\r\nkomplimang, även om det säkert inte var avsett\r\nsom en sådan.</pre><pre>Att min okunnighet är enorm tror jag är alldeles\r\nriktigt i varje fall vad gäller planekonomiskt\r\ntänkande. Jag är jättedålig på det, det är alldeles\r\nriktigt.</pre><pre>Sverige är en utvecklad demokrati, säger herr\r\nJohansson, och han säger något i stil med att det är\r\nden mest utvecklade demokrati som finns. Det är\r\nmöjligt. Jag håller inte riktigt med honom, men jag\r\nkan säga en annan sak: Sverige är ett av världens\r\nmest utvecklade högskattesamhällen. Dessa\r\nkännetecknas av att man tar in alla pengar i skatt\r\noch sedan delar ut dem till olika saker. Det här är\r\nett sätt, och man tror att man på det viset styr\r\nutvecklingen.</pre><pre>Konkurrens är ett utomordentligt instrument. Låt\r\noss tala om något som herr Johansson och jag på\r\nett sätt har samma uppfattning om eller något som i\r\nvarje fall är litet neutralare, nämligen Svenska\r\nDagbladet. Om man hade haft bra management\r\noch varit hårt konkurrensutsatt, tror jag att man\r\nhade tjänat 100 milj.kr. mer per år än man gör nu.</pre><pre>Det viktigaste för att få den mångfald som här har\r\nnämnts är att ha bra tidningar och bra journalister,\r\noch det får man genom öppen konkurrens. Det är\r\ninte 1970 -- det är möjligt att ni gjorde någonting\r\nbra då -- utan det är 1992, och Berlinmuren har\r\nfallit.</pre><pre>Låt mig till slut också säga att vi stöder\r\nuppfattningen att momsbefrielsen också är fel. Det\r\när precis vad Harriet Colliander har skrivit i vår\r\nreservation, dvs. att det är ett mycket egendomligt\r\nsystem, när man går ut och säger att alla skall vara\r\nmomsbefriade men plötsligt inte samma tidningar.\r\nVi tycker alltså att både momsbefrielsen och\r\npresstödet skall bort -- så enkelt är det. Efter det\r\ngörs det tidningar, helst av duktiga journalister. Det\r\när en ganska trevlig värld, som finns litet varstans\r\npå jordklotet.</pre><pre>Förste vice talmannen anmälde att Kurt Ove\r\nJohansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 147  ELISABETH PERSSON (v):</pre><pre>Herr talman! En fri och mångfaldig tidningspress\r\nutgör ett av de allra viktigaste inslagen i en levande\r\ndemokrati. Det här är nästan en truism, och jag\r\nskäms litet över att behöva påpeka det från\r\nriksdagens talarstol. Man behöver inte ha så\r\nmycket kunskap om exempelvis pressens roll under\r\nandra världskriget, om hur en starkt styrd,\r\ncentraliserad och ensidig press i många\r\nsydamerikanska länder fungerar eller om hur\r\nförskräckande odemokratiskt pressen fungerade i\r\ndet gamla Östeuropa för att vara medveten om att\r\njust en fri och obunden press är en förutsättning, en\r\ngarant för upprätthållandet av demokratin.</pre><pre>Den pågående koncentrationsprocessen inom\r\nmedia samt den ökande konkurrensen från\r\netermedia är dock ett hot mot den svenska\r\nmångfalden på pressens område. Därför behövs\r\npresstödet som ett sätt att avvärja -- eller\r\nåtminstone mildra -- detta hot.</pre><pre>Till pressens problem kommer dessutom den\r\nlågkonjunktur för annonser som har varit under\r\nden senaste tiden. En neddragning av presstödet nu\r\nskulle ofelbart få förödande effekter för hela\r\ntidningsbranschen och allvarligt hota de sista\r\nmöjligheterna till valfrihet och reell yttrandefrihet\r\nför oss tidningskonsumenter.</pre><pre>Men vi i Vänsterpartiet menar att det inte räcker\r\nmed att kortsiktigt slå vakt om nuvarande\r\nfördelning av presstöd. Man måste också ha en\r\nframförhållning och nu tänka igenom hur man\r\nlångsiktigt skall kunna behålla pressens mångfald.\r\nKanske det blir nödvändigt att ifrågasätta\r\nfördelningen av presstödet i dess nuvarande form.\r\nBo Präntare har gjort en sammanställning av\r\nsamhällets totala stöd till dagspressen, där han till\r\ndet direkta stödet i form av drifts-, utvecklings- och\r\ndistributionsstöd har lagt vad han kallar ''indirekt\r\npresstöd'' i form av momsbefrielse och\r\n''reklamskattereduktion''. Det visar sig då att\r\nDagens Nyheter, Expressen och Aftonbladet, dvs.\r\nlandets tre största tidningar, också är de tre största\r\nbidragstagarna. Det är kanske inte den egentliga\r\navsikten med presstödet.</pre><pre>En omfördelning av stödet kan således bli aktuell,\r\nfrämst för att fördela det mer rättvist och för att\r\ngarantera mångfalden. Vi i Vänsterpartiet menar\r\natt det nu är omöjligt att forcera stora förändringar.</pre><pre>Det är naturligtvis mycket glädjande att\r\nCenterpartiet har tagit sitt förnuft till fånga och att\r\nvi har fått en majoritet för att avslå den 5-\r\nprocentiga minskningen av driftsstödet. Men i och\r\nmed att Centern valt att finansiera detta genom att\r\nminska ytterligare på utvecklingsstödet, blir\r\nkonsekvensen att man visserligen kortsiktigt räddar\r\nett antal tidningar kvar, men samtidigt förhindrar\r\nman den förnyelse som behövs för den långsiktiga\r\növerlevnaden.</pre><pre>Herr talman! Tidningar spelar en stor roll i många\r\nmänniskors liv, men det finns människor som är\r\nalldeles särskilt beroende av att få ta del av de\r\nnyheter och den samhällsinformation som\r\nförmedlas just av dagspressen. Jag tänker då dels\r\npå de synskadades behov av radio och\r\nkassettidningar, dels på de\r\nbegåvningshandikappades behov av lättlästa\r\ntidningar och lättlästa böcker.</pre><pre>Det har sagts många vackra saker om de\r\nhandikappades rättigheter från regeringspartierna,\r\noch inte minst Folkpartiet har genom Bengt\r\nWesterberg profilerat sig genom att stå för\r\nförbättringar för handikappade. Det är bra, och jag\r\ntvivlar inte vare sig på hans kunskap och\r\nengagemang i de här frågorna eller på folkpartister\r\növer huvud taget. Men dess värre tycks det här\r\nengagemanget från Folkpartiet inte sträcka sig så\r\nlångt från socialdepartementet att det når till\r\nkonstitutionsutskottet, eller för den delen till\r\nkulturutskottet.</pre><pre>När det gäller ett bidrag som direkt berör de\r\nbegåvningshandikappades möjligheter till\r\nlitteratur, dvs. bidraget till LL-stiftelsen, avstyrker\r\nden borgerliga utskottsmajoriteten de motioner där\r\nett ökat stöd begärs för att utgivningen av\r\nveckotidningen 8 dagar samt av lättlästa böcker\r\nskall säkras på minst nuvarande nivå. Man gör det\r\nmed en undanglidande motivering, i stil med att\r\nhandikapputredningens förslag kan komma att\r\nberöra LL-stiftelsens verksamhet. Jag frågar mig\r\nom de borgerliga partierna har några ledamöter i\r\nhandikappkommittén -- i så fall hade det varit\r\nmycket enkelt för konstitutionsutskottets ärade\r\nledamöter att ta reda på att handikappkommittén\r\ninte alls diskuterar anslagsfrågor i stil med det stöd\r\nsom nu är aktuellt för LL-stiftelsen. Den sysslar\r\nmed mycket mer övergripande frågor.</pre><pre>Det är kanske litet tjatigt att hela tiden hänvisa till\r\ndet statsfinansiella läget när det gäller att avslå\r\nsådana här berättigade krav som LL-stiftelsen har,\r\njust för att de skall kunna säkra utgivningen av sin\r\nverksamhet. De förståndshandikappade,\r\nafasidrabbade eller andra läshandikappade får\r\nåterigen stå tillbaka.</pre><pre>Med detta, herr talman, vill jag yrka bifall till\r\nVänsterpartiets meningsyttring i vad avser mom. 1\r\noch 13. I övriga moment står vi naturligtvis bakom\r\ndet som därutöver tas upp i vår meningsyttring.</pre><pre>Anf. 148  BIRGER HAGÅRD (m):</pre><pre>Herr talman! Den presstödsförordning som nu\r\ngäller trädde i kraft så sent som den 1 juli 1970. Den\r\nbaserade sig på ett treårigt utredningsarbete av den\r\ns.k. dagstidningskommittén. Inför ändrandet av\r\nreglerna ägde en stor principdebatt rum. Det har\r\ninte ansetts nödvändigt att upprepa den i år.\r\nRegeringen har inte gjort några principiella\r\nuttalanden, och utskottet har inte heller varit berett\r\natt göra någon annan bedömning än vad som har\r\nskett tidigare.</pre><pre>I propositionen nöjde man sig med att föreslå en\r\nnedskrivning på 5 % av driftsstödet, av\r\nstatsfinansiella skäl. Man ville också göra en del\r\nandra neddragningar.</pre><pre>Konstitutionsutskottet har gjort en del\r\nmarginaländringar. Jag ser det inte alls så\r\ndramatiskt som Kurt Ove Johansson gjorde. Vad\r\ndet var frågan om i det här fallet var att lägga på\r\n12 milj.kr. ytterligare till distributionsstödet utöver\r\nregeringens förslag, och de 12 miljonerna tog man\r\nfrån utvecklingsstödet och distributionsstödet.</pre><pre>Från rent principiell synpunkt kan jag som moderat\r\ningalunda beklaga detta. Vi var när det var aktuellt\r\nmotståndare till införandet av utvecklingsstödet. Vi\r\nmenar att det kan bli fråga om ett godtycke och\r\nsärskilda hänsynstaganden till olika tidningar och\r\nville för den skull inte acceptera det. Det är alltså\r\nbra att man minskar ytterligare på\r\nutvecklingsstödet.</pre><pre>I det här betänkandet har Ny demokrati och\r\nsocialdemokraterna reserverat sig. Man skulle\r\nkunna säga att det är två extremståndpunkter som\r\nstår på de olika flyglarna.</pre><pre>Ny demokrati vill skära ned ordentligt. Driftsstödet\r\nvill man minska med 106 miljoner, och sedan vill\r\nman avveckla presstödet på tre år.\r\nDistributionsstödet och utvecklingsstödet vill man\r\nskära ned med 30 %. Socialdemokraterna återigen\r\nvill öka bl.a. utvecklingsstödet med 22 milj.kr.</pre><pre>Rent generellt måste jag säga att jag finner en sats\r\ntilltalande i den reservation som Ny demokrati har\r\navgivit. Där sägs det: ''I ett fritt, öppet och\r\ndemokratiskt land, där fri konkurrens och mindre\r\nstatlig styrning eftersträvas, hör inte presstödet\r\nhemma.'' Nej, det gör det säkerligen inte. Så är det\r\nförvisso i princip, men på tre år finns det inga\r\nmöjligheter att avveckla något presstöd utan att det\r\nskulle få stora skadeverkningar för vår press.</pre><pre>Jag vill också i det här andetaget reagera mot Ian\r\nWachtmeister, när han säger att nästan varje\r\ntidning är partiorgan. Så är det naturligtvis inte, det\r\nvet var och en som närmare känner till tidningarna.</pre><pre>Presstödet kom till 1971, samtidigt som man\r\ninförde den s.k. reklamskatten. I viss mån kanske\r\nman kan säga att presstödet har kommit att\r\nmotverka de klara tendenser som fanns till ett\r\ntidningsmonopol. Det är möjligt att det är riktigt\r\nsom det står i socialdemokraternas särskilda\r\nyttrande, att ca 50 tidningar skulle vara\r\nnedläggningshotade om inte presstödet fanns. Det\r\nbör man veta på den socialdemokratiska sidan, för\r\ndär har man verkligen erfarenhet av\r\ntidningsaffärer, även om de inte alltid har varit så\r\nförfärligt lysande.</pre><pre>Självfallet är tidningarna till stor del beroende av\r\nannonsintäkter -- till ungefär två tredjedelar, sägs\r\ndet från den socialdemokratiska sidan. Det är\r\nmöjligt att så är fallet. Men den situation som rådde\r\nnär man började utreda presstödet för ungefär 30\r\når sedan gäller förvisso inte i dag. Stora\r\nförändringar har ägt rum.</pre><pre>När man som sagt påbörjade utredningsarbetet för\r\nungefär 30 år sedan, fanns det på en ort kanske två\r\nlokaltidningar. Det fanns dessutom en TV-kanal\r\noch ett riksradioprogram att tillgå. I dag finns en\r\nuppsjö av medier. Tekniken har helt förändrat\r\nmediabilden.</pre><pre>Nu knackar även privatradion på dörren. Närradio\r\nfinns också, och det har väckt en viss uppståndelse\r\nvad som tydligen är på väg att hända med Radio\r\nNova. Jag vill inte säga att det som sagts från dem\r\nsom vill agera tyder på något godare omdöme.\r\nInom en mycket snar framtid hoppas jag att det\r\nskall bli möjligt att upprätta privata radiostationer,\r\noch då får vi ytterligare röster som kan göra sig\r\nhörda.</pre><pre>I ett förlängt tidsperspektiv måste självfallet hela\r\nfrågan om presstöd och mediapolitik tas upp till en\r\nseriös diskussion och också leda till en omprövning.</pre><pre>Sedan måste jag också säga här till sist att jag\r\nreagerar rätt ordentligt mot såväl Ian Wachtmeister\r\nsom Kurt Ove Johansson och mot Elisabeth\r\nPersson, när de talar om att frånvaron av moms på\r\ntidningarna och reduktionen av reklamskatten\r\nskulle vara ett indirekt stöd. Elisabeth Persson och\r\nJohan Lönnroth går så långt att de säger bidrag.</pre><pre>Detta är ju löjligt. Det är rent nonsens. Då kan vi\r\nlika gärna tala om vilka stora livsmedelsbidrag som\r\nutgår till alla människor här i landet. Och\r\nturistbidragen då -- de är ju fantastiska! Allt\r\neftersom man reducerar skatten skulle det vara\r\nfråga om bidrag eller indirekt stöd -- detta är\r\nnaturligtvis helt orimligt!</pre><pre>Kurt Ove Johansson och jag kan då glädja oss åt det\r\nbidrag vi har fått nu när skatten har sänkts efter en\r\nskattereform som varit för handen. Det är ju att\r\nhelt förvanska svenska språket att över huvud taget\r\nge sig in på sådana resonemang.</pre><pre>Herr talman! Presstödsfrågan väcker alltid känslor,\r\nmen de stora principerna är vi kanske inte i tillfälle\r\natt diskutera just nu. Jag vill sluta med att yrka\r\nbifall till utskottets hemställan och avslag på de\r\nreservationer som fogats till betänkandet.</pre><pre>Anf. 149  KURT OVE JOHANSSON (s) replik:</pre><pre>Herr talman! Jag tror att det skulle vara bra om\r\nmoderaterna och framför allt Birger Hagård tog\r\noch läste på litet grand om presstödsfrågorna. Det\r\nfinns mycket information i den senaste\r\npresstödsutredningen. Där kan Birger Hagård\r\nfinna att generellt verkande medel för att stödja\r\ntidningar är någonting som ligger mycket mycket\r\nlängre tillbaka i tiden än 70-talet.</pre><pre>Ett generellt indirekt stöd -- jag tänker då på\r\nbefrielse från annonsskatt o.d. -- kostar staten 1,7\r\nmiljarder kronor. Birger Hagård motiverar\r\nregeringens förslag med att man är tvungen av\r\nstatsfinansiella skäl att försöka skrapa ihop 12\r\nmilj.kr. på det selektiva presstödet. Det är därför\r\njag ställer frågan: Om det nu är statsfinansiella skäl\r\nsom ligger bakom att man måste spara på vad\r\nsamhället kostar på pressen i form av stöd, varför\r\ngår man då inte på den verkligt stora kakan,\r\nnämligen just reduktionen av momsen och\r\nreklamskatten? Där finns ju det verkliga kapet att\r\ngöra.</pre><pre>Det är ett belopp som är mer än tre gånger så stort\r\nsom hela presstödet. Där skulle det säkert gå att\r\nhitta de 12 miljonerna, utan att det över huvud\r\ntaget skulle kännas av för någon tidning, om det nu\r\när nödvändigt att spara dem utifrån statsfinansiella\r\nskäl, som Birger Hagård argumenterar för.</pre><pre>Jag tycker alltså att det var bra att jag av Ian\r\nWachtmeister fick beskedet att han för sitt partis\r\nräkning kunde säga att det visst finns anledning att\r\ni ännu högre grad pröva just den frågan. Det hade\r\nvarit klädsamt om Birger Hagård, som nu vill slå\r\nvakt om statsfinanserna, ville göra det stora kapet.\r\nDå skulle han ju ställa upp på en sådan propå. Låt\r\noss titta på vad det skulle ge till statskassan och se\r\nvad man kan göra med de 1 700 miljonerna som går\r\nut i form av presstöd!</pre><pre>Jag kan ta siffrorna en gång till, om Birger Hagård\r\ninte lyssnade på vad jag sade tidigare. Av det\r\nindirekta presstödet får Dagens Nyheter 205\r\nmiljoner, Expressen 210 miljoner och Svenska\r\nDagbladet 98 miljoner. De tre tidningarna får lika\r\nmycket som hela det direkta presstödet.</pre><pre>Anf. 150  BIRGER HAGÅRD (m) replik:</pre><pre>Herr talman! Jag vet att Socialdemokraterna sedan\r\ngammalt är mästare i att höja skatter och att hitta\r\npå nya skatter. Det förundrar mig bara att Kurt Ove\r\nJohansson inte har något annat förslag till skatt att\r\ninföra i det här sammanhanget.</pre><pre>Det är riktigt att statsfinansiella skäl är det som\r\nmotiverat neddragningen. Jag sade att regeringen\r\ninte diskuterar det hela från principiella\r\nutgångspunkter. Så gör vi icke heller i utskottet.\r\nMen den omständigheten att man på område efter\r\nområde måste spara pengar är ju inget som helst\r\nskäl för att höja skatterna på ett annat område.</pre><pre>Men jag förstår att det måste vara ytterligt\r\nfrestande för en socialdemokrat att ha 1 700\r\nmiljoner som dinglar framför näsan. Det är bara så\r\natt jag samtidigt blir litet rädd för en konstellation\r\nmellan socialdemokrater och nydemokrater. Då\r\nkan man nog mycket snabbt och effektivt ta död på\r\ndet som finns kvar av den svenska pressen.</pre><pre>Anf. 151  KURT OVE JOHANSSON (s) replik:</pre><pre>Herr talman! Jag tror att ingen som lyssnat på den\r\nhär debatten har kunnat undgå att lägga märke till\r\natt Birger Hagård har mera gemensamt med Ny\r\ndemokrati än vad jag har. Birger Hagård hade\r\nt.o.m. mage att precis som Ny demokrati hävda att\r\npresstödet kunde avskaffas totalt sett, men inte på\r\ntre år. Mycket närmare Ny demokrati kan man\r\nknappast komma.</pre><pre>När nu Birger Hagård orerar om att det\r\nstatsfinansiella läget kräver att man skrapar ihop 12\r\nmiljoner på presstödet, må han förlåta mig att jag\r\ntycker att det är mycket märkligt att han inte\r\nkänner ett så stort ansvar för det statsfinansiella\r\nläget att han skulle kunna kasta blickarna på det\r\nindirekta presstöd som de 1,7 miljarderna ändå\r\nutgör.</pre><pre>Sedan skall nog Birger Hagård vara litet grand\r\nförsiktig, när han uttalar sig om presstödet i de här\r\nsammanhangen. Jag har siffrorna framför mig och\r\nkan berätta för Birger Hagård, därest han inte vet\r\ndet, att det totala presstödet till Svenska Dagbladet\r\nvar 161 milj.kr. under 1991.</pre><pre>När Birger Hagård försöker göra sig skojig på min\r\nbekostnad med påståendet att många av de\r\ntidningar som försvarar mitt parti inte kan sköta\r\nsina finanser, finns det väl stor anledning för honom\r\natt titta på hur proffsen i Svenska Dagbladet sköter\r\nsin tidning. Om jag inte är fel underrättad, har\r\nförlusten i Svenska Dagbladet 1991 varit 150\r\nmilj.kr. Där finns då de verkliga superproffsen,\r\nsom Birger Hagård brukar berömma i andra\r\nsammanhang. Så det med tidningsaffärer är kanske\r\ninte så lätt som Birger Hagård försöker göra\r\ngällande.</pre><pre>Gustaf von Platen kan inte vara ett obekant namn\r\nför Birger Hagård. Han har beskrivit situationen i\r\nSvenska Dagbladet på följande sätt den 20 mars\r\n1991:</pre><pre>''Näringslivet slutligen -- finns inte där ett kompakt\r\nmotstånd mot statliga subsidier? Förvisso. Å andra\r\nsidan har jag ett starkt minne av alla de\r\nnäringslivets toppmän som jag lyssnat till under\r\nmånga år i Svenska Dagbladets styrelse.</pre><pre>Visst har de uttryckt åsikten att stödet bör avskaffas\r\noch Svenskan bör stå på egna kommersiella ben.\r\nFöre sammanträdena och efter dem. Under\r\ndiskussionerna på våra möten har däremot den\r\nstående -- eller i vart fall ständigt återkommande --\r\nfrågan varit: ''Hur går det med presstödet? Finns\r\ndet nån chans att öka det? Det är väl ingen risk att\r\ndet försvinner.'''</pre><pre>Anf. 152  BIRGER HAGÅRD (m) replik:</pre><pre>Herr talman! Jag är helt övertygad om att Svenska\r\nDagbladet kan klara sina affärer utan inblandning\r\nfrån Kurt Ove Johansson eller socialdemokratin\r\noch att man där vidtar de erforderliga åtgärderna\r\nför att just kunna stå på absolut egna ben.</pre><pre>Jag vet inte vad Kurt Ove Johansson och Ny\r\ndemokrati har för någonting ihop, men en sak har\r\njag förstått här i kväll, och det är att de i varje fall\r\när förenade när det gäller att snegla på 1 700\r\nmiljoner som tänkbara nya skatteintäkter. Jag\r\nupprepar: Bevare mig väl för om detta hot mot den\r\nfria pressen skulle bli verklighet!</pre><pre>Förste vice talmannen anmälde att Kurt Ove\r\nJohansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 153  ELISABETH PERSSON (v) replik:</pre><pre>Herr talman! Jag vill påminna om, Birger Hagård,\r\natt jag inte gjorde någon värdering av den\r\nsammanställning som Bo Präntare har gjort, utan\r\njag refererade till den och nämnde vad han kallar\r\nindirekt presstöd. Jag anser att det är viktigt att\r\nvara noga med åthutningarna här, och jag\r\nuppfattade det som om jag skulle ha fått en sådan.</pre><pre>Jag tycker att det kan vara intressant att titta på vad\r\nBo Präntare har skrivit, men därmed är inte sagt att\r\njag anser att presstödet skall fördelas efter de\r\nprinciper som han talar om. Som sagt: Jag tog mig\r\nfriheten att referera till en sammanställning som\r\nhan har gjort.</pre><pre>Anf. 154  BIRGER HAGÅRD (m) replik:</pre><pre>Herr talman! Vad jag gjorde var ingenting annat än\r\natt citera direkt ur meningsyttringen av Johan\r\nLönnroth, där han säger att fördelningen av\r\npresstödet ''måste dock långsiktigt ifrågasättas''.\r\nHan talar sedan om den utredning som gjorts och\r\nsäger att ''effekterna av mervärdeskattebefrielse\r\noch reklamskattereduktion gör Dagens Nyheter,\r\nExpressen och Aftonbladet till de tre största\r\nmottagarna av bidrag''.</pre><pre>Jag läser innantill ur meningsyttringen. Han har\r\nkallat det bidrag. Jag anser det vara helt orimligt att\r\nkalla frånvaron av skatt för ett bidrag. Då är det\r\nmånga fler som uppbär bidrag i det här landet än\r\nvad man i första hand skulle tro.</pre><pre>Anf. 155  Tredje vice talman BERTIL FISKESJÖ\r\n(c):</pre><pre>Herr talman! För en stund sedan utdelades\r\nordentliga rallarsvingar mellan Kurt Ove\r\nJohansson och Ian Wachtmeister. Det var nöjsamt\r\natt lyssna till, men jag vet inte om substansen i det\r\nsom sades var så stor. Man talade om Djingis khan\r\nå ena sidan. Det var i och för sig en rörlig person,\r\noch det är litet svårt att veta var han egentligen\r\nbefann sig. Han rörde sig nog över halva Asien. Det\r\när tveksamt om han var läskunnig. Han gav i alla\r\nfall inte ut någon tidning. Å andra sidan talade man\r\nom den italienska maffian, som inte heller i första\r\nhand har gjort sig känd för utgivande av\r\ndemokratiska tidningar. Eftersom rallarsvingarna\r\när utväxlade kan jag hålla ett lägre tonläge.</pre><pre>Rent allmänt är yttrande- och tryckfriheten roten\r\noch blomman i demokratin. Det är naturligtvis av\r\nstor betydelse att så viktiga delar av den\r\ndemokratiska plantan hålls vitala.</pre><pre>Vi har kommit långt i vårt land när det gäller\r\ntryckfriheten. Vi är bland de främsta i världen på\r\ndet området. Det är svårt att hitta något annat land\r\nsom har en mera utvecklad lagstifting på det här\r\nområdet än vårt land.</pre><pre>Men om det skall vara någon mening med\r\nyttrandefrihet och tryckfrihet måste det man yttrar\r\nkunna tryckas någonstans. Det är inte likgiltigt om\r\ndet finns tillgång till medier eller ej. Vi har\r\nnaturligtvis radio och TV, men vi känner till\r\nbegränsningarna med dessa medier -- flyktiga,\r\nhastigt förbiilande budskap och diskussioner. En\r\ntidning kan man läsa om igen. Man kan klippa ur\r\nartiklar, fundera över innnehållet och polemisera.\r\nDe nya medierna utesluter inte att det gamla\r\ntryckta ordet fortfarande har ett avgörande värde i\r\nen demokrati.</pre><pre>Det är insikten om detta som har medfört att vi har\r\nett presstöd. Om man försöker resonera bort den\r\nbiten far man vilse. Man säger här käckt att man\r\nskall låta de kommersiella krafterna råda. Vi skulle\r\ndå få bra tidningar och de tidningar som folk vill ha.\r\nSå enkelt är det inte. Vi kan se det på mycket nära\r\nhåll. I Sverige, Norge och Finland finns ett ganska\r\nutvecklat presstöd. Danmark har det inte. Vad har\r\nhänt? Jo, Danmark är snart rent på tidningar. Man\r\nhar kvar några stora tidningar. I Finland, Norge och\r\nSverige finns fortfarande en ganska differentierad\r\npress. Det tycker jag är en stor tillgång.</pre><pre>Om Ny demokratis förslag genomförs skulle vi\r\nnästan i ett svep hamna i den danska situationen.\r\nJag vet inte om det är det man eftersträvar. Man\r\nkanske tycker att det är bra och vill att det skall vara\r\nså. Jag tycker för min del att det oerhört värdefullt\r\natt det finns olika kanaler för journalister, oss\r\npolitiker och allmänheten så att olika meningar kan\r\nkomma till uttryck och brytas mot varandra.</pre><pre>Den stora faran på det här området är självfallet\r\ninte presstödet. Jag förstår inte hur man kan inbilla\r\nsig någonting sådant. Den stora faran är den\r\nfortgående koncentrationsprocessen på detta\r\nområde. Vi kan se hur några tidningskungar i\r\nEuropa har lagt under sig det mesta. En och annan\r\nramlar visserligen ifrån båten vid Kanarieöarna,\r\nmen andra sådana här kedjor är genast färdiga att\r\nta över. Det håller på att bli en stor\r\nägarkoncentration i USA, Australien, England och\r\nFrankrike.</pre><pre>Detta har medfört att man i olika länder -- i Europa\r\ngäller det hälften av staterna -- har infört olika\r\nrestriktioner för hur mycket ägandet på\r\nmassmediaområdet får koncentreras. I ytterligare\r\nen del andra länder är man på gång med sådan\r\nlagstiftning. Det visar att man har kommit till insikt\r\nom faran med en alltför stor koncentration.</pre><pre>När det gäller förslaget om vem som skall få äga\r\nkommersiell radio tycker jag att det är glädjande att\r\ndet inte får vara mer än 40 % från tidningarnas sida.\r\nDet gäller att vara vaken för vad som håller på att\r\nske och inte falla för enkla slogans på det här\r\nområdet.</pre><pre>Ian Wachtmeister har gått men jag kanske ändå\r\nskall beröra Ny demokratis reservationer något. I\r\nreservation 1 sägs: ''Presstödet hör i stället hemma\r\ni ett sådant planekonomiskt system som\r\nstatsmakterna numera försöker komma bort ifrån.\r\nEn fri opinionsbildande dagspress bör enligt\r\nutskottet inte få styras av politiska beslut.'' Det är\r\nganska märkligt att man skall få höra detta från ett\r\nparti som i en partimotion har föreslagit\r\nauktorisering av journalister. Man skulle således ha\r\nett slags organ som godkänner vem som skall få\r\nskriva i tidningarna. Det är precis vad man har haft i\r\nde planekonomiska staterna. Där fick minsann inte\r\nvem som helst vara journalist och skriva i\r\ntidningarna. Det var ett privilegium som delades ut\r\nav makthavarna.</pre><pre>Ingen kan förneka att pressfriheten har varit större\r\ni vårt land på grund av presstödet än vad den annars\r\nskulle ha varit. Alla vi som då och då försöker få ut\r\nnågra meningar i skrift vet hur svårt och trångt det\r\när nu i vårt samhälle. Det är minsann ingen lätt sak\r\natt få in en artikel i någon av de stora tidningarna.\r\nDet beror inte på att de är ivriga på att censurera\r\noch hålla folk utanför, utan det beror på att det är så\r\ntrångt om utrymmet. De har helt enkelt inte plats.</pre><pre>Vi måste hålla ögonen på den\r\nkoncentrationsprocess som fortgår mycket i det\r\ntysta.</pre><pre>Sedan till den fråga som vi egentligen diskuterar,\r\nnämligen utformningen av presstödet för den\r\nnärmaste framtiden. Jag inser inte riktigt behovet\r\nav de dramatiska gester som Kurt Ove Johansson\r\ntog till. På honom verkade det som om utvecklings-\r\noch distributionsstödet skulle försvinna helt. Så är\r\ninte fallet. Det görs en marginell nedskärning.</pre><pre>Däremot -- och det är det viktigaste i det här\r\nförslaget, som jag ser det -- bibehålls principerna\r\nför driftsstödet. Jag tycker över huvud taget inte att\r\nman skall ändra på grundläggande principer i\r\ngällande system utan att noga överväga. Det skall\r\ninte vara ett hastverk eller något som man kommer\r\npå. Man måste överväga noga.</pre><pre>Det är givet att om riksdagen skulle biträda Ny\r\ndemokratis förslag så skulle tidningarna rasa till\r\nhöger och vänster. Det gäller inte bara små\r\ntidningar utan även medelstora tidningar. Vi skulle\r\nfå en ordentlig upprensning på den svenska\r\nmarknaden. Det måste väl vara det som är\r\navsikten.</pre><pre>Jag skall inte så mycket blanda mig i diskussionen\r\nom det s.k. indirekta presstödet. Man kan inte\r\nkomma ifrån att det naturligtvis är en favör för\r\ntidningarna att de slipper momsen. Detsamma\r\ngäller reklamskattereduktionen. Det är självfallet\r\nen fördel. Sedan må man kalla det vad man vill.\r\nKurt Ove Johansson säger att man skall skära ner\r\npå det stödet. Det tycker jag inte att man skall göra.\r\nJag tror att pressen behöver den favören.\r\nTidningsmarknaden över huvud taget är så\r\nansträngd, inte minst i dagsläget när\r\nannonsmarknaden har varit vikande, att det även\r\nför stora tidningar är viktigt att vi inte kniper åt.\r\nDen kombination vi har, riktat driftsstöd, visst\r\nutvecklingsstöd, distributionsstöd och en\r\nfavorisering i momssystemet är ganska bra. Det\r\nbibehåller också konkurrensfaktorerna tidningarna\r\nemellan på ett någorlunda anständigt sätt.</pre><pre>Jag kan inte utställa några löften för framtiden. Vi\r\nvet inte vad framtiden kommer att bära med sig för\r\noss. Jag har i många debatter som jag har lyssnat\r\ntill, lagt märke till att Socialdemokraterna alltid har\r\nmycket gott om pengar, för att inte tala om\r\nVänsterpartiet. Vi har inte så gott om pengar.\r\nBudgetunderskottet stiger i höjden. Vi fick ta över\r\nfrån Socialdemokraterna, jag vill inte säga en\r\nkaotisk situation, men en ekonomisk situation med\r\nen väldig turbulens inbyggd. Vi ser nu hur det har\r\ngått med banker och företag. Vi måste rensa upp\r\noch se till att vi får en sund samhällsekonomi. Det\r\när den viktigaste uppgiften för den sittande\r\nregeringen. Det är klart att det känns litet här och\r\nvar. Den lilla nedtoning av presstödet som detta\r\nförslag sammantaget innebär är inte så mycket att\r\ngnöla över i detta sammanhang.</pre><pre>Herr talman! Med detta ber jag att få yrka bifall till\r\nkonstitutionsutskottets majoritets hemställan och\r\navslag på reservationerna till höger och till vänster.</pre><pre>Anf. 156  KURT OVE JOHANSSON (s) replik:</pre><pre>Herr talman! Det finns kanske ingen större\r\nanledning för mig att polemisera med Bertil\r\nFiskesjö när det gäller presstödet. Jag vet att vi\r\ngenom årens lopp har känt lika starkt för det stöd\r\nsom går till pressen i form av presstöd.</pre><pre>Däremot är jag kanske litet förvånad över Bertil\r\nFiskesjös resonemang när det gäller de 1,7\r\nmiljarderna, som också är ett indirekt stöd till\r\npressen. Om en nedskärning av det selektiva\r\npresstödet motiveras med att statskassan behöver\r\n12 milj.kr., hade det tett sig naturligare att angripa\r\nden stora potten med pengar. Det är möjligt att det\r\nfinns tidningar som har glädje av att de har en\r\nannonsskatt på 4 % och att de är befriade från\r\nmoms. Det bestrider jag naturligtvis inte. Men nog\r\när det väl ganska egendomligt när man i dessa\r\nsammanhang talar om tidningar som t.ex. Dagens\r\nNyheter, som har ett indirekt presstöd på 205\r\nmiljoner, och Expressen, som har ett stöd på 210\r\nmiljoner. Jag har en lista över alla svenska\r\ntidningars indirekta presstöd. Göteborgs-Posten är\r\nen annan tidning som också har en stor pott här. Jag\r\nhar svårt att förstå att man skall ge sig på de\r\ntidningar som har det sämst i den här speciella\r\nsituationen, om man nu behöver åstadkomma\r\nnågon form av besparing av statsfinansiella skäl.</pre><pre>Jag har inte för avsikt att göra detta till något slags\r\nfinanspolitisk diskussion. Visst växer regeringens\r\nbudgetunderskott. Men det finns ingen anledning\r\natt skylla ifrån sig på Socialdemokraterna längre.\r\nAtt budgetunderskottet nu växer rår den nya\r\nregeringen, som ni brukar säga, själv för. Sänker\r\nman skatten utan ha någon täckning för det, är det\r\nklart att underskotten växer.</pre><pre>Oberoende av detta tycker jag att det är rimligt att\r\nman inte skall ta från dem som har det svårast, om\r\nman vill åstadkomma en förändring. Då skall man\r\nta från dem som det går att ta från utan att det får\r\nnågra presspolitiska konsekvenser.</pre><pre>Anf. 157  Tredje vice talman BERTIL FISKESJÖ\r\n(c) replik:</pre><pre>Herr talman! Jag har också den lista som vi har fått\r\nfrån Presstödsnämnden. De siffror som Kurt Ove\r\nJohansson anger är helt korrekta. Men jag vill\r\npåpeka att de bekymmer som många tidningar har\r\ninte inskränker sig till mindre tidningar eller\r\nandratidningar. Även stora tidningar och\r\nförstatidningar har haft det knapert. Det finns\r\nnaturligtvis undantag. Landsortstidningar som har\r\nmonopolställning i förhållandevis folkrika bygder\r\nklarar sig hyggligt. Om jag har läst de senast\r\npublicerade siffrorna rätt, är Dagens Nyheter ett\r\nförlustbolag. Det gäller även andra stora tidningar.</pre><pre>Den smäll som Ny demokratis förslag skulle\r\ninnebära, dvs. att man reducerade Dagens\r\nNyheters totala presstöd eller favörer med en\r\ntredjedel, skulle innebära 70 miljoner för\r\ntidningen. Jag tycker att vi skall favorisera pressen\r\npå olika sätt. Det är min uppriktiga mening. Det är\r\nså viktigt att vi har en någorlunda mångfasetterad\r\npress. Det är viktigt att vi har stora, medelstora och\r\nsmå tidningar och att det fortfarande finns någon\r\nchans att starta en ny tidning i vårt land. Det\r\nkommer det inte att göra om man försämrar\r\nmarknaden som Ny demokrati vill göra. Man säger\r\natt marknadskrafterna skall härja fritt. Det är bara\r\nen slogan. Det bygger inte på någon analys av den\r\nreella utvecklingen i de länder där\r\nmarknadskrafterna har fått härja fritt bland de\r\nviktigaste instrument demokratin har, nämligen\r\ndagstidningarna.</pre><pre>Anf. 158  KURT OVE JOHANSSON (s) replik:</pre><pre>Herr talman! Under en lång högkonjunktur kan de\r\nstora tidningarna och förstatidningarna samla i\r\nladorna. Vi kan konstatera att en tidning som\r\nDagens Nyheter under många år då det var\r\nhögkonjunktur hade mycket stora vinster. Därför\r\ntål en sådan tidning en lågkonjunktur och något\r\neller några år av förluster. Men de tidningar jag\r\nförsöker värna om, och som jag vet att Bertil\r\nFiskesjö också värnar om, är de som är föremål för\r\nselektivt presstöd. De kan förvisso förbättra sin\r\nsituation under högkonjunktur. Det gäller t.ex.\r\nandratidningarna. Men de har inte samlat i ladorna\r\nså att de klarar lågkonjunkturen lika bra som t.ex.\r\nde stora drakarna och förstatidningarna. Därför\r\ntycker jag att det är felaktigt att man skall ge sig på\r\ndem när man behöver 12 milj.kr. för att klara den\r\nstatsfinansiella situationen. Det finns ju en större\r\nkaka som man kan ta av utan att det får några\r\npresspolitiska konsekvenser.</pre><pre>Jag vet att Bertil Fiskesjö egentligen har samma\r\nmening som jag även på en annan punkt. Vi införde\r\nutvecklingsstödet för två år sedan, och vi har de\r\nsenste två åren anslagit 35,8 miljoner. Det har varit\r\nför att vi ville ge de små och svaga tidningarna\r\nmöjligheter att göra förpressinvesteringar, för att\r\nde skulle kunna göra sin produktion mycket\r\nbilligare och sedan i det längre perspektivet inte\r\nskulle behöva ett ökande driftsstöd.</pre><pre>Nu skär vi ner detta stöd kraftigt. Vi har uppgifter\r\nfrån Presstödsnämnden som säger att risken nu är\r\nstor att utvecklingspengarna är borta redan innan\r\ndetta kalenderår är slut. Då kommer det att dröja\r\nsex månader innan det kommer några nya pengar.\r\nDet var därför jag i min inledning sade att det är\r\nviktigt att vi så snart som möjligt återställer detta,\r\nom vi inte skall urholka presstödet på sikt och slå\r\nundan benen för hela den strategi som var föremål\r\nför beslutet i riksdagen för två år sedan. Jag pekade\r\npå att det är viktigt att tillföra utvecklingsfonden\r\n35,8 milj.kr. så snart som möjligt, som vi föreslår i\r\nen av våra reservationer.</pre><pre>Anf. 159  Tredje vice talman BERTIL FISKESJÖ\r\n(c) replik:</pre><pre>Herr talman! Vi avvecklar inte vare sig\r\nutvecklingsstödet eller distributionsstödet. Det vet\r\nKurt Ove Johansson mycket väl. Kurt Ove\r\nJohansson säger att man skall ta från de förmåner\r\nsom tidningarna har i övrigt. Men man kan inte\r\ngärna ändra ett helt system för 12 milj.kr. Det\r\nskulle var en mycket märklig process. Man kan säga\r\natt hela presstödssidan totalt sett med detta beslut\r\nkommer billigt undan i den allmänna strävan vi har\r\nför närvarande att hålla nere de offentliga\r\nutgifterna.</pre><pre>Jag tycker rent principiellt att det är bra att vi har\r\nett antal stora tidningar. Det är bra för\r\nyttrandefriheten. Stora tidningar har råd att hålla\r\nsig med korrespondenter utomlands, att satsa på\r\nkvalificerade medarbetare på ett sätt som\r\nmedelstora och mindre tidningar inte har chans att\r\nklara. Det är denna mix som jag tycker är bra. Det\r\när inte bra med bara några stycken stora tidningar.\r\nDet skulle heller inte vara bra om vi inte hade några\r\nstora tidningar. Variationen är en demokratisk\r\ntillgång i sig, som jag ser det.</pre><pre>Anf. 160  GÖTHE KNUTSON (m):</pre><pre>Herr talman! Det var när Ian Wachtmeister\r\nuttalade att nästan alla dagliga tidningar är\r\npartiorgan som jag begärde ordet. Det kanske var\r\nett påstående som tillkommit i något slags hastigt\r\nmod, i debattens hetta. Icke desto mindre är det\r\nalldeles felaktigt.</pre><pre>Det finns många sätt att exemplifiera hur olika\r\ntidningar har ett förhållande till ett parti eller en\r\nviss åsiktsriktning. Jag kan ge exempel på tidningar\r\nsom klart är partiorgan. I den mån Pravda, som\r\nutkom i Moskva, fortfarande finns är den ett\r\npartiorgan. Isvestija är det på samma sätt. Likaså\r\nfinns i en del afrikanska och sydamerikanska stater\r\ndagstidningar som kan sägas vara partiorgan.</pre><pre>I Sverige har det gjorts ett och annat fåfängt försök.\r\nDet har inte lyckats särskilt bra. De kommunistiska\r\ntidningarna lever under mycket små\r\nomständigheter, i den mån de utkommer. De är\r\npartiorgan.</pre><pre></pre><pre>Eftersom Bertil Fiskesjö har pläderat som\r\nföreträdare för ett selektivt presstöd, ligger det\r\nnära till hands att ta ett exempel härifrån Sverige\r\noch som berör centerpress. Jag skall inte påstå att\r\nde tidningar som Centern ger ut, och dessutom i en\r\nform av ägarkoncentration, är partiorgan. Men\r\ndess värre görs de ganska ensidigt just för att\r\npolitiker skall få utrymme, för att tillfredsställa\r\nombudsmän och aktiva. Nu har kanske dessa\r\nveckotidningar av dagspresskaraktär, som det\r\nheter, inte ambitionen att bli så mycket större, men\r\ndet kanske skulle ha varit en möjlighet att pröva.</pre><pre>Det finns en tidning med Centerbeteckning söder\r\nom Stockholm som jag tror lyckas ganska bra, men\r\njag är osäker på hur dess ekonomi är. Den försöker\r\nvara en nyhetstidning, en tidning som görs för\r\nläsare. Det är det som är den väldigt enkla\r\nhemligheten med att få en tidning lönsam. Man gör\r\ntidningen såsom läsaren, prenumeranten, köparen,\r\nvill ha den. Detta borde inte vara någon större\r\nkonst.</pre><pre>Det som en sådan tidning har av politiska åsikter\r\nfinns på debattsidor och på ledarplats. I en vanlig\r\nsvensk landsortstidning, som utkommer sex eller\r\nsju dagar i veckan, inskränker sig det politiska\r\ntyckandet, som är tidningens eget, till två tre\r\nspalter, ofta på s. 2 eller åtminstone i början av\r\ntidningen. Det är ledaravdelningen. Det är vad\r\ntidningen tycker.</pre><pre>De tidningar som står på egna ben utan presstöd\r\nkänner säkert alla nu närvarande till, eftersom\r\nkammaren nu är befolkad av i stort sett bara\r\nkunniga och intresserade ledamöter i\r\nkonstitutionsutskottet och kulturutskottet. Därför\r\nbehöver jag inte, och jag har inte heller tid, ge\r\nexempel på dem. Dessa tidningar är inte partiorgan\r\nutan i stället tidningar som ger ett utrymme för\r\ntyckande, både för sitt eget och för debatten, men\r\nframför allt för det som människorna köper\r\ntidningen för, nämligen för att få veta vad som har\r\nhänt i bygden -- det kan vara en liten tidning, t.ex.\r\nSäffletidningen, eller en tidning i Småland, t.ex.\r\nVimmerby tidning, som jag tycker är något av det\r\nmest utmärkta exemplet på hur man kan\r\nåstadkomma lönsamhet även i ett litet område.</pre><pre>Jag började med att nämna Bertil Fiskesjös inlägg\r\noch aviserade ett exempel från Centerpartiet.</pre><pre>Centerpartiet köpte en alldeles utmärkt daglig\r\ntidning som heter Östersundsposten. Den hade\r\nunder många år en hög avkastning på arbetande\r\nkapital, och det var inget fel på inkråmet i affären\r\nsom gjordes. Men när Centerpartiet hade köpt den\r\ni form av en stiftelse eller på annat sätt, började\r\ntidningen gå sämre. Då gjorde man precis samma\r\nmisstag som den socialdemokratiska rörelsen har\r\ngjort, nämligen att göra en tidning för ombudsmän\r\ni det egna partiet och, i Socialdemokraternas fall,\r\nför facket. När det gällde Östersundsposten var det\r\nkanske för LRF. Upplagan minskade, och en\r\nvacker dag kunde man på den socialdemokratiska\r\ntidningen i Östersund utropa: Hurra, vi har vunnit.\r\nDå hade den tidningen blivit större. Jag kan inte tro\r\natt det var någon glädje för utgivarna av\r\nÖstersundsposten att de då skulle få presstöd.</pre><pre>Det går hur lätt som helst att förstöra en daglig\r\ntidning. Om man har jobbat i branschen tillräckligt\r\nlänge, tror jag att man har en del att lära ut.</pre><pre>Jag skall i nästa inlägg, som jag hoppas få,\r\nåterkomma till Ian Wachtmeister. Jag trodde att\r\nhan inte var en av dem som sprang ifrån en debatt\r\nsom han hade gett sig in i. Det brukar inte vi som\r\nfinns här i kammaren göra.</pre><pre>Anf. 161  Tredje vice talman BERTIL FISKESJÖ\r\n(c) replik:</pre><pre>Herr talman! Inledningsvis kan jag säga till Göthe\r\nKnutson att Östersunds-Posten nu åter är större än\r\nLänstidningen.</pre><pre>Just i Jämtland är det en stor fördel att man har två\r\ntidningar som är nästan jämstora och som med\r\nnyheterna kan konkurrera om läsekretsen. Utan\r\npresstöd skulle den ena tidningen ha varit borta.\r\nPresstödets fördelning har växlat mellan dessa\r\ntidningar.</pre><pre>Jag tycker inte riktigt om, för att uttrycka mig milt,\r\nGöthe Knutsons litet övermaga sätt att recensera\r\ntidningar. Jag läser många tidningar, och jag har\r\nkommit till uppfattningen att Nya\r\nVärmlandstidningen står Göthe Knutson mycket\r\nnära och att det är ytterst sällan som man i denna\r\nstora och dominerande tidning hittar några kritiska\r\nuttalanden över huvud taget om Moderata\r\nsamlingspartiet. Däremot kan man ganska ofta\r\nhitta elakheter om t.ex. mitt eget parti. Jag tycker\r\ninte att det är så konstigt.</pre><pre>Tidningarna har olika politiska färger, även de som\r\nofficiellt kallar sig för obundna. Det är ju populärt\r\natt kall sig så. Det fina med det system som vi har\r\ntotalt sett är att det finns möjligheter för olika\r\nmeningsriktningar att komma fram med sina\r\nåsikter. Blir man utestängd från en tidning, finns\r\ndet en annan som kan vara öppen för de synpunkter\r\nsom man har. Därmed vill jag inte ha sagt att de\r\nstora tidningarna av annan färg stänger ute alla\r\nandra som kommer från ett annat håll. Det är klart\r\natt de tar in debattartiklar och liknande. Men var\r\noch en som har upplevt en valrörelse vet hur\r\neländigt svårt det är att få in artiklar i tidningar som\r\ninte gillar det parti som man representerar. Så är\r\ndet faktiskt, Göthe Knutson. Låt oss icke hyckla.</pre><pre>Anf. 162  GÖTHE KNUTSON (m) replik:</pre><pre>Herr talman! Det har efter varje valrörelse gjorts\r\nmätningar hur mycket utrymme de olika partierna\r\nhar fått i tidningar. Den tidning som tredje vice\r\ntalmannen nu ansåg stå mig nära, och då är det att\r\nobservera icke speciellt som riksdagsledamot,\r\nvisade sig ha givit ett utrymme åt partierna som\r\nsynnerligen väl tillgodosåg Centerpartiet.\r\nCenterpartiet hade ungefär dubbelt så mycket\r\nutrymme som Moderata samlingspartiet.\r\nSocialdemokraterna har för övrigt blivit mycket\r\ngynnade, om man ser till innehållet i valrörelserna,\r\ni de tidningar som har en borgerlig åsiktsfärg på\r\nledarplats -- observera att det gäller ledarplats.</pre><pre>Jag ber om ursäkt, Bertil Fiskesjö, om jag har\r\nuppträtt övermaga på något sätt. Jag tyckte att jag\r\nbeskrev förhållandena som de är. Det kan inte\r\nhjälpas att jag, när jag tog Östersunds-Posten som\r\nexempel, hade utgått från att Centerpartiets avsikt\r\nmed köpet inte hade varit att skaffa sig en\r\nstödtidning. Men nu uttryckte Bertil Fiskesjö en\r\nglädje över att det var fråga om jämstora tidningar\r\noch att bägge kunde få presstöd. Jag har svårt att\r\ntro att det kan vara allvar. Jag är naturligtvis\r\nmedveten om att Östersundsposten återigen är\r\nstörre. Det gläder mig också. Det är en gammal fin\r\ntidning.</pre><pre>På Östersundsposten förstod man att man måste\r\nåtervinna sina kunders, köparnas och\r\nannonsörernas, förtroende för tidningen. Efter det\r\natt jag har följt just Östersunds-Posten under en\r\ntid, tror jag mig veta att det fanns flera orsaker. En\r\ntidning kan inte bli flera dagar gammal, den kan\r\ninte ligga på material, utan det måste vara fräscht\r\noch nytt, och det skall komma ut. Jag upprepar\r\ndärför följande på nytt. Det är det som skiljer dem\r\nfrån de s.k. partiorganen, som greve Wachtmeister\r\nhär talade om, och som det hade varit intressant att\r\nhöra honom närmare förklara och precisera. Han\r\nkanske får tillfälle att göra det någon annan gång,\r\noch då gäller regeln att om man har gett sig in i\r\ndebatten så är man kvar, även om det är någon\r\nambassad som kallar.</pre><pre>Jag vill ta upp det indirekta presstödet, som nu har\r\npreciserats till att ett icke-uttag av skatt är ett stöd.\r\nBirger Hagård har vältaligt beskrivit och givit\r\nexempel på vilka oerhörda stöd som barnfamiljerna\r\nnu har fått genom att man sänkt momsen med några\r\nprocent, inte så få förresten. Det gäller även\r\nturistnäringen.</pre><pre>Men snälla nån, om vi skall göra en sådan\r\nvärdering, skall vi också utgå från den prisbild som\r\nman åstadkommer genom att inte ha en mycket\r\nhögre skatt på en viss produkt.</pre><pre>Anf. 163  HARRIET COLLIANDER (nyd):</pre><pre>Herr talman! Jag hade nog väntat mig att några\r\njournalister skulle vara här för att tillvarata sina\r\nintressen. Kanske litar de på politikerna i det\r\nsammanhanget.</pre><pre>Bertil Fiskesjö inledde sitt anförande med att tala\r\nom nödvändigheten av yttrandefrihet parad med\r\ntryckfrihet. Det hela liknades vid en blomma och\r\ndess rotsystem. Det är viktigt för yttrandefriheten\r\natt det finns tillgång till medier och tryckpressar.\r\nDet är en uppfattning som Ny demokrati helt och\r\nfullt delar. Men med vår modell ser både blomman\r\noch rotsystemet kanske litet annorlunda ut.</pre><pre>Vidare menar Bertil Fiskesjö att det är viktigt och\r\nvärdefullt med de olika kanaler som finns för att\r\npolitiker och allmänhet skall kunna komma till tals\r\noch för att åsikter skall kunna brytas mot varandra.\r\nAllt detta instämmer vi i.</pre><pre>Däremot uppfattar vi inte presstödet som ett stöd\r\nför det fria ordet, utan vi uppfattar det som ett stöd\r\nför politiska åsikter. Här har det förekommit\r\nsemantiska övningar och diskussioner om huruvida\r\npresstödet är till för partiorgan, politiska partier\r\neller politiska åsikter. Jag väljer att säga att\r\npresstödet är ett stöd för politiska åsikter.</pre><pre>När, eller om, presstödet försvinner, minskar\r\nsjälvfallet antalet tidningar. Men det behöver inte\r\nvara negativt. Vi menar att marknaden kommer att\r\ntvinga fram ett nytänkande inom branschen.\r\nYttrandefriheten behöver inte vara hotad. Jag vill\r\nvisa på ett konstruktivt förslag i debatten. Jag har\r\ntagit med mig en tidning. Ni behöver inte vara\r\noroliga. Jag skall inte läsa ur den utan bara visa upp\r\nden.</pre><pre>Det handlar om Gotlands Tidningar, som faktiskt\r\nhar två ledarsidor. Två politiska partier samsas\r\nalltså i en och samma tidning, en tidning som har\r\nsamma regionala täckning som tidigare gällde. Det\r\nhär är en modell som faktiskt kan tillämpas på fler\r\nområden i Sverige. Just det här exemplet är\r\nintressant. I den här tidningen företräder\r\nledarsidorna olika politiska åsikter, på motstående\r\nsidor.</pre><pre>En sådan här tidning borde snarare stimulera till ett\r\nökat politiskt intresse, eftersom olika politiska\r\nåsikter återfinns på motstående sidor i samma\r\ntidningar. Det måste också bli billigare att göra\r\ntidningar på det här sättet, och ändå minskar inte\r\nyttrandefriheten.</pre><pre>Mindre partier, förslagsvis Centern och\r\nFolkpartiet, kan alltså gå samman och ha en enda\r\ntidning. Vi större partier klarar oss nog utan att\r\ngöra det.</pre><pre>Dagstidningarna har under de goda åren med stora\r\nannonsintäkter tillåtit den egna kostymen att växa.\r\nDessutom har ju presstödet funnits. Vi menar att\r\nman nog får vara beredd på att minska den här\r\nkostymen samtidigt som man måste tänka kreativt.\r\nVi är övertygade om att dagspressen även utan\r\npresstöd kan klara sig och verka, med bibehållen\r\nyttrandefrihet.</pre><pre>Anf. 164  Tredje vice talmannen BERTIL\r\nFISKESJÖ (c) replik:</pre><pre>Herr talman! Det är trevligt att Ny demokratis\r\nrepresentant i konstitutionsutskottet, Harriet\r\nColliander, deltar i debatten. Partiledaren -- som\r\ninte har haft med beredningen av de här frågorna\r\natt göra -- har tydligen valt något annat som är mera\r\npublicitetsknipande än att uppträda i kammaren.</pre><pre>Det exempel på hur tidningar kan göra som Harriet\r\nColliander här anförde visar på något alldeles\r\nutmärkt. Detta har -- väl att märka -- kunnat\r\nrealiseras tack vare det presstöd som utgår. Det här\r\npresstödet har alltså varit grunden för denna\r\nsamverkan på Gotland.</pre><pre>Jag skall inte i onödan förlänga debatten. Men jag\r\nmåste säga att det väl hade varit på sin plats,\r\nHarriet Colliander, med hänsyn till de våldsamma\r\nangrepp som Ian Wachtmeister riktat mot\r\npresstödet och de tidningar som får presstöd, att\r\nnågot beröra ert förslag om auktorisering av\r\njournalister. Jag karakteriserar det förslaget som\r\nett utomordentligt exempel på planhushållning\r\ninom den nu sammanrasade östvärlden.</pre><pre>En av mina favoriter bland tidigare journalister i\r\nSverige, vars alster jag gärna läser om, är Henrik\r\nBernhard Palmaer som grundade Östgöra\r\nCorrespondenten. I just Östgöta Correspondenten\r\nhar man med anledning av Ny demokratis motion\r\nom auktorisering av journalister skrivit att denne\r\ntidningens grundare, Henrik Bernhard Palmaer,\r\naldrig hade kunnat bli en auktoriserad journalist.</pre><pre>Det förslag som ni har lagt fram är helt enkelt\r\nkonstigt. Det går helt stick i stäv med vad ni här i\r\ndenna debatt har sagt er plädera för.</pre><pre>Anf. 165  HARRIET COLLIANDER (nyd)\r\nreplik:</pre><pre>Herr talman! Vi tycker inte att förslaget om\r\nauktorisering av journalister är konstigt. Det finns\r\nju auktoriserade revisorer, civilingenjörer,\r\ncivilekonomer osv. Det finns så att säga olika\r\ngrader av kompetens. En auktoriserad journalist\r\nskulle snarare känna en större stolthet i sitt yrke.</pre><pre>Anf. 166  Tredje vice talmannen BERTIL\r\nFISKESJÖ (c) replik:</pre><pre>Herr talman! Kan jag få ställa en enkel fråga till\r\nHarriet Colliander? Jag har träffat en\r\növerenskommelse med en tidning. En gång i\r\nmånaden skall jag skriva en krönika. Skulle detta\r\nkräva auktorisation från en kommitté, där Harriet\r\nColliander och Ian Wachtmeister sitter med och\r\nbestämmer vem som skall få medverka i svensk\r\npress?</pre><pre>Anf. 167  HARRIET COLLIANDER (nyd)\r\nreplik:</pre><pre>Herr talman! Självfallet inte!</pre><pre>Anf. 168  KURT OVE JOHANSSON (s) replik:</pre><pre>Herr talman! Inte heller jag skall förlänga\r\ndiskussionen mer än nödvändigt. Skälet till att jag\r\nbegärt ordet är faktiskt det exempel som Harriet\r\nColliander anförde beträffande de gotländska\r\ntidningarnas samarbete. Hon tycker att detta\r\nsamarbete är bra och tydligen något att ta efter.</pre><pre>Jag vill knyta an till det som Bertil Fiskesjö här\r\nsade. Om det är några tidningar som har kunnat\r\növerleva på grundval av presstödet är det faktiskt\r\njust de båda som Harriet Collianders goda exempel\r\ngäller. Jag kan försäkra, Harriet Colliander, att jag\r\nvartenda år av de tolv år som jag suttit med i\r\npresstödsnämnden har varit med om att bevilja\r\nåtskilligt med pengar för att de här tidningarna\r\nskulle kunna överleva. Utan presstödet hade\r\nHarriet Colliander inte haft ett så utmärkt exempel\r\natt anföra här i riksdagens talarstol.</pre><pre>Vidare kan jag försäkra, Harriet Colliander, att det\r\ninte räcker att vi på grundval av\r\npresstödsförordningen har beviljat de här\r\ntidningarna presstöd och utvecklingsstöd.\r\nDessutom har Bengt Kindbom och jag båda varit\r\nmed i en presstödsutredning och skrivit\r\nspecialregler för att just de här båda tidningarna\r\nskall kunna överleva -- och då alltså tack vare\r\nsamhällets stöd.</pre><pre>Därför sade jag i mitt inledningsanförande att jag\r\nrekommenderar alla ledamöter i Ny demokrati att\r\nsätta sig ner och läsa de sex presstödsutredningar\r\nsom förekommit samt de propositioner som lades\r\nfram på 70-talet. Om ni gör det, kommer ni -- i\r\nvarje fall de av er i Ny demokrati som är kloka -- att\r\nha en helt annan uppfattning i presstödsfrågor. Det\r\när jag övertygad om.</pre><pre>Anf. 169  HARRIET COLLIANDER (nyd)\r\nreplik:</pre><pre>Herr talman! Jag ville med mitt exempel från\r\nGotland komma med ett konstruktivt förslag i den\r\nhär debatten, nämligen att man skulle producera\r\nbra tidningar med bibehållen yttrandefrihet och\r\nutan presstöd. Gotland är ett speciellt område som\r\nfår stöd på olika sätt. Visar det sig att man inte kan\r\nklara av att producera tidningar på Gotland och i\r\nandra stödområden i Sverige, får man ta det under\r\növervägande.</pre><pre>Anf. 170  BENGT KINDBOM (c):</pre><pre>Herr talman! Jag har, som Kurt Ove Johansson nyss\r\nsade, deltagit i den senaste i raden av\r\npressutredningar. Min motion, som också\r\nbehandlats i detta betänkande och är tillgodosedd i\r\nden delen att vi inte får några förändringar i\r\ndriftbidraget, hade som utgångspunkt att vi nyligen\r\nantagit regler efter ett grundligt utredningsarbete.\r\nDet var ett nytt system för driftstödet. Det fanns\r\ninte skäl att utan närmare övervägande skära 5 % i\r\ndriftstödet. Konstitutionsutskottet stödjer mina\r\nprinciper. Tyvärr tvingas vi av andra skäl att spara\r\näven här. Det går ut över en del av komponenterna\r\ni det selektiva presstödet.</pre><pre>Jag vill också notera några saker beträffande det\r\nindirekta stödet, som har diskuterats väldigt\r\nmycket här, nämligen momsbefrielsen och\r\nannonsskatten. Redan när omsättningsskatten\r\ninfördes motiverades det med presspolitiska skäl\r\natt tidningar skulle undantas från\r\nomsättningsskatten. När de senaste\r\nskatteutredningarna inför skattereformen\r\ndiskuterade att momsbelägga tidningar, gjordes\r\nframställningar från den senaste pressutredningen\r\noch från de politiska partiernas företrädare i\r\nutredningen genom direkta kontakter med\r\npersonerna i skatteutredningen för att inte\r\nkommittén på nytt skulle lägga fram förslag om att\r\nmomsbelägga tidningarna. Men jag tycker inte att\r\ndet är riktigt att de är skattebefriade av\r\npresspolitiska skäl. Både de tidningar som uppbär\r\npresstöd och vinstmaskinerna har nytta av detta. Vi\r\nkan inte selektera mervärdesskatten ytterligare en\r\ngång och bara ta ut den från dem som inte har\r\npresstöd. Jag tycker att man bör ta med historien\r\nkring mervärdesskatten.</pre><pre>Det är inte bara Ian Wachtmeister som har\r\nförsvunnit, Göthe Knutson, utan även Birger\r\nHagård har försvunnit från kammaren. Men Ian\r\nWachtmeister var inne på att torrlägga träsken. Jag\r\nvill, herr talman, bara påminna om att det inte är\r\nbra för miljön att dika ut våtmarkerna. Det är bra\r\nför mångfalden om det finns ett hundratal grodor\r\noch ett par elefanter. Men om Ian Wachtmeister vill\r\ndika ut träsken för att hitta grodorna, är det döda\r\ngrodor han hittar. Det är inte bra för mångfalden.\r\nJag har förstått Ny demokratis förslag som att det\r\när just döda tidningar som Ny demokrati vill se.</pre><pre>Egentligen, herr talman, begärde jag ordet när\r\nGöthe Knutson talade. Det finns ett västgötskt\r\ntalesätt som lyder: Håll dig till sanningen till dess\r\ndu kommer på något bättre! Uttalandet om\r\nÖstersunds-Posten var okunnigt. Inkråmet var inte\r\nalls det som Göthe Knutson antydde. Det var det\r\njag ville påminna om. Östersunds-Posten ingår i\r\ndag i Centerpress. Det är en koncern som leds av\r\nAllan Pettersson och som har honorerats i de flesta\r\ntidningar den här våren för det goda resultat som\r\nhar gjorts även i en lågkonjunktur.</pre><pre>Herr talman! Det är tur att presstödet finns, Harriet\r\nColliander, annars hade man inte kunnat peka på\r\nGotlands Tidningar. Nu drog hon till med\r\nytterligare en sak som visar okunnigheten. Behövs\r\nstödet av regionalpolitiska skäl, kanske man får\r\növerväga det. Det har vi gjort i\r\npresstödsutredningen och i riksdagen. Det finns\r\nfem tidningsområden som har förmånen att få\r\npresstöd, bl.a. av regionalpolitiska skäl. De är inte\r\nandratidningar. Det är också ett bra bevis på hur\r\nman räddar mångfalden.</pre><pre>Det finns tack vare presstödet också bevis för andra\r\nsamverkansformer, nämligen i Skaraborgs län, där\r\nfem tidningar samtrycker.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 171  HARRIET COLLIANDER (nyd)\r\nreplik:</pre><pre>Herr talman! Det är mycket lyckosamt att\r\ntidningarna i stödområdena blir kvar. För övrigt vill\r\njag säga att de bouvinska grodorna tycks överleva\r\ndet mesta.</pre><pre>Anf. 172  GÖTHE KNUTSON (m):</pre><pre>Herr talman! Det som blev sagt om Östersunds-\r\nPosten var en grov anklagelse mot dem som gjorde\r\nupp affären. Det var faktiskt en överraskning, inte\r\nbara för mig, utan också för dem som genom mig\r\noch något eventuellt referat får höra detta. Men det\r\när klart att man kan erkänna att det var en dålig\r\naffär.</pre><pre>Det som kvarstår är att det väsentliga i en\r\ndagstidning är upplagan samt förtroendet hos\r\nläsarna, köparna, prenumeranterna,\r\nkonsumenterna och icke minst annonsörerna. På\r\nÖstersunds-Posten lyckades man med det\r\nfantastiska att tidningen minskade i upplaga,\r\nmedan den andra tidningen, den\r\nsocialdemokratiska, gick om. Jag vägrar att tro att\r\ndet var ett syfte med Centerns köp av Östersunds-\r\nPosten. Det blir en annan sak att diskutera\r\nhuruvida Centern betalade för mycket för den här\r\ntidningen. Därmed anser jag att jag väl har uppfyllt\r\nsanningskravet.</pre><pre>Jag har nu, genom talmannens godhet, fått tillfälle\r\natt hålla ett anförande, och då vill jag naturligtvis ta\r\nvara på tillfället att fråga Nydemokraternas\r\nföreträdare var gränsen går mellan kravet på en\r\nauktorisation av en journalist och en person som\r\nskall få skriva i tidningar utan att vara auktoriserad.\r\nDet var alldeles utmärkt att tredje vice talmannen\r\ntog upp den här frågan, så att vi kan få den utredd\r\nnu, för här finns sakkunskapen, kanske rent av\r\nförslagsställaren. Någonstans i ett parti föds alltid\r\nidéer, antingen de är kloka eller galna. Mina frågor\r\när: Var går gränsen? Skall det vara full arbetsvecka,\r\nskall vederbörande vara medlem i\r\nJournalistförbundet, skall man godkänna deltid --\r\ndet är populärt -- eller skall man göra några andra\r\ningrepp som innebär att integriteten går förlorad?\r\nHär blir tillfälle att utförligt beskriva detta.</pre><pre>Journalister kanske kommer att läsa in detta. Jag\r\när ganska övertygad om att så kommer att ske. Det\r\nkommer säkert att uppmärksammas om vi får en\r\ntillräckligt utförlig beskrivning.</pre><pre>Indirekt presstöd har man talat om i form av icke\r\nuttagen skatt. Jag började i ett tidigare inlägg på en\r\nmening, men eftersom tiden då tog slut hoppas jag\r\natt nu få tillfälle att fullfölja den formuleringen. När\r\nprissättningen sker på en tidning är det med\r\nutgångspunkt i de kostnader man har. Lägger man\r\npå en moms på 25 % blir alla tidningar dyrare.</pre><pre>Anf. 173  HARRIET COLLIANDER (nyd)\r\nreplik:</pre><pre>Herr talman! Auktorisationen av journalister är en\r\nknivig fråga. Vi har tillsatt en internutredning i\r\npartiet, och vi räknar med att den är klar till\r\nallmänna motionstiden 1993.</pre><pre>Anf. 174  BENGT KINDBOM (c):</pre><pre>Herr talman! Tack vare mitt anförande får Göthe\r\nKnutson tillfälle att slutföra sitt anförande.</pre><pre>Göthe Knutson antydde i sitt första inlägg att\r\nÖstersunds-Posten övertogs av Centern med ett\r\ninkråm som fungerade som en vinstmaskin, och att\r\ndet, eftersom tidningen övertogs av en\r\ncenterpartistisk stiftelse -- vilket alltså inte var\r\nfallet -- blev en dålig affär. Jag sade att det inte var\r\nmed sanningen överensstämmande.</pre><pre>Anf. 175  GÖTHE KNUTSON (m):</pre><pre>Herr talman! Alla uppskattar vi trivsamma och\r\nkamratliga skämt och repliker. Jag är glad över att\r\njag får tillfälle att slutföra min plädering. Om en\r\nmajoritet i Sveriges riksdag, som jag icke kommer\r\natt tillhöra, beslutar att momsbelägga tidningar,\r\nkommer tidningarna att bli 25 % dyrare.</pre><pre>Men då får man hoppas att det inte skall ske någon\r\nselektering så att somliga tidningar skall kunna yrka\r\navdrag, såsom fallet är med annonsskatten, som gör\r\natt momsen blir en orättmätig skatt. Somliga\r\ntidningar slipper då betala skatt. Är upplagan\r\ntillräckligt liten betalar tidningen ingenting alls,\r\nmedan större tidningar får betala, på ett eller annat\r\nsätt, det presstöd som utgår till samma tidningar\r\nsom har god nytta och bättre vinst av det avdrag\r\nsom kan göras i botten på annonsintäkterna.</pre><pre>Det är här fråga om prismekanismer. Vi skall\r\nkomma ihåg att det vanliga hushållet har en\r\nbegränsad ekonomi. Det kommer att innebära en\r\nminskad tidningskonsumtion, och det är sannolikt\r\natt de mindre tidningarna kommer att ha mest ont\r\nav den minskade tidningskonsumtionen -- precis\r\nsom det är med annonsmarknaden. Den budget\r\nsom företagen fastställer för annonsering höjs inte\r\nför att priserna stiger på grund av en annonsskatt.\r\nDen mindre tidningen blir lidande av detta faktum.</pre><pre>Överläggningen var härmed avslutad.</pre><pre>(Beslut skulle fattas den 9 april.)</pre><pre>12 §  Vissa anslag inom finansdepartementets\r\nområde</pre><pre>Föredrogs</pre><pre>finansutskottets betänkande</pre><pre>1991/92:FiU12 Vissa anslag inom\r\nfinansdepartementets område (prop. 1991/92:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 9 april.)</pre><pre>13 §  Vissa anslag inom civildepartementets\r\nområde</pre><pre>Föredrogs</pre><pre>finansutskottets betänkande</pre><pre>1991/92:FiU13 Vissa anslag inom\r\ncivildepartementets område (prop. 1991/92:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 9 april.)</pre><pre>14 §  Statistikfrågor</pre><pre>Föredrogs</pre><pre>finansutskottets betänkande</pre><pre>1991/92:FiU22 Statistikfrågor (prop. 1991/92:100\r\ndelvis).</pre><pre>Anf. 176  PER OLOF HÅKANSSON (s):</pre><pre>Herr talman! Vi skall nu debattera anslagen till\r\nstatistiska centralbyrån och till folk- och\r\nbostadsräkningar. Det här handlar i allt väsentligt\r\nom statistik -- som givetvis har sina motståndare.\r\nMotståndarna är ofta sådana att de många gånger\r\nutnyttjar statistik i olika debatter.</pre><pre>I många debatter har det sagts att saker och ting\r\nskall tas i tur och ordning. Tänk först, orda sedan\r\noch gå därefter till handling. Vad som har tänkts\r\nmed koppling till statistik skall jag självklart inte ta\r\nupp. Jag skall inte heller ta upp så mycket av vad\r\nsom har ordats. Men jag vill påminna om några\r\nsaker.</pre><pre>Den nuvarande regeringen pratar ofta om\r\nalternativ, förändringar och utveckling och nämner\r\nibland kooperationen och kooperativa lösningar.\r\nJag tänker speciellt på det tal som civilministern\r\nhöll för någon vecka sedan i Lissabon. Hon uttalade\r\nsig varmt om de möjligheter som ligger inom ramen\r\nför olika kooperativa lösningar. Så långt om orden,\r\nså till handlingen.</pre><pre>Vi kan konstatera att Nils T Svensson,\r\nsocialdemokrat, har väckt en motion till riksdagen\r\nmed ett yrkande om att SCB bör få i uppdrag att i\r\nsamarbete med kooperativa rådet se över\r\nmöjligheterna att i den officiella statistiken också\r\nsamlat in och redovisa de kooperativa\r\nverksamhetsformerna.</pre><pre>Majoriteten noterar fullt korrekt att det finns en\r\nsådan statistik. Men den har vissa begränsningar,\r\noch det är svårt att dra riktiga slutsatser eftersom\r\nden inte kan anses heltäckande. Sedan majoriteten\r\nhar noterat detta, landar den på att avstyrka\r\nmotionen. Det är ett för mig och övriga\r\nsocialdemokrater i utskottet något olyckligt\r\nställningstagande.</pre><pre>Vi stödjer motionen, och vi finner det märkligt att\r\nman inte nu vill uppdra åt regeringen att tillsätta en\r\nutredning. Jag vill därför yrka bifall till reservation\r\n1 som är fogad till betänkandet.</pre><pre>Anf. 177  RICHARD ULFVENGREN (nyd):</pre><pre>Herr talman! God afton, gott lätträknat folk. Jag\r\nskall berätta litet grand om folk- och\r\nbostadsräkningen.</pre><pre>Först har jag en liten bekännelse att göra. I handen\r\nhar jag den blankett jag skulle ha lämnat in. Det är\r\nju inte så bra att jag har den kvar. Det kan ju utgå\r\nböter för sådant.</pre><pre>Vid den tidpunkt blanketten skulle lämnas in bodde\r\njag i bergstrakterna i Zambia och arbetade med ett\r\nkraftverksprojekt. När jag började fylla i\r\nblanketten blev det hela inte riktigt rätt. Det fanns\r\ninte så många rader för de svar jag hade. Jag hade\r\nelefanter och annat runt om mig även där, men de\r\nvar sådana jag red till mitt arbete på.</pre><pre>Det var inte så lätt att svara på den sista punkten i\r\nblanketten. Vi bodde på 15 kvadratmeter med\r\ndusch och toalett på gården. Det var ganska\r\nprimitivt. När jag kom till punkten om värme och\r\nskulle redogöra för vilken panna jag använde,\r\ntorkade jag mig för pannan. Jag kände den 45-\r\ngradiga afrikanska hettan omkring mig och beslöt\r\nmig för att inte lämna in blanketten i år.</pre><pre>Nog om den saken. Jag är väl skyldig en tusenlapp.\r\nMen än har det inte kommit något krav. Vi får väl\r\nse.</pre><pre>I inledningen av blanketten står det vad folk- och\r\nbostadsräkningen är till för. Där framgår att syftet\r\nmed en folkräkning är att den skall ge statistik till\r\nnytta för samhällsplanering, forskning och allmän\r\ninformation. De uppgifter man lämnar till folk- och\r\nbostadsräkningen samlas i ett register och\r\nomvandlas sedan till statistik i tabeller, där det inte\r\ngår att se uppgifter om enskilda personer. Trots\r\ndetta avkrävs ändå personnummer, namn,\r\nfastighetsnummer osv. när uppgifterna samlas in.</pre><pre>Jag tror att folk är less på att hela tiden lämna ut\r\nuppgifter om sig själva -- framför allt som det inte\r\nhar lett till särskilt mycket.</pre><pre>Det är bara att se sig omkring i bostadsområdena\r\nutanför Stockholm. Där är stora betongklumpar\r\nmed gluggar. Man skulle tjäna på att fråga vad folk\r\nvill ha i stället för vad de har just nu. Det vore en\r\nmer intressant marknadsundersökning. Folk skulle\r\ni stället få fylla i hur de vill att huset skall se ut eller\r\nhur långt de vill ha till busshållplatsen, osv. Det\r\nskulle vara mer konstruktivt.</pre><pre>I dag finns inte så mycket att välja på. Flyttar man\r\nin i en HSB-lägenhet kanske man få välja mellan ett\r\nbrunt eller orange duschdraperi. Men det är väl inte\r\nriktigt det som folk- och bostadsräkningen är tänkt\r\natt leda till.</pre><pre>Låt mig ta ett ytterligare exempel. Någon har dragit\r\nen parallell med hur en park kan anläggas i Sverige\r\noch i England. I Sverige byggs först husen, sedan\r\nanläggs gångar till tunnelbanestationen osv., sedan\r\nanläggs gräs och träd planteras. Därefter sätts en\r\nskylt upp där det står: ''Beträd ej gräset.'' I England\r\ngör man tvärt om. Husen byggs kanske på samma\r\nsätt, men avloppsrören är utanför husen. Gräs\r\nanläggs sedan överallt. Därefter väntar man\r\nungefär ett halvår tills man har sett var folk går. Där\r\nanläggs sedan gångarna, och en skylt sätts upp där\r\ndet står: ''Sitt gärna på gräset.'' Det här är så olika\r\nsom det kan vara.</pre><pre>Jag har egentligen tio minuter på mig, och jag\r\nskulle kunna berätta rätt mycket. Men jag skall\r\nfatta mig kort och uppmana alla att sluta upp med\r\ndumheterna att räkna folk. Vi är alla litet less på\r\ndet.</pre><pre>Jag önskar att vi nu begraver de planer som har\r\n''poppat upp'' om FAS 90, som är en minst lika\r\npinsam historia.</pre><pre>Jag yrkar härmed bifall till reservation nr 2. Men\r\neftersom det kan vara si och så med min närvaro i\r\nmorgon hoppas jag att motionärerna Göte Jonsson\r\noch Ulf Melin från Moderaterna är här i morgon\r\noch försvarar sin motion.</pre><pre>Anf. 178  PER OLOF HÅKANSSON (s) replik:</pre><pre>Herr talman! Det var ett något svajigt anförande\r\nsom Richard Ulfvengren bestod oss med. Han sade\r\nbl.a. att vi skall sluta med dumheterna att syssla\r\nmed folk- och bostadsräkningar. Det kan leda fram\r\ntill fler resonemang, men jag skall begränsa mig att\r\nberöra de två områden som folk- och\r\nbostadsräkningar tjänar bäst, nämligen\r\nforskningen och bostadsförsörjningen.</pre><pre>Min fråga till Ny demokrati är: Hur tänker man\r\nförsörja forskningen med grundmaterial om man\r\nföljer Ny demokratis förslag att sluta med folk- och\r\nbostadsräkningar eller motsvarande? Den andra\r\nfrågan gäller bostadsförsörjningen. Där finns ett\r\nklart och intressant spörsmål att ställa: Vad vill\r\negentligen Ny demokrati? Man säger i sin\r\nreservation att framtida folk- och bostadsräkningar\r\ninte skall genomföras. Talar man om den nationella\r\nskalan? Är det så att man inte får lov att räkna hur\r\nmånga lägenheter det finns i ett hus? Jag tror att det\r\nvore bra om Ny demokrati preciserade sig på denna\r\npunkt. På något vis måste Ny demokrati också\r\npositionera sig visavi partimedlemmen Bert\r\nKarlsson, som ju har förordat att det skall upprättas\r\nett lägenhetsregister. Det står ju i klar strid med det\r\nsom förs fram i reservationen. Det vore bra om Ny\r\ndemokrati klarade ut detta. Hur skall man ha det\r\nmed forskningen, och vad menar man egentligen\r\nmed det populistiska uttrycket ''sluta med folk- och\r\nbostadsräkningar''?</pre><pre>Anf. 179  RICHARD ULFVENGREN (nyd):</pre><pre>Herr talman! Per Olof Håkansson säger att\r\nforskningen är den viktigaste biten i detta med folk-\r\noch bostadsräkningar. Det är nog sant, men jag tror\r\nändå att mina barnbarn om hundra år, om de lever\r\ndå, är mer intresserade av vid forskning om hur vi\r\nbodde. Jag tror inte det är viktigt för dem att veta\r\nhur långt vi hade till bussen, var vi hade handfatet,\r\nhur många kakelplattor vi hade osv. Det tror jag\r\ninte man är intresserad av inom forskningen. Per\r\nOlof Håkansson får nog utveckla vad han vill åt\r\nmed sin forskning.</pre><pre>I ett nydemokratiskt samhälle skulle det vara litet\r\nmer intressant att veta hur och i vilka typer av hus\r\nman bodde. Det verkar spännande. För övrigt kan\r\nman anslå ett smärre forskningsbidrag för sådan typ\r\nav forskning i stället för att gräva i personers\r\nprivatliv. Om det inte behövs några\r\npersonuppgifter i statistiken -- varför kräver man då\r\nin personnummer?</pre><pre>För övrigt vill jag tillägga en sak som jag glömde\r\ntidigare. Det var litet svårt för mig att motivera när\r\njag var i Afrika varför vi lade dubbelt så mycket\r\npengar på folk- och bostadsräkning som vi lade på\r\nhela det biståndsprojekt som jag arbetade med, då\r\ndet ändå var katastrof i Zambia.</pre><pre>Anf. 180  PER OLOF HÅKANSSON (s) replik:</pre><pre>Herr talman! För en halvtimme sedan fick jag höra\r\natt Ny demokrati har tillsatt en intern arbetsgrupp\r\nför att klara ut hur journalister skall auktoriseras.\r\nFår jag föreslå att ni tillsätter en annan\r\narbetsgrupp, som undersöker vilket behov den\r\nsocialmedicinska forskningen har av det material\r\nsom kan hämtas från folk- och bostadsräkningarna?\r\nDet kanske också behövs en arbetsgrupp för att\r\nklara ut vad ni egentligen har för uppfattning om\r\nframtida folk- och bostadsräkningar. Står ni på Bert\r\nKarlssons linje, eller har ni en annan synpunkt i\r\nfrågan? Det fick vi inte höra ett ord om.</pre><pre>Anf. 181  RICHARD ULFVENGREN (nyd)\r\nreplik:</pre><pre>Herr talman! Jag tror inte vi skall ha fler räkningar,\r\nvarken FAS 90 eller folk- och bostadsräkningar, i\r\nden form som vi har i dag. Om vi skulle ha sådana,\r\nkan väl Per Olof Håkansson lova mig -- om han nu\r\nstår för ett majoritetsbeslut -- att ni tillägger en\r\nfråga i en sådan folk- och bostadsräkning, nämligen\r\nom folk vill ha ytterligare folk- och\r\nbostadsräkningar, FAS 90 eller ett vidare snokande\r\ni deras privatliv. Låt oss fråga folk. När vi ändå\r\nfrågar om allt annat, kan vi väl fråga om det också,\r\neller hur?</pre><pre>Anf. 182  LARS-OVE HAGBERG (v):</pre><pre>Herr talman! Jag skall först be att få meddela att\r\nVänsterpartiet har ställt sig bakom min\r\nmeningsyttring i betänkandet och att jag därför kan\r\nnöja mig med att yrka bifall till den under\r\nmomenten 2, 4 och 5.</pre><pre>I det är betänkandet behandlar vi anslagen till\r\nStatistiska centralbyrån. Kanske den största\r\npolitiska frågan i sammanhanget faktiskt är om vi\r\nskall ha några nationalräkenskaper, där man\r\nvärderar en miljö och andra saker som inte bedöms\r\ni dagens nationalräkenskaper, som ju är rent\r\nekonomiska. Detta har manglats fram och tillbaka\r\nunder ett antal år, utvärderats och utretts. Nu måste\r\nman fram med någonting. Regeringen säger nu att\r\nden kommer att lägga fram ett förslag i\r\nkompletteringspropositionen, och jag har nöjt mig\r\nmed det.</pre><pre>I en motion som har väckts av John Andersson från\r\nVänsterpartiet påpekas att nationalräkenskaperna\r\nockså skall omfatta en värdering på regional nivå,\r\nframför allt i Norrlandsregionen. Vad t.ex.\r\nNorrland med sina mänskliga insatser och råvaror\r\nhar betytt för Sverige skulle kunna komma fram i\r\nen regional nationalräkenskap. Utskottet har\r\nansett att det var för svårt att avvisa den motionen.</pre><pre>Det finns också motioner om det dolda arbetet,\r\nsom bl.a. Elisabeth Persson från Vänsterpartiet har\r\ntagit upp. Det arbetet bör naturligtvis beaktas\r\nbättre än tidigare, än mer i det tidevarv som vi är\r\ninne i just nu där det dolda arbetet kan bli ännu mer\r\nomfattande än tidigare. Med den politik som drivs\r\nframför allt i OECD-länderna, de rika\r\nindustriländerna, med en kantring mot allt mer\r\nnyliberal politik och ett tredjedelssamhälle, skulle\r\ndet vara oerhört intressant att i förlängningen se\r\nvad det obetalda arbetet kommer att spela för roll i\r\nekonomin framöver.</pre><pre>Det som jag för min del anser som det viktigaste\r\nmen som helt avstyrks av utskottet är det förslag om\r\nen ny inkomstutredning som Johan Lönnroth för\r\nfram i sin motion. Vi hade en låginkomstutredning,\r\nsom den gamle-gamla socialdemokratiska\r\nregeringen stoppade i byrålådan -- egentligen\r\nförsvann den där -- och som visade på de enorma\r\nklyftorna i samhället och svårigheterna för\r\nlåginkomsttagare över huvud taget i vårt land redan\r\ndå. Nu finns det naturligtvis undersökningar som\r\npekar på inkomst- och förmögenhetsskillnader i\r\nlandet.</pre><pre>I den här motionen nämns också de som har berikat\r\nsig under 80-talet. Det är inte bara så att vi har fått\r\nnågra som har kraschat, gått omkull, bland\r\nrikefolket. Det har ju funnits några som ägt t.ex.\r\nbåtar och som sålt i tid och i dag har en enorm\r\nförmögenhet och stort kapital. Det visar ju vilka\r\nsom var vinnare på 80-talet. Det finns dem inom\r\nnäringslivet och dess forskningsorgan som säger att\r\n80-talet var den verkliga omfördelningens årtionde.\r\nDet stämmer väl med arbetarrörelsens erfarenheter\r\nav vilka som var vinnare och vilka som var\r\nförlorare. Motionen handlar om en\r\ninkomstutredning med en sådan bredd.</pre><pre>Det förvånar mig inte på något sätt att motionen\r\navstyrks och att det bara konstateras att det finns\r\nstatistik på det här och att det finns en viss\r\nförmögenhetsfördelning. Men det är skillnad\r\nmellan att tillsätta en utredning och att hänvisa till\r\nstatistik eller en bilaga i långtidsutredningen. Johan\r\nLönnroth var väl litet mera seriös och tänkte att\r\nman genom att tillsätta en parlamentarisk\r\nutredning visar att man ser allvarligt på vad som har\r\nhänt och vad vi har för social struktur i vårt land.</pre><pre>Med detta, herr talman, yrkar jag än en gång bifall\r\ntill min meningsyttring under momenten 2, 4 och 5.</pre><pre>Anf. 183  OLLE SCHMIDT (fp):</pre><pre>Herr talman! Ny demokrati är ett ihärdigt och\r\nenvist parti. En decemberkväll för några månader\r\nsedan debatterade Ian Wachtmeister och jag folk-\r\noch bostadsräkningarnas framtid. Vi trätte några\r\nminuter -- det var sent, så det var inte någon som\r\nlyssnade då heller. I dag är det Richard Ulfvengren\r\nsom för Ny demokratis talan, och jag hälsar honom\r\nvälkommen.</pre><pre>Efter den smärre ordduellen den sena aftonen blev\r\nIan Wachtmeister och jag faktiskt ganska ense. Vi\r\ndelade samma skepsis och kritik mot registreringar\r\nrent allmänt, och i synnerhet mot Folk- och\r\nbostadsräkning 90. Jag vill bara påminna om att när\r\nfrågan behandlades i riksdagen var de borgerliga\r\nmycket kritiska. Folkpartiet liberalerna röstade\r\nemot förslaget. Vi ansåg att folk- och\r\nbostadsräkningen inte borde genomföras. Nu har\r\nden genomförts, vilket bl.a. behandlas i detta\r\nbetänkande. I det läget anser vi att folk- och\r\nbostadsräkningen bör genomföras fullt ut. I annat\r\nfall kastar man verkligen bort skattebetalarnas\r\npengar. Det handlar här om 1,5 milj.kr. av de 180\r\nmilj.kr. som har satsats. Av dessa 180 milj.kr. har\r\nnärmare 75 milj.kr. satsats av kommunerna. Jag\r\nhåller med Richard Ulfvengren om att det rör sig\r\nom mycket pengar. Man har anledning att fråga sig\r\nom det var värt pengarna.</pre><pre>Att i dag säga nej till folk- och bostadsräkningen\r\nvore olyckligt och ett slöseri. Jag tror att\r\nkommunerna, som har satsat så mycket pengar,\r\nskulle bli besvikna. De får ändå ut något av folk-\r\noch bostadsräkningen. I synnerhet har de större\r\nkommunerna användning för materialet -- det skall\r\nvi inte sticka under stol med.</pre><pre>Dessutom har statistikkommissionen, som\r\nutvärderar folk- och bostadsräkningen, att se över\r\nvilka framtida möjligheter som finns. Vi anser att\r\nman skall ha en tioårsintervall och inte en\r\nfemårsintervall. Man kan eventuellt också gå på\r\nregisterbaserade uppgifter. Det är viktigt att vi\r\ninväntar denna utvärdering. Vi har också\r\ninternationella konventioner att följa, som medger\r\ngenomförandet av en folk- och bostadsräkning\r\nockså i Sverige.</pre><pre>Integriteten i samhället är viktig. Man skall inte i\r\nonödan snoka i människors privatliv. I det här\r\nstycket är Richard Ulfvengren och jag helt överens.\r\nDet finns också några motioner om detta. Jag\r\nförutsätter att statistikkommissionen kommer fram\r\ntill ett förslag som går ut på att den här typen av\r\nfolk- och bostadsräkning inte kommer att finnas i\r\nframtiden.</pre><pre>Jag vill anknyta till det som Per Olof Håkansson\r\nsade. Också jag blev litet överraskad över den\r\nenorma kritik som Ian Wachtmeister förra gången\r\nframförde och som framförs i dag av Richard\r\nUlfvengren. Bert Karlsson är ändå andre man i ert\r\nparti. När man läser den motion som han har väckt,\r\nfinner man att han begär ett enormt snokande. Det\r\ntalades förut om fogdar som for omkring i\r\nhelikoptrar, men Bert Karlsson går ju steget vidare.\r\nNågon form av stringens tycker jag ändå att man\r\nkan förvänta sig. Richard Ulfvengren har nog\r\nanledning att redogöra för vad ni i Ny demokrati\r\negentligen vill göra. Vill ni har mer eller mindre av\r\nkontroll? Den frågan har vi ännu inte fått något\r\nsvar på.</pre><pre>Herr talman! I detta betänkande behandlas också\r\nde frågor som Lars-Ove Hagberg var inne på,\r\nnämligen frågor om natur- och\r\nmiljöräkenskaperna. Det är viktigt att dessa frågor\r\ntas upp. Som Lars-Ove Hagberg sade har detta\r\ntagits upp i årets budget, där de ekonomiska\r\nstyrmedlen för miljöpolitiken finns med. Man går\r\nnu vidare och det skall komma förslag i\r\nkompletteringspropositionen om några veckor. Jag\r\ntycker det är viktigt och nödvändigt för framtida\r\ndiskussioner att betona natur- och\r\nmiljöräkenskaperna.</pre><pre>En annan fråga som Lars-Ove Hagberg också tog\r\nupp är att det obetalda arbetet skall göras synligt.\r\nEn del har redan gjorts på detta område -- det är ju\r\nSCB som har gjort tidsanvändningsstudierna. Ett\r\nfortsatt utvecklingsarbete pågår för närvarande,\r\nvilket också utskottet påpekar.</pre><pre>Med det anförda yrkar jag bifall till hemställan i\r\ndetta betänkande. Jag tror att vi i utskottet i\r\ngrunden är ganska överens om vikten av att få\r\nräkenskaper och statistik som man har användning\r\nav och som man kan dra viktiga och riktiga\r\nslutsatser av.</pre><pre>Anf. 184  BENGT WITTBOM (m):</pre><pre>Herr talman! Det börjar bli sen kväll och jag skall\r\ninte förlänga debatten. Men jag kan inte låta bli att\r\nbegära ordet efter Richard Ulfvengrens anförande.</pre><pre>Jag vill börja med att säga att det inte är\r\nledamöterna som är de mest lätträknade här i kväll,\r\nutan det är Ny demokratis representanter i\r\nfinansutskottet, och främst då Ian Wachtmeister,\r\nsom är den som har eldat mest mot det som vi delvis\r\när överens om, nämligen att det finns en överdriven\r\nambition hos offentliga myndigheter att inhämta\r\nuppgifter om enskilda människor och företag.\r\nDärför blev jag litet förvånad när jag hörde Richard\r\nUlfvengrens -- jag skall inte ta till några\r\nkraftuttryck -- väldigt luddiga argument mot det\r\nsom i en marknadsekonomi är det mest väsentliga,\r\ndvs. tillgång till relevant information, till\r\nmarknadsrelaterad information.</pre><pre>Varken marknadsekonomin eller konkurrensen\r\nfungerar på ett bra sätt, om inte även de små, nya\r\noch växande operatörerna på marknaden har\r\ntillgång till relevant marknadsinformation.\r\nNågonting som är betecknande för de starka\r\nmarknadsekonomierna i västvärlden är att man har\r\nlagt ned mycket möda och ganska rejäla resurser på\r\natt bygga upp offentlig statistik på ett sådant sätt att\r\ndet finns information tillgänglig, och detta har man\r\ngjort i syfte att stärka konkurrens och dynamik i en\r\nlevande marknadsekonomi. Det är precis det som\r\när den nuvarande regeringens ambition. Man kan\r\ninte diskutera folk- och bostadsräkningar\r\nfristående från den utveckling på statistikområdet\r\nsom nu pågår.</pre><pre>Dessutom talade inte Richard Ulfvengren så\r\nmycket om statistikreglering, utan han talade mer\r\nom byggnadsreglering och annat, som vi ju är i full\r\nfärd med att avskaffa.</pre><pre>Det verkar inte heller som Richard Ulfvengren har\r\nläst betänkandet, av vilket det framgår att vi\r\nfaktiskt är på väg mot att avskaffa folk- och\r\nbostadsräkningar i de tidigare formerna, som var\r\nhårt kritiserade. Nu ser man för det första över\r\nmöjligheten att väsentligt förlänga tidsperioden\r\nmellan statistikinhämtandet. För det andra\r\nundersöker man möjligheterna att inte behöva gå\r\nut och fråga enskilda människor. I stället skall man\r\nkunna utnyttja andra informationskällor inom\r\nramen för vad som nu håller på att bli en mycket\r\nbegränsad sektor för inhämtande av statistik inom\r\ndet nya begreppet offentlig statistik.</pre><pre>Det har rätt länge talats om att man skall kunna\r\nanvända kvalificerade urvalsundersökningar. Om\r\nRichard Ulfvengren tänker efter litet -- och det fick\r\nhan chansen till, eftersom han inte hann att begära\r\nreplik på Olle Schmidts anförande --, måste han\r\nändå inse att bostadssektorn och byggnadssektorn i\r\nSverige har en mycket stor betydelse för vår\r\nekonomis förmåga att fungera och växa, vilket vi\r\nmärker inte minst i dag. Dessa sektorer befinner sig\r\ni en stark omvandlingsprocess. Vi vill driva fram\r\nökad konkurrens och flera aktörer. Då måste det\r\nsjälvfallet finnas tillgängligt ett väsentligt\r\ninformationsunderlag för att aktörernas skall få\r\nmöjlighet att fungera i en marknad under\r\nomställning.</pre><pre>Även om jag inte tror så mycket på partiinterna\r\nutredningar -- de fungerar nog mest som\r\nsvepskäl --, tycker jag att Richard Ulfvengren skall\r\ninformera de icke tillstädesvarande ledamöterna i\r\nfinansutskottet och dess suppleanter från Ny\r\ndemokrati om att det finns en och annan klok\r\nsynpunkt utifrån marknadsliberal utgångspunkt,\r\nsom det finns skäl att överväga. Ni i Ny demokrati\r\nskulle kanske kunna ha en diskussionsafton kring\r\ndetta och sedan återkomma med en ståndpunkt\r\nsom utifrån enskilda människors integritet är\r\nrestriktiv, men som är konstruktiv utifrån\r\nmarknadsekonomiska synpunkter.</pre><pre>Herr talman! Med det anförda vill jag yrka bifall till\r\nhemställan i utskottets betänkande.</pre><pre>Anf. 185  RICHARD ULFVENGREN (nyd):</pre><pre>Herr talman! Bengt Wittbom sade att jag\r\negentligen borde vara nöjd med detta betänkande.\r\nJag får väl vara det då, om nu folk- och\r\nbostadsräkningarna på sikt kommer att försvinna.\r\nBengt Wittbom sade att tidsperioderna skall bli\r\nlängre och att man inte skall fråga ut enskilda\r\npersoner. I så fall är det ju ett framsteg. Jag har fått\r\nsom jag vill, och då är jag jättenöjd.</pre><pre>Bengt Wittbom nämnde också urvalsprinciper och\r\natt man kan utnyttja SIFO och andra speciella\r\nföretag som sysslar med statistik. Det går alldeles\r\nutmärkt att inhämta de uppgifter man behöver från\r\nbyggnadsföretagen.</pre><pre></pre><pre>Jag kommer själv från Skanska, som är en inte helt\r\noviktig part på det området. Jag tror att de\r\nföretagen kan lösa detta genom att konkurrera med\r\nandra företag om viktig information. Men okej, det\r\nbörjar bli sent. Alla behöver nog äta och sova snart.</pre><pre>Olle Schmidt frågar om vi vill ha mer eller mindre\r\nkontroll. Vi vill självfallet ha mindre kontroll. Men\r\nregeringen tycks ju börja i fel ände i vissa frågor,\r\noch därför har vi fått reagera med ganska lustiga\r\neller kontroversiella förslag, t.ex. vad gäller\r\nprislapparna. Inte vill vi egentligen ha en lag på att\r\ndet skall finnas prislappar. Först vill vi ha fri\r\nkonkurrens, så att folk på så sätt kan få en\r\nprisreglering. Men till dess har vi tvingats inta den\r\nhär ståndpunkten. Det tror jag alla förstår. Så fort\r\ndet är fri konkurrens kommer vi att motionera om\r\natt man skall ta bort lagen om prislappar.</pre><pre>Bert Karlssons och Widar Anderssons förslag om\r\nett lägenhetsregister var också uppe på tapeten.\r\nInte heller det är någon drömsituation, men när det\r\nfinns uppgifter om att 40 personer lyfter\r\nbostadsbidrag på samma adress i Stockholm utan\r\natt ens bo där måste man kanske ta till sådana\r\ntråkiga initiativ som regleringar. Det är alltså ett\r\nsätt att röja upp i djungeln av felaktigheter. När det\r\när röjt tar man bort bestämmelserna igen. Så måste\r\nman ju kunna jobba.</pre><pre>Anf. 186  OLLE SCHMIDT (fp) replik:</pre><pre>Herr talman! Som det mycket tydligt står i\r\nbetänkandet är den här formen av folk- och\r\nbostadsräkning på väg att avvecklas. Om detta är vi\r\növerens.</pre><pre>Richard Ulfvengren är så generaliserande. All form\r\nav uppgiftslämning är inte negativ. Jag har under ett\r\nantal år sysslat med kommunalpolitik, och det är då\r\nfaktiskt ganska bra att veta hur folk vill ha det. Det\r\när också positivt, eftersom man då kan se till att\r\nman bistår människor och eftersom man kan\r\nplanera. I alla sammanhang behöver det inte vara\r\nnegativt. Forskarna kan också ha användning av\r\nuppgifterna, jag tycker att Richard Ulfvengren kan\r\nerkänna det.</pre><pre>Däremot kan Richard Ulfvengren inte komma så\r\nlätt undan när det gäller lägenhetsregistret. I den\r\nmotion som Richard Ulfvengren tydligen\r\nsupporterar står det uttryckligen: Vid en avvägning\r\nmellan skälen -- alltså integritet kontra kontroll, för\r\noch emot -- kommer vi fram till att fördelarna med\r\nsystemet överväger och att det bör prövas. Helt\r\nplötsligt säger Richard Ulfvengren att det verkliga\r\nsnokandet är bra, att ändamålen helgar medlen.\r\nJag tycker inte att det är hederligt. Jag tror att\r\nmänniskor i så fall har lättare att svara på folk- och\r\nbostadsräkningen -- vilket för övrigt väldigt många\r\nmänniskor gjorde -- och att de tycker att det är mer\r\nlegitimerat än den här typen av snokande. Jag\r\ntycker inte att Richard Ulfvengrens argument och\r\nresonemang håller. Det är ologiskt.</pre><pre>Anf. 187  RICHARD ULFVENGREN (nyd)\r\nreplik:</pre><pre>Herr talman! Jag skall försöka slingra mig. Jag\r\ntänker inte stå och diskutera Bert Karlssons och\r\nWidar Anderssons motion om ett lägenhetsregister,\r\neftersom det är folk- och bostadsräkningen vi skulle\r\ntala om.</pre><pre>Olle Schmidt sade att det är ganska bra att veta hur\r\nfolk vill ha det, men jag menar att det är ganska bra\r\natt veta om folk vill veta hur folk vill ha det. Olle\r\nSchmidt säger att han som kommunalpolitiker vet\r\natt det är bra att veta vad folk vill ha, men går folk\r\nmed på det? Kan man inte någonsin fråga folk om\r\nde godkänner de här sakerna? Jag sitter med i\r\ndatalagsutredningen, och vi tittar just på de här\r\nfrågorna, om man skall kunna inhämta uppgifter\r\nutan den enskildes godkännande, osv. Att skicka ut\r\nett frågeformulär är jättebra, men kan man sedan\r\nhota med att folk skall få böta om de inte lämnar in\r\ndet?</pre><pre>Jag är medveten om att vi nu har släppt det gamla.\r\nVi är ju dessutom på samma sida, så varför bråka\r\nvidare om detta?</pre><pre>Anf. 188  BENGT WITTBOM (m) replik:</pre><pre>Herr talman! Är det några som har anledning att\r\nvara nöjda så är det vi moderater, Richard\r\nUlfvengren. Vi har under många år drivit den\r\nprincipiella frågan på vilket sätt staten och det\r\noffentliga skall utnyttja sin exklusiva rätt att i det\r\nnationella intresset och i ekonomins intresse\r\ninsamla och hantera information om juridiska och\r\nenskilda personer. I denna fråga är vi nu på väg mot\r\nen förändring till något som för en fri ekonomi och\r\nen demokrati är korrekt.</pre><pre>Jag håller med om att det börjar bli sent på kvällen,\r\noch det märks möjligen litet grand i\r\nargumentationen. Det vore ändå bra om Richard\r\nUlfvengren tog med sig hälsningen till Ian\r\nWachtmeister -- när han nu dyker upp igen -- att\r\nslutsatsen av den här debatten är att vi både inom\r\nNy demokrati och bland regeringspartierna borde\r\nvara ganska nöjda med den situation som nu har\r\nuppstått. Vi är nu på väg att skapa ett system och\r\nprinciper för offentligt inhämtande av uppgifter, ett\r\nsystem som är väl i klass med och kanske bättre än\r\nsystemen i många andra västerländska demokratier\r\noch marknadsekonomier.</pre><pre>Jag har tidigare inte velat ta upp frågan om ett\r\nlägenhetsregister, men det för naturligtvis tanken\r\nlångt. Det är förstås upp till Ny demokrati att litet\r\ngrand tänka igenom detta. I den här riksdagen\r\nutgår vi nämligen från att det bakom varje praktiskt\r\nförslag ligger en principiell värdering, och vi antar\r\natt det också är fallet vad gäller Ny demokratis\r\nförslag. Om er principiella värdering är att\r\ngenerella kontrollsystem skall införas varje gång\r\nallmänheten och enskilda människor agerar i strid\r\nmed den offentliga regleringens principer och\r\nvillkor, tror jag att ni kommer att ha oerhört mycket\r\nförslagsställande att göra under den här\r\nmandatperioden. Jag tror också att er valrörelse\r\n1994 kommer att innehålla något helt annat än ett\r\nstaplande av ölbackar. Då kommer ni att få förklara\r\ner för en allmänhet som vill ha mer frihet och inte\r\nmer regleringar.</pre><pre>Anf. 189  RICHARD ULFVENGREN (nyd)\r\nreplik:</pre><pre>Herr talman! Lägenhetsregistret tycks vara\r\nintressant, och jag förstår att det är väldigt\r\nkontroversiellt. Men vi är ett konstruktivt gäng,\r\nsom gärna kommer med nya förslag om inte de\r\nförsta duger. Kan då Bengt Wittbom ge något annat\r\nsmart förslag på hur man kommer åt att 40\r\npersoner, varav några bor utomlands, lyfter\r\nbostadsbidrag på samma adress utan att bo där?\r\nDet är en problematik, och här kommer vi med ett\r\nförslag. Vi tänker ju stanna här några år, så vi\r\nkanske successivt kan förbättra förslagen och\r\nkomma runt de problem som Bengt Wittbom\r\nbelyser.</pre><pre>Vi står i alla fall för våra förslag, även om jag nu har\r\nsvårt att tala för ett förslag som Bert Karlsson som\r\nenskild riksdagsman har lagt fram. Till skillnad från\r\ner andra står vi för motionerna och yrkar bifall till\r\ndem. Ni avstyrker ju alla motioner. Det spelar ju\r\ningen roll vad man föreslår, om motionerna sedan\r\nalltid blir avstyrkta.</pre><pre>Anf. 190  BENGT WITTBOM (m) replik:</pre><pre>Herr talman! Jag kan tänka mig många andra\r\nförslag på hur man skall hålla kontroll på att det\r\ninte sker missbruk av bostadsbidrag och andra\r\nbidrag. En grundläggande utgångspunkt skulle\r\nt.ex. kunna vara att driva en liberal och\r\nmarknadsliberal politik, som innebär mindre\r\nbidragsberoende och större möjligheter för\r\nenskilda och familjer att betala sina kostnader.</pre><pre>De myndigheter som lämnar bidrag -- när det gäller\r\nbostadsbidrag rör det sig alltså om kommunala\r\nmyndigheter -- måste dessutom naturligtvis se till\r\natt bidragen inte missbrukas. Men vi skall väl inte\r\ngå in i någon sorts Gosplan-system med ett\r\nnationellt lägenhetsregister? I så fall skall vi säkert\r\nockså ha ett verk som kontrollerar det, och så skall\r\nvi ha chefer, och så skall vi ha byråkrati. Jag måste\r\nfråga Richard Ulfvengren: Var det av denna\r\nanledning ni ville komma in i Sveriges riksdag, och\r\nvar det med det förtroendet från väljarna som ni\r\nkom in i Sveriges riksdag? Det här blir ju ett verk\r\ntill eller en byråkrati till.</pre><pre>Då måste jag fråga Richard Ulfvengren: Vilka av\r\nölbackarna var det? Jag var på några möten, och\r\njag såg ingen som flyttades från den privata till den\r\noffentliga sektorn. Det kanske Richard Ulfvengren\r\nkan förklara.</pre><pre>Anf. 191  RICHARD ULFVENGREN (nyd)\r\nreplik:</pre><pre>Herr talman! Ja, nu är vi inne på ölbackar, och det\r\nbörjar bli riktigt kul -- det är som i valrörelsen. Vi\r\nhar kommit väldigt långt från statistiken. Vad skall\r\nman kommentera? Jag vet inte om jag vill säga\r\nnågonting om det. Nej, jag avstår -- jag tycker att\r\ndet är larvigt.</pre><pre>Andre vice talmannen anmälde att Bengt Wittbom\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 192  PER OLOF HÅKANSSON (s):</pre><pre>Herr talman! För några minuter sedan sade\r\nRichard Ulfvengren att han var på samma sida som\r\nOlle Schmidt. Det är möjligt, men jag undrar: På\r\nvilken sida är Richard Ulfvengren?</pre><pre>Han sade också att ''vi står för våra motioner'', men\r\nhan ville inte diskutera Bert Karlssons motion,\r\ndärför att ''nu diskuterar vi folk-  och\r\nbostadsräkningarna''. Men Bert Karlssons motion\r\nhandlar om ett lägenhetsregister, och inför FoB 90,\r\nFoB 85 och FoB 80 diskuterades just möjligheten\r\natt gå över till och använda registerbaserad\r\nverksamhet. Det förutsatte att man hade ett\r\nlägenhetsregister, och det förutsatte i sin tur att\r\nman lämpligen hade ett byggnadsregister. Det här\r\nhänger alltså ihop.</pre><pre>När man nu från Ny demokratis sida säger att ''vi\r\nstår för våra motioner'', undrar jag: Står man för\r\nBert Karlssons motion om att bygga upp ett\r\nlägenhetsregister?</pre><pre>Nu är det inte alls så dramatiskt, därför att för halva\r\nbostadsbeståndet finns det i princip även ett\r\nlägenhetsregister. I varje småhus är det vanligen en\r\nlägenhet, och dem har vi reda på. Vad det handlar\r\nom är alltså flerfamiljshus.</pre><pre>Min fråga kommer tillbaka: Står Ny demokrati fullt\r\nut för Bert Karlssons motion? Då har man löst en\r\nviktig del för att klara de framtida folk- och\r\nbostadsräkningarna, fast genomförda på ett annat\r\nsätt.</pre><pre>Jag återkommer till forskningen: Hur skall man\r\nkoppla yrkeskomponenten till lägenheten? Kan\r\nman klara det på ett smidigt och bra sätt, har man\r\nfått ett underlag för att bl.a. forskningen och många\r\nandra skall kunna göra viktiga rön med hjälp av den\r\nstatistik som kan produceras. Min fråga till Richard\r\nUlfvengren är alltså: Hur är det med forskningen?\r\nHur tänker ni se på den? Säger ni ''ut med\r\nforskningen'' på samma frejdiga sätt som ni agerar?</pre><pre>Det ligger mycket i det som Bengt Wittbom och\r\nOlle Schmidt har sagt. Och nu kommer vi till\r\nkärnfrågan: Står ni upp för att ni vill vara med och\r\nskapa ett lägenhetsregister och lösa problemet med\r\natt få in yrkeskomponenten i sammanhanget? Då är\r\nvi nämligen många på samma sida.</pre><pre>Anf. 193  RICHARD ULFVENGREN (nyd):</pre><pre>Herr talman! Per Olof Håkansson vet att det inte\r\nvar en partimotion från vare sig hans eller mitt håll,\r\nutan det var en motion av Widar Andersson från\r\nhans håll och Bert Karlsson från mitt håll. De får\r\ndiskutera den motionen inför kammaren, och de får\r\nstå för den. Det är ett intressant förslag i en\r\növergångsperiod, tills man har rett ut de här\r\nreglerna. Vi är också för mindre bidrag och lägre\r\nskatter i det här landet -- Per Olof Håkansson vet\r\natt vi jobbar för det. Vi har t.ex. föreslagit\r\nbehovsprövade barnbidrag, och man kan väl tänka\r\nsig även behovsprövade bostadsbidrag. Det är en\r\nmycket intressant tanke.</pre><pre>Per Olof Håkansson frågar om forskningen igen\r\noch talar om yrkeskomponenten -- det är ett bra\r\nord -- kontra lägenheten. Jag må vara dum eller\r\nblåögd, men jag förstår inte vad som är viktigt med\r\nen sådan forskning, dvs. att koppla olika\r\nyrkeskategorier till olika storlekar på lägenheter.\r\nDet verkar helt absurt.</pre><pre>Anf. 194  BENGT WITTBOM (m):</pre><pre>Herr talman! Jag vill bara säga till Per Olof\r\nHåkansson att han och socialdemokraterna inte\r\nförträder riktigt samma försvarslinje som vi\r\nmoderater nu har argumenterat för vad gäller Ny\r\ndemokratis ståndpunkter. Jag vill bara markera\r\ndet, herr talman.</pre><pre>Sedan vill jag kommentera Richard Ulfvengrens\r\nsätt att hantera partiståndpunkter i Sveriges\r\nriksdag. Det är så, om Richard Ulfvengren inte\r\nkänner till det, att det finns flera möjligheter för\r\nenskilda partiföreträdare i Sveriges riksdag att föra\r\nfram och driva ståndpunkter. Den grundläggande\r\nrättigheten och skyldigheten som man har som\r\nenskild, vald riksdagsledamot är rätten att\r\nmotionera och väcka förslag i Sveriges riksdag. Den\r\nrätten är betydelsefull, därför att den lägger\r\ngrunden för varje enskild ledamots möjlighet att\r\npåverka sitt parti att inta ståndpunkter i de frågor\r\nsom han själv arbetar för, som han tycker är viktiga\r\neller som han har i uppdrag att arbeta för från sina\r\nväljare, för att få genomslag för förändringar i den\r\nriktningen.</pre><pre>Det är reglerna i det svenska parlamentet,\r\nkonstituerade av den svenska valordningen. Därför\r\nfår ni i Ny demokrati bestämma er för vad det nu är\r\nsom gäller som Ny demokratis ståndpunkter. Vi\r\nkan inte -- förlåt mig, Richard Ulfvengren --\r\nuppfatta det på annat sätt när Ny demokratis vice\r\npartiledare, folkledare eller vilken titel han har, för\r\nfram förslag i Sveriges riksdag än att de måste tas\r\npå allvar och att de är partiståndpunkter hos Ny\r\ndemokrati. Att Richard Ulfvengren då får stå till\r\nsvars för dem är också en del av parlamentarismens\r\noch demokratins konsekvenser. Jag får stå till svars\r\nför saker som Moderata samlingspartiets\r\npartiledning för till torgs, och Richard Ulfvengren\r\nfår stå till svars för uppfattningar som Ny\r\ndemokratis partiledning för till torgs. Det går inte\r\natt bara schackra med detta.</pre><pre>Anf. 195  RICHARD ULFVENGREN (nyd):</pre><pre>Herr talman! Jag står gärna för våra motioner, och\r\ndet borde ni göra i alla partier i större utsträckning\r\nän vad ni gör. Vi yrkar ju bifall till motioner som ni\r\nsjälva yrkar avslag på. Jag vill komma tillbaka till\r\nden punkten. Väcker man motioner här i riksdagen\r\när det väl inte för att påverka sitt parti att sedan\r\nkomma med partimotioner, utan det är väl för att\r\nman som riksdagsman vill få igenom en viss fråga.</pre><pre>Jag har ett exempel med en riksdagsman som är ute\r\nhos yrkeskategorin fiskare, och han står bredvid en\r\nkille med sydväst och säger att ''jag har motionerat\r\nom bättre villkor för dig''. Sedan avstyrker han\r\nsamma motion i sitt utskott. Det är fullkomligt\r\nbarockt.</pre><pre>Man kan motionera på sina partistämmor om man\r\nvill påverka sitt parti. Jag kanske är oinformerad,\r\nmen jag trodde att man väckte em motion i\r\nriksdagen därför att man vågade driva den politiken\r\nfram till dess att motionen klubbades i kammaren,\r\nså att den åtminstone fick en röst. Det kanske är en\r\nmissuppfattning, men jag lär mig gärna.</pre><pre>Anf. 196  BENGT WITTBOM (m):</pre><pre>Herr talman! Då kanske Richard Ulfvengren kan\r\ninformera mig om något annat sätt i Sveriges\r\nriksdag att åstadkomma faktiska förändringar ute i\r\nsamhället än att samla majoritet för en uppfattning\r\nbland ledamöterna i denna kammare, och då i\r\ngrunden i den egna partigruppen.</pre><pre>Anf. 197  RICHARD ULFVENGREN (nyd):</pre><pre>Herr talman! Nej, jag tror bara att motionerna\r\nskulle få större kraft om man vågade stå för dem\r\nända fram. De skulle leda till mera förändringar ute\r\ni samhället om de nådde fram hit med en röst än när\r\nde avvecklas redan i utskotten. Det är det som jag\r\nhar synpunkter på. Jag kommer utifrån, och jag\r\ntycker att det känns löjligt att jobba på det viset att\r\nman väcker 2 500 motioner, att de flesta klubbas\r\nbort men att några överlever med positiva\r\nskrivningar. Jag är bara kritisk mot det systemet,\r\noch det har inte så mycket med statistik att göra.\r\nJag ber om ursäkt, herr talman, för att jag bytte\r\nämne.</pre><pre>Bert Karlsson är här nu, och han kanske kan begära\r\nordet och berätta om sina bostadsregister.</pre><pre>Anf. 198  BERT KARLSSON (nyd):</pre><pre>Herr talman! Tydligen har lägenhetsregistret varit\r\npå tal, och jag förstår att ingen förstår det. Men jag\r\ntror att vanliga arbetare också har otroligt svårt att\r\nförstå varför man inte gör någonting åt de 25 000--\r\n30 000, helt legala, skattesmitarna.</pre><pre>Jag har hotat med att lära varenda svensk att göra\r\npå samma sätt. Man har löst det här i Finland och\r\nDanmark, och där finns faktiskt inte de stora\r\nproblem som finns i Sverige.</pre><pre>Ett lägenhetsregister är inte menat som ett register\r\natt försöka jaga folk med. Det är däremot till för att\r\nbevisa att människor medvetet ljuger. Detta är ett\r\nförslag som kommer från skatteförvaltningen. Den\r\nsom är pappa till förslaget är faktiskt en moderat.\r\nDet är därför förvånande att moderaterna över\r\nhuvud taget kan kritisera det. Jag tycker att det är\r\notroligt förvånande att Socialdemokraterna, som ju\r\nstår för rättvisa, inte alls har förstått vad det\r\nhandlar om.</pre><pre>Jag hoppas att jag inte skall behöva lära ut detta till\r\nen miljon företagare i Sverige, eller till två\r\nmiljoner, så att de kan utnyttja det här fifflet och\r\nförorsaka förluster på ca 5 miljarder per år.</pre><pre>Anf. 199  BENGT WITTBOM (m):</pre><pre>Herr talman! Jag ber om ursäkt för att det här tar\r\nlitet tid.</pre><pre>Kan inte Bert Karlsson tänka sig andra och mindre\r\ncentraliserade system för att klara ut detta, t.ex. att\r\nutgivande myndigheter håller hygglig kontroll på\r\natt de som mottar stödet inte missbrukar det? Det\r\nmåste vara bra mycket enklare än att upprätta ett\r\ncentralt lägenhetsregister. Jag tror t.o.m. Bert\r\nKarlsson kan tänka sig hur ett sådant register skulle\r\nkunna användas och utnyttjas om det kommer i\r\nhänderna på andra än dem som har samma\r\nvärderingar som vi som står för frihet, demokrati\r\noch marknadsekonomi.</pre><pre>Anf. 200  PER OLOF HÅKANSSON (s):</pre><pre>Herr talman! Ja, nu har vi fått förklaringen till\r\nvarför Richard Ulfvengren var så debattglad. Det\r\nhandlade om att i någon mån filibustertala så att\r\nBert Karlsson kunde komma hit. Det var ju bra.\r\nDet lyckades, och det skall Richard Ulfvengren ha\r\nberöm för. Men å andra sidan har vi nu också fått\r\nen möjlighet att få reda på var Ny demokrati står i\r\nlägenhetsregisterfrågan.</pre><pre>Lägenhetsregister är inte så dramatiskt, och vi\r\nsocialdemokrater är definitivt inte emot ett\r\nlägenhetsregister och har egentligen under ganska\r\nlång tid försökt att skapa ett sådant. Det finns, som\r\njag tidigare sade, ett lägenhetsregister för halva\r\nbostadsbeståndet. Småhusregistret är ju i princip\r\nett lägenhetsregister. Det handlar alltså om att lösa\r\nproblemet med flerfamiljshusen.</pre><pre>För att kunna bygga upp ett bra lägenhetsregister\r\nmåste man, säger experter som kan det här, ha ett\r\nbyggnadsregister. Under ganska lång tid har man\r\nförsökt lösa och finansiera de tekniska och andra\r\nproblem som är förknippade med att skapa ett\r\nbyggnadsregister. Nu tycks alltså ett\r\nbyggnadsregister vara på väg. Med den ordningen\r\nbör man kunna arrangera kommande folk- och\r\nbostadsräkningar till att bli registerlösningar.</pre><pre>Då uppstår och kvarstår frågan: Står Ny demokrati\r\nfast vid Bert Karlssons förslag om att etablera ett\r\nlägenhetsregister, och hur står det i samklang med\r\nförslaget i reservation nr 2 som är knuten till\r\nfinansutskottets betänkande 22? Där sägs att\r\nframtida folk- och bostadsräkning inte skall\r\ngenomföras.</pre><pre>Detta kommer nu att bli huvudfrågan för debatten.\r\nDet finns nämligen ett klart motsatsförhållande\r\nmellan förslaget i Bert Karlssons motion om att\r\netablera ett lägenhetsregister och förslaget i\r\nreservation nr 2. Jag skall med spänning åhöra hur\r\ndetta kommer att sluta.</pre><pre>Anf. 201  OLLE SCHMIDT (fp):</pre><pre>Herr talman! Jag tycker det är strongt att Bert\r\nKarlsson har kommit hit denna sena timme.</pre><pre>Om Bert Karlsson har lyssnat till diskussionen på\r\nsitt rum har han hört att den handlat om att Ian\r\nWachtmeister tidigare, och i dag och i kväll Richard\r\nUlfvengren, ihärdigt har kritiserat folk- och\r\nbostadsräkningen och hävdat att den är\r\nintegritetskränkande. Richard Ulfvengrens\r\nanförande saknade inte överord, om jag uttrycker\r\ndet så.</pre><pre>Det var i detta sammanhang som vi tog fram denna\r\nmotion, och jag dristade mig till att citera litet\r\ngrand ur den. I stället för att vila på\r\nintegritetskraven säger Bert Karlsson tillsammans\r\nmed Widar Andersson entydigt att de får vika. Det\r\när i det här sammanhanget viktigare med kontroll\r\noch regler. Det var bara det jag ville påpeka. Det\r\nstämmer inte med den mycket ihärdiga och\r\nintensiva kritik ni har riktat mot folk- och\r\nbostadsräkningen i detta sammanhang. Det som\r\nIan Wachtmeister och Richard Ulfvengren har sagt\r\nstämmer inte med detta vare sig ideologist eller rent\r\nlogist och praktiskt.</pre><pre>Anf. 202  BERT KARLSSON (nyd):</pre><pre>Herr talman! När det gäller frågan om\r\nlägenhetsregister har vi försökt att påvisa den brist\r\nsom finns i samhället. Det finns ett antal människor\r\nsom fifflar -- och jag har här nämnt François\r\nBronett som ett bra exempel, han har nämligen inte\r\nbetalat skatt under 30 år -- och det kan inte vara\r\nacceptabelt.</pre><pre>Jag frågade helt enkelt dem som kan det bäst: Hur\r\nkan man göra för att komma åt detta? De kom med\r\nförslaget och sade: Det här är enda möjligheten\r\nmed den lagstiftning vi har i dag. Däremot hänvisar\r\nman både till Finland och Danmark, där man\r\ntydligen har löst det här problemet. Finns det ett\r\nannat system ställer jag självklart upp på det. Men\r\njag kan fortfarande inte acceptera att en så stor\r\ngrupp i det svenska samhället smiter från skatten.\r\nDet hoppas jag att inte någon här vill ställa upp på.</pre><pre>Jag förstår att detta kan krocka med krav från\r\nandra håll. Det behövs inte register i onödan, men\r\ni det här fallet måste jag säga att detta är oerhört\r\nviktigt om vi skall få svenska folket att betala skatt.\r\nAnnars struntar folk i att betala skatt. Alla kommer\r\ntill slut att fuska, precis som Stockholm Taxi i dag.\r\nDet finns snart icke en ärlig taxiförare, eftersom\r\nhan inte kan vara ärlig. Han måste överleva, och\r\ndärmed tvingas han också till att fuska.</pre><pre>Anf. 203  BENGT WITTBOM (m):</pre><pre>Herr talman! Det är svårt att att vara praktiker och\r\nvärderingsföreträdare på en gång. Det är ibland\r\nsvårt att få de egna grundvärderingarna att passa\r\nverkligheten.</pre><pre>Jag tycker att det är litet märkligt att Ny demokrati\r\noch Bert Karlsson gjorde en valrörelse där ni\r\nframställde er som kanske de ivrigaste och mest\r\nambitiösa företrädarna för frihet, integritet,\r\nminskning av offentlig sektor, mindre offentlig\r\nmakt och mer utrymme för enskilda människor.\r\nBort med de stora elefanterna, låt de fria\r\nföretagsblommorna blomma!, eller vad det nu var\r\nför någonting.</pre><pre>Nu föreslår en ledande företrädare för detta parti i\r\nSveriges riksdag för att lösa ett problem, som enligt\r\nBert Karlssons egen definition här i talarstolen\r\nkanske rör 30 000, 40 000 människor som\r\nmissbrukar systemet, en lösning som innebär att vi\r\nskall skaffa oss ett lägenhetsregister som omfattar,\r\nsåvitt jag förstår, varje boende svensk. Det måste\r\nväl vara på det sättet? Man kan ju fuska med\r\nbostadsbidrag i småhus också. Det går ju alldeles\r\nutmärkt.</pre><pre>Bert Karlsson: Det gäller inte bostadsbidrag.</pre><pre>Jo, det kan man väl göra? Jaså, inte det. Så man\r\nkan inte uppbära bostadsbidrag ändå?</pre><pre>Jag skulle vilja ställa en fråga till Bert Karlsson. Jag\r\nvar och tittade på Bert och Ian när ni flyttade\r\nölbackar. Vilken ölback var det ni flyttade från\r\nprivat sektor till till offentlig sektor som motsvarar\r\nden nya byråkrati som måste byggas upp eller den\r\nbyråkrati som inte skall tas bort för att skapa och\r\nupprätthålla detta bostadsregister?</pre><pre>Nu säger Bert Karlsson att ni kan tänka er andra\r\nlösningar. Innebär det att ni backar från förlaget,\r\neller att Bert Karlsson backar? Vem som står för\r\nförslaget är ju inte alldeles klart, om det är Ny\r\ndemokrati eller Bert Karlsson med medmotionär.</pre><pre>Innebär detta att ni backar från förslaget? Är ni\r\nt.ex. beredda att i integritetens och den minskade\r\nregistreringens namn, som är någonting som denna\r\nregering driver hårt, i stället ställa krav på att de\r\nmyndigheter som utger den här typen av stöd, och\r\nandra typer av stöd som är behovsprövade, faktiskt\r\nockså utför den kontrollfunktion som de är ålagda,\r\noch som effektivare genomförd skulle förhindra\r\nden här typen av fusk?</pre><pre>Anf. 204  BERT KARLSSON (nyd) replik:</pre><pre>Herr talman! Det är svårt att diskutera, när ni inte\r\nens förstår vad det handlar om. Det är skattefusk i\r\nförsta hand, och sedan är det fusk med\r\nbostadsbidrag också, men skattefusket är den stora\r\nbiten där det är fråga om mycket pengar.</pre><pre>Kan man komma med ett annat förslag, då säger\r\njag omedelbart ja. Men tydligen har fusket varit\r\nkänt i 30 år, och Sveriges riksdag har fortfarande\r\ninte gjort någonting, trots att både Finland och\r\nDanmark har lyckats lösa problemet. Det måste väl\r\nfinnas några möjligheter även för Sverige att klara\r\nav den här saken.</pre><pre>När vi diskuterade register i valrörelsen, pratade vi\r\nom onödiga register, båtregister t.ex. Det hävdades\r\natt man lättare kom åt båtarna om man kunde\r\nnumren på dem, men jag tror inte att man klarar av\r\natt leta efter nummer på båtar, måste jag säga. Och\r\ndet finns många andra undersökningar -- man\r\nskulle ha reda på kakelplattor hit och dit, om en\r\nperson hade varit sjuk och var han hade varit sjuk,\r\nosv. Det var sådana grejer som vi protesterade mot.</pre><pre>Som vanlig löntagare kräver man att ett system\r\nskall vara rättvist för alla. Den vanliga löntagaren\r\nkommer inte undan skatt. Hälften av bostäderna i\r\nSverige är registrerade på det sätt som jag talar om,\r\nså jag förstår inte varför det skulle vara så\r\nfruktansvärt att göra ett register över den andra\r\nhälften av lägenhetsbeståndet.</pre><pre>Det är inte meningen att man skall missbruka\r\nregistret och använda det på annat sätt än för att\r\nskattemyndigheterna skall kunna gå in och\r\nkontrollera att den som står för deklarationen\r\nverkligen talar sanning.</pre><pre>Som det nu är, kan man skoja med myndigheterna.\r\nMan kan säga att man bor i Frankrike, fast alla\r\nkänner till att man bor på en adress i Stockholm och\r\nhar gjort det under tio, tjugo eller trettio år utan att\r\nnågon reagerar. Jag tycker att det är ofattbart hur\r\nnågon kan protestera mot kravet att alla här i landet\r\nskall bli skyldiga att betala skatt.</pre><pre>Anf. 205  BENGT WITTBOM (m) replik:</pre><pre>Herr talman! Det låter som en snusförnuftig\r\nståndpunkt. Jag skulle vilja fråga Bert Karlsson hur\r\nhan ställer sig till någonting som heter FAS 90, som\r\nbåde ni och vi moderater är motståndare till.\r\nUtgångspunkten för FAS 90 är att motverka fusk\r\nmed sjukförsäkringen, som också är utgivande av\r\nskattebetalarnas pengar. Är ni för eller emot FAS\r\n90?</pre><pre>Sedan skulle jag vilja säga, herr talman, att jag\r\ntycker att jag ser en mycket mer konstruktiv väg att\r\nmotverka missbruk av utgivande av\r\nskattebetalarnas pengar, och det är att minimera\r\nutgivande av skattebetalarnas pengar och framför\r\nallt behovet för enskilda människor att motta\r\nutgivande av skattebetalarnas pengar. Det kan vi\r\ngöra t.ex. genom att konsekvent sänka skatter och\r\nminska bidrag och göra enskilda människor mer\r\nkapabla att genom eget arbete försörja sig på en\r\negen inkomst.</pre><pre>Sedan skulle jag bara som en slutkommentar vilja\r\nsäga att jag tycker inte att vi i Sverige har brist på\r\nregister. I vårt land har en växande offentlig sektor,\r\nframdriven av en politisk uppfattning ledd av\r\nsocialdemokratin, som trott att samhället och\r\noffentligheten på ett bättre sätt tar ansvar än vad\r\nenskilda människor gör, tagit på sig större och\r\nstörre ansvar. Det synsättet behöver register,\r\nbehöver kontrollsystem, behöver bidragssystem.</pre><pre>Min samhällssyn, vår samhällssyn, den nuvarande\r\nregeringens och som jag uppfattat det även Ny\r\ndemokratis samhällssyn är att vi inte skall öka\r\nantalet register för kontroll i det svenska samhället.\r\nVi skall i stället minska motiven för att ha\r\nkontroller, och i de fall och inom de områden där\r\ndet ändå är nödvändigt i solidaritetens namn att\r\nhjälpa andra människor skall vi se till att kontrollen\r\nfungerar.</pre><pre>Slutgiltigt, herr talman, tänkte jag bara fråga: Hur\r\nhade Bert Karlsson tänkt sig kontrollera utgivandet\r\nav de behovsprövade barnbidragen? Vilken ny\r\noffentlig byråkrati behövs för det? Och vilken\r\nölback var det? Jag tror nog att Bert Karlsson\r\nglömde flytta en och annan ölback åt andra hållet i\r\nparkerna under valrörelsen 1991.</pre><pre>Men nästa gång, Bert Krlsson, blir det väl en del\r\nflyttande av backar åt andra hållet, för att kunna ta\r\nansvar för de ståndpunkter som Ny demokrati har\r\nintagit här i kammaren under valperiodens gång.</pre><pre>Anf. 206  ANDRE VICE TALMANNEN:</pre><pre>Jag erinrar om att kammaren nu diskuterar\r\nfinansutskottets betänkande om statistikfrågor.</pre><pre>Anf. 207  BERT KARLSSON (nyd) replik:</pre><pre>Herr talman! Att undvika fusk med barnbidragen\r\när ganska enkelt. Det finns ett kanadensiskt system\r\nsom fungerar alldeles utmärkt och som innebär att\r\nman gör avdrag på sin deklaration. Så det\r\nproblemet är ganska lätt att lösa. Men jag förstår\r\natt moderaterna inte alltid anammar sådana goda\r\nidéer.</pre><pre>Jag hävdar fortfarande att om vi accepterar att en\r\ndel människor, med François Bronett i spetsen,\r\nhåller på som de gör, då har vi kvar detta orättvisa\r\nsamhälle. Men tala då om för alla att dessa\r\nmöjligheter finns! Det skall inte vara en viss liten\r\ngrupp som kommer på de här idéerna och utnyttjar\r\ndem och skrattar åt myndigheterna.</pre><pre>Kom med ett konstruktivt förslag till hur vi skall\r\nåtgärda det här! Jag kan inte sitta i Sveriges riksdag\r\noch se hur människor fortsätter med det här myglet.\r\nJag skulle vilja uppmana föregående talare att\r\nkomma till mig och tala om hur vi skall skattskriva\r\nFrançois Bronett. Går det att ordna den saken, så\r\nskall ni slippa mig här i riksdagen.</pre><pre>Anf. 208  BENGT WITTBOM (m) replik:</pre><pre>Herr talman! Jag har inget som helst önskemål att\r\nslippa Bert Karlsson i riksdagen. Jag tycker att det\r\nförhållandet att Bert Karlsson är vald av svenska\r\nfolket är motiv nog för att han finns här. Men Bert\r\nKarlsson får acceptera att hans uppfattningar\r\nfaktiskt diskuteras här i kammaren.</pre><pre>Jag är alldeles övertygad om att vi skulle kunna\r\nfylla landet med offentlig byråkrati, om vi\r\nimporterade vartenda register som Bert Karlsson\r\nkan hitta borta i krokarna och som faller honom på\r\nläppen. I Tyskland och i Frankrike kan man hitta\r\nmånga register, Bert Karlsson. Frankrike är\r\nhistoriskt traditionellt en centralstyrd stat.</pre><pre>Det här är min sista replik, herr talman. Jag tänker\r\ninte säga mer än att det finns ett mycket\r\nomfattande, väl genomarbetat, i dag icke utnyttjat\r\nallomfattande registersystem som vi kan ta över.\r\nDet är det som en viss centralmakt öster om oss\r\nlämnade efter sig när den föll och som ingen av\r\narvtagarna i de nya demokratierna där vill ha.</pre><pre>Vill man i Sverige ha register, Bert Karlsson, så är\r\ntillgången oändlig. Men det vill inte den här\r\nregeringen ha, och det vill inte den här\r\nriksdagsmajoriteten. Vi vill skapa större frihet och\r\noberoende och möjligheter för enskilda människor\r\natt ta ansvar, minska register och kontroll och\r\nstyrning från offentliga myndigheter. Då får man\r\ninte falla till föga för första bästa tillfälle att införa\r\nnya register och ny byråkrati.</pre><pre>Vi ses i folkets park nästa valrörelse, Bert Karlsson!\r\nDet skall bli kul att se åt vilket håll ni flyttar\r\nölbackarna då.</pre><pre>Andre vice talmannen anmälde att Bert Karlsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 209  PER OLOF HÅKANSSON (s):</pre><pre>Herr talman! Bert Karlsson lade ut en dimridå\r\ngenom att säga att den här debatten handlar om så\r\nväldigt mycket, om skatter och bostadsbidrag och\r\nbarnbidrag. Men vem är det som har dragit in de\r\nfrågorna?</pre><pre>Jag skall gärna efterkomma talmannens uppmaning\r\noch hålla mig till det saken gäller. Jag vill gärna, för\r\natt veta var vi står inför den fortsatta diskussionen,\r\nfå en del ting utklarade med Bert Karlsson.</pre><pre>Det lägenhetsregister som Bert Karlsson skall\r\nskapa måste självfallet innehålla en upplysning om\r\nlägenheten. Sedan måste man, för att nå de syften\r\nsom Bert Karlsson säger att man skall nå, givetvis\r\nregistrera och på lägenheten sammanföra\r\nindividerna i fråga. Då måste man rimligen ha med\r\nbåde personnummer och yrkesbeteckning.</pre><pre>Då blir min första fråga till Bert Karlsson: Är det\r\nett sådant lägenhetsregister som avses? Rimligen\r\nmåste det se ut på det sättet.</pre><pre>Min andra fråga är då: Vad är det för skillnad\r\nmellan ett sådant lägenhetsregister och det som i\r\npraktiken är resultatet av de senaste årens folk- och\r\nbostadsräkningar?</pre><pre>Och hur står ett sådant lägenhetsregister i relation\r\ntill den motivering som ni har i reservationen nr 2?\r\nSåvitt jag förstår finns här en skarp konflikt. De går\r\ninte att förena, och rimligen måste ni ta tillbaka\r\nmotiveringen till reservation 2, för att inte säga ta\r\ntillbaka hela reservationen.</pre><pre>Jag skall med spänning nu höra om jag för det första\r\nhar förstått vilken typ av lägenhetsregister som Bert\r\nKarlsson vill etablera och för det andra hur Bert\r\nKarlsson kommer att hantera den reservation nr 2\r\nsom är knuten till finansutskottets betänkande.</pre><pre>Anf. 210  BERT KARLSSON (nyd) replik:</pre><pre>Herr talman! Jag tänker inte diskutera varenda\r\ndetalj. Jag tror att var och en förstår principen. Jag\r\nförstår faktiskt inte att Socialdemokraterna kan ha\r\nnågot att erinra mot det här. Man vill ställa upp\r\nsolidariskt för de svaga i samhället samtidigt som\r\nman tillåter ett avancerat skattefusk.</pre><pre>Det är likadant med de behovsprövade\r\nbarnbidragen som vi var inne på tidigare.\r\nSocialdemokraterna tillhör tydligen dem som\r\ntycker att även miljonärer skall ha barnbidrag för\r\natt de kan sätta in pengarna på banken. Jag tror\r\nfaktiskt inte att den ensamstående mamman har\r\nsamma åsikt.</pre><pre>När det gäller de s.k. registren pratar man om\r\ntekniken. Det här började med att vi -- jag och en\r\nsocialdemokrat, hör och häpna -- frågade\r\nskattemyndigheterna hur man kan komma åt det\r\nhär skattefusket. Vi fick det här förslaget.\r\nDessutom var det en moderat landstingspolitiker\r\nsom kom med förslaget. Det här är helt förvirrat,\r\natt en socialdemokrat och en nydemokrat har lagt\r\nfram förslaget.</pre><pre>Det här är ganska rimligt mot den som sliter och\r\narbetar och som faktiskt är registrerad till\r\ntänderna -- den vanliga arbetaren. Man kan få reda\r\npå precis allting. Jag förstår inte att man utan vidare\r\nkunde införa att man kan dra skatten direkt på\r\nränteintäkterna. Då är det inga problem att gå in\r\noch kolla konton.</pre><pre>Anf. 211  ANDRE VICE TALMANNEN:</pre><pre>Jag får erinra om att diskussionen gäller\r\nfinansutskottets betänkande om statistikfrågor.</pre><pre>Anf. 212  BERT KARLSSON (nyd):</pre><pre>Herr talman! Jag vet det. Men det handlar om en\r\ndel annat som man också har införts när det gäller\r\natt kontrollera folk.</pre><pre>För rättvisans skull skall alla i vårt samhälle ha\r\nsamma förutsättningar. Vi skall i så fall ta bort\r\nregistreringen på villor också.</pre><pre>Anf. 213  PER OLOF HÅKANSSON (s):</pre><pre>Herr talman! Jag måste till sist få konstatera att\r\nsannolikt är definitionen av innehållet i ett\r\nlägenhetsregister modell Bert Karlsson såsom jag\r\nsade. Det torde omfatta individ, yrke,\r\npersonnummer och lägenhet. Att svepa undan\r\ndetta och säga att det är fråga om teknik, vill jag\r\npåstå är struntprat. Faktum är att tekniken här är\r\nviktig. Det är innehållet som är det betydelsefulla\r\nnär man skall bygga upp en statistik. Det är inte vad\r\nvi kallar det för utan det är innehållet i statistiken\r\nsom är viktig.</pre><pre>Anf. 214  OLLE SCHMIDT (fp):</pre><pre>Herr talman! Bert Karlsson, varenda person som\r\nkommer och vill upprätta ett register har motiv och\r\nhävdar att det är berättigat. Det kan Bert Karlsson\r\nfråga sin kollega Richard Ulfvengren om. Det är\r\nminst sagt vanskligt att Bert Karlsson i sin motion\r\ntillsammans med Widar Andersson väljer att säga\r\natt integriteten inte är det viktiga i det här\r\nsammanhanget utan att kontrollen är viktigare.</pre><pre>Det var bara den kopplingen som jag ville göra med\r\nfolk- och bostadsräkningen. Jag skulle kunna citera\r\nforskare efter forskare och politiker efter politiker\r\nsom hävdar att folk- och bostadräkningen\r\negentligen skulle vara ännu mera detaljerad. Jag\r\ntycker dock att det är vår skyldighet -- mot\r\nbakgrund av de signaler vi får från våra väljare som\r\ntycker att det är integritetskränkande -- att säga\r\nstopp och att vi måste försöka få de uppgifterna på\r\nnågot annat sätt.</pre><pre>Jag tror att vi skall akta oss för att tumma på de\r\nreglerna. Människor i Sverige känner sig\r\ngenomkontrollerade. Det må vara sant eller osant\r\nmen de känner så. En sådan typ av register som\r\nBert Karlsson föreslår här utgör ett mycket större\r\nmått av individ- och integritetskränkning än vad\r\nfolk- och bostadsräkningen någonsin har varit. Jag\r\nhoppas att vi inte får en folk- och bostadsräkning,\r\noch jag hoppas vid Gud att vi inte får det här\r\nregistret heller.</pre><pre>Anf. 215  BERT KARLSSON (nyd) replik:</pre><pre>Herr talman! Alla ställer tydligen upp på de\r\n25 000--30 000 smarta killarna. Det är tydligen\r\nviktigare än någonting annat.</pre><pre>Jag läste häromdagen om ett parallellfall. Det\r\ngällde en man som var dömd för mord. Han\r\nlyckades rymma. Med det socialas och sekretessens\r\nhjälp fick han t.o.m. ut socialbidrag. Då har det\r\ngått för långt. Det tror jag att de flesta skriver under\r\npå.</pre><pre>Jag är självfallet inte för ett kontrollsamhälle där\r\nman kan gå in och kontrollera allt. Det minsta man\r\nkan begära är väl att man kan kontrollera att\r\nmänniskor betalar skatt i det här landet och att de\r\nbor i det här landet. De skall väl inte kunna hyra en\r\nlägenhet i Frankrike och säga att de egentligen bor\r\ndär fast de bor i Sverige och aldrig vistas i\r\nlägenheten i Frankrike. Det här måste vara fel.</pre><pre>Det spelar ingen roll hur man kommer till rätta med\r\ndet här. Vi har frågat skattemyndigheten som kan\r\ndet här, och detta var skattemyndighetens förslag.</pre><pre>Anf. 216  OLLE SCHMIDT (fp):</pre><pre>Herr talman! Bert Karlssons hela resonemang tycks\r\nkretsa kring en enskild person som dessutom\r\nnamnges. Jag känner inte till förhållandena. Jag\r\ntycker måhända att Bert Karlsson inte behöver ge\r\nmiljontals svenskar ett lägenhetsregister för att\r\nkomma åt en person. Dessutom lär väl ingen\r\nmyndighet i världen sväva i okunnighet om att Bert\r\nKarlsson hyser dessa tvivel om denna persons\r\nekonomiska mellanhavanden.</pre><pre>Anf. 217  BERT KARLSSON (nyd):</pre><pre>Herr talman! Det gäller inte en person. Det gäller\r\nca 30 000 personer, och det handlar om 4--5\r\nmiljarder. Vi hade en diskussion om barnbidraget,\r\nsom var en katastrof för regeringen. Det handlade\r\nom 1 miljard, och man påstod att det var en\r\nkatastrof. Här kan man plötsligt säga att 5 miljarder\r\noch 30 000 personer inte är något att bry sig om.</pre><pre>Jag hoppas att folk faktiskt börjar använda den här\r\ntekniken så att vi får slut på dessa dumheter i\r\nSverige. Då menar jag att fler än 30 000 personer\r\nskall göra det.</pre><pre>Anf. 218  RICHARD ULFVENGREN (nyd):</pre><pre>Herr talman! Per Olof Håkansson som hoppade på\r\nmig har gått så det är ingen idé att jag svarar på det\r\nhan sade.</pre><pre>Anf. 219  BENGT WITTBOM (m):</pre><pre>Herr talman! Jag kan inte undvika att ställa en fråga\r\ntill Bert Karlsson. När ni flyttade backar i parkerna\r\nsade ni väl inte att ni ville in i Sveriges riksdag för\r\natt ni där skulle företräda dem som kan det bäst --\r\nenligt Bert Karlssons definition i debatten här i\r\nkväll --, nämligen myndigheterna? Det var ju de\r\nbackarna som ni flyttade bort under valrörelsen.</pre><pre>Om Bert Karlsson läser propositionen om\r\nförenklad statistikreglering som precis har lagts på\r\nriksdagens bord, finner han att de som protesterar\r\noch anför kritik mot förenklad statistikreglering är\r\nalla de här myndigheterna. Jag är övertygad om att\r\nifall Bert Karlsson körde ett kort seminarium med\r\ndem och med lämpliga tidningar närvarande, så\r\nskulle han få en utomordentligt omfattande motion\r\natt föra fram i Sveriges riksdag. Den skulle då vara\r\nbaserad på kunskap från dem som enligt Bert\r\nKarlssons uppfattning vet bäst. Det skulle gå ut på\r\natt införa ytterligare kontroller,\r\nuppgiftsinhämtande och reglering av enskilda\r\nmänniskors vardag. Men det var väl inte därför ni\r\nvaldes in i Sveriges riksdag, Bert Karlsson? Det var\r\nväl inte för att företräda dem som vet bäst,\r\nmyndigheterna, utan det var faktiskt precis\r\ntvärtom.</pre><pre>Anf. 220  BERT KARLSSON (nyd):</pre><pre>Herr talman! Backarna tycks intressera många. Vi\r\ntog backarna som exempel i valrörelsen för att\r\npolitikerna också skulle förstå vad vi sade. Men\r\nbackarna räckte tydligen inte för att ni skulle förstå.\r\ni sade i det sammanhanget att vi skulle minska\r\nskatten. Vi har 5 miljarder att hämta hem här. Jag\r\ntror att alla som valde in oss också skulle ställa upp\r\npå kravet att alla som bor i Sverige och tjänar sina\r\npengar här också skall betala skatt. Moderaterna\r\ntycks inte ens internt vara överens om detta. Det\r\nhär förslaget kommer, som jag har sagt tidigare,\r\nfrån en moderat landstingspolitiker. Jag tror att han\r\nkan ganska mycket om skatter. Han jobbar\r\nnämligen i skatteverket.</pre><pre>Anf. 221  BENGT WITTBOM (m):</pre><pre>Herr talman! Man kan säga mycket i Sveriges\r\nriksdag, och man får nästan säga precis vad som\r\nhelst. Men man får då acceptera att bli emotsagd.</pre><pre>Inte var det för politikernas skull ni flyttade backar.\r\nDet var inte politikerna som var i folkparkerna. Det\r\nvar väljarna som var i folkparkerna, och det var\r\ndärför ni blev invalda i Sveriges riksdag. Inte\r\npratade ni då -- i alla fall inte på de möten då jag\r\nlyssnade på er -- om att ni skulle in i riksdagen för\r\natt sedan kanalisera myndigheternas uppfattning i\r\nolika frågor eftersom de vet bäst. Det var precis\r\ntvärtom. Det är därför som vi nu håller på med den\r\nhär sena diskussionen.</pre><pre>Byter man fot för ofta får man finna sig i att det hela\r\ndiskuteras.</pre><pre>Jag trodde att Ny demokrati valdes in i Sveriges\r\nriksdag för att arbeta för mindre kontroll och\r\nregleringar, mer frihet, sänkta skatter, ökade\r\nmöjligheter för enskilda människor att med\r\nbibehållande av större delen av sina inkomster bli\r\nmindre beroende av bidrag och kontroll och\r\nuppgiftsinhämtande från myndigheter. Jag hoppas\r\natt det är så. Men det kan man inte angripa genom\r\natt liera sig med alla dessa myndigheter.</pre><pre>Anf. 222  BERT KARLSSON (nyd):</pre><pre>Herr talman! Jag kan bara konstatera att\r\nModeraterna står på samma sida som de 30 000--\r\n40 000 som fuskar med skatten. Det är tydligen\r\nviktigare att försvara deras ära än att se till att vi får\r\nin dessa pengar, så att vi exempelvis kan ge\r\nfattigpensionärerna en miljard, som de behöver.\r\nÄven Moderaterna snackade om det i valrörelsen.</pre><pre>Bengt Wittbom påstår att backarna var till för\r\npubliken. Men publiken hade nog förstått om vi\r\nhade förklarat på vanligt sätt. Det var till för att\r\nsådana som Bengt Wittbom också skulle förstå att\r\ndet faktiskt är så illa ställt med Sverige. Det har\r\ntydligen inte Bengt Wittbom förstått. Då hade han\r\ninsett att vi behöver dessa 5 miljarder, som ingen\r\növer huvud taget tycks bry sig om. De pengarna\r\nbehöver vi till pensioner, till barnfamiljer osv. Det\r\nfinns ett oerhört stort behov av dessa pengar. Det\r\nfinns ingen anledning att dessa människor skall\r\nkunna fortsätta på detta sätt.</pre><pre>Det var någon som irriterades av att jag tog upp ett\r\nexempel. Det är det mest skrämmande exemplet.\r\nHan har också sprungit i riksdagshuset och på\r\ndepartementen. Han har varit mycket välkänd för\r\natt han hade en benägenhet att dela ut fribiljetter\r\nhit och dit. Det är möjligt att Bengt Wittbom också\r\nhar fått det, så att han tycker att han har ett\r\nsärintresse att ta till vara.</pre><pre>Jag tycker att det är oerhört fräckt att bara\r\nnonchalera 5 miljarder kronor från dessa 25 000--\r\n30 000 personer. Enligt myndigheterna kan det vara\r\nmånga fler. Man tar inte till i överkant när man\r\nsäger att de är 25 000. Jag tycker att det är\r\nskrämmande att man hela tiden gömmer sig bakom\r\ndetta att det är ett register och det fruktansvärda\r\nsom kan hända om vi plötsligt får ett\r\nlägenhetsregister.</pre><pre>Anf. 223  BENGT WITTBOM (m):</pre><pre>Herr talman! Nu passerade Bert Karlsson gränsen.\r\nJag sitter inte i Sveriges riksdag för att försvara\r\nnågra särintressen.</pre><pre>Herr talman! Ursäkta mig för jag kanske nu också\r\npasserar gränsen. Är det någon som har gjort sig\r\nkänd för att företräda egocentrererade särintressen\r\ni Sveriges riksdag, är det Bert Karlsson. Slut på den\r\ndelen.</pre><pre>Herr talman! Bert Karlsson må förlåta mig, och\r\nkanske andra i debatten i riksdagen, att vi tar upp\r\ndetta med backarna. Vi hade ingen aning om att de\r\nvar ämnade som pedagogiskt instrument för att\r\nförklara för oss politiker, som Bert Karlsson\r\nuttrycker det, hur det egentligen står till i\r\nsamhället. Väljarna uppfattade det nog som ett\r\nenkelt sätt att förklara i vilken riktning Bert\r\nKarlsson och Ny demokrati ville förändra Sverige.\r\nEfter dagens diskussion är det bara att konstatera:\r\nNi lurade skjortan av dem. Det tillstår Bert\r\nKarlsson här i riksdagsdebatten. Det tycker jag är\r\nanmärkningsvärt.</pre><pre>Dessutom tror jag inte att Bert Karlsson satt på sitt\r\nrum och lyssnade när Richard Ulfvengren svarade\r\nför debatten för Ny demokratis del. Richard\r\nUlfvengren erkände rakt upp och ned att Ny\r\ndemokrati eller Bert Karlsson eller vem som nu står\r\nför vad i detta parti, nog faktiskt hade fel på ett\r\nantal punkter. Det kan vi lämna därhän.</pre><pre>Jag har suttit i Sveriges riksdag ett antal år. När jag\r\nbesökte Bert Karlssons och Ian Wachtmeisters\r\nvalmöte satt jag inte i Sveriges riksdag. Jag är egen\r\nföretagare, Bert Karlsson. Jag försörjer mig själv.\r\nJag sitter inte här för att försvara egenintressen. Jag\r\nsitter här för att försvara svenska folket mot\r\nregisterentusiaster, kontrollentusiaster och\r\nbyråkratientusiaster, som faller för kortsiktiga\r\nåtgärder och är beredda att stödja en utveckling i\r\nSverige av den modell som jag tyvärr tycker att Bert\r\nKarlsson representerar, sedan Bert Karlsson kom\r\nin i riksdagen. Jag tycker att det är synd.</pre><pre>Herr talman! Nu tycker jag att vi avslutar denna\r\ndebatt, Bert Karlsson. Det finns regler i riksdagen.\r\nMan uppträder hyfsat mot varandra, och man har\r\nbra relationer. Då står man inte och misstänkliggör\r\nmänniskor, som Bert Karlsson gjorde i sitt sista\r\ninlägg. Man skall inte kasta sten när man sitter i\r\nglashus, Bert Karlsson.</pre><pre>Anf. 224  RICHARD ULFVENGREN (nyd):</pre><pre>Herr talman! Jag vill bara till protokollet få\r\nantecknat att jag inte har sagt att Bert Karlsson har\r\nfel. Däremot har jag sagt att vissa enskilda\r\nmotioner som Bert Karlsson har lagt fram får Bert\r\nKarlsson själv stå för. Vi finns båda i huset, och\r\nBert Karlsson är alltså här.</pre><pre>Jag kan ge mig tusan på att det för de kanske tusen\r\nmotioner som Moderaterna har lagt fram är svårt\r\natt hitta personer som kommit och förklarat alla de\r\nenskilda motionerna. Det var det enda jag sade.\r\nMen jag har inte sagt att Bert Karlsson har fel. Nu\r\nhar vi rett ut det. Vi är båda här.</pre><pre>Nu tycker jag att vi inte ägnar mer energi åt dessa\r\ntomma ölbackar, utan vi rusar ner och får varsin öl\r\ninnan Strömmen stänger.</pre><pre>Överläggningen var härmed avslutad.</pre><pre>(Beslut skulle fattas den 9 april.)</pre><pre>15 §  Anslag till domstolsväsendet, m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU20 Anslag till domstolsväsendet, m.m.\r\n(prop. 1991/92:100 delvis).</pre><pre>Anf. 225  GÖRAN MAGNUSSON (s):</pre><pre>Herr talman! I justitieutskottets betänkande 20\r\nbehandlas anslag till domstolsväsendet m.m. Det är\r\nnärmast en självklarhet att inledningsvis konstatera\r\natt domstolarna och domstolsväsendet spelar en\r\ncentral och avgörande roll i en rättsstat. Det är\r\ndessutom en upprepning när jag tvingas konstatera\r\natt det besvärliga arbetsläge som domstolarna har\r\nhaft under en lång tid fortfarande föreligger, och att\r\ndet därför finns anledning att med allvar diskutera\r\nde frågor som hänger samman med domstolarnas\r\nverksamhet.</pre><pre>Den tidigare regeringen tillsatte en\r\ndomstolsutredning, vars uppgift var flerfaldig och\r\nså småningom också förminskades. Det skall jag\r\nåterkomma till. Domstolsutredningen tog sikte på\r\natt försöka åstadkomma förslag som innebar en\r\nrenodling av domarrollen och av domstolarnas\r\narbete. Det finns en rad förslag som för närvarande\r\när föremål för beredning och remissbehandling,\r\noch som förhoppningsvis skall kunna leda till\r\nlagstiftning här i riksdagen. Då kan domstolarna\r\nden vägen få en bättre arbetssituation.</pre><pre>Jag tycker också att det är bra att ett enigt utskott\r\när berett att förstärka resurserna för domstolarna,\r\nlåt vara att det mestadels sker i form av\r\nengångsanslag eller mera tillfälliga anslag. Det\r\ninnebär ändå möjligheter för domstolarna att\r\nbättre klara av den arbetsbörda de har.</pre><pre>Till betänkandet har från Socialdemokraterna\r\nfogats fyra reservationer, till vilka jag yrkar bifall.</pre><pre>I den första reservationen framför vi att vi vill ge\r\ndomstolsverket 6 milj.kr. utöver det anslag som\r\nutskottsmajoriteten är beredd att medge. 1 milj.kr.\r\nskall gå till ett informationscentrum, som man\r\nhåller på att bygga upp i Jönköping. På den\r\npunkten uttalar sig även utskottsmajoriteten\r\npositivt, och man anser att det finns möjligheter till\r\nvissa resurssatsningar på detta område inom det\r\nbefintliga anslaget.</pre><pre>Vi har från reservanternas sida en annan\r\nuppfattning och vill markera intresset för detta och\r\nbetydelsen av att man tämligen snabbt kan bygga\r\nupp detta informationscentrum, genom att direkt\r\nanvisa ytterligare 1 milj.kr.</pre><pre>Vi vill öka anslaget för domstolsverket med\r\n5 milj.kr. för att man skall kunna genomföra de\r\nplaner på utbildning av olika slag som verket har\r\npresenterat. En målsättning är tre utbildningsdagar\r\nper anställd.</pre><pre>I ett omdaningsskede inom domstolsverksamheten\r\nfinns det naturligtvis behov av fortbildning och\r\nutbildning på en rad olika områden.</pre><pre>Jag vill i kväll inför kammaren bara erinra om att vi\r\nför en tid sedan diskuterade viss förändrad\r\nlagstiftning när det gäller sexuella brott mot barn. I\r\ndet sammanhanget underströks just behovet av\r\nutbildning för juristpersonalen. Vi menar att det\r\nfinns möjligheter att förbättra utbildningsläget om\r\nkammaren bifaller den socialdemokratiska\r\nreservationen.</pre><pre>I reservation 2 markerar vi vikten av att man\r\nfortsätter den inslagna linjen med ökad delegering,\r\nframför allt från juristpersonal till annan\r\ndomstolspersonal, för att få en renodling av\r\ndomararbetet och för att på det sättet skapa\r\nintressantare och bättre arbetsuppgifter för\r\ndomstolspersonalen. Detta är ett arbete som har\r\nfortgått. Men i årets budgetproposition skriver\r\nstatsrådet att man måste avvakta ytterligare\r\nåtgärder när det gäller detta delegeringsarbete till\r\ndess man har kunnat överväga\r\ndomstolsutredningens förslag. Vi anser att detta\r\narbete inte behöver stanna upp av det skälet utan\r\natt det finns möjligheter att på olika punkter göra\r\ndessa förändringar redan nu. Det skulle leda till en\r\nbättre arbetssituation för domstolarna.</pre><pre>I reservation 3 tar Socialdemokraterna upp frågan\r\nom den fortsatta beredningen av\r\ndomstolsutredningens arbete, närmare bestämt de\r\nuppgifter som domstolsutredningen genom ett\r\nregeringsbeslut inte fick fullfölja, nämligen att se\r\növer domstolarnas organisation. Den efter valet\r\nnytillträdda regeringen fann att man hade\r\nuppfattningar på dessa punkter kring domstolarnas\r\norganisation som gjorde att arbetet i utredningen\r\npå den punkten fick avbrytas. Det fortsatta\r\nberedningsarbetet inom domstolsväsendets\r\norganisation skulle då ske direkt i\r\nregeringskansliet.</pre><pre>Vi har från vår sida uppfattningen att det är viktigt\r\nfrån allmänna och principiella synpunkter att man\r\nhar en bred uppslutning kring besluten när det\r\ngäller domstolarnas verksamhet, bl.a.\r\norganisationen, och att det är viktigt att också\r\nberedningsarbetet sker under parlamentariskt\r\ninflytande.</pre><pre>Det är beklagligt att utskottsmajoriteten väljer att\r\nmarkera en annorlunda ståndpunkt och tycker att\r\ndet är bra att regeringen för sig själv bereder detta\r\narbete och att de partier som återfinns bara i\r\nriksdagen tids nog får komma in i det arbetet. Det\r\när inte en riktigt bra utgångspunkt för\r\nlagstiftningsarbetet kring domstolarnas\r\nverksamhet.</pre><pre>Jag skulle faktiskt vilja citera en tidigare\r\nutskottsordförande i justitieutskottet, nämligen\r\nKarin Ahrland, som i ett särskilt yttrande 1985/86 i\r\nanslutning till att utskottet behandlade frågan om\r\ndomstolsorganisationer och annat yttrade följande:</pre><pre>''De frågor som genom detta betänkande föreligger\r\nför riksdagens bedömning är -- såsom också\r\nframgår av utskottets uttalanden -- av vital\r\nbetydelse för de enskilda medborgarnas\r\nrättssäkerhet och för statsverksamheten i stort. I\r\nsjälva verket gäller det frågor av central betydelse\r\nför vidmakthållandet av vår rättskultur.</pre><pre>Mot denna bakgrund är det naturligt att utskottets\r\narbete präglats av en strävan att nå enighet i\r\nprincipiella avseenden.''</pre><pre>Jag tycker att framför allt den sista meningen är\r\nangelägen att framhålla när man diskuterar denna\r\ntyp av frågor.</pre><pre>I reservation 4 tar vi reservanter upp frågan om\r\nspecialdomstolar och gör uttalandet att det inte\r\nfinns någon anledning att rent generellt säga att\r\nman inte skall ha specialdomstolar.</pre><pre>Den nuvarande justitieministern har uttalat sig mot\r\nspecialdomstolar. Därför är det angeläget för mig\r\natt ställa en fråga till Christel Anderberg, som\r\nföreträder majoriteten. Varför skall man inte ha\r\nspecialdomstolar?</pre><pre>Herr talman! Allra sist vill jag peka på att Ny\r\ndemokratis partiledare Ian Wachtmeister -- nu har\r\nemellertid nydemokraterna gått någon annanstans,\r\noch det är möjligt att de följde den uppmaning som\r\nen av företrädarna gjorde -- i en motion har, och jag\r\nbackar inte i fråga om ordet, vräkt ur sig några\r\nåsikter om svenskt domstolsväsende, som han\r\nsedan inte har följt upp genom att anmäla sig till\r\ntalarlistan eller på något annat sätt försöka få\r\nriksdagens uppslutning kring motionen.</pre><pre>Jag tycker att det är beklagligt att man enbart så att\r\nsäga slänger in en motion i vilken man dömer ut det\r\nsvenska rättsväsendet och vill ha långtgående\r\nförändringar men sedan inte bryr sig om saken när\r\nden kommer upp till avgörande i riksdagen. Jag kan\r\ntolka detta som att han vid en senare genomläsning\r\nav motionen har ångrat sig och inte längre vill\r\nkännas vid den. Det tycker jag är en tolkning som\r\nvi i så fall skall vara glada över om den kan få bli\r\ngällande.</pre><pre></pre><pre>Anf. 226  CHRISTEL ANDERBERG (m):</pre><pre>Herr talman! I justitieutskottets betänkande 20\r\nfinns det, som vi nyss hörde, inte mindre än fyra\r\nsocialdemokratiska reservationer. Rättsväsendet\r\nvar inte något välskött pastorat under den tid som\r\nSocialdemokraterna satt vid regeringsmakten. Det\r\när en händelse som ser ut som en tanke att de nu,\r\nnär de befinner sig i opposition och inte behöver ta\r\nnågot ekonomiskt ansvar för sina förslag, plötsligt\r\nbörjar visa ett så nymornat intresse för\r\ndomstolsväsendets väl och ve.</pre><pre>När det först gäller frågan om anslag till\r\ndomstolsväsendets informationscentrum, som är\r\natt beteckna närmast som ett modernt\r\ndomstolsmuseum, är det naturligtvis på det sättet\r\nsom framhålls i motion Ju418, att det är viktigt att\r\nge allmänheten tillfälle att få insikter i\r\ndomstolarnas betydelsefulla roll i en rättsstat.</pre><pre>Mot bakgrund av den långa debatt som vi har haft\r\nhär i kammaren i dag om olika utbildningsfrågor,\r\nkan man emellertid med visst fog fråga sig om detta\r\när den allra mest brännande folkbildningsuppgiften\r\njust nu. Under alla förhållanden vill jag erinra om\r\natt justitieministern i årets budgetproposition\r\nfaktiskt tillför domstolsverket 1,6 miljoner mer än\r\nverket har begärt. I sin beräkning av anslaget har\r\nhon bl.a. beaktat att det skall vara möjligt för\r\ndomstolsverket att lämna ett visst bidrag till\r\nkostnaderna för att bygga upp ett\r\ndomstolsväsendets informationscentrum i\r\nJönköping. Utskottets majoritet anser i likhet med\r\ndepartementschefen att detta får vara till fyllest.</pre><pre>Vad Göran Magnusson har anfört här har inte\r\nföranlett mig till någon annan bedömning. Jag\r\nyrkar avslag på motion Ju418 i den delen.</pre><pre>När det gäller frågan om renodling och delegering\r\när resonemanget i reservation 2, såvitt jag förstår,\r\ninte mycket mer än ett försök att slå in öppna\r\ndörrar. Det råder ju bred enighet om att det är\r\nmycket angeläget att domstolarna använder sina\r\nknappa resurser på effektivast möjliga sätt. Detta\r\nkan bl.a. ske genom att domarrollen renodlas, så\r\natt domarna får koncentrera sig på sådana\r\narbetsuppgifter som kräver juridisk kompetens,\r\nmedan andra uppgifter delegeras till kvalificerade\r\ndomstolsbiträden. Men en sådan verksamhet är ju\r\ni full gång. Det talas i budgetpropositionen om att\r\nflera försöksprojekt pågår, och de har på intet sätt\r\nstoppats i avvaktan på behandling av\r\ndomstolsutredningens förslag.</pre><pre>Bl.a. har domstolsverket nyligen inlett ett större\r\nprojekt om ändrade arbetsformer i underrätt och\r\növerrätt. En väsenlig sak i det sammanhanget är\r\njust möjligheten att delegera arbetsuppgifter från\r\ndomarpersonalen. Mot den bakgrunden har\r\nutskottsmajoriteten inte ansett något\r\ntillkännagivande från riksdagen vara erforderligt.</pre><pre>Den under lång tid successivt ökande mål- och\r\närendetillströmningen till våra domstolar har lett\r\ntill att arbetsläget blivit ansträngt, som Göran\r\nMagnusson påpekade. Under det sistlidna året\r\nförsämrades det redan dåliga läget ytterligare. Det\r\när därför ytterst angeläget att\r\nrationaliseringsåtgärder snarast kan vidtas. Den\r\nnya regeringen var således mycket angelägen om\r\natt domstolsutredningen skulle kunna komma till\r\nskott så fort som möjligt. Det var skälet till\r\ntilläggsdirektiven till domstolsutredningen,\r\nvarigenom uppdraget att se över\r\ndomstolsorganisationen återkallades. Detta fick\r\navsedd effekt. Domstolsutredningen kunde alltså\r\nlägga fram sitt slutbetänkande, Domstolarna inför\r\n2000-talet, redan framåt slutet av förra året.</pre><pre>Frågan om domstolsväsendets organisation\r\növervägs nu i departementet från ett brett\r\nperspektiv, som departementschefen uttrycker det.\r\nFrån utskottsmajoriteten sägs det i betänkandet att\r\nman i och för sig har förståelse för den\r\nsocialdemokratiska synpunkten beträffande vikten\r\nav ett parlamentariskt inflytande. Med hänsyn till\r\ntidsaspekten har utskottsmajoriteten emellertid\r\nnöjt sig med att påpeka att det parlamentariska\r\ninflytandet inte har uteslutits utan bara senarelagts.</pre><pre>Arbetet med översynen av domstolsorganisationen\r\nomfattar också frågan om i vad mån\r\nspecialdomstolar av olika slag skall finnas kvar i\r\nframtiden. Jag kan i dag, Göran Magnusson, inte\r\nsvara på frågan om motståndet mot\r\nspecialdomstolar. Den borgerliga regeringen har en\r\nrestriktiv syn på sådana. Men låt oss vänta med att\r\ndiskutera specialdomstolarnas vara eller icke vara\r\ntills det finns ett konkret förslag att utgå från.</pre><pre>Jag kan försäkra, Göran Magnusson, att -- som det\r\nsägs i motionen -- någon stelbent ändring utifrån\r\nnågon mer eller mindre ogrundad principiell åsikt\r\nkommer det definitivt inte att bli tal om.</pre><pre>Vi moderater är realpolitiker. Den enda\r\nmålsättningen för oss är att få till stånd ett så\r\neffektivt och slagkraftigt domstolsväsende som\r\nmöjligt.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 227  GÖRAN MAGNUSSON (s):</pre><pre>Herr talman! Jag tar frågorna i tur och ordning.\r\nChristel Anderberg menar att domstolarna -- jag\r\nkommer inte ihåg den exakta formuleringen -- inte\r\nvar särskilt välskötta under den socialdemokratiska\r\nregeringen.</pre><pre>Först och främst kan jag konstatera att\r\nrättsväsendet under alla år med bekymmersamma\r\nbudgetlägen har undantagits från huvudalternativet\r\nnär det gällt sparkrav eller nedskärningskrav på\r\ndomstolarna.</pre><pre>Den här regeringen tillför nu permanent\r\ndomstolsverksamheten 18 milj.kr. Det handlar om\r\nungefär 0,5 % av hela anslaget. Om det är\r\nskillnaden mellan välskötta och misskötta\r\nverksamheter, kan det inte ha varit så förfärligt illa\r\npå den förra regeringens tid. Det handlar alltså om\r\n0,5 % som domstolarna får som permanent\r\nresursökning.</pre><pre>Så till detta med delegering och renodling. Ja, det\r\när klart att man kan säga att alla är överens om att\r\ndetta bör ske i ökad omfattning. Men det här är inte\r\nen fråga enbart för domstolsverket och\r\ndomstolarna. I vissa avseenden fordras det ju också\r\nändringar i gällande författningar. För att det skall\r\ngå att göra sådana måste ändringsbeslut föreligga.\r\nDet är bra att en hel del gjorts och att det pågår\r\nt.ex. en försöksverksamhet. Jag har hängt upp mig\r\npå justitieministerns uttalande om att man måste\r\navvakta beredningen.</pre><pre>Beträffande domstolsutredningen och talet om att\r\nman fråntog denna organisationsfrågan för att\r\nutredningen skulle kunna bli klar vill jag säga att\r\ndetta inte alls är korrekt. Tvärtom diskuterade\r\ndomstolsutredningen i oktober\r\norganisationsfrågan. Man hade låtit statskontoret\r\ngöra utredningar, som var inne i ett slutskede.\r\nTidsschemat skulle hållas. Det gällde då årsskiftet\r\n1991--1992. Mitt i det arbetet ansåg regeringen att\r\ndomstolsutredningen inte skulle arbeta med de här\r\nfrågorna. Således handlade det inte om\r\narbetstempot i utredningen eller om utredningens\r\nutförande, utan det var helt andra motiv som\r\ndikterade regeringens snabba beslut om vad som\r\nskulle tas bort.</pre><pre>Sedan kan man fråga sig: Varför har\r\njustitieministern, eller Moderata samlingspartiet\r\noch övriga i regeringen, en så restriktiv syn på\r\nspecialdomstolarna? Någonting kunde väl Christel\r\nAnderberg avslöja i den frågan. Kanske kunde hon\r\navslöja vilka domstolar som skall bort och vilka som\r\neventuellt får vara kvar. Framför allt kunde hon väl\r\nange motiven till varför det är som det är i den\r\nfrågan.</pre><pre>Avslutningsvis konstaterar jag bara att ingen i Ny\r\ndemokrati har dykt upp från någon del av huset.</pre><pre>Anf. 228  CHRISTEL ANDERBERG (m):</pre><pre>Herr talman! Jag sade inte att domstolarna var\r\nsärskilt illa skötta under den socialdemokratiska\r\neran. Jag innefattade faktiskt hela rättsväsendet i\r\nmitt påstående. Det är inte fråga om 0,5 eller 1 %,\r\nutan det gäller betydligt större försyndelser som vi\r\nså småningom måste försöka komma till rätta med.</pre><pre>I mitt huvudanförande kommenterade jag inte\r\nutbildningsfrågorna. Jag konstaterar att Göran\r\nMagnusson egentligen inte har nämnt något\r\nkonkret utbildningsbehov. Litet svepande nämnde\r\nhan de faktiskt ganska begränsade ändringar som\r\nbeslutades häromveckan vad gäller incestbrott.</pre><pre>Det ligger i sakens natur att en yrkeskår, vars\r\nmedlemmar har som yrke att tillämpa lagar, ganska\r\nofta tvingas sätta sig in i nya lagar -- vi i riksdagen\r\när ju så produktiva. Denna kår är ganska luttrad\r\noch van vid att få bedriva självstudier.</pre><pre>De aktuella 5 miljoner kronorna skulle, om jag\r\nminns rätt vad motionärerna säger, inte bara utgå\r\ntill domare utan också till annan domstolspersonal.\r\nDet är alltså en ganska stor personalkader som vi\r\ntalar om. Om 5 milj.kr. skall fördelas på så många\r\nmänniskor, blir det ganska få kronor per capita.\r\nDet är bara att konstatera att det här inte gör vare\r\nsig till eller från. Det har faktiskt inte någon\r\nbetydelse alls från rättssäkerhetssynpunkt.</pre><pre>Vi har tidigare här i dag tvingats göra avkall på våra\r\nkrav, trots mycket angelägna utbildningsbehov.\r\nUtskottsmajoriteten har kommit fram till att vi\r\ntvingas till avkall även på den här punkten.</pre><pre>Anf. 229  GÖRAN MAGNUSSON (s):</pre><pre>Herr talman! Christel Anderberg säger att det inte\r\nbara var domstolarna som var misskötta, utan det\r\nvar hela rättsväsendet. Nu skall vi inte diskutera\r\nhela rättsväsendet i den här debatten i kammaren,\r\nmen jag kan ändå, herr talman, få konstatera att jag\r\ninte har lagt märke till att den nya regeringen har\r\nsett till att polisen har fått sina resurser ökade med\r\nsärskilt mycket, om man ens fått några ökade\r\nresurser. Detta för att ta ett annat område av\r\nrättsväsendet som exempel. Kvar sedan är\r\negentligen bara åklagarna, och där är situationen\r\nungefär densamma.</pre><pre>När det gäller utbildningsanslaget tycker Christel\r\nAnderberg att det är så litet att det varken gör till\r\neller ifrån. Jag hade kanske förväntat mig att det\r\nstatsfinansiella läget inte skulle medge den här\r\nutgiften på 5 milj.kr. Om domstolsverket får så\r\nmycket utbildningspengar att man kan klara tre\r\nutbildningsdagar per anställd inom domstolsverket,\r\när det en väsentlig förbättring av situationen.</pre><pre>Att jag inte har nämnt några särskilda områden\r\nberor på att domstolsverket har utbildningsplaner.\r\nDet handlar om förutsättningarna för delegering\r\noch renodling. Det handlar om en rad olika\r\nutbildningsmoment, datorisering av\r\ndomstolsverket och annat.</pre><pre>Christel Anderberg är inne på helt fel spår när hon\r\nberör förändringen av lagstiftningen om sexuella\r\növergrepp mot barn och tycker att riksdagen är för\r\nproduktiv med nya lagar. Javisst, det hade gått bra\r\natt stötta den socialdemokratiska reservationen där\r\ndet klart fastslogs att den lagändringen var onödig.\r\nDomstolarnas utbildningsbehov hänger inte\r\nsamman med att vi skulle behöva tala om för\r\ndomarna att vi har ändrat lagen och att det nu står\r\nom låg ålder i ett par av paragraferna.</pre><pre>Utbildingsbehovet handlar om hur man handlägger\r\nprocessen kring det som är så svårt, nämligen\r\nsexuella övergrepp mot små barn. Det är omvittnat\r\nfrån en rad olika håll att man inom polisväsendet,\r\ndomstolsväsendet och åklagarväsendet behöver\r\nmer kunskap och insikt om den problematik som\r\nhänger samman med den här typen av ärenden. Det\r\nvar det som utbildningen skulle handla om. Jag tror\r\nsäkert att domarkåren kan läsa sig till att det har\r\nskett en lagändring. Det är möjligt att den har\r\nuppfattningar om det nödvändiga i den\r\nlagändringen också.</pre><pre>Anf. 230  CHRISTEL ANDERBERG (m):</pre><pre>Herr talman! Jag tycker att Göran Magnusson har\r\nvalt fel tågordning. Borde man inte ha\r\nomorganisation först och utbildning sedan? Vi vet\r\ninte vad som över huvud taget kommer ut av\r\ndomstolsutredningens förslag. Det kanske inte blir\r\nså stora omorganisationer eller förändringar att det\r\nkrävs några särskilda utbildningsinsatser. Låt oss\r\nförst se vad det är vi skall utbilda för. Sedan kan vi\r\nträffas här i kammaren igen och ta ställning till\r\nutbildningsbehovet.</pre><pre>Självfallet talade jag om det samhällsekonomiska\r\nläget när jag refererade till hela\r\nutbildningsdebatten tidigare i dag.\r\nUtbildningsbehov finns det inte några gränser för,\r\nmen det gör det tyvärr för ekonomiska resurer. Det\r\när av den anledningen som utskottsmajoriteten har\r\ntagit ställning på det sätt som den har gjort.</pre><pre>Anf. 231  GÖRAN MAGNUSSON (s):</pre><pre>Herr talman! Christel Anderberg säger att vi inte\r\nvet vad som kommer ut av domstolsutredningen\r\neller, framför allt, av regeringens\r\nberedningsarbete. Nej, det är det som är ett av\r\nproblemen. Det är därför vi tycker att den\r\nberedningen borde ske under en bred\r\nparlamentarisk uppslutning, i stället för att man\r\nsitter instängd i regeringskansliet och filosoferar\r\növer hur det här skall gå till. Det hade varit lättare\r\natt föra diskussionen om vi hade haft insyn i\r\nfrågorna på ett annat sätt. Men så här har\r\nregeringen velat ha det, och utskottsmajoriteten\r\nställer snällt och vänligt upp på den ståndpunkten.</pre><pre>Får jag bara till sist konstatera att några synpunkter\r\neller något svar på mina frågor om\r\nspecialdomstolarna har jag inte fått.</pre><pre>Anf. 232  CHRISTEL ANDERBERG (m):</pre><pre>Herr talman! Jag skulle så gärna vilja svara på den\r\nfrågan, Göran Magnusson, men det kan jag inte\r\ngöra. Jag har inget som helst mandat att föregripa\r\növersynen av den här frågan, utan jag ber att få\r\nåterkomma i den saken.</pre><pre>Anf. 233  GÖRAN MAGNUSSON (s):</pre><pre>Herr talman! Jag stryker gärna den delen i min\r\nfråga som handlade om vilka domstolar som skulle\r\nbort och vilka som skulle vara kvar. Det kan jag\r\nbegripa att det kan vara något svårt att svara på.\r\nMen det kunde vara intressant att veta litet grand\r\nom motivbildningen kring att man skall vara\r\nmycket restriktiv med specialdomstolar. Varför\r\nman inte skall ha specialdomstolar skulle väl\r\nmajoritetssidan ändå kunna redovisa. Det var min\r\nursprungliga fråga.</pre><pre>Överläggningen var härmed avslutad.</pre><pre>(Beslut skulle fattas den 9 april.)</pre><pre>16 §  Anslag till brottsförebyggande rådet,\r\nm.m.</pre><pre>Föredrogs</pre><pre>justitieutskottets betänkande</pre><pre>1991/92:JuU21 Anslag till brottsförebyggande\r\nrådet, m.m. (prop. 1991/92:100 delvis).</pre><pre>Anf. 234  KENT CARLSSON (s):</pre><pre>Herr talman! Brottsförebyggande rådet bedriver en\r\noerhört viktig verksamhet. Även om man på grund\r\nav dess namn kan förledas att tro det, går inte BRÅ\r\nut på gator och torg för att handgripligen förebygga\r\nbrott. Men deras forskning kring brott och\r\norsakerna till brott är ovärderlig i vårt arbete med\r\natt på sikt bringa ned kriminaliteten.</pre><pre>Om man bara väljer att ta itu med brottsligheten\r\nnär den väl har uppstått är risken mycket stor att\r\nman efter ett tag tappar greppet och faktiskt får en\r\nökad brottslighet. Erfarenheterna från andra\r\nländer styrker denna uppfattning.</pre><pre>Givetvis har brottslighet att göra också med den\r\nsociala situationen och med de sociala klyftor som\r\nkan finnas i ett samhälle. Ett generellt sätt att hålla\r\nnere brottsligheten är, som vi socialdemokrater ser\r\ndet, att minska sociala, ekonomiska och kulturella\r\nklyftor i vårt samhälle.</pre><pre>Men även i Sverige, där vi kanske på många sätt har\r\nkommit mycket längre än många andra länder när\r\ndet gäller att ge alla människor en chans att skapa\r\nsig det goda livet, är brottsligheten ett stort\r\nproblem. Självfallet skall samhället inte acceptera\r\nbrott och att andra människor blir lidande av\r\nbrottsliga individers verksamhet. Det är därför vi\r\nmåste ha ett rättsväsende med poliser, åklagare,\r\ndomstolar och fängelser.</pre><pre>Men jag tror att vi alla är medvetna om att\r\ningripanden när brott väl har begåtts har mindre\r\neffekt på brottsutvecklingen än vad förebyggande\r\ninsatser har. Forskningen kring brottslighet och\r\norsakerna till denna är därför viktig för att vi skall\r\nkunna veta vilka insatser som skall göras för att\r\nminska antalet brott och för att förebygga att brott\r\nuppstår.</pre><pre>Vi behöver veta varför människor begår brott. Hur\r\nkommer det sig att vissa är mer brottsbenägna än\r\nandra? Vilka metoder är bäst att använda för att\r\nförhindra att ungdomar inleder en brottskarriär?\r\nVilka behandlingsmetoder och andra åtgärder\r\nfungerar när det gäller att återföra personer som\r\nredan har inlett en brottskarriär till ett vanligt liv?</pre><pre>Fler frågor kan ställas, men det är helt klart att vi\r\nhar ett stort behov av ökade kunskaper om orsaker\r\ntill brott.</pre><pre>Brottsförebyggande rådet och dess forskning är ett\r\noerhört viktigt organ för att förse oss med dessa\r\nkunskaper. Det är därför vi socialdemokrater så\r\nhårt markerar vikten av att BRÅ får resurser för\r\nframtida forskning och utveckling. Den översyn av\r\nden kriminologiska och kriminalpolitiska forskning\r\nsom regeringen aviserat är bra, men den får som vi\r\nser det inte leda till att den fina\r\nforskningsverksamhet som i dag bedrivs på BRÅ\r\nblir lidande.</pre><pre>Genom viss samordning kan det säkerligen vara\r\nmöjligt att något effektivisera denna typ av\r\nforskning. Men översynen får som sagt var inte leda\r\ntill att en i dag väl fungerande\r\nforskningsverksamhet på BRÅ slås sönder. Det är\r\ndärför vi socialdemokrater har reserverat oss i\r\nmom. 4. Vi menar att riksdagen skall markera\r\nvikten av att BRÅ får tillräckliga resurser även i\r\nframtiden.</pre><pre>Vår positiva inställning till det arbete som bedrivs\r\npå BRÅ har också föranlett en annan reservation.\r\nDet gäller frågan om inrättande av professurer vid\r\nBRÅ. Vi delar BRÅ:s uppfattning att det behövs\r\ntre professurer för att stärka den kriminologiska\r\nforskningen.</pre><pre>Regeringen har tyvärr inte tillstyrkt BRÅ:s krav.\r\nDetta trots att utskottet så sent som förra året sade\r\natt frågan om inrättande av professurer vid BRÅ\r\nborde beaktas i det fortsatta utvecklings- och\r\nbudgetarbetet i fråga om BRÅ.</pre><pre>Vi har således varit överens om att BRÅ behöver\r\nett antal professurer, inte minst för att underlätta\r\nrekrytering av forskare och för forskningen som\r\nsådan. Nu vill majoriteten begrava frågan i den\r\növersyn som regeringen har aviserat. Risken är då\r\nstor att det krav som vi här i riksdagen har varit så\r\neniga om försvinner.</pre><pre>Socialdemokraterna har därför föreslagit att\r\nriksdagen skall göra ett tillkännagivande till\r\nregeringen med innebörden att regeringen i sin\r\nforskningspolitiska proposition under nästa år bör\r\nkomma tillbaka med förslag om inrättande av\r\nprofessurer vid BRÅ.</pre><pre>Det är förvånande att majoriteten, med Ingbritt\r\nIrhammar i spetsen, inte kan acceptera detta\r\nförslag. Får jag påminna om vad Ingbritt Irhammar\r\nmotionerade om förra året. Då krävde hon och en\r\nannan centerpartist ett tillkännagivande från\r\nriksdagens sida om att det skulle inrättas tre\r\nprofessurer inom detta område. I år tycks Ingbritt\r\nIrhammar ha glömt bort vad hon tyckte förra året.</pre><pre>Men Ingbritt Irhammar har fortfarande en chans att\r\nfå igenom det som hon krävde förra året. Det är\r\nbara att rösta på reservation nr 1. Ingbritt\r\nIrhammar behöver inte oroa sig för att\r\nfinansministern skall bli gramse på henne. Det vi\r\nkräver är inte ett omedelbart inrättande av\r\nprofessurerna. Vi vill med vår reservation markera\r\nriksdagens, åtminstone tidigare gemensamma,\r\nuppfattning att det behövs professurer inom detta\r\nområde.</pre><pre>Det vore märkligt om majoriteten inte ens på ett\r\nsådant sätt milt skulle kunna markera i en fråga där\r\nvi tidigare har varit överens. Framför allt skulle det\r\nvara förvånande om inte ens Ingbritt Irhammar,\r\nsom tidigare motionerat i frågan, stödjer vår\r\nreservation.</pre><pre>Herr talman! Slutligen vill jag ta upp frågan om\r\ninrättande av lokala brottsförebyggande råd. Även\r\npå denna punkt har Socialdemokraterna reserverat\r\nsig.</pre><pre>Under den socialdemokratiska regeringen sattes en\r\nförsöksverksamhet i gång, med lokala\r\nbrottsförebyggande råd på fem orter. Syftet var att\r\nsamordna polis, frivilliga, näringsidkare och andras\r\ninsatser mot brott.</pre><pre>Såvitt vi har kunnat förstå har verksamheten varit\r\nmycket framgångsrik och positiv. De lokala\r\nbrottsförebyggande råden skulle kunna innebära\r\nett mycket verkningsfullt sätt att minska antalet\r\nbrott och på sikt minska den totala brottsligheten.</pre><pre>Vi tror på de lokala brottsförebyggande rådens\r\nverksamhet, och vi vill därför att riksdagen redan\r\nnu skall göra ett uttalande om att BRÅ bör ges ett\r\ngenerellt uppdrag att i hela landet i samverkan med\r\nfolkrörelser och föreningar bygga ut\r\nbrottsförebyggande råd.</pre><pre>Majoritetens avvaktande hållning är svår att förstå.\r\nTror ni inte på de lokala brottsförebyggande råden\r\noch deras verksamhet? Har ni andra kunskaper om\r\ndessa än vad vi har? Ni kanske rent av inte vill ha\r\ndenna typ av verksamhet?</pre><pre>Herr talman! Med detta vill jag yrka bifall till de tre\r\nsocialdemokratiska reservationerna i detta ärende.</pre><pre>Anf. 235  INGBRITT IRHAMMAR (c):</pre><pre>Herr talman! Utvecklingen mot allt fler brott måste\r\nbrytas för att folk skall kunna känna trygghet i\r\nsamhället. Det är en central kriminalpolitisk\r\nuppgift att förebygga brott, därför det bästa brottet\r\när det som aldrig begås.</pre><pre>Det brottsförebyggande arbetet behöver alltså\r\nfrämjas och utvecklas. Ett framgångsrikt\r\nbrottsförebyggande arbete förutsätter att\r\nkunskaper och erfarenheter på området utvecklas\r\noch sprids, och här är jag helt överens med Kent\r\nCarlsson.</pre><pre>Brottsförebyggande rådet, BRÅ, har på det\r\nområdet viktiga uppgifter. Det är bra att det\r\nunderstryks från flera håll. Jag tänker då på t.ex.\r\nforskning, utredning och information, som är\r\nviktiga.</pre><pre>Riksdagen underströk i samband med\r\nbehandlingen av forskningspropositionen 1990\r\nvikten av att forskningsoch utvecklingsarbete inom\r\nBRÅ kan bedrivas under tillfredsställande\r\nomständigheter. I sammanhanget pekades också på\r\ndet värde som inrättande av professurer vid rådet\r\nskulle ha på forskningen och på rekryteringen av\r\nforskare. Man sade då att det här borde beaktas på\r\nsikt i det fortsatta budgetarbetet.</pre><pre>Förra året motionerades det igen angående\r\ninrättande av professurer, också från min sida. I det\r\nsammanhanget erinrades i utskottet om tidigare\r\nuttalande, nämligen att det här skulle beaktas på\r\nsikt. Vid den tidpunkten hade Socialdemokraterna\r\ningen avvikande uppfattning, utan stod bakom\r\ndetta ställningstagande. Nu när en översyn skall\r\ngöras av hur resurserna för krimonologisk och\r\nkriminalpolitisk forskning, som finns bl.a. vid\r\nBRÅ, bäst kan utnyttjas för en högvetenskaplig\r\nkvalitet och samhällsrelevans, anser emellertid\r\nSocialdemokraterna att det är rätt tidpunkt för\r\nbeslut om inrättande av professurer vid BRÅ.</pre><pre>Det förvånar mig litet grand, eller rättare sagt är\r\ndet väl den oppositionsroll som ni nu har. Det\r\nförvånar mig därför att när ni hade chansen att\r\ninrätta professurerna, gjorde ni inte det. Men att nu\r\nvilja besluta om en särskild tidpunkt, när översynen\r\ngörs, tycker vi inom regeringspartierna är fel. För\r\noss känns det alltså naturligt att frågan tas upp för\r\növervägande i den nu nämnda översynen. Jag har\r\ningen annan uppfattning än den som jag tidigare\r\nhar drivit -- även motionsvägen --, nämligen att det\r\när viktigt att inrätta professurer vid BRÅ. Vid\r\nvilken tidpunkt, det får vi se efter det att den här\r\növersynen är gjord.</pre><pre>I reservation 2 framhålls att BRÅ:s ställning bör\r\nvärnas och att BRÅ även fortsättningsvis\r\ntillförsäkras erforderliga resurser för ett forsknings-\r\noch utvecklingsarbete av hög kvalitet. Såväl i\r\nbudgetpropositionen som i betänkandet framhålls\r\nnödvändigheten av ett väl utvecklat\r\nbrottsförebyggande arbete. Visserligen kostar\r\ndetta arbete pengar, men det kostar betydligt mer\r\natt inte satsa på det brottsförebyggande arbetet.\r\nDärför är det nödvändigt att det bedrivs forsknings-\r\noch utvecklingsarbete med inriktning på\r\neffektivisering och uppföljning av det\r\nbrottsförebyggande arbetet.</pre><pre>I betänkandet uttalas också att det forsknings- och\r\nutvecklingsarbete som bedrivs vid BRÅ spelar en\r\nstor roll och är viktigt. Vidare framhålls i\r\nbetänkandet det som Kent Carlsson efterlyser,\r\nnämligen att detta arbete även framöver bör\r\nbedrivas under tillfredsställande former. Jag tycker\r\ndärför att ni socialdemokrater med er reservation\r\negentligen slår in öppna dörrer. Något sådant\r\nuttalande behövs inte. Det framgår av texten i\r\nbetänkandet.</pre><pre>I reservation 3 framhåller Socialdemokraterna att\r\ndet går att uppnå goda resultat, och man framhåller\r\nvikten av en lokal utvecklad samverkan mot\r\nbrottslighet. Reservanterna framhåller även att\r\ndagens erfarenheter från de lokala\r\nbrottsförebyggande organen på några orter i landet\r\nräcker för att ge BRÅ ett generellt uppdrag att\r\nbygga upp sådana organ i landets kommuner redan\r\nvid ingången av nästa budgetår.</pre><pre>Låt mig då, herr talman, först säga att reservanter\r\noch majoritet är överens om att lokal samverkan\r\nmot brottslighet är av stort värde. Det visar\r\nerfarenheter i utlandet, och det visar även\r\nerfarenheter från lokala brottsförebyggande organ\r\noch projekt i Sverige. Det blir viktigt att främja och\r\nutveckla former för sådan verksamhet.</pre><pre>En arbetsgrupp inom regeringskansliet arbetar nu\r\nmed dessa uppgifter. Gruppen leds av\r\nstatssekreteraren. Det finns också företrädare för\r\nstatsrådsberedningen, justitie-, social- och\r\ncivildepartementen, BRÅ, rikspolisstyrelsen och\r\nsocialstyrelsen.</pre><pre>Denna grupp skall genom samordnade åtgärder\r\ninspirera det lokala brottsförebyggandet arbetet\r\noch främja utvecklingen av passande metoder för\r\nden utvecklingen. Den skall inventera och skapa\r\növerblick över skilda centralt initierade insatser,\r\nsom har brottsförebyggande betydelse. Den skall\r\nstudera och presentera remissvaren på\r\nvåldskommissionens betänkande Våld och\r\nbrottsoffer, där man föreslog inrättande av lokala\r\nbrottsförebyggande organ.</pre><pre>Hur kan man i Sverige tillgodogöra sig erfarenheter\r\nfrån andra länders brottsförebyggande arbete? Det\r\när en annan frågeställning för arbetsgruppen att\r\nfundera över. Denna grupp skall även lämna en\r\npreliminär utvärdering av de lokala pilotprojekt\r\nsom bedrivs på fem orter, nämligen Stockholm,\r\nLinköping, Karlskoga, Östersund och Malmö.\r\nDessa pilotprojekt bedrivs under medverkan av\r\nBRÅ och rikspolisstyrelsen. Syftet med dessa\r\npilotprojekt är att erfarenheterna skall kunna\r\nanvändas i resten av landet.</pre><pre>En preliminär utvärdering skall redovisas senast\r\nden 1 juli 1992. Därefter skall BRÅ svara för den\r\nlöpande uppföljningen och lämna en slutlig\r\nutvärdering senast år 1994.</pre><pre>Resultatet av detta arbete kommer att ligga till\r\ngrund för överväganden inom regeringskansliet hur\r\nkunskaperna från projektet kan tillgodogöras i hela\r\nlandet. Det saknas därför anledning, menar vi i\r\nmajoriteten, för riksdagen att föregripa detta\r\narbete. Jag yrkar därför avslag på reservationerna\r\noch bifall till utskottets hemställan.</pre><pre>Anf. 236  KENT CARLSSON (s):</pre><pre>Herr talman! Först frågan om professurer. Den\r\nnuvarande regeringens sätt att bedriva den\r\nekonomiska politiken och dess syn på skatter\r\ninnebär en uppenbar risk för att vi aldrig kommer\r\natt se dessa professurer. Vi har trots allt varit\r\növerens här i riksdagen tidigare om vikten av att\r\ninrätta tre professurer för att stimulera forskningen\r\noch för att få tillräckligt med forskare. Vi\r\nreservanter har ju inte krävt ett inrättande i morgon\r\ndag. Vi säger att när regeringen skriver sin\r\nforskningspolitiska proposition, skall man ta med\r\ndetta. Jag sade tidigare att finansministern inte\r\nbehöver bli gramse på Ingbritt Irhammar i denna\r\nfråga. Men vi känner en rädsla för att dessa\r\nprofessurer, som vi ändå varit överens om, helt\r\nenkelt försvinner. Det är viktigt att riksdagen\r\nmarkerar det. Vi tror att det vore bra för den här\r\ntypen av forskning.</pre><pre>Sedan skulle jag vilja ställa en fråga om resurser.\r\nNu skall det göras en översyn, som regeringen har\r\naviserat. Vad vi är rädda för är att man ger sig på\r\nBRÅ, som vi tycker fungerar bra, och att BRÅ\r\nupplöses och integreras med andra verksamheter.\r\nVi tror att det är viktigt att ha ett sådant organ som\r\nBRÅ utgör. Min fråga till Ingbritt Irhammar är om\r\nhon kan garantera att BRÅ kommer att bli kvar\r\näven efter översynen och givetvis i enlighet därmed\r\nfår resurser för sin verksamhet.</pre><pre>Slutligen om lokala brottsförebyggande råd. Vi är\r\növerens om att det är en bra verksamhet. Det har\r\nIngbritt Irhammar alldeles nyss vittnat om. Jag kan\r\ninte förstå varför man inte skulle kunna gå vidare.\r\nI fråga om t.ex. samhällstjänsten lade faktiskt den\r\nborgerliga regeringen fram ett förslag om att\r\nutvidga denna till hela landet, trots att\r\nutvärderingen inte var klar. Vi har dessutom tydliga\r\nbevis både från Sverige och från andra länder på att\r\ndet här är ett effektivt sätt att bekämpa och\r\nförebygga brott. Varför är inte Ingbritt Irhammar\r\noch majoriteten beredda att nu ta ett sådant positivt\r\nsteg och säga att vi skall ha sådan verksamhet i hela\r\nlandet? Jämförelsen med samhällstjänsten visar att\r\nden borgerliga regeringen använder olika principer\r\nvid olika tillfällen.</pre><pre>Anf. 237  INGBRITT IRHAMMAR (c):</pre><pre>Herr talman! När det gäller dessa professurer är det\r\ningenting som skiljer detta betänkande från\r\ntidigare betänkanden i fråga om texten. Det står att\r\ndet är viktigt att på sikt inrätta dem. Vad som är\r\nskillnaden denna gång är faktiskt att en översyn\r\nskall göras i den här frågan. När ni\r\nsocialdemokrater under tidigare år hade chansen\r\natt bemöta liknande motionskrav, genomförde ni\r\ninte någon översyn. Ni har inte sett till att BRÅ fått\r\nprofessurer.</pre><pre>Beträffande det ekonomiska läget tror jag inte att\r\nKent Carlsson kan frigöra sig från ansvaret för att\r\nden tidigare socialdemokratiska regeringens politik\r\ngjorde att vår företagsverksamhet försämrades på\r\nett sådant sätt, att våra varor inte gick att sälja till\r\nutlandet, att företag gick i konkurs, att\r\nbudgetunderskottet ökade och att inflationen blev\r\nhög. Det skapades i detta land i en högkonjunktur\r\nstora skulder och problem som vi nu måste rätta till\r\ni en internationell lågkonjunktur. Det oroar mig\r\nhur vi skall kunna klara av att snabbt nog vända den\r\nfelaktiga ekonomiska politik som ni\r\nsocialdemokrater bedrev.</pre><pre>Jag håller med om att BRå fungerar bra. Men jag\r\nhåller inte med om att BRÅ inte kan fungera\r\nbättre. Det är vad översynen går ut på. Det jag kan\r\ngarantera Kent Carlsson är att jag skall arbeta för\r\natt BRÅ skall vara kvar och kunna fungera på ett\r\nbättre sätt. Jag skall arbeta för att BRÅ skall få\r\nnödvändiga resurser. För mig är det oerhört viktigt\r\natt vi har BRÅ kvar i framtiden. Det lovar jag\r\narbeta för.</pre><pre>Beträffande lokala projekt kan jag nämna att det\r\nnu är de fem pilotprojekten som skall utvärderas.\r\nDärutöver finns det många flera lokala\r\nbrottsförebyggande projekt i landet. Skillnaden i\r\nförhållande till samhällstjänsten är att\r\nsamhällstjänsten inte fick införas på andra områden\r\nän dem som riksdagen hade fattat beslut om,\r\nmedan det står fullständigt fritt för olika\r\npolisdistrikt och olika kommuner runt om i landet\r\natt starta och bedriva brottsförebyggande projekt.\r\nDet de inte kan få under den här tiden är hjälp från\r\nBRÅ att bygga upp verksamheten, eftersom det\r\nsaknas resurser.</pre><pre>Anf. 238  KENT CARLSSON (s):</pre><pre>Herr talman! Först beträffande de lokala\r\nförebyggande råden. Det vore väl en styrka om vi\r\nfrån riksdagen markerade att det är en bra\r\nverksamhet som leder till ett minskat antal brott\r\noch att det är angeläget att den byggs ut i hela\r\nlandet. Anledningen till att jag gjorde jämförelsen\r\nmed samhällstjänsten är att det är litet akut att nu\r\nfå i gång så mycket som möjligt av sådan\r\nverksamhet som kan dämpa brottsligheten. Vi vet\r\natt det är positivt för åklagarväsendet och\r\ndomstolsväsendet om de får en mindre\r\ntillströmning av ärenden.</pre><pre>Det är märkligt om vi inte skulle kunna göra en\r\nsådan markering från riksdagens sida, när man\r\nkunde gå vid sidan av ett utvärderingsarbete som\r\nfaktiskt inte var slutfört i fråga om\r\nsamhällstjänsten. Jag tycker att förslaget från\r\nregeringen om att vidga samhällstjänsten till hela\r\nlandet var bra. Det kom faktiskt, Ingbritt\r\nIrhammar, innan utvärderingen var klar. Den är\r\nännu inte klar vad gäller samhällstjänsten.</pre><pre>Så till professurerna. Risken är faktiskt uppenbar\r\nmed den politik som regeringen bedriver att de här\r\nprofessurerna inte blir av. Åtminstone känner vi en\r\nsådan rädsla. Då kan man tillämpa principen anfall\r\när bästa försvar, som Ingbritt Irhammar gör, och\r\nsäga att under den socialdemokratiska regeringen\r\nhände det ju ingenting. Men utskottet var då enigt\r\nom att det här skulle ske litet på sikt. Det har nu\r\ngått en tid. Under flera år har det funnits\r\nbudgetförslag och annat, och därför tycker vi att det\r\nnu är dags att komma till skott.</pre><pre>Om BRÅ:s resurser och framtid säger Ingbritt\r\nIrhammar att hon personligen kommer att arbeta\r\nför att BRÅ skall vara kvar och få tillräckliga\r\nresurser. Om jag uppfattar det rätt är Ingbritt\r\nIrhammar majoritetens företrädare här i kväll. Då\r\nfrågar jag: Var står majoriteten och regeringen?\r\nKommer BRÅ att bli kvar och få tillräckliga\r\nresurser?</pre><pre>Avslutningsvis några ord om den ekonomiska\r\npolitiken, som ju inte behandlas i detta\r\nbetänkande. Erfarenheterna från resten av\r\nvärlden -- från USA och ett antal andra länder -- av\r\nden typ av politik som vår svenska regering nu\r\nbedriver, att sänka skatterna rent generellt och tro\r\natt man så får i gång tillväxten, har visat att den inte\r\när framgångsrik. Risken med er ekonomiska politik\r\när att den leder till att vi på sikt får ännu mindre\r\nresurser till sådana här angelägna verksamheter.</pre><pre>Anf. 239  INGBRITT IRHAMMAR (c):</pre><pre>Herr talman! I fråga om resurser för BRÅ i\r\nframtiden talade jag om hur jag på sikt vill arbeta\r\nför att BRÅ verkligen skall få nödvändiga resurser.\r\nNu frågar Kent Carlsson vad majoriteten säger. Jag\r\nciterade faktiskt i mitt inledningsanförande vad\r\nsom står i betänkandet. Det visar att även\r\nmajoriteten tycker som jag. Man säger att BRÅ:s\r\narbete spelar en stor roll och att det bör bedrivas\r\nunder tillfredsställande former. Så uttalar sig\r\nmajoriteten. Det står att läsa i betänkandet. Jag\r\nuttalar mig personligen om vad jag framöver tänker\r\narbeta för, och det står jag för.</pre><pre>Så tillbaka till detta med lokala brottsförebyggande\r\nprojekt. Jag kan ganska säkert påstå att hela\r\njustitieutskottet tycker att det här är ett oerhört\r\nviktigt arbete.</pre><pre>Visst kostar det litet pengar, men jämfört med den\r\neffekt som man får ut kostar det betydligt mindre\r\nän vad det kostar att bygga fängelser, inrätta fler\r\npolistjänster och ha i gång verksamhet vid\r\ndomstolarna. Det rör sig om oerhört väl satsade\r\nmedel. Men Kent Carlsson vill alltså att dessa\r\nprojekt skall byggas upp med hjälp av BRÅ. Jag\r\nanser att BRÅ inte kan hjälpa till att få i gång\r\nprojekten så snabbt som Kent Carlsson vill, utan\r\nförst måste man arbeta med utvärderingen, och det\r\narbetet skall fortsätta till 1994.</pre><pre>Under tiden står det varje polisdistrikt fritt att\r\nstarta hur många brottsförebyggande projekt som\r\nhelst, och jag önskar att man startar sådana. Vi kan\r\nväl hjälpas åt med att lämna tips, men man kan inte\r\nräkna med att få hjälp under de närmaste åren, för\r\natt det tar i anspråk resurser, och resurser finns det\r\ninte så gott om.</pre><pre>Anf. 240  KENT CARLSSON (s):</pre><pre>Herr talman! I mitt avslutande inlägg vill jag bara\r\nkommentera två saker som Ingbritt Irhammar\r\nsade.</pre><pre>När det gäller den översyn som skall göras är det\r\nklart att vi känner en oro, även om man i ett annat\r\nstycke i betänkandet säger att BRÅ skall ha\r\ntillräckliga resurser. Vi är oroliga för att den\r\nallmänna översynen kan leda till att BRÅ med dess\r\nfina forskningsverksamhet försvinner. Det är\r\ndärför viktigt att klargöra att denna översyn inte\r\nleder till att BRÅ måste upphöra med sin\r\nverksamhet.</pre><pre>Det finns också en viss besparingsiver inom den\r\nborgerliga regeringen för att man skall få fram\r\npengar bl.a. till att sänka skatter. Det är klart att vi\r\nhyser en viss oro inför en sådan politik och vad den\r\nkan leda till för resultat när det gäller\r\nbrottsforskningen.</pre><pre>Ingbritt Irhammar sade beträffande de lokala\r\nbrottsförebyggande råden, att man spar pengar\r\ngenom att satsa på den här typen av verksamhet,\r\ndärför att det är bättre att det inte begås brott. Det\r\nhåller jag helt med om, och det innebär också att\r\nman sparar på såväl polissidan och domstolssidan\r\nsom åklagarsidan. Därför borde det inte vara\r\nsärskilt svårt att tillstyrka vårt förslag.</pre><pre>Självfallet kan inte BRÅ under två månader efter\r\nden 1 juli i år när BRÅ har fått sina nya pengar se\r\ntill att hela landet får lokala brottsförebyggande\r\nråd. Arbetet måste ju inledas någon gång för att vi\r\nskall kunna få ett heltäckande system med\r\nbrottsförebyggande råd. Om detta är en\r\nverksamhet som innebär stora besparingar, borde\r\ndet inte vara så svårt för den borgerliga majoriteten\r\natt tillstyrka ett sådant förslag. Det skulle kanske\r\nt.o.m. hjälpa att få fram pengar till de\r\nskattesänkningar som ni antagligen planerar.</pre><pre>Anf. 241  INGBRITT IRHAMMAR (c):</pre><pre>Herr talman! Till sist vill jag säga att det är positivt\r\nmed Socialdemokraternas reservationer. De har\r\ngett anledning till den här debatten i kammaren.\r\nOm det inte hade funnits reservationer, hade det\r\ninte heller blivit någon diskussion runt BRÅ:s\r\nviktiga roll. Det är viktigt att vi alla får tillfälle att\r\nföra fram vikten av BRÅ:s arbete.</pre><pre>Jag delar Kent Carlssons oro för att pengarna till\r\nföljd av besparingarna inte kommer att räcka till\r\nallt. Det kommer att fordras oerhört stora\r\nbesparingar, och vad är skälet till dessa? Jo, nu\r\nmåste vi komma till rätta med de kriser som\r\nSocialdemokraterna skapade. Vi måste ha pengar\r\ntill att få fram jobb, till att klara budgetkrisen och\r\nför att kunna satsa på näringsliv och småföretag, så\r\natt det skapas riktiga jobb som sedan ger\r\nskatteintäkter. Just nu är det så illa ställt att\r\nbudgetunderskottet ökar på grund av att folk är\r\narbetslösa, vilket tyvärr är en följd av den tidigare\r\nekonomiska politiken.</pre><pre>Anf. 242  KENT CARLSSON (s):</pre><pre>Herr talman! Jag var tvungen att begära ordet igen.</pre><pre>Det handlar också om hur man prioriterar. Den\r\nnuvarande borgerliga regeringen tycks ha gjort en\r\nannan prioritering än den som Ingbritt Irhammar\r\nanser vara den rätta. Vi är ju ganska överens om\r\nvikten av att bedriva ett väl fungerande\r\nbrottsförebyggande arbete, men enligt de\r\nuttalanden som landets justitieminister gör och\r\nbl.a. gjorde i förra veckan är inriktningen snarare\r\natt man skall använda mer resurser till den s.k.\r\nvedergällningsverksamheten, dvs. till verkställande\r\nav straffen. Det är fråga om ganska stora pengar,\r\nom de förslag som justitieministern talade om går\r\nigenom.</pre><pre>Om man vill prioritera brottsförebyggande\r\nverksamhet och se denna verksamhet som ett sätt\r\natt långsiktigt spara pengar, är det märkligt att den\r\nregering som Ingbritt Irhammar företräder gör en\r\nannan prioritering. Man lägger faktiskt de nya\r\npengarna på fängelser och på -- som\r\njustitieministern uttryckte det i sitt\r\npressmeddelande -- hårdare tag. Är det en riktig\r\nprioritering? Står Ingbritt Irhammar bakom\r\nregeringens prioritering, att lägga så mycket nya\r\npengar på den typen av verksamhet i stället för att\r\nsatsa en del av pengarna på brottsförebyggande\r\nverksamhet i form av lokala brottsförebyggande\r\nråd, professurer och på tillräckliga resurser till\r\nforskningsverksamheten?</pre><pre>Anf. 243  INGBRITT IRHAMMAR (c):</pre><pre>Herr talman! Självfallet delar jag regeringens syn,\r\nvilken framgår av budgetpropositionen. Där\r\nbetonar man klart och tydligt vikten av det\r\nförebyggande arbetet. Detta framgår väldigt\r\ntydligt, liksom även att stödet till brottsoffer\r\nbehöver förbättras.</pre><pre>Jag stöder de förslag som nu läggs fram om fler\r\nalternativa påföljdsformer. Sådana har vi i Centern\r\nmotionerat om under flera år, t.ex. detta med\r\nsamhällstjänst över hela landet. Det är klart att jag\r\ngläder mig nu när det skall införas samhällstjänst\r\növer hela landet, eftersom det är ett motionskrav\r\nfrån Centern som har framförts sedan flera år\r\ntillbaka.</pre><pre>Det finns oerhört mycket som gör att jag känner att\r\ndet lönar sig att vara centerpartist och vara\r\nrepresentant för den nya regeringen. Vi får igenom\r\nförslag, och det gläds vi åt.</pre><pre>Anf. 244  KENT CARLSSON (s):</pre><pre>Herr talman! Jag måste då tolka det som att Ingbritt\r\nIrhammar tycker det är bättre att lägga nya stora\r\nsummor på fängelser och hårdare tag än att\r\nanvända en del av dessa pengar till att få i gång det\r\nbrottsförebyggande arbetet.</pre><pre>Anf. 245  INGBRITT IRHAMMAR (c):</pre><pre>Herr talman! Kent Carlsson gör därmed en\r\nfeltolkning. Vad jag anser framgår av protokollet\r\noch av vad jag tidigare har anfört.</pre><pre>Överläggningen var härmed avslutad.</pre><pre>(Beslut skulle fattas den 9 april.)</pre><pre>17 §  Försäkringsfrågor</pre><pre>Föredrogs</pre><pre>lagutskottets betänkande</pre><pre>1991/92:LU27 Försäkringsfrågor.</pre><pre>Andre vice talmannen konstaterade att ingen talare\r\nvar anmäld.</pre><pre>Överläggnigen var härmed avslutad.</pre><pre>(Beslut skulle fattas den 9 april.)</pre><pre></pre><pre>18 §  Beslut om fortsatt ärendebehandling den 9\r\napril</pre><pre>Kammaren beslöt att ärendebehandlingen skulle\r\nfortsättas den 9 april.</pre><pre>19 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:156 Högre\r\nmaximiinsatser i spel.</pre><pre>1991/92:Kr1 av Barbro Westerholm (fp)</pre><pre>1991/92:Kr2 av Karin Israelsson (c)</pre><pre>20 § Anmälan om interpellation</pre><pre>Anmäldes att följande interpellation framställts</pre><pre>den 7 april</pre><pre>1991/92:176 av Ulla Pettersson (s) till\r\njustitieministern om nybyggnadsplaner beträffande\r\nkriminalvårdsanstalter:</pre><pre>Vid en informationsstund i riksdagen den 2 april\r\nuppgav justitieministern att det finns en planering\r\n''vad gäller utbyggnad av våra fängelser'' med\r\nanledning av avskaffandet av halvtidsfrigivningen.\r\nDet framgick inte av riksdagsdebatten på vilket sätt\r\ndenna utbyggnad skall ske och om planerad\r\nnybyggnad för att ersätta föråldrade anstalter\r\nkommer att genomföras.</pre><pre>Med anledning av detta vill jag fråga\r\njustitieministern:</pre><pre>Kommer regeringen att aktualisera tidigare planer\r\npå nybyggnad av kriminalvårdsanstalter i\r\nexempelvis Visby?</pre><pre>21 § Anmälan om fråga</pre><pre>Anmäldes att följande fråga framställts</pre><pre>1991/92:653 av Göran Magnusson (s) till\r\nmiljöministern om försäljning av miljöförorenad\r\nmark:</pre><pre>Nyligen har ett företag i Västmanland till en\r\nprivatperson sålt mark, som är stark kontaminerad\r\nmed bl.a. arsenik från ett tidigare på marken\r\nbeläget träimpregneringsverk. Eftersom\r\nlänsstyrelsens miljöenhet vid flera tillfällen under\r\nde senaste åren uppmärksammat problemet med\r\nden förgiftade marken måste säljaren varit klart\r\nmedveten om förhållandena.</pre><pre>Min fråga är om statsrådet avser att medverka till\r\nsådan ändring i lagstiftningen att miljömyndigheter\r\nkan förbjuda företag/markägare att försälja\r\nmiljöbelastad mark och därigenom friskriva sig från\r\nansvar för de miljöproblem som hans eller någon\r\nannans verksamhet förorsakat.</pre><pre>22 § Kammaren åtskildes kl. 22.59.</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 37 (delvis),</pre><pre>av tredje vice talmannen därefter t.o.m. anf. 67\r\n(delvis),</pre><pre>av talmannen därefter t.o.m. 9 § anf. 102 (delvis),</pre><pre>av förste vice talmannen därefter t.o.m. 10 § anf.\r\n128 (delvis),</pre><pre>av talmannen därefter t.o.m. ajourneringen\r\nkl. 17.59,</pre><pre>av förste vice talmannen därefter t.o.m. 14 § anf.\r\n184 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}