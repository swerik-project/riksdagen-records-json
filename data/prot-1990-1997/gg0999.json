{"dokumentstatus":{"dokument":{"hangar_id":"2387788","dok_id":"GG0999","rm":"1992/93","beteckning":"99","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"99","slutnummer":"0","datum":"1993-04-26 00:00:00","systemdatum":"2005-10-27 14:00:36","publicerad":"1993-04-26 00:00:00","titel":"Riksdagens snabbprotokoll 1992/93:99 Måndagen den 26 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{024BEE6A-D270-41F2-9AA1-72CF120FA585}","dokument_url_text":"http://data.riksdagen.se/dokument/GG0999/text","dokument_url_html":"http://data.riksdagen.se/dokument/GG0999","dokumentstatus_url_xml":"http://data.riksdagen.se/dokumentstatus/GG0999","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:99</div>\r\n<div class=\"sidhuvud_datum\">Måndagen den 26 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Anmälan om kompletteringsval till\r\nutbildningsutskottet och finansutskottet</pre><pre>Tredje vice talmannen meddelade att Centerns\r\nriksdagsgrupp på grund av uppkomna vakanser\r\nefter Larz Johansson anmält Marianne Jönsson\r\nsom ledamot i utbildningsutskottet och Karin\r\nIsraelsson som suppleant i finansutskottet.</pre><pre>Tredje vice talmannen förklarade valda till</pre><pre>ledamot i utbildningsutskottet</pre><pre>Marianne Jönsson (c)</pre><pre>suppleant i finansutskottet</pre><pre>Karin Israelsson (c)</pre><pre>2 §  Justering av protokoll</pre><pre>Justerades protokollen för den 19 och 20 april.</pre><pre>3 §  Svar på interpellation 1992/93:108 om\r\nSveriges kandidatur till FN:s säkerhetsråd</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Pierre Schori har i en interpellation\r\nfrågat mig om vilka planer regeringen har för att\r\nmed största möjliga kraft driva Sveriges\r\nkandidatur -- och därmed Nordens -- till FN:s\r\nsäkerhetsråd för perioden 1995--1996.</pre><pre>Frågan om när Norden -- genom Sverige eller något\r\nannat av de nordiska länderna -- skall söka plats i\r\nFN:s säkerhetsråd tillmäts självfallet största vikt av\r\nregeringen.</pre><pre>Ett beslut om kandidatur under de närmaste 5--10\r\nåren kräver noggranna överväganden. Det finns\r\nmånga andra länder i vår regionala grupp som har\r\nintresse av en plats i säkerhetsrådet. För att vår\r\nkandidatur skall kunna lanseras med framgång\r\nmåste vi ha klart för oss hur andra länder avser\r\nagera.</pre><pre>Inom vår regionala grupp VOAS -- Västeuropeiska\r\noch andra Stater -- kommer man sällan överens om\r\nvilka länder man skall föra fram. Detta skapar en\r\nosäkerhet. Det vore självfallet en fördel om enighet\r\ninom gruppen kunde nås om två kandidater till de\r\ntvå platser som står till gruppens förfogande.</pre><pre>De perioder som är aktuella fram till sekelskiftet är\r\ninte bara 1995--1996 utan också 1997--1998. Vi har\r\nnu, som ett första steg, under de senaste månaderna\r\nmed övriga nordiska länder diskuterat hur det\r\nnordiska intresset att påta sig den viktiga uppgift\r\nsom en plats i säkerhetsrådet innebär bäst skall\r\ntillvaratas. Dessa diskussioner, som äger rum i gott\r\nsamförstånd, är ännu inte avslutade.</pre><pre>Det är riktigt som Pierre Schori säger i sin\r\ninterpellation, att Sverige -- och Norden -- har ett\r\nmycket starkt engagemang i FN. Säkerhetsrådet\r\nkan -- sedan öst-västmotsättningarna upphört --\r\narbeta på sätt som stadgefäderna ursprungligen\r\navsåg. Kraven på att FN skall söka spela en roll i de\r\nmånga svåra konflikter världen ser i dag ökar. Som\r\nlojal och aktiv FN-medlem ställer Sverige upp i de\r\nflesta av dessa insatser. Den förväntan som finns på\r\nSverige i detta sammanhang visar på att vi är en\r\naktad FN-medlem och att vi förväntas spela en\r\naktiv roll, inte minst vad gäller konfliktlösning och\r\nfredsfrämjande verksamhet. Det samarbete mellan\r\nFN och ESK som kraftigt utvecklats under det\r\nsvenska ESK-ordförandeskapet är ett exempel på\r\ndetta.</pre><pre>I det arbete som nu pågår för att reformera FN i\r\ndess helhet och skärpa organisationens instrument,\r\ndeltar Sverige och övriga nordiska länder också\r\nmycket aktivt. Jag vill understryka att detta gäller\r\nhela FN:s verksamhet, såväl inom området fred och\r\nsäkerhet som vad gäller ekonomisk och social\r\nutveckling, mänskliga rättigheter, miljöfrågor,\r\nicke-spridningsfrågor och förbättring av FN:s\r\nfinansiering. Sålunda kan och vill Sverige fortsätta\r\natt vara en aktiv, ansvarstagande och pådrivande\r\nmedlem i FN. Vi vill därför vara beredda att också\r\npåta oss det ansvar som en plats i säkerhetsrådet\r\ninnebär, vid lämpligast möjliga tidpunkt.</pre><pre>Vi måste grunda vår kandidatur på en realistisk\r\nbedömning av våra möjligheter. Det måste varje\r\nland och varje regering göra. Det är denna\r\nbedömning som vi nu är i färd med att göra.</pre><pre>Anf. 2  PIERRE SCHORI (s):</pre><pre>Herr talman! Fru utrikesminister! Jag ber att få\r\ntacka för svaret.</pre><pre>Sällan har väl frågan om säte och stämma i\r\nsäkerhetsrådet varit så angelägen som i dessa dagar.\r\nOm Sverige hade varit medlem i FN:s styrelse, om\r\nSverige inte hade förlorat möjligheten att tillträda\r\nden platsen 28 oktober 1992, hade regeringen t.ex.\r\ni dag kunnat driva Bosniens och fredens sak på ett\r\nhelt annat sätt än vad regeringen nu kan och gör.</pre><pre>Men Sveriges nya utrikespolitik vägdes den gången\r\nav FN:s generalförsamling och befanns vara för\r\nlätt. Underbetyget var i och för sig inte oväntat. I\r\nsina första regeringsuttalanden ''glömde''\r\nstatsministern bort FN. Carl Bildts budskap var att\r\nSverige skulle bli mer västorienterat, och Sverige\r\nändrade sitt röstande i olika frågor i FN som rörde\r\nMellanöstern, nedrustning och nord-sydfrågor.\r\nUtrikesministern tycktes också i praktiken följa sin\r\npolitiske sakkunniges råd om att ''Sverige borde\r\nlämna sin förtunnade värld av FN-stadga'', och hon\r\nställde sig följaktligen, som jag upplever det,\r\nrelativt kallsinnig till olika angelägna propåer från\r\ngeneralsekreterare Boutros-Ghali. Med denna nya\r\nFN-politik övergav statsministern och\r\nutrikesministern Sveriges traditionella\r\nutrikespolitik, dvs. den aktiva engagerade Palme-\r\nHammarskjöldlinjen. Den blev också underkänd\r\nvid valet till säkerhetsrådet. Efter detta fiasko\r\ngjorde statsministern saken än värre. Han såg\r\nmisslyckandet närmast som en fördel: Han var\r\norolig för att Sverige skulle åta sig för mycket\r\ninternationellt.</pre><pre>Det var, fru utrikesminister, mot bakgrund av\r\nregeringens dokumenterade ljumhet inför\r\nvärldsorganisationen och den möjlighet Sverige nu\r\nhar att om ett par år åter ta säte i säkerhetsrådet\r\nsom jag ställde min fråga.</pre><pre>FN är i dag viktigare än någonsin. Bosniendramat\r\nunderstryker angelägenhetsgraden. Jag utgår från\r\natt utrikesministern delar min frustration över att\r\nSverige inte kan vara med i säkerhetsrådets\r\növerläggningar och föra fram sina synpunkter.</pre><pre>Vad vill då regeringen med FN? Om man skall tolka\r\nutrikesministerns svar välvilligt, kan man ta fasta på\r\nvad hon säger i slutet av sitt svar: ''Vi vill därför\r\nvara beredda att också påta oss det ansvar som en\r\nplats i säkerhetsrådet innebär, vid lämpligast\r\nmöjliga tidpunkt.'' Det hade väl varit närmast\r\nsensationellt om hon hade sagt motsatsen, även om\r\ndet kommer från en moderatledd regering.</pre><pre>Tyvärr innehåller resten av svaret en lång rad av\r\nreservationer och problem, bortförklaringar och\r\novidkommande sidospår.</pre><pre>Jag kan inte se det på annat sätt än att\r\nutrikesministerns svar innebär att man saknar\r\nviljan, ambitionen och engagemanget i denna\r\nfråga. FN har inte prioriterats. Hur skall annars det\r\nfaktum tolkas att övervägandena ännu ett halvår\r\nefter misslyckandet inte är avslutade?</pre><pre>Svaret avspeglar också den attityd som\r\nstatsministern visade upp i oktober, nämligen att\r\ndetta är en lågprioriterad fråga. Det är lika bra att\r\nstå utanför. I stället för att vara pådrivande väljer\r\nregeringen att ligga lågt.</pre><pre>Jag undrar också om inte hänvisningen till\r\nosäkerheten kring den västeuropeiska s.k. VOAS-\r\ngruppen tyder på en helt onödig\r\nförhandsanpassning till ett önskat EG-\r\nmedlemskap. Vi känner ju till ambitionerna på\r\nvissa håll inom EG att Bryssel skall inta en plats i\r\nsäkerhetsrådet. Är det detta som utrikesministern\r\nmenar med hennes anspelning på VOAS-gruppen,\r\ndvs. att Sverige inte skall ta platsen från EG i\r\nsäkerhetsrådet? Statsministern sade så sent som i\r\ngår i TV-programmet 8 dagar, för vilken gång i\r\nordningen vet jag inte, att ''det inte finns skäl att\r\nha en avvikande uppfattning'' i förhållande till den\r\npolitik som t.ex. EG för.</pre><pre>Direkt oroande är angivandet av möjligheter till att\r\nkandidera till åren 1997--1998. Det är ju till åren\r\n1995--1996 som Sverige har chansen. Sverige kan\r\ndå utgöra det nordiska kandidatlandet, och det är\r\ndärför som det brådskar. Vill Sverige kandidera till\r\n1995, dvs. valet sker 1994, visar all erfarenhet att\r\nförberedelserna måste inledas snarast.</pre><pre>Utrikesministern säger att de nordiska\r\nkonsultationerna ännu inte är avslutade. Enligt\r\nmina informationer gav den norska regeringen för\r\növer en månad sedan Sverige klartecken. Norge\r\nstår i tur. Enligt den praxis som finns mellan de\r\nnordiska länderna får ett land som missat sin\r\nkandidatur försöka en gång till. Så skedde t.ex.\r\n1983--1984 då Danmark missade sin kandidatur.</pre><pre>Att vänta till 1997--1998 innebär däremot\r\nbetydande osäkerheter och svårigheter. Norge kan\r\nnog inte garantera att de kan vänta så länge. De tar\r\nsin plats i säkerhetsrådet på allvar. Dessutom\r\nkommer fler länder att kandidera 1997--1998 än\r\n1995--1996. Varför nämner utrikesministern över\r\nhuvud taget detta senare tillfälle? Hon vet lika bra\r\nsom jag förutsättningarna. Det finns inget logiskt\r\nsvar. Finns det något skäl som hon inte vill anföra\r\nhär?</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Herr talman! I ett hänseende är Pierre Schori och\r\njag ense, nämligen i bedömningen att FN är\r\nviktigare än någonsin. Däremot stämmer det inte\r\natt Sverige inte skulle kunna agera om Sverige inte\r\nsitter med i säkerhetsrådet. Det är självklart ännu\r\nbättre om man sitter med i säkerhetsrådet. Men --\r\nGud ske lov -- alla de medlemsländer som inte sitter\r\nmed i säkerhetsrådet kan ändå agera -- och de är\r\nmånga. Det är därför det pågår många diskussioner\r\nom reformering av säkerhetsrådets\r\nsammansättning och även en utvidgning av rådet.</pre><pre>Det går att som aktiv FN-medlem agera även om\r\nlandet inte sitter med i säkerhetsrådet. Det gör\r\nSverige, och det gjorde Sverige bl.a. i den särskilda\r\nBosniendebatt som ägde rum i förra veckan.\r\nSverige är också mycket aktiv i fråga om\r\nreformeringen av FN-arbetet. Det var det jag ville\r\npåpeka i interpellationssvaret.</pre><pre>Vidare har vi själva sakfrågan. Den centrala\r\nmeningen är den jag gav i mitt svar, nämligen att\r\nregeringen är pådrivande i sitt arbete. Nästa\r\nhållpunkt i detta arbete är det nordiska\r\nutrikesministermötet, som äger rum i nästa vecka i\r\nMariefred. Då skall vi i den nordiska kretsen\r\ndiskutera frågan om de nordiska ländernas\r\nkandidatur till säkerhetsrådet. Det är alldeles\r\nriktigt som Pierre Schori säger att överläggningarna\r\nmed Norge, som står i tur, har varit positiva. Det\r\när jag mycket tacksam för. Men hela den nordiska\r\nkretsen måste vara ense. Tidpunkten för att göra ett\r\nväl övervägt ställningstagande tror jag kommer att\r\ninträffa när generalförsamlingen sammanträder i\r\nhöst. Vi kommer då att få bilden mycket klarare för\r\noss.</pre><pre>Jag är alltid öppen för att diskutera dessa frågor\r\nmed Pierre Schori och få hans råd och synpunkter.\r\nVi måste alla gemensamt anstränga oss för att få\r\nSverige med i säkerhetsrådet.</pre><pre>Anf. 4  PIERRE SCHORI (s):</pre><pre>Herr talman! Jag är tacksam för att\r\nutrikesministern är överens med mig om att det hon\r\nsade i slutet av sitt svar är det viktigaste, nämligen\r\natt denna regering är beredd att påta sig det ansvar\r\nsom det innebär om Sverige blir medlem i\r\nsäkerhetsrådet. Det är särskilt viktigt nu när det\r\nfinns så oerhört viktiga frågor såsom situationen i\r\nBosnien. Det är också fråga om huruvida det skall\r\nbli fler liknande Bosniensituationer i världen\r\nframöver och vilken roll som FN och dess\r\nmedlemsstater skall inta. Det är därför oerhört\r\nangeläget att Sverige får sitta med i FN:s styrelse,\r\ndvs. säkerhetsrådet, när chansen finns. Vi har\r\nbeklagat att Sverige missade den chansen i fjol.</pre><pre>Vi hoppas att regeringen vill reparera skadan från i\r\nfjol och genom ett aktivt engagemang visa att\r\nSverige är förtjänt av att få sitta i säkerhetsrådet\r\noch att Sverige skall föra en konstruktiv politik i stil\r\nmed den Dag Hammarskjöld, Olof Palme och Alva\r\nMyrdal förde.</pre><pre>Jag vänder mig mot att det skall ta så lång tid för\r\nregeringen att konsultera sina nordiska vänner. Det\r\nfinns telefon och fax, och det går att hälsa på\r\nvarandra. Nu säger utrikesministern att ett möte\r\nskall ske i nästa vecka i Mariefred. Nåväl, låt oss ta\r\nfasta på det.</pre><pre>Norge har redan sagt sitt ja, och det är det landets\r\nsvar som gäller. Kan vi räkna med att Sverige\r\nbestämmer sig efter det att den nordiska\r\nkonsultationen äntligen är slutförd i nästa vecka?\r\nDet är framför allt det nordiska ställningstagandet\r\nsom vi måste ta hänsyn till. Om viljan, ambitionen\r\noch engagemanget finns går det att sedan sätta i\r\ngång arbetet. Det vore sorgligt om vi skulle behöva\r\nvänta till hösten för att höra en mängd andra länder.\r\nSverige gör anspråk på den nordiska\r\nkandidaturen -- inget annat. Norden har\r\ntraditionellt ''rätt'' att göra anspråk på en plats i\r\nrådet.</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Herr talman! Pierre Schori använder uttrycket\r\nfrustration. Jag vill säga att den frustration som jag\r\nkänner gäller tragedin i Bosnien. Den leder dock\r\ninte till handlingsförlamning från svensk sida.</pre><pre>Jag vill också nämna för Pierre Schori och\r\nkammarens ledamöter i övrigt att statsministern\r\nunder helgen, som vi alla har kunnat se i\r\ntidningarna, har fört mycket viktiga diskussioner\r\nsåväl med lord Owen och general Wahlgren som\r\nmed premiärminister Mitsotakis. Jag träffade den\r\nryska utrikesministern Andrej Kozyrev förra\r\nmåndagen och förde samtal med honom om\r\nJugoslavien.</pre><pre>I eftermiddag kommer Douglas Hurd till\r\nStockholm, och jag får då en möjlighet att direkt\r\nmed honom efter EG:s utrikesministermöte\r\ndiskutera utvecklingen i f.d. Jugoslavien och\r\ntragedin i Bosnien. I morgon kommer jag att träffa\r\nTysklands utrikesminister Klaus Kinkel och får\r\nmöjlighet att med honom diskutera situationen i\r\nJugoslavien. På onsdag kommer jag att träffa\r\nBelgiens utrikesminister Claes och får även då\r\nmöjlighet att diskutera denna fråga.</pre><pre>Det är alltså gudskelov inte så att vi, därför att vi\r\ndenna gång tyvärr inte kom med i säkerhetsrådet,\r\ninte har möjlighet att i denna den just nu tyvärr\r\nstörsta europeiska frågan agera med bestämdhet\r\noch kraft.</pre><pre>Vid lunchen kommer regeringen att i extra\r\nsammanträde fatta beslut om den svenska\r\nuppföljningen av säkerhetsrådets sanktionsbeslut.\r\nSom ESK-ordförandeland verkar vi nu vid\r\nämbetsmannakommitténs sammanträde i Prag för\r\natt ESK ännu mera aktivt skall tillse att\r\nsanktionspolitiken följs upp.</pre><pre>Det finns ännu mer att redovisa, men vi kommer att\r\nha en särskild Bosniendebatt på torsdag, och jag\r\navvaktar därför med detta. Jag vill ändock säga till\r\nkammarens ledamöter att vi för en mycket bestämd\r\noch aktiv Jugoslavienpolitik.</pre><pre>Anf. 6  PIERRE SCHORI (s):</pre><pre>Herr talman! Det är riktigt att vi skall ha en särskild\r\ndebatt om Bosnien och det gamla Jugoslavien på\r\ntorsdag. Jag tycker att det finns synpunkter att\r\nanföra också på hur regeringen har agerat utifrån\r\nsin ställning, både i utövandet av regeringsmakten\r\noch med tanke på att Sverige är ESK-\r\nordförandeland. Det vill jag gärna återkomma till\r\npå torsdag.</pre><pre>Vad gäller FN, som vi nu här diskuterar, kan man\r\nfråga sig om regeringen har den tillräckliga\r\nambitionen och viljan och är målmedvetet inriktad\r\npå att Sverige skall söka medlemskap i\r\nsäkerhetsrådet. Har utrikesministern och\r\nstatsministern utnyttjat alla de möten som\r\nutrikesministern räknade upp, sådana som har ägt\r\nrum och sådana som kommer att äga rum, för att\r\nsäga att Sverige vill söka den aktuella platsen i\r\nsäkerhetsrådet? Har man eller har man inte gjort\r\ndetta?</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Det kommer vi självfallet att göra när\r\nbeslutet om kandidaturen har fattats. Beslutet\r\nmåste först fattas på ett realistiskt underlag, och jag\r\nbedömer att vi kommer att ha detta när\r\ngeneralförsamlingen har återsamlats under hösten.</pre><pre>Överläggningen var härmed avslutad.</pre><pre>4 §  Svar på interpellation 1992/93:91 om Peru\r\noch de mänskliga rättigheterna</pre><pre>Anf. 8  Kulturminister BIRGIT FRIGGEBO\r\n(fp):</pre><pre>Herr talman! Bertil Måbrink har frågat mig vilka\r\ngarantier den svenska regeringen har för att de som\r\nnu skall avvisas till Peru inte drabbas av\r\n''försvinnande'', tortyr eller annan omänsklig\r\nbehandling.</pre><pre>Bertil Måbrink ställer interpellationen med\r\nanledning av att regeringen i beslut i juli 1992\r\nbeslutade att avvisa ett antal asylsökande från Peru.\r\nHan hänvisar i sin interpellation till en stor mängd\r\nmaterial rörande Peru, bl.a. från Amnesty\r\nInternational och America's Watch. Detta material\r\när känt för regeringen, som får information från\r\nmånga olika källor, bl.a. just Amnesty\r\nInternational, rörande de länder varifrån\r\nasylsökande söker sig till Sverige. Vad gäller Peru\r\nföljer regeringen, liksom också myndigheterna,\r\nutvecklingen där mycket noga och har tillgång till\r\nomfattande material, inte minst därför att\r\nperuanska asylsökande utgör en relativt stor grupp\r\nav de asylsökande i Sverige och inströmningen har\r\nökat under senare år. Jag vill understryka att det är\r\nviktigt att komma ihåg när man studerar läget i Peru\r\natt terroristorganisationerna, främst Sendero\r\nLuminoso, står för en stor del av de grymheter som\r\nbegås mot enskilda i Peru.</pre><pre>Först av allt vill jag reda ut några missförstånd i\r\ninterpellationen. Bertil Måbrink säger att\r\nregeringen gjort bedömningen att ingen som rest ut\r\nur Peru med eget pass har anledning att frukta\r\nförföljelse från peruanska myndigheter eller\r\nparamilitära grupper. Jag vill påpeka att regeringen\r\naldrig fattar några generella beslut i asylärenden\r\neller gör några generella uttalanden. Varje\r\nasylansökan prövas individuellt med hänsyn till\r\nsamtliga omständigheter i det enskilda fallet, mot\r\nbakgrund av situationen i hemlandet. Det betyder\r\natt regeringen naturligtvis inte heller rörande\r\nperuanska asylsökande har gjort något generellt\r\nuttalande om vikten av att asylsökande innehar\r\npass. Man har i enskilda fall naturligtvis tagit\r\nhänsyn till vad den asylsökande berättat om utresan\r\nur Peru, eftersom detta tillsammans med övriga\r\nomständigheter kan ligga till grund för\r\nbedömningen av skyddsbehovet, men regeringen\r\nhar inte påstått att enbart det faktum att en person\r\nlämnat Peru med eget pass betyder att han eller hon\r\ninte kan ha skyddsbehov. Sådana generella\r\nbedömningar görs helt enkelt inte.</pre><pre>Bertil Måbrink anför vidare i interpellationen vad\r\nsom framställs som ett citat ur regeringens beslut,\r\nmen som är felaktigt. Bertil Måbrink menar att\r\nregeringen slagit fast att den som ''kan antas ha\r\nverkat för'' bl.a. Sendero Luminoso under inga\r\nförhållanden kan få uppehållstillstånd som de\r\nfacto-flykting. Det är viktigt att understryka att i de\r\nfall regeringen hänvisat till aktivitet för en\r\norganisation, det har rört sig om personer som\r\n''verkat'' för organisationen, dvs. inte sådana som\r\nkan antas ha verkat för den. Beslut i asylärenden\r\ngrundas främst på det som de asylsökande själva\r\nframför om bakgrunden till sin ansökan.</pre><pre>Jag vill också påpeka att regeringen inte sagt att\r\npersoner som verkat för Sendero Luminoso eller\r\nMRTA under inga förhållanden kan få\r\nuppehållstillstånd som de facto-flyktingar. Jag\r\nmåste upprepa vad jag sagt om att regeringen inte\r\nfattar generella beslut eller gör allmängiltiga\r\nuttalanden. Jag kan inte kommentera enskilda\r\nbeslut i asylärenden, men jag vill understryka att\r\ndet är just beslut i enskilda ärenden som det rör sig\r\nom. Regeringen har under 1992 och hittills under\r\n1993 fattat beslut i 28 ärenden rörande peruanska\r\nasylsökande. Av dessa beviljades uppehållstillstånd\r\ni 6 fall.</pre><pre>Vad som kan sägas allmänt om bedömningen av\r\nperuanska medborgares asylansökningar är att\r\nStatens invandrarverk och Utlänningsnämnden,\r\nsom är de myndigheter som självständigt fattar\r\nbeslut i asylärenden, inte anser att det mot\r\nbakgrund av läget i Peru finns anledning att anta att\r\nsamtliga asylsökande har skyddsbehov. Regeringen\r\nhar inte funnit anledning att göra någon annan\r\nbedömning i de ärenden som överlämntas till\r\nregeringen för beslut. Garantier, som Bertil\r\nMåbrink efterlyser, kan regeringen inte lämna.\r\nMen mot bakgrund av kunskapen om läget i Peru\r\noch vad de asylsökande anfört till stöd för sina\r\nansökningar har varken myndigheterna eller\r\nregeringen haft anledning att anta att det generellt\r\nskulle finnas hinder mot avvisning av peruanska\r\nmedborgare. Ett antal av de peruaner som avvisats\r\nur Sverige -- av regeringen eller myndigheterna --\r\nhar återvänt till Peru. Regeringen har inte fått\r\nnågra uppgifter om att de skulle ha behandlats illa\r\nvid återkomsten. Dock pågår just nu inhämtande\r\nav information beträffande en person som\r\nkvarhölls en dag.</pre><pre>UNHCR har varit i kontakt med\r\nKulturdepartementet för att diskutera de här\r\närendena. Vi har gått igenom ett antal ärenden\r\ntillsammans med dem, och de har inte tagit\r\nytterligare kontakt efter det.</pre><pre>Jag vill också återigen, liksom jag gjort redan\r\ntidigare här i kammaren, upplysa om att den\r\neuropeiska kommissionen för mänskliga rättigheter\r\nden 15 februari i år fattade beslut i två ärenden, i\r\nvilka peruanska asylsökande som enligt beslut av\r\nregeringen skall avvisas från Sverige klagat till\r\nkommissionen. De hade anfört att de skulle löpa\r\nrisk att torteras om de avvisades till Peru. I båda\r\nfallen fann kommissionen att ärendena inte skulle\r\ntas upp till prövning, då klagandenas påståenden\r\nbedömdes vara uppenbart ogrundade.</pre><pre>Kommissionen anförde att svenska myndigheter\r\nhar omfattande erfarenhet av att bedöma\r\nasylansökningar från peruanska medborgare och\r\natt regeringen noggrant prövat omständigheterna i\r\närendena. Prövningen enligt svensk lag om en\r\navvisning kan verkställas med hänsyn till risken för\r\ntortyr överensstämmer enligt kommissionen väl\r\nmed de krav som ställs enligt den europeiska\r\nkonventionen om mänskliga rättigheter.\r\nKommissionen fann därför att det inte fanns\r\nanledning att anta att klagandena riskerar tortyr\r\neller annan behandling som strider mot den\r\neuropeiska konventionen om mänskliga rättigheter\r\nvid återsändande till Peru.</pre><pre>Jag tycker därför att det är uppenbart att\r\nasylsökande från Peru, liksom alla asylsökande, får\r\nsin sak noga prövad i Sverige. Det finns ingen\r\nanledning anta att de som avvisas härifrån löper\r\nnågon särskild risk att behandlas illa vid\r\nåterkomsten.</pre><pre>Anf. 9  BERTIL MÅBRINK (v):</pre><pre>Herr talman! Jag tackar för svaret. Jag är förvånad\r\növer hur tystlåten statsrådet Friggebo är när det\r\ngäller situationen för de mänskliga rättigheterna i\r\nPeru och att hon i stället ägnar sig för mycket åt\r\nteknikaliteter, vad det nu kan bero på.</pre><pre>Hon säger icke ett kritiskt ord om regimens\r\nförbrytelser. Hon säger att\r\nterroristorganisationerna, främst Sendero\r\nLuminoso, står för en stor del av de grymheter som\r\nbegås mot enskilda i Peru. Detta är inte en korrekt\r\nbeskrivning.</pre><pre>Mellan 1980 och 1992 dödades 28 809 personer i det\r\npolitiska våldet i Peru. Staten bar ansvaret för\r\n53 %, Sendero Luminoso för 45 % och MRTA för\r\n1 % av dessa dödsfall. Det finns två parter som står\r\nför det politiska våldet och som grovt förbryter sig\r\nmot de mänskliga värdet i Peru. Det är staten med\r\nhela sin maktapparat, och det är Sendero\r\nLuminoso.</pre><pre>America's Watch publicerade i februari 1993 en 62-\r\nsidig skrift med titeln Den orapporterade terrorn --\r\nvåld mot kvinnor i Perus väpnade konflikt. Statens\r\nföreträdare använde i nästan ofattbar utsträckning\r\nvåldtäkter som ett medel att förtrycka kvinnor som\r\nmisstänks för gerillasympatier eller anses skyldiga\r\ntill att ha kritiserat militärens övergrepp mot\r\nmänskliga rättigheter.</pre><pre>Journalister, aktivister i organisationer för\r\nmänskliga rättigheter och advokater har på senare\r\ntid blivit föremål för regeringens vrede. Så får den\r\nadvokat som åtar sig att genom domstolsförfarande\r\nfå fram sanningen om en students försvinnande en\r\nbrevbomb till sitt kontor och mister därmed sin ena\r\narm. På kuvertet med brevbomben fanns president\r\nFujimoris sekreterares sigill. Så döms den advokat\r\nsom i rättegången försvarade Senderos ledare\r\nGusman till livstids fängelse för innehav av\r\nSenderolitteratur.</pre><pre>Statsrådet Friggebo säger att Amnestys och\r\nAmerica's Watchs material är väl känt av\r\nregeringen. Jag frågar mig då varför regeringen inte\r\nfäster avseende vid detta material när den fattar\r\nbeslut i asylärenden som rör Peru. Anser\r\nregeringen att det finns några sakfel i detta\r\nmaterial?</pre><pre>Statsrådet säger i svaret beträffande betydelsen av\r\natt en asylsökande rest ut ur Peru med eget pass att\r\nregeringen aldrig fattar några generella beslut i\r\nasylärenden eller gör några generella uttalanden.\r\nStrikt formellt är detta riktigt. Samtidigt är det så,\r\natt regeringen fattar beslut i de asylärenden där\r\navsikten är att lägga fast en praxis för\r\nUtlänningsnämnden och Invandrarverket. Vad\r\ngäller betydelsen av utresa med eget pass framgår\r\ndet mycket tydligt av regeringens beslut att det är\r\nfråga om en mycket distinkt och kraftfull styrning\r\nav praxis.</pre><pre>Standardmotiveringen i besluten lyder som följer:\r\nMot bakgrund av omständigheterna i ärendet, bl.a.\r\natt X kunnat lämna landet legalt, bedömer\r\nregeringen att han inte numer riskerar förföljelse i\r\nhemlandet.</pre><pre>Jag har haft tillfälle att i detalj gå igenom ett av\r\ndessa praxisskapande fall. I det fallet hänvisades\r\nförutom till utresa med eget pass också till\r\nomständigheterna i övrigt som stöd för att\r\nkonventionsflyktingskäl inte förelåg. Försiktigtvis\r\nangavs inte vari ''omständigheterna i övrigt''\r\nbestod. Jag kan bara konstatera att det inte fanns\r\nnågra sådana omständigheter.</pre><pre>Trots att den person det gällde bevisligen fängslats\r\noch torteras oerhört svårt flera gånger ansågs utresa\r\nmed eget pass som tillräcklig grund för\r\nbedömningen att risk för förföljelse i\r\nflyktingkonventionens mening inte förelåg. Det är\r\nalldeles klart att regeringen styrt praxis så, att\r\nutresa med eget pass skall spela en avgörande roll\r\nvid bedömningen att flyktingstatus inte föreligger.</pre><pre>Statsrådet leker med ord när hon invänder att\r\nregeringen inte sagt att personer som verkat för\r\nSendero Luminoso eller MRTA under inga\r\nförhållanden kan få uppehållstillstånd som de\r\nfacto-flyktingar. Även om inte dessa ord används,\r\när detta den verkliga innebörden av regeringens\r\npraxisskapande beslut.</pre><pre>Standardformuleringen lyder något förkortad så\r\nhär: Av utredningen framgår att X verkat för en\r\norganisation som enligt vad som känt är gjort sig\r\nskyldig till upprepade grova övergrepp i Peru. Även\r\nom X inte har deltagit i sådana aktiviteter har han\r\nverkat för en organisation vars metoder får anses\r\nomfatta förhållanden som faller inom ramen för\r\nartikel 1 F i 1951 års Genevekonvention. Därför\r\nfinns särskilda skäl att inte bevilja asyl som de\r\nfacto-flykting även om skälen annars vore\r\ntillräckliga.</pre><pre>Anf. 10  MAJ-LIS LÖÖW (s):</pre><pre>Herr talman! Vi hade så sent som i fredags en lång\r\ninterpellationsdebatt här i kammaren om huruvida\r\nflyktingpolitiken hårdnat eller inte. Birgit Friggebo\r\nsade då att hon inte visste om den hårdnat. Hon\r\nskulle låta utreda det. Det var i alla fall inte\r\nregeringens önskan att det skulle vara så, om jag\r\nförstod Birgit Friggebo rätt. Jag undrade då om\r\nregeringen ändå inte har givit sådana signaler att\r\ndet ibland av de myndigheter som skall sköta detta\r\nsjälvständigt har uppfattats som att man stramar åt\r\ni vissa fall.</pre><pre>Birgit Friggebo tyckte att det var insinuant att påstå\r\ndet. Jag hade ingen replik kvar, så jag kunde inte\r\nförtydliga vad jag menade. Jag får tillfälle till det\r\njust i dag, därför att dessa utvisningar till Peru utgör\r\nett exempel. Ett annat exempel är inom parentes\r\nsagt de uppmärksammade ärendena med ensamma\r\nbarn, varav flera tagits upp i massmedierna på\r\nsenare tid. Man hänvisade till att ett av de ärendena\r\nhade överlämnats till regeringen. Men det, herr\r\ntalman, hör inte till den här debatten.</pre><pre>Det är som Bertil Måbrink säger just de beslut som\r\növerlämnats till regeringen i den nya ordning där\r\nUtlänningsnämnden normalt tar över\r\növerklaganden som är ägnade att lägga fast en\r\npraxis. Just de här utvisningarna till Peru har varit\r\nganska uppmärksammade -- kanske inte så mycket\r\ni massmedierna, men bland folk som följer frågorna\r\noch inte minst bland peruanerna själva. De har\r\nskapat en mycket stor oro bland peruaner som finns\r\ni Sverige i dag.</pre><pre>Det är i och för sig bra att UNHCR och\r\nkommissionen inte formellt har haft någon\r\nanledning att göra någon anmärkning. Det är å\r\nandra sidan inte någon garanti för att vi inte\r\ntillämpar lagstiftningen stramare. Det kan man\r\nmycket väl göra inom ramen för vad kommissionen\r\nanser vara acceptabelt. Den följer konventionen\r\nmycket strikt.</pre><pre>Det vore bra om vi kunde få tydliga besked om hur\r\nBirgit Friggebo kommer att se på dessa fall i\r\nfortsättningen. Det finns en mycket stor oro bland\r\nperuanerna. Jag tror framför allt att det vore\r\nvärdefullt om Birgit Friggebo i dag kunde garantera\r\natt hon tänker följa upp flera av dessa ärenden --\r\ninte bara ett enstaka -- mycket noggrant och tala om\r\nhur det skall gå till. Det vore värdefullt om man\r\nkunde följa upp vad som har hänt med de\r\nmänniskor som på senare tid utvisats till Peru.</pre><pre>Anf. 11  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw återkommer till det\r\nfaktum att jag inte vet hur praxis har utvecklats.\r\nDet jag sade i den debatt vi förde tidigare var att\r\njag vill vara alldeles övertygad om att praxis inte\r\nhar hårdnat. Då är det bra att man tillsätter någon\r\noberoende instans för att undersöka detta. Det\r\nökar ju ändå trovärdigheten. Jag kunde konstatera\r\natt regeringen inte gett några signaler om att praxis\r\nskall hårdna.</pre><pre>Maj-Lis Lööw beskriver -- jag har också uppfattat\r\ndet så -- att det finns en oro ute bland peruanerna\r\noch bland de svenskar som på olika sätt stöder\r\nperuanerna för att bedömningen skulle vara\r\nalldeles för hård från myndigheterna och från\r\nregeringens sida. Jag kan förstå den oron, eftersom\r\nman i tidningar och på andra håll har läst att\r\nregeringen har bestämt att alla peruaner skall ut,\r\noch att regeringen skulle ha bestämt sig för att alla\r\nperuaner är terrorister osv. osv.</pre><pre>Detta är en helt felaktig beskrivning, och i vissa fall\r\nskulle jag vilja säga att det handlar om\r\ndesinformation. Under 1992 har det fattats 314\r\nbeslut. Av dessa har 216 lett till man har fått\r\npermanent uppehållstillstånd i Sverige, dvs. 69 %.\r\nDet betyder att det är en mycket generös\r\nbedömning. En del av dessa människor har fått\r\nstanna på grund av Genèvekonventionen, andra på\r\nde facto-skäl, de flesta på humanitära skäl och\r\nnågra på grund av anknytning. Därför är det en\r\ndesinformation som har spridits.</pre><pre>Jag kan förstå den oro som har spridit sig därför att\r\nman har trott att alla peruaner skall åka hem nu. Så\r\när det alltså inte. Jag redovisar också i mitt svar att\r\näven regeringens beslut innehåller ett antal tillstånd\r\natt få stanna här i Sverige.</pre><pre>Bertil Måbrink är missnöjd med svaret och säger att\r\ndet innehåller teknikaliteter. Frågan handlade om\r\nden asylprövning och flyktingprövning som vi har i\r\nSverige. Jag var mån om att lämna ett ganska\r\ntydligt svar om hur bedömningar har gjorts mot\r\nbakgrund av den allmänna oro som finns.</pre><pre>Jag har också pekat på att vi har tillgång till mycket\r\nmaterial som beskriver situationen i Peru. Denna är\r\nnaturligtvis inte acceptabel efter svenska\r\nförhållanden. Det förekommer försvinnanden,\r\ntortyr och förföljelse av enskilda människor.</pre><pre>Men när man gör asylprövningen här i Sverige skall\r\nman ju göra den dels mot bakgrund av den\r\nallmänna situationen i landet, dels med hänsyn till\r\nde skäl som den asylsökande själv presenterar.</pre><pre>En annan missuppfattning som sprids är att alla som\r\nhar sökt uppehållstillstånd skulle ha någon slags\r\nanknytning till Sendero Luminoso eller liknande\r\norganisationer. Så är inte heller fallet. Många av\r\ndem som kommer har inte någon som helst sådan\r\nanknytning och åberopar inte heller det.</pre><pre>Vi läser, som jag sade, noggrant Amnestys\r\nrapporter och även America's Watch rapporter.\r\nDessa var också uppe vid behandlingen när det\r\ngäller kommissionen för de mänskliga\r\nrättigheterna. Detta material åberopades av\r\nperuanernas ombud. Även där har alltså den\r\ninformationen lämnats.</pre><pre>Bertil Måbrink återkommer till frågan om pass, och\r\njag har också redovisat den i mitt svar. Vi har sagt\r\natt det faktum att man har ett giltigt pass och har\r\nkunnat ta sig ut ur Peru helt lagligt naturligtvis inte\r\nkan vara den enda omständigheten som är\r\navgörande. Det sker en sammanvägning med de\r\növriga skäl som man också åberopar. Men det är ett\r\nfaktum att ta hänsyn till. Att en person är eftersökt\r\nav polisen och landets myndigheter då frivilligt låter\r\npersonen lämna landet, är naturligtvis en\r\nomständighet bland andra omständigheter som\r\nskall tas med vid bedömningen av skälen i det\r\nenskilda fallet.</pre><pre>När det gäller åberopande av Genèvekonventionens\r\nundantagsparagraf är det riktigt att den finns\r\nbeskriven i regeringens beslut. Inte i något fall har\r\nnågon vägrats de facto-flyktingskap på grund av\r\nden beskrivningen av Genèvekonventionens\r\nundantag när det gäller brott mot mänskligheten.\r\nMan har inte använt den i något fall.</pre><pre>Däremot har man i de tidigare vistelsetidsregler\r\nsom vi hade, dvs. att man fick stanna\r\nschablonmässigt efter en viss tid, tagit hänsyn till\r\nom personen haft anknytning till en\r\nterroristorganisation. Det innebär att man har haft\r\nett särskilt skäl att inte ta hänsyn till\r\nvistelsetidspraxis. Där har den här beskrivningen\r\nhaft betydelse för beslutet.</pre><pre>Anf. 12  BERTIL MÅBRINK (v):</pre><pre>Herr talman! Jag beklagar att jag hade en felaktig\r\nformulering i min interpellation. Det skall\r\nrätteligen vara som statsrådet påpekade, har verkat\r\nför, och inte kan antas ha verkat för en organisation\r\nsom gjort sig skyldig till allvarliga brott, som jag\r\nskrev.</pre><pre>Jag skall också återkomma till den europeiska\r\nkommissionen för mänskliga rättigheter. Statsrådet\r\nciterar fel där.</pre><pre>Låt mig säga att det kan tyckas illavarslande att ha\r\nverkat för en organisation som gjort sig skyldig till\r\nallvarliga brott. Men om man granskar detta\r\nnärmare blir bilden en annan.</pre><pre>Ett exempel är den unga kvinna som för\r\norganisationen Kommittén för folkets försvars\r\nräknas i Limas slumbostäder delat ut flygblad och\r\ntalat med invånarna om landets politiska och\r\nsociala situation. Även detta diskvalificerade från\r\nmöjlighet att erkännas som de facto-flykting,\r\nstatsrådet. Att kvinnans bror, som hade utfört\r\nliknande politisk aktivitet, gripits av polis och\r\ndärefter varit försvunnen, dvs. utomrättsligt\r\navrättad, och att den advokat som drivit rättsliga\r\nefterforskningar efter den försvunne brodern\r\nutsatts för hot och slutligen brevbombsattentat,\r\nvilket jag redogjorde för i mitt\r\ninledningsanförande, saknade tydligen betydelse\r\nenligt regeringen.</pre><pre>Låt mig sedan gå över till ärenden som prövats i den\r\neuropiska kommissionen för de mänskliga\r\nrättigheterna. Statsrådet säger så här i sitt svar:\r\n''Kommissionen fann därför att det inte fanns\r\nanledning att anta att klagandena riskerar tortyr\r\neller annan behandling som strider mot den\r\neuropeiska konventionen om mänskliga rättigheter\r\nvid återsändande till Peru.''</pre><pre>\r\nDet finns ett dubbelfel i statsrådets referat.\r\nBeslutet lyder så här: Det har inte klarlagts att\r\nbevisade skäl föreligger för en verklig risk för\r\nhandling i strid mot artikel 3 i konventionen.</pre><pre>Det står alltså inte att det inte fanns anledning att\r\nanta, utan att det saknades bevisade skäl som fällde\r\navgörandet. Det är en stor skillnad, fru statsråd.\r\nOm man skall citera, skall man citera rätt.</pre><pre>När det gäller detta med pass, har jag åberopat och\r\nanfört ett exempel på vilka standardformuleringar\r\nsom regeringen har och vilken stor hänsyn man tar\r\ntill detta att man kan resa ut med ett pass. Det är\r\nväl så att regeringen saknar grundläggande\r\nkunskaper om det s.k. rättssystemet i Peru. Det har\r\nAmnesty anklagat regeringen för bl.a. i ett brev\r\nfrån den 6 april.</pre><pre>Anf. 13  MAJ-LIS LÖÖW (s):</pre><pre>Herr talman! Man kan kalla detta desinformation.\r\nGudarna skall veta, och framför allt gamla\r\ninvandrarministrar skall veta, att man kan förenkla\r\nsaker i massmedier så att de kan missförstås. Det\r\nkan också ge upphov till oro bland olika\r\ninvandrargrupper ute i landet som kanske inte är\r\nberättigad. Då finns det desto större anledning att\r\nförsöka stilla den oron.</pre><pre>Jag har full respekt för att det är oerhört svårt att\r\nbedöma asylärendena från Peru. Det måste vara\r\ndet, så som det ser ut i Peru i dag. Men jag har också\r\nförståelse för att oron är stor bland peruanerna.</pre><pre>Det vore väldigt värdefullt om Birgit Friggebo i dag\r\nkunde tala om att regeringen är beredd att göra en\r\nordentlig uppföljning av vad som hänt inte bara i ett\r\närende, utan i ett antal ärenden. Birgit Friggebo\r\nsäger i sitt interpellationssvar att regeringen har\r\nfattat beslut om detta. Bara det faktum att\r\nInvandrarverket eller Utlänningsnämnden, vilket\r\ndet nu var, har överlämnat dessa ärenden till\r\nregeringen visar i sig hur svårbedömt det måste ha\r\nvarit. Då måste det vara av stor betydelse för de\r\nframtida bedömningarna av eventuellt nya ärenden\r\natt man följer dessa ordentligt. Det skulle vara bra\r\natt få en sådan försäkran här i dag.</pre><pre>Anf. 14  Kulturminister BIRGIT FRIGGEBO\r\n(fp):</pre><pre>Herr talman! Det faktum att en situation är\r\nsvårbedömd innebär ju inte att man inte måste fatta\r\nbeslut. Regeringen tog ganska lång tid på sig innan\r\nvi fattade beslut i de ärenden som hade överlämnats\r\nfrån Invandrarverket till regeringen för att just få\r\nen vägledning i det kommande beslutsfattandet hos\r\nInvandrarverket.</pre><pre>Självfallet följer regeringen situationen och\r\nutvecklingen i Peru. Jag utgår från att Maj-Lis\r\nLööw inte menar att regeringen skulle göra någon\r\nslags omprövning av de beslut som den redan har\r\nfattat. Däremot följer vi löpande situationen i Peru.\r\nI den mån man får indikationer på att någon person\r\nsom åker hem råkar illa ut -- och det gällde även\r\nunder Maj-Lis Lööws tid som invandrarminister --\r\ngörs det självfallet en uppföljning.</pre><pre>För ett tag sedan var det en person som kom\r\ntillbaka till Peru och som omhändertogs av den\r\nperuanska polisen. Amnesty gjorde en s.k. appell,\r\noch personen frigavs efter någon dag. Nu vet vi rent\r\nallmänt att det är ganska vanligt att personer som\r\nåtervänder till sina hemländer ibland plockas in för\r\nförhör av olika slag. Myndigheterna vill veta var de\r\nhar varit och liknande saker. Sedan brukar dessa\r\npersoner i allmänhet släppas efter någon dag.</pre><pre>Självfallet gör regeringen nu en uppföljning av\r\ndetta fall för att se vad bakgrunden var till att\r\npersonen fick stanna hos polisen, om det var ett\r\nvanligt normalt förhör eller om det hade någon\r\nannan bakgrund. Självfallet skall vi från svensk sida\r\nvara mycket vaksamma när det gäller indikationer\r\npå att det händer någonting med dem som åker\r\ntillbaka.</pre><pre>Som jag sagt i mitt svar har vi inte förutom detta\r\nsista fall fått några sådana indikationer.\r\nBakgrunden är naturligtvis att det här i Sverige görs\r\nen generös bedömning, framför allt när det gäller\r\nett sådant land som Peru. Jag har också redovisat\r\nde beslut om permanenta uppehållstillstånd som\r\nhar fattats under 1992. Det undanröjer den oro\r\neller den missuppfattning som har funnits om att\r\ndet numera generellt är så, att om man kommer\r\nfrån Peru har man inte möjligheter att få stanna här\r\ni Sverige.</pre><pre>Jag vill samtidigt understryka -- vilket Bertil\r\nMåbrink också har beskrivit -- att vi har att göra\r\nmed en organisation som bedriver synnerligen grov\r\nterrorism. Det är en självklarhet att Sverige inte vill\r\nbli en bas för en sådan organisations verksamhet.</pre><pre>Anf. 15  BERTIL MÅBRINK (v):</pre><pre>Herr talman! Detta är mitt sista inlägg i denna\r\ndebatt.</pre><pre>Ja, vi har att göra med en organisation som bedriver\r\ngrov terrorism, Sendero Luminoso. Där är\r\nstatsrådet och jag överens. Men jag kan inte förstå,\r\noch det är mycket oroväckande, att inte statsrådet\r\nhär i talarstolen kan säga: Vi har också att göra med\r\nen mycket grov statsterroristisk verksamhet. Det är\r\nprecis det som denna regim i Peru bedriver med\r\npolis, militär och hemlig polis till sitt förfogande.\r\nSom jag sade i mitt inledningsanförande är det två\r\nsom bryter grovt mot de mänskliga rättigheterna i\r\nPeru. Jag skulle vilja höra detta också från\r\nstatsrådet.</pre><pre>Jag är oerhört förvånad över att statsrådet hitintills\r\ninte har sagt någonting kritiskt mot regimen.\r\nUSA:s utrikesdepartement uttalade i början av\r\ndetta år mycket stark kritik mot bristen på\r\nmänskliga rättigheter i Peru. Det borde också\r\nstatsrådet Friggebo göra som representerar ett parti\r\nsom med all rätt har slagits för de mänskliga\r\nrättigheterna där människor har förtryckts och där\r\nförbrytelser skett. Jag tycker att Birgit Friggebo\r\nsom statsråd kan göra denna deklaration.</pre><pre>När det sedan gäller utvisningen av Luis Alberto\r\nFloreán León är det riktigt att han släpptes\r\nvillkorligt efter en vecka. Han måste inställa sig hos\r\npolisen och lever mer eller mindre i skräck. Det är\r\ninte många dagar sedan vi hade kontakt med\r\nhonom. Dessutom har denna regim som brukligt är\r\nangripit hans anhöriga. Systern greps av\r\nsäkerhetspolisen och satt fängslad i tre dagar. Det\r\när så denna terrorregim går till väga för att i första\r\nhand skrämma och i andra hand tysta.</pre><pre>Det är mycket viktigt att regeringen och statsrådet\r\nhela tiden är medvetna om detta och agerar i olika\r\nsammanhang mot denna regim. Det skulle vara bra\r\nom vi kunde agera mot båda dessa två aktörer. Jag\r\nställer upp på detta, statsrådet.</pre><pre>Jag har inte tillfälle att gå upp mer i debatten. Men\r\njag vill höra en klar deklaration om hur statsrådet\r\nbedömer situationen vad gäller mänskliga\r\nrättigheter i Peru.</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Herr talman! Jag är inte säker på att Bertil Måbrink\r\nhörde vad jag sade i mitt andra inlägg. Jag\r\npåpekade att jag inte anser att situationen i Peru är\r\nacceptabel. De mänskliga rättigheterna respekteras\r\ninte fullt ut i Peru. Jag har dessutom hänvisat till att\r\nvi har läst materialet från Amnesty. Jag är själv\r\nmedlem i Amnesty och mycket aktiv.</pre><pre>Det faktum att vi läst materialet och tar hänsyn till\r\ndetta innebär också att vi inte anser att situationen\r\ni Peru är acceptabel. Ett sådant påpekande utgör en\r\ngenerell bakgrund när man sedan fattar beslut i\r\nenskilda ärenden. Den allmänna situationen i\r\nlandet skall ställas mot vad de enskilda\r\nasylsökandena anför som egna skäl. Detta är en\r\nsjälvklarhet. Det påpekade jag också i mitt andra\r\nanförande.</pre><pre>Herr talman! Bertil Måbrink är mycket väl\r\nmedveten om att jag är förhindrad att beröra och\r\nha synpunkter på enskilda fall, och det framför allt\r\nav respekt för enskilda asylsökande.</pre><pre>Överläggningen var härmed avslutad.</pre><pre>\r\n5 §  Svar på interpellationerna 1992/93:117, 118,\r\n119, 120, 121, 122, 123, och 124 om flyktingkvinnor\r\nfrån forna Jugoslavien</pre><pre>Anf. 17  Kulturminister BIRGIT FRIGGEBO\r\n(fp):</pre><pre>Herr talman! Viola Furubjelke, Gullan Lindblad.\r\nLaila Strid-Jansson, Eva Zetterberg, Margareta\r\nViklund, Margitta Edgren, Marianne Andersson\r\noch Annika Åhnberg har i likalydande\r\ninterpellationer ställt ett antal frågor till mig\r\nrörande kvinnor från det forna Jugoslavien. Mot\r\nbakgrund av de våldtäkter och andra\r\nkrigshandlingar som dessa kvinnor har utsatts för,\r\nställs i interpellationerna frågor rörande svenska\r\nhjälpinsatser inne i det forna Jugoslavien och om\r\nhur dessa flyktingar tas emot och ges vård i Sverige.</pre><pre>Låt mig börja med att säga, att jag ställer mig\r\nbakom interpellanternas beskrivning av situationen\r\ni det forna Jugoslavien. Jag är också glad över att\r\nkvinnor från samtliga riksdagspartier har gett\r\nanledning till att vi får denna debatt här i dag.\r\nTiotusentals kvinnor har skändats i brutala och\r\nsystematiska våldtäkter. Våldtäkterna är inte\r\nfrukten av en demoraliserad armés upplösning, utan\r\ningår som en systematisk, av de militära ledarna\r\nbeordrad del i en etnisk rensning. Syftet är att\r\nförödmjuka, upplösa och t.o.m. utrota en hel\r\nfolkgrupp.</pre><pre>De allra flesta av krigets offer befinner sig i\r\nnärområdet. Hjälpinsatserna behövs alltså på plats.\r\nDet är viktigt att också de drabbade kvinnornas\r\nfamiljer kan få hjälp i en för hela familjen svår\r\nsituation. Den bästa hjälpen förutsätter att\r\nvårdpersonalen är väl förtrogen med den\r\ndrabbades språk, traditioner och kultur. Därför kan\r\nhuvudsakligen lokal personal användas. I Kroatien,\r\ndär många av flyktingarna finns, är det inga\r\nsvårigheter att få tag på lämplig personal. Det man\r\nbäst behöver utifrån är administrativ hjälp och\r\nekonomiskt stöd.</pre><pre>Vad gäller Sveriges insatser till stöd för projekt inne\r\ni det forna Jugoslavien för att framför allt hjälpa\r\nvåldtagna kvinnor och barn, vill jag först erinra om\r\nstatsrådet Alf Svenssons svar i kammaren den 9\r\nfebruari i år på en fråga om stöd till våldtäktsoffer i\r\nBosnien. Han framhöll då, att Sverige under 1992\r\nanvänt 320 miljoner kronor av katastrofmedel för\r\nhumanitära biståndsinsatser i det forna\r\nJugoslavien. Det svenska stödet är främst inriktat\r\npå FN:s och Röda korsets verksamhet och har gällt\r\ni första hand akuta insatser för de ca 3 miljoner\r\nflyktingarna i regionen, med särskild tyngdpunkt\r\npå Bosnien-Hercegovina.</pre><pre>Alf Svensson framhöll vidare att Sverige i kontakt\r\nmed FN:s flyktingkommissariat och Röda korset\r\nunderstrukit vikten av att hjälpverksamheten\r\ninriktas på vård och stöd till kvinnor som utsatts för\r\nmassvåldtäkter.</pre><pre>Därutöver vill jag i detta sammanhang säga\r\nföljande. I interpellationerna nämns ett projekt hos\r\nRöda korset till förmån för kvinnor i Kroatien som\r\nutsatts för våldtäkt. Projektet möjliggjordes genom\r\nett svenskt bidrag genom SIDA. Dessutom har\r\nSIDA i dagarna gett stöd till ett projekt genom\r\nCARITAS för en verksamhet för de utsatta\r\nkvinnorna i förläggningar i Kroatien.</pre><pre>I en FN-apell från den 11 mars för det forna\r\nJugoslavien, finns insatser för flyktingkvinnorna.\r\nUNHCR, UNICEF, WHO och UNDP har\r\nprogram som på olika sätt tar upp våldtagna\r\nkvinnors situation inom ramen för bredare sociala\r\nprogram. UNHCR kommer att stödja små sociala\r\nprogram, som genomförs av enskilda\r\norganisationer, med inriktning på socialt stöd för\r\nbefolkningsgrupper som särskilt drabbats av kriget,\r\nsåsom kvinnor, barn och äldre. UNDP skall stödja\r\nbosniska kvinnoorganisationers arbete med bl.a.\r\npsykosocial hjälp i flyktingläger. UNICEF har även\r\nprogram som tar upp psykologiska problem, främst\r\nur barnens perspektiv. WHO kommer att svara för\r\ninsatser som gäller fortbildning för personal i dessa\r\nfrågor.</pre><pre>Regeringen kommer inom några veckor att besluta\r\nom stöd till FN-apellen. Ovanstående projekt\r\nkommer då särskilt att prioriteras.</pre><pre>Frågan om att undersöka hur många av de\r\nasylsökandena i Sverige från det forna Jugoslavien\r\nsom behöver särskilt stöd och behandling på grund\r\nav systematiska våldtäkter har berörts bl.a. i\r\nsocialförsäkringsutskottets betänkande\r\n1992/93:SfU7. Utskottet konstaterar, att en\r\nsystematisk sådan kartläggning kan vara ''förenad\r\nmed problem'', bl.a. med hänsyn till svårigheter för\r\nde våldtagna kvinnorna att berätta om sina\r\nupplevelser. Någon systematisk undersökning av\r\ndetta slag görs alltså inte, i första hand av omtanke\r\nom de berörda kvinnorna. Det är därför av största\r\nvikt, att personal som kommer i kontakt med dessa\r\nflyktingar, är lyhörda för vad de kan berätta om sina\r\nkrigsupplevelser. På så sätt kan, enligt\r\nInvandrarverkets bedömning, asylsökande få\r\nadekvat vård genom redan existerande system,\r\nantingen via förläggningssjukvården eller genom\r\nremiss till den allmänna vården.</pre><pre>Invandrarverket har uppmärksammat sin personal\r\npå dessa förhållanden genom instruktioner till\r\nsamtliga asylbyråer och förläggningschefer. Verket\r\nhar vidare tillsammans med Flyktingmedicinskt\r\ncentrum i Linköping arrangerat en\r\nutbildningskonferens för personal vid slussar,\r\nförläggningar, vårdcentraler och den kommunala\r\nflyktingmottagningen om hur människor påverkas\r\nav krig, tortyr och andra grymheter. Ytterligare\r\nsådan utbildning kommer att ordnas.</pre><pre>I sammanhanget kan vidare nämnas att utskottet\r\nhänvisar till Socialstyrelsens Allmänna råd, där det\r\nframhålls att asylsökande i samband med\r\nhälsoundersökning skall informeras om\r\nmöjligheten att genomgå gynekologisk\r\nhälsokontroll.</pre><pre>Interpellanterna frågar vidare om regeringen har\r\nvidtagit några åtgärder för att kvinnor från\r\nBosnien-Hercegovina och Kroatien skall få\r\nkvinnliga tolkar, som ej är av serbisk börd, och att\r\nde vidare skall få kvinnliga förhörsledare och\r\noffentliga biträden.</pre><pre></pre><pre>Frågan om att en asylsökande kan ha särskilda\r\nönskemål rörande en tolks etniska eller religiösa\r\nbakgrund är inte ny. På Invandrarverket är man\r\nmycket väl medveten om problematiken och tar i\r\nmöjligaste mån också hänsyn till sådana önskemål.</pre><pre>Likaså försöker Invandrarverket att i dessa fall om\r\nmöjligt använda kvinnliga utredare. Frågan om att\r\nkvinnliga asylsökande från Bosnien generellt skall\r\nfå kvinnliga offentliga biträden har ännu inte\r\ndiskuterats av Invandrarverket. Man avser\r\nemellertid att göra så inom kort.</pre><pre>Flyktingar som beviljats uppehållstillstånd har\r\nsamma rätt till sjukvård som andra. En annan sak\r\när, att vi i Sverige av naturliga skäl har brister i våra\r\nkunskaper om psykiska krigsskador. Men det pågår\r\nredan verksamhet för att samla och systematisera\r\nsådan kunskap. Vi bör alltså med tiden få\r\nförutsättningar att kunna förbättra vården av dessa\r\nflyktingar.</pre><pre>Jag vill också i detta sammanhang peka på ett\r\nbetänkande av Psykiatriutredningen, där det\r\nföreslås att det inrättas ett särskilt institut, vars\r\nuppgift bl.a. skulle vara att verka för att väl\r\nfungerande rehabiliteringsprogram utvecklas för\r\ntorterade eller traumatiserade flyktingar.\r\nBetänkandet remissbehandlas för närvarande.</pre><pre>Asylsökande har rätt till akut sjukvård. Det\r\ndiskuteras i skilda sammanhang hur gränsen skall\r\ndras mellan akut och annan vård. Här är det viktigt\r\natt notera, att enligt Socialstyrelsens allmänna råd\r\nkräver psykiska symtom och störningar som ångest\r\neller depression akuta åtgärder. Det s.k.\r\nakutbegreppet är alltså i allmänhet inget hinder för\r\natt de kvinnor vi nu talar om skall få vård.</pre><pre>Vid Flyktingmedicinskt centrum i Linköping pågår\r\narbete med att vid ett antal förläggningar bedöma\r\nantalet sexuellt torterade kvinnor från det forna\r\nJugoslavien. Med utgångspunkt häri och med\r\nkunskap om behandlingsåtgärder för kvinnor som\r\nvåldtagits i Sverige, syftar detta arbete till att\r\nupprätta rekommendationer om hur asylsökande\r\nvåldtagna kvinnor och deras barn skall behandlas.</pre><pre>Interpellanterna tar upp den viktiga frågan om\r\ninsatser av frivilligorganisationer för att besöka och\r\nskapa kontakter med flyktingar på förläggningar.</pre><pre>Frivilligorganisationer har sedan länge engagerat\r\nsig berömvärt för asylsökande och flyktingar i vårt\r\nland. De har genom sitt friare sätt att arbeta och\r\ngenom medlemmarnas uppfinningsrikedom och\r\ninitiativförmåga kompletterat det allmännas\r\ninsatser. Den dimension de har kunnat tillföra är av\r\nalldeles särskild betydelse när det gäller flyktingar\r\nfrån de fasanfulla förhållandena i det forna\r\nJugoslavien. Jag hoppas och tror, att\r\nfrivilligorganisationerna här kan spela en ännu\r\nstörre roll. Jag kommer därför att inom kort skriva\r\ntill dem med en vädjan att de skall intensifiera sitt\r\nviktiga arbete för dessa flyktingar på slussar,\r\nförläggningar och i kommuner runt om i Sverige.</pre><pre>Interpellanterna avslutar med att fråga vilka\r\nåtgärder som regeringen tänker vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden. Om frågan syftar\r\npå vad som kommer fram i enskilda ärenden\r\nrörande asyl i Sverige, så är svaret i korthet\r\nföljande: De uppgifter som en utlänning har lämnat\r\ni sådana sammanhang är i utlänningens eget\r\nintresse sekretessbelagt. Dessa uppgifter kommer\r\ninte att föras vidare.</pre><pre>Men frågan har en vidare innebörd. FN:s\r\nsäkerhetsråd har uppmanat medlemsstaterna att\r\nsnarast delge en särskild expertkommission\r\ndokumenterad information om krigsförbrytelser\r\noch brott mot humanitär rätt i det forna\r\nJugoslavien. Det kan inte uteslutas att det blir fråga\r\nom en internationell rättegång mot personer som\r\nmisstänks för att vara skyldiga till krigsförbrytelser.\r\nRegeringen har därför beslutat att personer i\r\nSverige som har förstahandskännedom om sådana\r\növerträdelser skall erbjudas möjlighet att lämna\r\nuppgifter om detta. Regeringen har vidare beslutat\r\natt polismyndigheterna skall ta emot och uppteckna\r\nsådana uppgifter. Uppgiftslämnarnas integritet\r\nskyddas av svensk sekretesslag. Vittnesmålen skall\r\növerlämnas till Utrikesdepartementet, där en\r\nsärskild arbetsgrupp under ledning av\r\ndepartementets folkrättsrådgivare kommer att\r\ngranska uppgifterna. I ett senare skede kan de\r\nkomma att överlämnas till FN eller annat\r\ninternationellt organ.</pre><pre>Information om detta har förts ut i landet via bl.a.\r\nInvandrarverket, ideella organisationer,\r\ninvandrarföreningar och kommunala\r\ninvandrarbyråer.</pre><pre>Sammanfattningsvis vill jag säga följande: Det\r\nfasansfulla som nu sker i det forna Jugoslavien är en\r\ntragedi, som kommer att få svåra och omfattande\r\nkonsekvenser för miljontals människor under\r\ngenerationer framöver. Man kan ha olika\r\nuppfattningar om huruvida det hade varit möjligt\r\natt förhindra kriget eller om hur man nu skall\r\nförfara för att sätta stopp för det. Men en sak kan\r\nvi enas om: Vi har ett stort och krävande ansvar att\r\nhjälpa de länder och de människor som på olika sätt\r\ndrabbats av kriget. Från svensk sida kommer vi att\r\nsjälva och tillsammans med andra länder och med\r\ninternationella organisationer göra vad som står i\r\nvår förmåga för att bidra till att minska lidandet\r\noch, i en framtid, bygga upp vad som har förstörts.</pre><pre>Vi kommer att fortsätta våra insatser i närområdet\r\nför att hjälpa offren för krigsförbrytelserna. Och vi\r\nkommer att fortsätta våra ansträngningar att på ett\r\nmedmänskligt och professionellt sätt ta emot och\r\nhjälpa de krigsdrabbade, som kommit till Sverige.</pre><pre>Då Viola Furubjelke, som framställt\r\ninterpellationen, anmält att hon var förhindrad att\r\nnärvara vid sammanträdet, medgav tredje vice\r\ntalmannen att Maj Britt Theorin fick delta i\r\növerläggningen i stället för interpellanten.</pre><pre>Anf. 18  TREDJE VICE TALMANNEN:</pre><pre>Jag vill erinra om att interpellationssvaren skall\r\nhållas inom den i riksdagsordningen angivna\r\ntidsramen.</pre><pre>Anf. 19  MAJ BRITT THEORIN (s):</pre><pre>Herr talman! Jag vill tacka invandrarministern för\r\ndet utförliga svaret på interpellationen. Vi är åtta\r\nkvinnliga ledamöter från riksdagens samtliga\r\npartier -- alla medlemmar i World Women\r\nParliamentarians for Peace, dvs. Kvinnliga\r\nparlamentariker för fred -- som står bakom de\r\nlikalydande interpellationerna. Vi har också\r\nuppmanat våra kolleger i de sextiotal parlament där\r\nvi har medlemmar att på olika sätt agera för våra\r\nsystrar i Jugoslavien.</pre><pre>Vi känner oss här i första hand representerande\r\nkvinnorna, och inte våra resp. partier. Såvitt jag vet\r\när det första gången som en sådan gemensam aktion\r\növer alla partigränser görs. På samma sätt har\r\nlikalydande interpellationer om en bindande FN-\r\nkonvention som definierar våldtäkter som\r\nkrisförbrytelser lämnats, som vi skall diskutera den\r\n17 maj här i kammaren.</pre><pre>Vi är alla upprörda och skrämda över det ofattbart\r\ngrymma kriget i f.d. Jugoslavien, med otänkbara\r\navskyvärda kränkningar av kvinnor och barn, och\r\nmed systematiska våldtäkter som ett led i en etnisk\r\nrensning. Hur kan människor, som levt som goda\r\nvänner och grannar, bli så grymma mot varandra?\r\nMakthungriga politiska ledare underblåser hat och\r\nrädsla och driver fram våldet. Men våld föder bara\r\nvåld.</pre><pre>Jag delar invandrarministerns uppfattning att vi i\r\nvårt land har ett stort och krävande ansvar att\r\nhjälpa de människor som på olika sätt drabbats av\r\nkriget och göra vad vi kan för att minska lidandet\r\noch bygga upp vad som har förstörts.</pre><pre>Jag delar också invandrarministerns uppfattning att\r\nhjälpinsatserna i första hand behövs i närområdet.\r\nDär talar man samma språk och har samma\r\nkulturella bakgrund. Det råder ingen brist på\r\nlämplig personal, enligt bl.a. Christina Doctare,\r\nsom arbetar på platsen, men väl brist på direkt\r\nekonomiskt stöd.</pre><pre>Invandrarministern åberopar i sitt svar de 320\r\nmiljoner av katastrofmedel som avsattes 1992, i\r\nförsta hand för akuta insatser för de tre miljoner\r\nflyktingarna och att regeringen inom några veckor\r\nskall besluta om stöd till FN-apellen från den 11\r\nmars. Detta är både snabbt nödvändigt och\r\nsjälvklart välkommet.</pre><pre>Min fråga blir då: Avser regeringen att väsentligt\r\nutöka det ekonomiska stödet och direkt rikta det till\r\ndrabbade kvinnor och barn?</pre><pre>I interpellationerna tar vi också upp frågan om de\r\nvåldtagna kvinnorna från det f.d. Jugoslavien, vilka\r\nfinns i Sverige och som behöver särskilt stöd. Vi\r\nfrågar om regeringen har vidtagit åtgärder för att\r\nkvinnor från Bosnien-Hercegovina och Kroatien\r\nskall få kvinnliga tolkar, som ej är av serbisk börd,\r\nliksom att kvinnliga förhörsledare och kvinnliga\r\noffentliga biträden utses.</pre><pre>Invandrarverket tar i möjligaste mån hänsyn till\r\nsådana önskemål och försöker om möjligt att\r\nanvända kvinnliga utredare, svarar\r\ninvandrarministern. Kvinnliga offentliga biträden\r\nhar man ännu inte diskuterat.</pre><pre>Min fråga blir då: Delar invandrarministern vår\r\nuppfattning att det är väsentligt att kvinnliga\r\nförhörsledare och kvinnliga offentliga biträden\r\nutses och att kvinnliga tolkar som ej är av serbisk\r\nbörd utses för kvinnor från Bosnien-Hercegovina\r\noch Kroatien, och vice versa?</pre><pre>Min sista fråga rör vilka extra insatser som\r\nregeringen är beredd att vidta för att våldtagna\r\nkvinnor skall få professionell behandling för att\r\nkunna leva vidare med sina upplevelser. Här\r\nåberopar invandrarministern att\r\nPsykiatriutredningen har ett förslag om ett särskilt\r\ninstitut för torterade och traumatiserade flyktingar.\r\nDet är ett alldeles utomordentligt arbete, som vi vet\r\nhar gjorts t.ex. i Danmark på det här området.</pre><pre>Är invandrarministern beredd att stödja\r\nutredningens förslag? I avvaktan på detta institut,\r\när invandrarministern beredd att föreslå extra\r\ninsatser för sådan professionell behandling?</pre><pre>Nu är det inte bara här i riksdagen som kvinnorna\r\nsamarbetar över alla gränser. I dagarna har ett\r\nprojekt i solidaritet med kvinnor och barn i det f.d.\r\nJugoslavien kallat ''Kvinna till kvinna'' startat. ''Vi\r\nhör er gråt, vi lyssnar på era ord och vi sträcker ut\r\nvåra händer mot er'' säger man och uppmanar alla\r\nSveriges kvinnor att ge ekonomiskt stöd för hjälp\r\ntill självhjälp i form av samtalsgrupper för\r\nförståelse, gemenskap och hjälp till psykosocial\r\nrehabilitering. Om varje kvinna i Sverige skänker 5\r\nkr skulle det bli 20 miljoner kronor. Rädda barnen\r\ntar emot pengar på sitt postgiro.</pre><pre>Alla vägar måste prövas för att få ett slut på kriget\r\noch lidandet. Sverige har för närvarande\r\nordförandeskapet i Europeiska\r\nsäkerhetskonferensen. Varför inte omedelbart\r\nsammankalla ESK:s utrikesministrar till ett extra\r\nkrismöte för att få till stånd ytterligare stödinsatser\r\nför det f.d. Jugoslaviens plågade folk?</pre><pre>Anf. 20  GULLAN LINDBLAD (m):</pre><pre>Herr talman! Jag tackar också kulturministern för\r\nsvaret, som är långt och utförligt.</pre><pre>Inte minst antalet interpellationer vittnar om ett\r\nstort gemensamt intresse. Kvinnor över\r\npartigränserna har gått samman i ett systerskap,\r\nsom vi tidigare har manifesterat på olika sätt, bl.a.\r\ngenom en högtid i Storkyrkan den 23 februari och\r\ngenom deltagande i hjälpinsatser.</pre><pre>Vi gör det som en protest mot det lidande som\r\nkvinnor och barn från det forna Jugoslavien utsätts\r\nför genom ett grymt krig -- ett utrotningskrig -- och\r\nsystematiska våldtäkter. Vi kan inte nog uttrycka\r\nvår avsky för det som skett och sker. Vi kvinnor för\r\nen gemensam kamp för människors rätt att leva i\r\nfred och personlig integritet och deras rätt till hjälp\r\noch skydd från oss som har möjlighet och skyldighet\r\natt föra deras talan.</pre><pre>Min interpellation handlar främst om hjälp till\r\nkvinnorna och barnen i det forna Jugoslavien och\r\nhjälp till dem som har sökt sig hit till Sverige för att\r\nfå en fristad undan krigets fasor. Vi är många\r\ninterpellanter, och alla frågor torde bli noggrant\r\nbelysta, varför jag håller mig till ett par av dem.</pre><pre>Jag delar helt kulturministerns åsikt att de största\r\nhjälpinsatserna behöver göras på plats eller i\r\nnärområdet. Av de 3--3,5 miljoner flyktingarna i\r\ndet forna Jugoslavien befinner sig de flesta i sina\r\nhemtrakter eller i närområdena.</pre><pre>När socialförsäkringsutskottet behandlade\r\nbetänkandet om flykting- och invandrarpolitiken,\r\n1992/93SfU7, hörde vi två läkare med stor kunskap\r\npå området, nämligen Christina Doctare, som\r\narbetar i Kroatien på uppdrag av\r\nVärldshälsoorganisationen, och Birgitta Wetterdal,\r\nsom på Röda korsets uppdrag har besökt Kroatien\r\nför att göra en bedömning av hjälpbehoven. Båda\r\nvar samstämmiga: det är främst på plats som\r\nhjälpen behövs, och vad som främst behövs är\r\nekonomisk hjälp, dvs. pengar. Välutbildad\r\npersonal finns redan. Det är mycket gott om\r\nutbildad vård- och socialpersonal som i dag går\r\narbetslös som skulle kunna göra en insats.</pre><pre>Den redovisning vi har fått av redan gjorda\r\nekonomiska insatser från Sveriges sida, bl.a.\r\ngenom FN och Röda korset, vittnar om att ganska\r\nstora hjälpinsatser har gjorts. Det framgår också av\r\nsvaret att regeringen kommer att prioritera det\r\nprogram som har föreslagits i FN-appellen från den\r\n11 mars. Det känns bra.</pre><pre>Kan kulturministern redan nu säga något om\r\nstorleken på eller inriktningen av de planerade\r\nhjälpinsatserna? Låt mig gärna säga -- jag håller\r\nmed Maj Britt Theorin på den punkten -- att vi\r\nvarmt understöder varje form av ekonomiska\r\ninsatser och att vi helt understöder de föreslagna\r\nsociala programmen till stöd för kvinnor och barn.</pre><pre>''Tiden läker inga sår'' står det på försättsbladet till\r\nRädda barnens tidskrift Barnen och vi nr 3/93. Där\r\nberättar man om de hemska saker som händer och\r\nhar hänt, men också om vad man verkligen kan\r\ngöra. Man berättar om organisationens hembesök\r\nmed stöd och utbildning av deltidsanställda lokala\r\npsykologer, lärare och socialarbetare för att kunna\r\nmöta de stora psykosociala behov som finns bland\r\nflyktingbarn och deras mödrar i Zagrebområdet.\r\nFrån alla håll betonas hur viktigt det är att\r\npersonalen är väl förtrogen med flyktingarnas\r\nspråk, traditioner och kultur. Detta betonades\r\nockså av de båda läkarna vid vår utskottshearing.\r\nDe berättade att det officiella muslimska samhället\r\npå allt sätt försöker stödja de kvinnor som har\r\nvåldtagits i kriget. Varje fredag upprepas t.ex.\r\nbudskapet att dessa kvinnor är hjältinnor i kriget\r\noch att deras barn är muslimska barn, som skall\r\nupptas i det muslimska samhället. Detta är\r\nnaturligtvis oerhört viktigt som ett stöd för dessa\r\nkvinnor, i ett land där just våldtäkt är något\r\nfruktansvärt -- värre än döden, säger kvinnor.</pre><pre>Därmed är jag inne på en av de andra frågorna,\r\nnämligen det oerhört känsliga för kvinnorna att tala\r\nom vad de har upplevt och behovet för de kvinnor\r\nsom har kommit till Sverige att om möjligt få\r\nkvinnliga tolkar av icke-serbisk börd, kvinnliga\r\nförhörsledare och kvinnliga offentliga biträden.\r\nDet är bra att det redovisas att Invandrarverket är\r\npositivt och aktivt i dessa frågor, men det är\r\nnaturligtvis viktigt att ytterligare ansträngningar\r\ngörs.</pre><pre>Hur mycket vi än kräver av våra myndigheter och\r\nhur mycket pengar vi än satsar, är det nödvändigt\r\nmed ett personligt engagemang för inte minst\r\nflyktingkvinnorna och deras barn. Ett sådant\r\nengagemang finner vi inte minst i\r\nfrivilligorganisationerna.</pre><pre>Det är utmärkt att kulturministern nu tar ett\r\ninitiativ i denna fråga för att om möjligt få ett ännu\r\nstörre engagemang från organisationernas sida.</pre><pre>Över huvud taget tycker jag att\r\ninterpellationssvaret ger en bild av strävanden att\r\nså långt det är möjligt hjälpa de kvinnor och barn\r\nsom utsatts för krigets grymheter. Det är också en\r\nsjälvklar uppgift för oss alla som får leva i fred och\r\ntrygghet.</pre><pre>Anf. 21  EVA ZETTERBERG (v):</pre><pre>Herr talman! Även jag vill tacka kulturministern\r\nför svaret på interpellationen.</pre><pre>Jag vill gärna understryka att jag tycker att svaret\r\när utförligt och bra, och tonen i det talar om den\r\nsjälvklarheten att vi har ett gemensamt ansvar, att\r\ndet inte är så att enskilda partier eller regeringen\r\nkan handskas med de här frågorna ensamma. Det\r\nkrävs att vi från alla håll stöttar de kvinnor som har\r\nutsatts för våldtäkter och de barn som har utsatts\r\nför grymheter och att vi snarast bör se till att hitta\r\npå flera sätt att gemensamt stödja dem som har\r\ndrabbats.</pre><pre>Jag tycker alltså att svaret över lag är mycket\r\npositivt, men trots det kvarstår för min del några\r\nfrågor, förutom dem som föregående talare har\r\ntagit upp.</pre><pre>I svaret nämner kulturministern att Sverige under\r\n1992 har satsat 320 miljoner på hjälpinsatser, men\r\njag undrar hur det kommer att bli i framtiden. Hur\r\nser det ut för 1993, om behoven kvarstår?</pre><pre>Jag vill också säga att jag tycker att det på några\r\npunkter är ett passivt svar. Regeringen hänvisar till\r\nolika insatser som skall göras och beslut som skall\r\nfattas, men jag undrar ändå varför man skall vänta.\r\nVarför väntar regeringen t.ex. med att svara på\r\nFN:s appell? Varför går det inte att direkt säga att\r\nSverige självklart ställer upp?</pre><pre>Det talas senare i svaret om att kvinnliga utredare\r\nännu inte har diskuterats men att frågan kommer\r\nupp inom Invandrarverket. Kulturministern\r\nnämner Socialstyrelsens allmänna råd om\r\ngynekologiska undersökningar som man har\r\ntillgång till. Varför inte på de punkterna mer aktivt\r\nvisa att det är nödvändigt att se till att kvinnor får\r\nkunskap om att de här möjligheterna finns?</pre><pre>I slutet av svaret nämns att personer som har\r\nkännedom om att våldtäkter har begåtts skall\r\nerbjudas att lämna uppgifter. Jag undrar: Varför\r\nkan det inte mycket tydligare och klarare sägas att\r\nman skall ta vara på de här kunskaperna och se till\r\natt erfarenheterna verkligen kommer fram? Det\r\nnämns att regeringen har beslutat att polisen skall\r\nta emot sådana här uppgifter, men hur kan man\r\ndriva på det ytterligare?</pre><pre>I kulturministerns svar talas det särskilt om en\r\ninternationell rättegång: ''Det kan inte uteslutas att\r\ndet blir fråga om en internationell rättegång -- -- --\r\n.'' I det betänkande från utrikesutskottet som lades\r\nfram i riksdagen den 25 mars finns ett protokoll från\r\nden hearing som hölls i november, och där talas det\r\nom Corellmissionen och att rättschefen Hans\r\nCorell har rapporterat att det inte bara är önskvärt\r\nutan också juridiskt fullt möjligt att inrätta en\r\nkrigsförbrytardomstol.</pre><pre>I betänkandet står det också att FN:s säkerhetsråd\r\ni februari tog upp detta till beslut och att det inom\r\n60 dagar skulle presenteras en rapport. Då är det\r\nlitet märkligt och svagt att regeringen inte mer klart\r\noch tydligt redan nu aktivt driver frågan om en\r\nrättegång för personer som misstänks för\r\nkrigsförbrytelser. Jag har ändå uppfattat att detta är\r\nnågot som ligger i regeringens intresse.</pre><pre>Herr talman! I svaret nämner kulturministern\r\nockså att man i Psykiatriutredningen föreslår att det\r\nskall inrättas ett särskilt institut med\r\nrehabiliteringsprogram för torterade och\r\ntraumatiserade flyktingar. Det är mycket positivt\r\natt det här förslaget kommer i\r\nPsykiatriutredningen. Jag vill faktiskt nämna att\r\nPsykiatriutredningen fick det här ytterligare\r\nutredningsuppdraget utifrån ett motionsförslag\r\nfrån Vänsterpartiet. Jag vill instämma i Maj Britt\r\nTheorins fråga: Hur ser kulturministern på det här?\r\nKommer kulturministern att aktivt försöka se till att\r\ndet här förslaget genomförs?</pre><pre>Herr talman! Jag vill också med kulturministern ta\r\nupp de asylsökande i Sverige. Som andra talare har\r\nvarit inne på måste behovet av kvinnliga\r\nförhörsledare tydligare understrykas. Jag undrar\r\nockså hur kulturministern ser på det faktum att\r\nkvinnor från det aktuella området, som har utsatts\r\nför våldtäkt, har fått avslag av Invandrarverket.\r\nKänner kulturministern till att så har skett? Hur ser\r\ni så fall kulturministern på det?</pre><pre>Herr talman! Till slut vill jag ställa en fråga om de\r\nfrivilligorganisationer som har ett utmärkt stöd av\r\npolitiska partier. Kds har exempelvis tagit ett\r\nmycket bra initiativ till fredagsträffarna på\r\nNorrmalms torg, där alla partier har ställt upp.\r\nSocialdemokraterna har nyligen gått ut i appeller\r\ntill medlemmarna, och mitt eget parti -- och flera\r\nandra -- har på olika sätt tagit initiativ. Det är bra,\r\nmen jag tror inte att det räcker. Maj Britt Theorin\r\nnämnde exemplet med aktionen Kvinna till kvinna:\r\nom varje kvinna satsar 5 kronor blir det faktiskt\r\ntotalt en viss summa. Jag undrar vilket stöd\r\nregeringen kan ge åt organisationer som på detta\r\naktiva sätt tar upp de här frågorna.</pre><pre>Anf. 22  MARGARETA VIKLUND (kds):</pre><pre>Herr talman! Först vill jag tacka\r\ninvandrarministern för svaret på de likalydande\r\ninterpellationerna.</pre><pre>Den 23 mars i år svarade invandrarministern på en\r\nfråga från mig med liknande innehåll och innebörd\r\nsom de interpellationer som vi i dag får svar på. Vid\r\nen viss jämförelse mellan utformning och innehåll i\r\ndet svar som invandrarministern då gav på frågan\r\noch det som hon nu ger på interpellationerna finner\r\nman att det finns vissa likheter men också en del\r\nolikheter. Det som framför allt gladde mig i svaret\r\ni mars och som gläder mig i dagens svar är den\r\nödmjukhet och respekt som jag tycker mig förstå\r\natt invandrarministern har inför den svåra\r\nsituationen i det forna Jugoslavien. Det är en\r\nödmjukhet och en respekt som jag tror att vi alla\r\nhar. Jag tänker speciellt på situationen i Bosnien-\r\nHercegovina.</pre><pre>Kriget i Jugoslavien får aldrig uppfattas som en\r\nolycklig och isolerad företeelse i Europas sydöstra\r\nhörn. De obeskrivliga grymheterna måste upphöra,\r\nhelst i dag, allra helst just nu. Men minst lika viktigt\r\när att man får ordning på den instabilitet som\r\nsituationen i det forna Jugoslavien orsakar hela den\r\ninternationella säkerheten.</pre><pre>Situationen i Bosnien-Hercegovina är katastrofal.\r\nTusentals flyktingar lever under ytterst primitiva\r\nsanitära förhållanden. Människor svälter och\r\nfryser, en del till döds. De dödas, våldtas och\r\nstympas. Intensiva åtgärder krävs för dessa\r\nmänniskor i Bosnien. Vi försöker också att hjälpa\r\ndem på olika sätt, och det är bra. Det är också bra\r\natt FN:s säkerhetsråd har beslutat att tillsätta en\r\ninternationell tribunal, så att de människor som\r\nligger bakom de illdåd som sker i Ex-Jugoslavien\r\nkan ställas inför rätta och ställas till svars för sina\r\nhandlingar. I de domstolarna anser jag att det också\r\nmåste ges utrymme för representanter för alla de\r\nkvinnor och barn som har utsatts för systematiska\r\nvåldtäkter, så att de kan framföra sin sak och sin\r\nrätt att behandlas enligt mänskliga rättigheter.\r\nTänker invandrarministern medverka till att det\r\nblir så?</pre><pre>I dag finns det i vårt land många från Bosnien-\r\nHercegovina och från andra länder i forna\r\nJugoslavien. Många av dem har varit med om dessa\r\nohyggliga upplevelser som jag nyss har talat om. Vi\r\nvet inte hur många kvinnor och barn det finns i vårt\r\nland som har blivit utsatta för de här systematiska\r\nvåldtäkterna. För många kvinnor är det också av\r\nolika skäl tabubelagt att berätta om att de har varit\r\nmed om våldtäkter, men det finns kunskap om att\r\nden som har blivit utsatt för sådana här\r\nvåldshandlingar, våldtäkter och andra\r\nkrigshandlingar, blir förstörda både fysiskt och\r\npsykiskt för resten av livet.</pre><pre>Jag har besökt en del flyktingslussar i Sverige. Det\r\när inte några uppmuntrande besök precis. Där har\r\njag mött många människor från det forna\r\nJugoslavien. Jag har också genom fredagsmötena\r\nkl. 12 på Norrmalms torg -- som kds kvinnoförbund\r\ninitierade -- mött många från framför allt Bosnien-\r\nHercegovina. Dessa möten började vi med redan\r\nden 18 december förra året, i första hand som en\r\nprotest och en opinion mot de systematiska\r\nvåldtäkterna i det forna Jugoslavien. Vid mina\r\nbesök i flyktingslussarna har jag framför allt velat\r\nmöta kvinnorna och barnen från Bosnien. Jag har\r\nockså fått göra det. De har ställt mig många frågor\r\nom den behandling eller brist på behandling som de\r\nupplever att Sverige bistår dem med. Många av\r\ndem känner sig rent av illa behandlade.</pre><pre>Vid en flyktingsluss -- jag vill inte säga vilken --\r\nfanns det en fungerande dusch för ca 150 personer.\r\nJag såg den. Familjemedlemmarna som så väl\r\nbehöver varandra hade man skiljt åt, så att männen\r\nbodde för sig och kvinnorna och barnen för sig.\r\nBarn var man tydligen till man var ca 15 år.\r\nPojkarna fick t.o.m. i den åldern bo ihop med\r\nkvinnorna och samsas om den enda duschen. Vad\r\ntänker invandrarministern göra för att förbättra\r\nförhållandena, den inre miljön, vid\r\nflyktingslussarna?</pre><pre>Jag blev mer eller mindre chockad över den\r\nsituation som jag fick uppleva. Jag har inte nämnt --\r\noch vill inte -- alla detaljer. Inför dessa flyktingar\r\nskäms jag faktiskt över att vara svensk\r\nriksdagsledamot och indirekt värd för det\r\nmottagande, omhändertagande, som vi har givit\r\ndem när de har kommit till vårt land. Jag förstår att\r\ndet jag har beskrivit inte gäller alla slussar, men för\r\nmig räcker det att det finns en sluss -- jag vet att det\r\nfinns flera -- som ser ut som den jag bl.a. besökte.</pre><pre>Visserligen skall inte flyktingarna stanna vid en\r\nsluss så länge -- max tre månader. Men bland de\r\nkvinnor jag mötte hade flera varit där mer än fem\r\nsex månader. De såg ingen ljusning på sin tillvaro.\r\nEn del trodde t.o.m. att de gjort eller sagt något fel\r\neller olämpligt, eftersom de får stanna så länge på\r\nslussen.</pre><pre>På förläggningen bodde det 20-22 personer i varje\r\nrum, unga och gamla, friska och sjuka. De hade\r\ningen möjlighet till avskildhet och lugn. Vad kan\r\ninvandrarministern göra för att förkorta tiden vid\r\nslussen? Den tiden är ju för många en lång pina.\r\nVad tänker invandrarministern göra för att om\r\nmöjligt åtminstone något förgylla den tiden? Jag\r\nvet att problemen är stora, att resurserna är\r\nbegränsade och att vi av olika skäl måste ta hand\r\nom så många flyktingar som möjligt. Men vi måste\r\nockså hjälpa dessa flyktingar att bearbeta sina\r\nupplevelser, ge dem möjlighet att ta till vara sina\r\negna resurser och ge dem tillbaka tron på\r\nmänniskan som individ och på människans egen\r\nförmåga att kunna ta tag i sina problem och kanske\r\ngöra något positivt av dem.</pre><pre>Anf. 23  MARGITTA EDGREN (fp):</pre><pre>Herr talman! Tack kulturministern för svaret som\r\njag, tillsammans med flera andra talare, tycker\r\nandas en respekt för och insikt i problemens\r\nsvårighetsgrad. Det andas också respekt för att det\r\ninte finns några enkla lösningar.</pre><pre>Det är ju inget nytt fenomen att våldtäkter används\r\nsom en del i krigsföring. Denna gång handlar det\r\nom forna Jugoslavien. Det förfärliga hände ju även\r\njudarna i Tyskland. Då var det många som sade att\r\nman inte visste vad som pågick. Det kan vi ju inte\r\nskylla på denna gång. Vi vet att muslimer\r\nsystematiskt dödas och drivs ut ur Bosnien och att\r\nman systematiskt våldtar kvinnor i speciella läger\r\noch skolor. Vi vet att man bryter ner människornas\r\nsjälvkänsla och människovärde och att det är ett av\r\nmålen i detta krig.</pre><pre>Jag uppskattar mycket den insikt som Birgit\r\nFriggebos svar visade på, att insatser i närområdet\r\nmåste genomföras och måste ökas samt att Sveriges\r\ninsatser där skall systematiseras ytterligare.</pre><pre>Jag skulle vilja ställa några frågor om vad vi gör här\r\ni Sverige när dessa kvinnor efter många strapatser\r\nkanske har lyckats ta sig hit. De möts då av samma\r\nhandfallenhet som svenska kvinnor som har\r\nvåldtagits möts av. Det finns ingen beredskap för\r\natt detta fasansfulla kan ha hänt dem. I den\r\nmottagningsapparat som vi har byggt upp finns det\r\ningen insikt i eller kunskap om hur man närmar sig\r\ndessa problem och tolkar signaler. Därav följer att\r\nkvinnorna, så fort de kommer till Sverige, också\r\nkänner att de blir negligerade och inte accepterade.</pre><pre>Det gemensamma för kvinnor i en sådan här\r\nsituation -- oavsett om de är svenska eller\r\nbosniska -- är att att de själva skäms. Den\r\nskamkänslan måste den som tar emot dessa kvinnor\r\nha förståelse för, och denna måste också veta hur\r\nman bygger upp självkänslan hos kvinnan så att hon\r\nvågar berätta trots skamkänslan.</pre><pre>Min fråga till Birgit Friggebo gäller utbildningen av\r\npersonalen i Sverige. I svaret sade Birgit Friggebo\r\natt man har arrangerat utbildningskonferens för\r\npersonal vid slussar, förläggningar, vårdcentraler\r\noch den kommunala flyktingmottagningen om hur\r\nmänniskor påverkas av krig, tortyr och andra\r\ngrymheter. Jag skulle vilja att man i en sådan\r\nutbildning fokuserade hur kvinnor som har varit\r\nutsatta för våldtäkter som ett medel i krigföringen\r\nupplever det och hur de måste tas emot och\r\nbehandlas. Kan Birgit Friggebo svara på om den\r\naspekten finns med i utbildningen?</pre><pre>Min andra fråga har säkert varit uppe tidigare. Hur\r\ninverkar det på bedömningen av en kvinnas\r\nasylskäl, om hon har blivit våldtagen som en\r\nkrigshandling? Hur inverkar detta på bedömningen\r\nav kvinnans möjlighet att få asyl? Jag menar att\r\nvåldtäkt måste erkännas som en form av tortyr, och\r\ndärmed skall kvinnan ges rätt till asyl.</pre><pre>Anf. 24  MARIANNE ANDERSSON (c):</pre><pre>Herr talman! Först vill jag också tacka\r\ninvandrarministern för det utförliga svaret. Vi\r\nkänner alla sorg, vrede och vanmakt inför det som\r\npågår i det forna Jugoslavien. Vi känner sorg och\r\nvrede inför den vanmakt som det internationella\r\nsamfundet visar inför det som sker i det forna\r\nJugoslavien. Allra mest känner vi sorg, vrede och\r\nvanmakt inför de oerhörda övergrepp och det\r\nsystematiska våld som kvinnor och barn utsätts för.</pre><pre>Det räcker dock inte bara med att känna sorg och\r\nvrede. Vi har en skyldighet att göra vad vi kan för\r\natt stoppa våldet och för att lindra verkningarna.\r\nEgentligen är det förvånansvärt hur litet\r\nuppmärksamhet och hur litet engagemang våldet\r\nmot kvinnor och barn trots allt har väckt.</pre><pre>Förra veckan var det 50 år sedan stormningen av\r\ngettot i Warszawa. När omfattningen av\r\növergreppen mot judarna under andra värlskriget\r\nblev klarlagt, var det samfällda omdömet att detta\r\naldrig får ske igen. I dag pågår etnisk resning i det\r\nforna Jugoslavien, och omvärlden tittar på. Nu kan\r\nvi inte skylla på att vi ingenting vet. Det här sker i\r\nEuropa i dag. Länderna i Europa har naturligtvis\r\nett särskilt ansvar, och vi i Sverige har också ett\r\nstort ansvar. Vi måste försöka ta ansvar\r\ngemensamt.</pre><pre>Jag vill göra en del kommentarer till svaren på våra\r\nfrågor och ställa några följdfrågor. När det gäller\r\ninsatserna inne i det forna Jugoslavien har\r\nstatsrådet redogjort för vad Sverige har gjort hittills\r\noch vad som troligen skall komma att ske. Jag\r\nhoppas och förutsätter att stödet utökas. Det vore\r\nbra om vi kunde få ett besked om detta.</pre><pre>I det sammanhanget vill jag också fråga vilka\r\nkontakter Sverige har tagit med andra europeiska\r\ninstitutioner som inte är nämnda i svaret, såsom\r\nEuroparådet och EG, för att få en mer samlad\r\naktion just när det gäller hjälp och stöd till kvinnor\r\noch barn som har utsatts för sexuella övergrepp.</pre><pre>När det gäller de kvinnor som kommer hit till\r\nSverige har jag viss förståelse för svårigheterna att\r\ngöra systematiska undersökningar om vilka kvinnor\r\nsom har utsatts för sexuellt våld. Alla tortyroffer\r\nhar svårt att tala om sina upplevelser. När det gäller\r\nkvinnor som har utsatts för sexuellt våld är denna\r\nsvårighet ännu större. Människor med erfarenheter\r\nkan ganska snart få klart för sig att sådana\r\növergrepp har skett. Det ställer alltså mycket stora\r\noch grannlaga krav på de människor som har\r\nkontakt med kvinnor som kommer från t.ex.\r\nBosnien-Hercegovina. Den utbildning som\r\ninvandrarministern beskrev i svaret är således\r\noerhört viktig. Jag hoppas också att även\r\nmänniskor som redan tidigare har erfarenheter och\r\nkunskaper på det här området, t.ex. läkare och\r\nannan sjukvårdspersonal, används direkt för att ta\r\nhand om dessa flyktingar.</pre><pre>Det är av största vikt att dessa kvinnor får kvinnliga\r\ntolkar och kvinnliga offentliga biträden. Jag anser\r\natt invandrarministern bör ge Invandrarverket\r\ntydliga signaler om detta.</pre><pre>Just i dag kommer 400 flyktingar från Bosnien-\r\nHercegovina till flyktingförläggningen i min\r\nhemkommun i Vårgårda. Det är män, kvinnor och\r\nbarn. Vilka krigsupplevelser de har vet jag inte.\r\nMen själv tänker jag göra vad jag kan tillsammans\r\nmed frivilligorganisationerna för att stödja och\r\nhjälpa dem. Jag är helt övertygad om att den sociala\r\nkontakten som svenskar personligen kan ge är\r\noerhört viktig. Det är bra att invandrarministern nu\r\ntänker skriva till frivilligorganisationerna. Jag\r\nhoppas att det sker snabbt, eftersom det är svårt\r\nmed dessa kontakter.</pre><pre>Jag förstod inte riktigt statsrådets svar när det gäller\r\ndet arbete som utförs vid Flyktingmedicinskt\r\nCentrum i Linköping för att kartlägga antalet\r\nsexuellt torterade kvinnor och barn från det forna\r\nJugoslavien för att därigenom kunna lägga upp\r\nbehandlingsprogram. Vi vet ju att det finns kvinnor\r\nsom har utsatts för sådant våld. Utifrån det borde\r\nman kunna utforma behandlingen. Antalet kvinnor\r\nbehöver egentligen bara påverka omfattningen av\r\nen sådan behandling. Det är angeläget att\r\ninsatserna sker snabbt för att inte konsekvenserna\r\nför dessa kvinnor skall förvärras ytterligare. Avser\r\ninvandrarministern att skynda på ett sådant\r\nbehandlingsprogram?</pre><pre>Jag har ytterligare en fråga att ställa till\r\ninvandrarministern. Det är för övrigt samma fråga\r\nsom Margitta Edgren ställde. Hur kommer\r\nbehandlingen av asylärendena att påverkas när det\r\ngäller dessa kvinnor? Som jag ser det måste deras\r\nupplevelser utgöra ett särskilt skäl för asyl av\r\nhumanitära skäl, när man gör den samlade\r\nbedömningen av asylärendet.</pre><pre>Jag håller med Eva Zetterberg om att svaret är\r\nnågot defensivt beträffande vittnesmålen om\r\nsexuella övergrepp. Invandrarministern säger att\r\ndessa vittnesmål kan komma att överlämnas till FN\r\neller annat internationellt organ. Det bör väl vara\r\nen målsättning och en stark avsikt att överlämna\r\ndessa vittnesmål för att krigsförbrytarna skall\r\nkunna ställas till svars.</pre><pre>Anf. 25  ANNIKA ÅHNBERG (-):</pre><pre>Fru talman! Också jag vill tacka för svaret på våra\r\ngemensamma interpellationer.</pre><pre>''Vad våldet må skapa är vanskligt och kort, och dör\r\nsom en stormvind i öknen bort'' skaldade Tegnér i\r\nden ofta citerade dikten Det eviga. Tyvärr hade han\r\nhelt fel. Det våldet skapar lever länge kvar i\r\nmänniskors kroppar och i deras själar.</pre><pre>Det vi i dag ser hända i Jugoslavien är en verklighet\r\nsom är långt värre än vad vi för en kort tid sedan\r\nbara kunde betrakta som en ondskefull och\r\nfruktansvärd mardröm. Vi som lever i omvärlden\r\nhar naturligtvis ett enormt ansvar för att göra vad vi\r\nkan för att stoppa det fruktansvärda som händer\r\nmen också för att göra vad vi kan för att hjälp de\r\nmänniskor som blir offren i dessa fruktansvärda\r\nprocesser.</pre><pre>Jag delar också uppfattningen att det viktigaste är\r\ndet som kan göras i närområdet. Kulturministern\r\nsade i svaret att regeringen inom några veckor\r\nkommer att fatta beslut med anledning av FN:s\r\nappell från den 11 mars. Jag vet naturligvis att\r\npolitisk handläggning av sådana ärenden alltid tar\r\ntid. Men ändå vill jag gärna understryka den fråga\r\nsom tidigare har ställts: När kommer detta besked?\r\nVad är det fråga om för storlek på insatserna?\r\nAppellen kom före mitten på mars, och vi är nu\r\nredan i slutet av april, så därför känns ''inom några\r\nveckor'' som en lång tid.</pre><pre>Jag delar också kulturministerns uppfattning om att\r\nlyhördheten är viktig. De handläggare som dessa\r\nkvinnor möter måste vara lyhörda, de måste kunna\r\nlyssna sig till vad kvinnorna har att säga.</pre><pre>Jag blir därför litet förvånad över att det i svaret\r\nsägs att Invandrarverkets bedömning är att\r\npersonalens lyhördhet kommer att göra det möjligt\r\natt ge kvinnor som drabbats av dessa systematiska\r\nvåldtäkter hjälp genom de befintliga systemen,\r\nt.ex. förläggningssjukvården. Delar\r\nkulturministern verkligen den uppfattningen? Själv\r\nhar jag väldigt svårt att föreställa mig att det räcker\r\natt lyssna på kvinnorna och sedan länka in dem i en\r\nvård som inte alls är avsedd för att möta den här\r\ntypen av fruktansvärda erfarenheter och att hjälpa\r\ntill att läka de själsliga sår som har uppstått.</pre><pre>Jag tror för min del att det behövs helt speciella\r\nsystem för att möta kvinnor med sådana här behov,\r\noch jag är litet bekymrad över att kulturministern\r\nenligt svaret tycks tro att detta är något som vi kan\r\nlänka in i den vanliga sjukvården. Det handlar om\r\nfruktansvärt ovanliga upplevelser, och jag tror att\r\nman också måste hitta nya metoder att möta dem.</pre><pre>Jag vill ta upp en liten delaspekt som inte har\r\nberörts så mycket i de tidigare inläggen från\r\ninterpellanterna, nämligen\r\nfrivilligorganisationerna. Jag delar uppfattningen\r\natt deras insatser är oerhört värdefulla, och jag\r\ntycker att det är bra att kulturministern avser att\r\nfråga dem om de kan öka sina insatser. Men det\r\nvore också bra om kulturministern kunde fråga\r\ndem om de behöver någon typ av ekonomiskt stöd\r\nfrån regeringen, om regeringen kan ställa upp med\r\ndet, och om de möter hinder i sin verksamhet, om\r\ndet finns något som kunde förändras i de attityder\r\nde möter, t.ex. bland personalen på olika\r\nförläggningar, och om man i så fall kunde hjälpa till\r\natt undanröja de hindren. Jag tror att de insatser\r\nsom frivilligorganisationerna kan göra är oerhört\r\nviktiga.</pre><pre>Kulturministern skriver i svaret: Det kan inte\r\nuteslutas att man internationellt kommer att ordna\r\nrättegångar för att döma dem som har gjort sig\r\nskyldiga till de här fruktansvärda brotten. Den\r\npassiva formulering som används -- ''det kan inte\r\nuteslutas'' -- förvånar mig. Jag tycker att Sverige\r\nborde inta en mer aktiv, pådrivande roll i det\r\nsammanhanget. Jag tror att en sådan typ av\r\nrättegång eller tribunal skulle kunna förberedas\r\ngenom att vi här samlar upp det vi kan bidra med,\r\nden kunskap som finns här om vad som har hänt i\r\ndet forna Jugoslavien. Det kunde ske genom att vi\r\ni Sverige ordnade någon typ av konferens för att\r\nsamla upp de kunskaper som finns här, så att detta\r\nsedan kan föras vidare på ett systematiskt sätt i\r\ninternationella sammanhang.</pre><pre>Anf. 26  Kulturminister BIRGIT FRIGGEBO\r\n(fp):</pre><pre>Herr talman! Jag vill först be om ursäkt för det\r\nlånga svar jag lämnade inledningsvis, men det hör\r\ntill ovanligheterna att åtta kvinnor faktiskt ställer\r\nden här typen av interpellation.</pre><pre>Jag börjar ändå nu bli alltmer optimistisk om\r\nengagemanget i Sverige för den här frågan. Det har\r\nvarit väldigt tyst under väldigt lång tid, och det har\r\npå många håll sagts att det har varit svårt att få till\r\nstånd ett engagemang -- det gäller inte minst\r\nfrivilligorganisationernas olika\r\ninsamlingsverksamheter. Jag tycker nog ändå att vi\r\nunder de senaste veckorna, då vi har sett fasansfulla\r\nbilder från det forna Jugoslavien i TV, har kunnat\r\nmärka ett något större engagemang. Människor har\r\nfrågat: Vad kan vi hjälpa till med? Vad kan vi göra?</pre><pre>Det var därför alldeles utmärkt att Annika\r\nÅhnberg här frågade hur vi skall kunna stimulera\r\nfrivilligorganisationerna. Jag är beredd att\r\nuppmärksamma dem på att de naturligtvis har\r\nmöjligheter att t.ex. besöka asylsökande på våra\r\nförläggningar. Det sker redan, men engagemanget\r\nfrån oss svenskar kan bli ännu större. Det är en\r\nsjälvklarhet att man på olika sätt skall stödja\r\nfrivilligorganisationerna, inte minst deras\r\ninsamlingsverksamhet.</pre><pre>Maj Britt Theorin frågade om insatser direkt\r\nriktade till kvinnor och barn. Röda korsets sociala\r\nprogram där nere kom ju till stånd tack vare\r\nSveriges stöd, och det är också direkt riktat till\r\nkvinnorna och barnen, liksom även Caritas\r\nprogram. Dessutom finns ett annat svenskt projekt\r\nsom drivs via Rädda barnen men som dock inte\r\nstöds av staten utan fungerar genom insamlade\r\nmedel.</pre><pre>Det behövs alltså mer stöd. Riksdagen fattade för\r\ninte så länge sedan beslut om att ställa ytterligare\r\n150 miljoner kronor till förfogande. Inom\r\nregeringen kommer vi att behandla FN-appellen\r\ninom en snar framtid. Vi är från regeringen beredda\r\natt skynda på SIDA:s handläggning av dessa\r\närenden, vilken lämnar ett underlag för de bidrag\r\nsom vi ger.</pre><pre>Vi har tidigare gett ett massivt stöd till UNHCR,\r\noch det kommer vi att fortsätta med. Som jag\r\npåpekade i mitt svar finns det dessutom, inom\r\nramen för den nya appellen, program som riktas\r\ndirekt till kvinnorna. Vi kommer att lägga särskild\r\nvikt vid de programmen.</pre><pre>Det frågades också om jag delar uppfattningen att\r\ndet är väsentligt att kvinnor kan vara tolkar och\r\nombud. Ja, jag delar den uppfattningen.\r\nInvandrarverket har redan åstadkommit en del,\r\noch man är beredd att också ta upp frågan om\r\nombud. Vi skall inte bortse från att man på\r\nInvandrarverket, som formellt har att hantera\r\nmånga av de här frågorna, har tagit många egna\r\ninitiativ och ligger väl framme.</pre><pre>Det har också ställts frågor beträffande FN-\r\nappellen och varför vi väntar. Besked har redan\r\ngivits UNHCR om att vi kommer att fortsätta att\r\nge stöd till UNHCR. Vi har från svensk sida varit\r\nmycket pådrivande. I maj förra året var fru Ogata\r\nhär och var förtvivlad över att hon inte fick några\r\npengar alls. Bl.a. det var bakgrunden till att vi tog\r\ninitiativ till den stora Genèvekonferensen, och\r\ndärigenom fick den appell som då var ute full\r\ntäckning. Efter det har det inte varit några\r\nbekymmer. Nu har man gått ut med en ny appell,\r\nsom avser perioden april--december.</pre><pre>Några av interpellanterna har sagt att mitt svar var\r\npassivt i fråga om en krigsförbrytardomstol och\r\nmöjligheten att lämna uppgifter om\r\nkrigsförbrytelser. Det är möjligt att formuleringen\r\ni svaret kan uppfattas som passiv, men ingen kan\r\nvara omedveten om det arbete som Sverige i det här\r\nsammanhanget har lagt ner, bl.a. via\r\nCorellkommissionen, som ju har tagit fram ett\r\nsystem för detta. Regeringen har aktivt gått ut till\r\nexempelvis flyktingförläggningar och\r\ninvandrarbyråer och uppmanat dem att se till att\r\nden som eventuellt vill lämna upplysningar om\r\nnågon krigsförbrytelse går till polisen. Vi har aktivt\r\nanimerat människor att gå till polisen. Hittills har\r\ndet också kommit in ett femtiotal sådana\r\nanmälningar till UD.</pre><pre>I svaret sägs att det ''sannolikt'' blir en\r\nkrigsförbrytarrättegång. I den formuleringen ligger\r\nen förhoppning om att en sådan skall komma till\r\nstånd. Vår bedömning är dessutom att det\r\nförmodligen kommer att ske. Svaret från\r\nregeringen är alltså mycket aktivt vad avser den\r\nfrågan.</pre><pre>Jag blev litet förvånad över uppgiften att några av\r\nde våldtagna bosniska kvinnorna skulle ha fått\r\navslag på sin ansökan om att få stanna i Sverige.\r\nDet fattas över huvud taget inga beslut beträffande\r\nbosniska kvinnor, så det kan inte ha förekommit.\r\nIngen har fått avslag, men ingen har hittills heller\r\nfått bifall. Som jag har sagt några gånger har\r\nInvandrarverket nu skickat ett antal ärenden till\r\nregeringen för att få vägledning om hur man skall\r\ngöra med personer som kommer från Bosnien.</pre><pre>Anf. 27  MAJ BRITT THEORIN (s):</pre><pre>Herr talman! Jag vill först slå fast det jag tycker är\r\ndet viktigaste av allt, nämligen att vi tydligen\r\nallihop är helt överens om att det krävs massiva\r\ninsatser och att vi alla vill ställa upp på det. Det tror\r\njag är mycket viktigt.</pre><pre>Jag fick inte riktigt något svar på min fråga om hur\r\npass mycket regeringen är beredd att utöka det\r\nekonomiska stödet. Det är nog många som undrar,\r\nmen vi kanske får svar i Birgit Friggebos nästa\r\ninlägg. Vi har emellertid fått besked om att det\r\nbehövs ett utökat stöd, att regeringen vill skynda på\r\noch att man vill ge fortsatt stöd till UNHCR.</pre><pre>Jag noterar också det positiva i att\r\ninvandrarministern ändå säger att hon delar vår\r\nuppfattning att det är viktigt att det finns kvinnliga\r\nförhörsledare, kvinnliga offentliga försvarare och\r\nkvinnliga tolkar. Invandrarverket får väl lyssna\r\nordentligt med båda öronen och förstå att det är en\r\nsignal från både regering och riksdag. Vi vill gärna\r\nse till att man på Invandrarverket inte bara gör vad\r\nman kan, utan gör något mer än vad man kan. De\r\nskall lägga ned en stor ambition i det arbetet.</pre><pre>Det finns många skäl till att det är nödvändigt att\r\ni just sådana här fall ha kvinnliga tolkar, som inte\r\nkommer från den andra sidan i konflikten, eller att\r\nha kvinnliga förhörsledare och kvinnliga offentliga\r\nbiträden. Vi vet det från våldtäktsfall i Sverige, och\r\nvi vet det också från de internationella\r\nförhandlingarna.</pre><pre>Jag fick däremot inte besked om\r\ninvandrarministerns uppfattning om det förslag\r\nsom Psykiatriutredningen behandlar om ett särskilt\r\ninstitut liknande det som finns i Danmark för\r\ntorterade och traumatiserade flyktingar. Ett sådant\r\nskulle uppenbart fylla en mycket stor funktion i\r\nSverige. Också på den punkten vore det bra med ett\r\npositivt svar från regeringen. Är\r\ninvandrarministern beredd att föreslå extra\r\ninsatser?</pre><pre>Det tar sin tid, som alla vet, att först få ett\r\nutredningsförslag, och sedan remissbehandla det\r\noch så få det till ett regeringsförslag. I avvaktan på\r\natt ett sådant institut kommer till stånd, som jag\r\nhoppas att det verkligen gör, vore det bra att få ett\r\nuttalande om att man är beredd att satsa extra för\r\nden här professionella behandlingen. Till syvende\r\noch sist står och faller allting med detta. För att över\r\nhuvud taget ha en möjlighet att hjälpa dessa\r\nkvinnor -- och barnen som det också är fråga om --\r\nur sin traumatiska upplevelse måste det till massiv\r\nprofessionell kunskap. Det finns, som jag tror flera\r\nav oss har sagt här tidigare, en benägenhet att inte\r\nvilja tala, att skämmas, att gömma undan. Det är så\r\noerhört viktigt att de professionella människor som\r\narbetar med detta lär sig och vet hur det går till att\r\nfå fram uppgifterna för att därmed också kunna\r\nhjälpa de människor som är i nöd.</pre><pre>Låt mig till slut bara säga att det behövs mycket\r\nmera av kvinnliga initiativ. Det fordras\r\nförhandlingar, försoning, FN-insatser på den\r\npositiva sidan -- det fordras väldigt mycket mer av\r\ndet tänkande som kvinnor representerar,\r\nflyktinghjälp och annat. Jag är glad för att det här\r\nförsta steget har tagits i riksdagen.</pre><pre>Anf. 28  GULLAN LINDBLAD (m):</pre><pre>Herr talman! Jag sade från början att jag tyckte det\r\nvar ett positivt svar. Jag tycker att de ytterligare\r\nfrågor som har belysts har gjort att vi fått bra svar\r\npå våra frågor. En sak kan väl kulturministern vara\r\nnöjd med: att kunna gå tillbaka till den samlade\r\nregeringen och säga att kvinnorna i riksdagen är så\r\npåstridiga, att nu måste det här anslaget vara\r\nmycket stort, för detta är viktigt.</pre><pre>Så tycker jag att jag kan tolka allas vår uppfattning\r\nom detta.</pre><pre>I Dagens Nyheter den 8 mars läste jag en skakande\r\nberättelse av journalisten och författaren Slavenka\r\nDrakulic, som berättade om sitt personliga möte\r\nmed en kvinna som blivit utsatt för en\r\ngruppvåldtäkt. Kvinnan säger så här: ''Din egen\r\nkropp blir en fiende. Man hatar sig själv. Till slut\r\ndrömmer du om att dö.''</pre><pre>Vi kan knappast föreställa oss hur det känns för\r\ndessa kvinnor. Ändå tror jag att vi kvinnor kanske\r\nbättre än männen verkligen kan försöka leva oss in\r\ni hur det känns att bli så förnedrad.</pre><pre>Man måste veta för att kunna hjälpa på bästa sätt --\r\noch inte i sämsta fall trampa in i människors liv,\r\nvisserligen med god vilja, men ändå försvåra den\r\nläkningsprocess som det här är fråga om.</pre><pre>Jag noterar med stor tillfredsställelse att\r\nFlyktingmedicinskt centrum i Linköping nu arbetar\r\nfram rekommendationer för hur de asylsökande\r\nkvinnorna och deras barn skall behandlas.</pre><pre>Margareta Viklund tog upp en fråga som ofta\r\ndebatteras i pressen, nämligen\r\nförläggningsverksamheten och de sanitära\r\nförhållandena. Ingen vet bättre än jag vilka\r\nsvårigheter det är när det kommer tusen flyktingar\r\nfrån f.d. Jugoslavien hit varje vecka. Vi måste alltså\r\nförstå svårigheterna, men samtidigt måste vi göra\r\nallt vi kan för att förbättra förhållandena. Jag har\r\nsjälv varit på ort och ställe på flera förläggningar\r\noch sett att det finns många brister. Det vore dock\r\nbra om kulturministern kunde säga någonting om\r\ndessa strävanden.</pre><pre>En sak till är viktig. De flesta vill verkligen\r\nåtervända hem, det säger nästan alla samfällt. Även\r\nom det är till ett hem som är bombat så vill de till\r\nhemorten.</pre><pre>Jag ser också som en oerhört viktig gemensam\r\nuppgift för oss att finna former för dessa kvinnor att\r\nkunna repatrieras så småningom. Det är en uppgift\r\nsom vi alla kan verka för.</pre><pre>Anf. 29  MARGARETA VIKLUND (kds):</pre><pre>Herr talman! Invandrarministern påpekar i sitt svar\r\npå interpellationerna att SIDA har givit medel till\r\nbl.a. Caritas i Sverige för en verksamhet riktad till\r\nde utsatta kvinnorna i förläggningar i Kroatien.</pre><pre>Det är bra. Det är också bra att Sverige stöder FN:s\r\nappell från den 11 mars för f.d. Jugoslavien. I den\r\ningår insatser för flyktingkvinnor. Det behöver\r\ndock uppmärksammas att sådana insatser behövs\r\nockså för flyktingkvinnorna här i Sverige. Jag anser\r\nsåledes att det nu är dags att också titta litet\r\nnärmare på de kvinnor från f.d. Jugoslavien som\r\nfinns i vårt land i slussar och förläggningar. I den\r\ngruppen finns många med djup ångest och\r\nobearbetade problem. Man berättar inte i första\r\ntaget att man utsatts för våldtäkt, speciellt inte om\r\nman kommer från Bosnien-Hercegovina.</pre><pre>Herr talman! Jag har inte av invandrarministerns\r\nsvar kunnat utläsa att det finns någon strukturerad\r\nplan över hur man kan hjälpa kvinnor från f.d.\r\nJugoslavien på ett professionellt och\r\nmänniskovärdigt sätt. Det talas om\r\npsykiatriutredning och Flyktingmedicinskt centrum\r\ni Linköping, och det är ju bra. Men jag saknar en\r\nstruktur, en plan för hur man tänker gå till väga.\r\nTänker invandrarministern utarbeta en sådan plan?</pre><pre>Jag tycker att det är litet besynnerligt att med citat\r\nfrån socialförsäkringsutskottets betänkande tala\r\nom att man måste ta de våldtagna kvinnornas\r\nsvårigheter att berätta om sina svåra upplevelser\r\nsom ett skäl till att inte försöka få tag i dessa\r\nkvinnor som gått igenom hemska upplevelser.</pre><pre>Vad det hela handlar om är dessa kvinnors stora\r\nbehov av att bearbeta problemen och få komma till\r\nmedicinsk och gynekologisk undersökning.</pre><pre>Det måste finnas en väg att nå dessa kvinnor. Är\r\ninvandrarministern beredd att försöka finna den\r\nvägen?</pre><pre>Jag känner till en kvinnlig läkare från Kroatien som\r\nnu är distriktsläkare i Sverige och som har tagit\r\nfram ett frågeformulär riktat till kvinnorna från f.d.\r\nJugoslavien. Genom det frågeformuläret kan man\r\nfå fram, utan att direkt fråga, vilka kvinnor som\r\nförmodligen har utsatts för våldtäkter.</pre><pre>Visst kan man få kontakt med och kunskap om\r\nsvåra problem om man verkligen vill. Men det är\r\nockså viktigt att fånga upp de problem man stöter\r\npå, dvs. att det finns möjligheter att hjälpa.</pre><pre>Här tror jag att man måste ta hjälp av både\r\nprofessionella och frivilliga organisationer och\r\nverksamheter. Framför allt de internationella\r\nfrivilliga organisationerna har både kunskap och\r\nengagemang och tillgång till professionella\r\nmedarbetare.</pre><pre>Varför inte ett landsomfattande projekt i samarbete\r\nmellan exempelvis Röda korset, Rädda barnen och\r\nInvandrarverket?</pre><pre>Anf. 30  MARIANNE ANDERSSON (c):</pre><pre>Fru talman! Jag är glad att höra att man från svensk\r\nsida inte är passiv när det gäller krigstribunalen och\r\nvittnesmålen om krigsförbrytelser. Jag hoppas vi\r\nfortsätter med all kraft, det är väldigt positivt.</pre><pre>När det gäller asylbedömningen är jag mycket\r\nmedveten om att inga beslut fattas nu, och jag är\r\nglad att det nu kommer ett antal ärenden till\r\nregeringen.</pre><pre>Jag vill ändå fråga invandrarministern vilken vikt\r\ndessa sexuella övergrepp kommer att ha vid en\r\nasylbedömning. Kommer man att ta hänsyn till vad\r\ndessa människor har varit utsatta för? Som jag ser\r\ndet är det omöjligt att skicka tillbaka människor\r\nsom varit utsatta för sådant till ett land som\r\nBosnien, ens om det skulle bli bättre förhållanden\r\ndär.</pre><pre>Jag fick inget svar på frågan om vad\r\ninvandrarministern tänker göra för att snabba på\r\nrekommendationerna om hur asylsökande\r\nvåldtagna kvinnor och barn skall behandlas.</pre><pre></pre><pre>Vad jag förstod av svaret görs vid\r\nFlyktingmedicinskt centrum i Linköping en\r\nkartläggning av hur många som har utsatts för\r\nsexuellt våld. Denna skall användas som underlag.\r\nHanteringen verkar litet långdragen. Det är viktigt\r\natt rekommendationerna kommer fram oerhört\r\nsnabbt. Jag är ganska övertygad om att ju längre tid\r\ndet tar innan man får stöd och hjälp efter en sådan\r\nhär upplevelse, desto svårare blir det att hantera\r\nden. Det är därför viktigt att det sker snabbt.</pre><pre>Anf. 31  EVA ZETTERBERG (v):</pre><pre>Fru talman! Jag har full förståelse för att statsrådet\r\nhar svårt att hinna med att besvara alla frågor. Vid\r\nden här typen av interpellationsdebatt kunde man i\r\noch för sig fundera på om inte statsrådet skulle\r\nkunna ges något längre tid för att få möjlighet att ge\r\nsvar till så pass många personer samtidigt.</pre><pre>Jag vill understryka att jag är glad över de\r\nförtydliganden jag fick på några punkter som flera\r\nav oss tagit upp. En av dem är att Sveriges passivitet\r\nsnarast handlade om ett uttryckssätt i svaret och\r\ninte om en passivitet i verkligheten, vilket hade\r\nvarit betydligt värre. Mina frågor uppstod just med\r\nanledning av att jag har fått intrycket att Sverige\r\ngenom olika internationella insatser har varit\r\npådrivande. Detta måste framkomma tydligare.\r\nNär vi nu vill få frivilliga organisationer och\r\nmänniskor att bli engagerade på olika sätt måste vi\r\nsom politiker, vare sig vi tillhör regering eller\r\nriksdag, visa vilken vikt vi lägger vid denna fråga.\r\nVi måste visa att det finns ett starkt engagemang på\r\nhögre ort i Sverige så att säga.</pre><pre>Jag vill sedan nämna några andra frågor som togs\r\nupp. En av dessa har ännu inte blivit besvarad av\r\nkulturministern, nämligen den som Maj Britt\r\nTheorin och även jag tog upp om\r\npsykiatriutredningen. Vi vet att det görs vissa\r\ninsatser redan i dag. De görs på ett mycket bra sätt\r\nav Röda korset vid Centrum för tortyrskadade.\r\nMen de har under många år visat sig vara\r\notillräckliga. Man når kanske 50 personer per år för\r\nlångvarig behandling och några fler för kortvarig\r\nbehandling. Men det är helt klart otillräckligt.\r\nDärför behövs insatser av den typ som man i\r\nPsykiatriutredningen har talat om.</pre><pre>Fru talman! Jag vill också ta upp den fråga som jag\r\nsjälv väckte, nämligen frågan om en kvinna som har\r\nblivit våldtagen och som har fått avslag på sin\r\nasylansökan. Detta har hänt, kulturministern. Hon\r\nkommer emellertid inte från Bosnien utan från\r\nKosovo, dvs. från f.d. Jugoslavien. Det handlar om\r\nen person som klart och tydligt har utsatts för\r\nvåldtäkt, vilket är dokumenterat. Detta har inte\r\nifågasatts av polisen. Kvinnan själv hävdar med\r\nbestämdhet att det var fråga om en våldtäkt som en\r\nform av tortyr. Hennes asylansökan har alltså\r\navslagits. Ett överklagande är nu aktuellt. Jag\r\nhoppas naturligtvis att beslutet kommer att ändras.\r\nMen detta har inträffat, och jag hoppas därför att\r\nman från regeringens sida mycket tydligt klargör att\r\ndet inte bör gå till på det här sättet, utan att man\r\nklart och tydligt uttalar att våldtäkt är en form av\r\ntortyr.</pre><pre>Anf. 32  ANNIKA ÅHNBERG (-):</pre><pre>Fru talman! Jag tycker att det var mycket bra att\r\nstatsrådet underströk Sveriges aktiva arbete för en\r\ninternationell rättegång mot personer som\r\nmisstänks för krigsförbrytelser. Till skillnad från\r\nkulturministern tror jag att det är viktigt att detta\r\nbetonas. Jag tycker inte att det alltför tydligt\r\nframgår av den allmänna debatten kring dessa\r\nfrågeställningar.</pre><pre>Jag vill återvända litet till diskussionen om\r\nmöjligheten för de kvinnor som kommer hit att få\r\nhjälp med att bearbeta sina svåra upplevelser.\r\nMargitta Edgren tog i sitt första inlägg upp de\r\nkänslor av skuld och skam som kvinnor upplever i\r\nde här sammanhangen, vilket de inte alls borde\r\ngöra. Skulden och skammen är inte deras. Jag tror\r\natt det krävs omfattande utbildning för att den\r\npersonal som skall möta dessa kvinnor skall kunna\r\nhjälpa dem att berätta om sina problem. Jag tror att\r\ndet var Margareta Viklund som tog upp denna\r\nfråga. Mitt intryck av det som sammantaget sägs i\r\ninterpellationssvaret är att utbildningen inte är\r\ntillräckligt systematisk och omfattande, utan att\r\nutbildningen sker tämligen sporadiskt. När man\r\nhänvisar till Socialstyrelsens allmänna råd om att\r\nerbjuda möjlighet till gynekologisk hälsokontroll\r\nbekräftas för mig snarast att det saknas riktig insikt\r\nom hur man skall möta kvinnor som har dessa\r\nfruktansvärda erfarenheter bakom sig.</pre><pre>Självfallet måste vi respektera att dessa kvinnor har\r\nmycket svårt att tala om sina upplevelser, men man\r\nfår för den skull inte underlåta att markera att det\r\ninte är kvinnan som skall känna skulden och\r\nskammen. Hon måste få hjälp och aktiv\r\nuppmuntran att berätta om de fruktansvärda\r\nerfarenheterna för att hon själv som människa skall\r\nfå hjälp och för att man skall få ett underlag för det\r\nfortsatta arbetet med t.ex. den internationella\r\nrättegången.</pre><pre>Anf. 33  MARGITTA EDGREN (fp):</pre><pre>Fru talman! Det har tagit litet tid innan\r\nengagemanget i Sverige har väckts och vuxit. Men\r\njag håller med Birgit Friggebo om att det ändå\r\nkänns som att det nu finns en större väckelse för\r\ndenna fråga. I Lund t.ex. görs varje onsdag kl. 12\r\npå Stortorget en kvinnomanifestation för dessa\r\nkvinnor. Det är klart att man kan rycka på axlarna\r\noch tycka att det är litet töntigt osv., men jag tror\r\npå symbolhandlingar. Detta är en viktig\r\nsymbolhandling dels naturligtvis för de kvinnor\r\nsom själva deltar, men också för andra kvinnor, för\r\natt väcka organisationer och svenska medborgare\r\nför vad som händer och sker i f.d. Jugoslavien.</pre><pre>Den enda fråga som jag vill tillägga, som Birgit\r\nFriggebo inte riktigt svarade på, är frågan om\r\nasylskäl. Självfallet vet vi alla här att det ännu inte\r\nhar varit aktuellt med asyl för dessa kvinnor och att\r\nett ärende har skickats till regeringen för\r\nbedömning. Jag undrar återigen: Kommer våldtäkt\r\npå detta sätt att betraktas som krigsförbrytelse och\r\ntortyr? Innebär det i så fall att de kvinnor som har\r\nvarit utsatta för detta kommer att beviljas asyl i\r\nSverige?</pre><pre>Anf. 34  Kulturminister BIRGIT FRIGGEBO\r\n(fp):</pre><pre>Fru talman! Jag är ledsen att jag inte hinner besvara\r\nalla frågor, men jag skall försöka att besvara dem\r\nganska snabbt.</pre><pre>Dessa kvinnor som kommer hit till Sverige skall\r\nalltid erbjudas en socialmedicinsk intervju på\r\nförläggningarna. Den utförs av en sjuksköterska.\r\nDet är då viktigt att personalen är välutbildad så att\r\nman kan bedöma och se tecken om något\r\ntraumatiskt har förekommit. Detta gäller inte bara\r\nsjuksköterskor på förläggningar och slussar, utan\r\nockså vid kommunala mottagningar etc.\r\nMedicinskt centrum i Linköping har hjälpt\r\nInvandrarverket att rikta uppärksamhet på\r\nasylsökandes signaler om att något inte står rätt till.</pre><pre>När det gäller dem som kommit hit genom kvot,\r\ndvs. de som kom direkt från fångläger i\r\nJugoslavien, har man från Medicinskt centrum mer\r\nsystematiskt intervjuat dem. De har en fördel i att\r\nde direkt får permanent uppehållstillstånd. De\r\nkommer således in i mottagningsförhållandena ute\r\ni kommunerna.</pre><pre>Vad man möjligen kan oroa sig litet grand för just\r\nnu är situationen att kvotflyktingarna mer\r\nregelmässigt får en ordentlig vård medan de som\r\nkanske är på förläggningarna på grund av att de är\r\nså många inte får riktigt samma systematiska\r\nomhändertagande.</pre><pre>Det är viktigt att det inför framtiden finns\r\nrekommendationer om hur man skall göra. Det är\r\ndessa man arbetar med i Linköping. Man vill då se\r\npå omfattningen och hur rekommendationerna\r\nskall utformas.</pre><pre>En annan sak som också är viktig är att man kan\r\nordna en meningsfull sysselsättning under\r\nväntetiden. I detta sammanhang kan\r\nfrivilligorganisationer göra jätteinsatser, utöver de\r\ninsatser som görs i dag, plus att man från\r\nInvandrarverkets sida kan medverka till en\r\nmeningsfull sysselsättning.</pre><pre>Vi vet i dag att det varierar. På en del förläggningar\r\när man mycket långt framme, och på andra har man\r\ninte kommit lika långt.</pre><pre>Vi skall nu ta fram nya förslag om hur\r\nmottagningen skall gå till. Vi kommer då att ägna\r\nmycket intresse åt frågan om meningsfull\r\nsysselsättning under väntetiden.</pre><pre>Det har ställts frågor om detta institut och vad jag\r\nhar för inställning till det. Ni vet alla här att den\r\nfrågan bereds på Socialdepartementet, att den är\r\nute på remiss och att jag inte kan svara att det\r\nkommer att bli precis ett sådant institut som har\r\nföreslagits. Självfallet måste vi ha någon form av\r\nmöjligheter att bygga upp kunskap när det gäller\r\ntortyr och misshandlade människor. Exakt i vilken\r\nform det skall ske, kan jag inte svara på nu. Jag har\r\nockså tittat på denna utredning och avvaktar\r\nnaturligtvis med intresse remissbehandlingen. Men\r\ndet viktiga är ju inte de exakta formerna utan att\r\ndet faktiskt mer systematiskt samlas.</pre><pre>Sedan är frågan hur vi skall ta ställning till dessa\r\nkvinnors skäl när vi tar ställning i asylfrågan. Det\r\nförsta som vi nu måste göra är ju att i den stora\r\nfrågan bestämma oss för om vi skall fortsätta som\r\nhittills, dvs. inte fatta beslut i dessa ärenden, alltså\r\nde facto ge skydd i Sverige men inte formalisera\r\ndet, eller om vi skall gå in på någon form av\r\ntillfälligt uppehållstillstånd. Det är klart att frågan\r\nreses om huruvida man redan i detta läge skall ge\r\npermanent uppehållstillstånd. Det finns inget land i\r\nEuropa i dag som ger permanent uppehållstillstånd\r\nmot bakgrund av att det måste bli fred där nere, och\r\ndet måste bli ett slut på den etniska rensningen.\r\nMänniskorna vill återvända om vi kan garantera\r\ndem en säker fred. Vi skall även hjälpa i\r\nnärområdet så gott som vi över huvud taget kan.\r\nDet är den övergripande fråga som regeringen nu\r\nhar på sitt bord. Den exakta asylprövningen senare\r\nkommer i ett senare skede. Det är klart att den\r\nsituation som råder i det land som man har att fatta\r\nbeslut om är avgörande också för hur\r\nasylprövningen skall gå till.</pre><pre>Margareta Viklund sade att det fanns en ödmjukhet\r\ni dessa svåra frågor. Jag tycker personligen att detta\r\när utomordentligt plågsamt. Det går inte en dag,\r\ninte en timme utan att man har detta nära inpå sig.\r\nJag tror att många människor i Sverige känner\r\nprecis på samma sätt. Vad vi som politiker\r\negentligen också har att ta ställning till, även om vi\r\ninte är direkt inblandade, är med vilka medel vi\r\nskall kunna åstadkomma en fred. Detta har vår\r\ngeneration av politiker aldrig ställts inför. Skall vi\r\ngå in och säga att man med vapenmakt skall försöka\r\nfå slut på detta elände, eller skall vi inte göra det?\r\nDetta är en av de största frågor som vår\r\npolitikergeneration har att ha synpunkter på.</pre><pre>Jag tyckte att det var bra att Margareta Viklund\r\nbeskrev hur det ser ut på en del av våra slussar,\r\nvilket har sin bakgrund i att det har kommit så\r\nmånga under en kort period. Invandrarverket gör\r\nverkligen vad man kan för att få fram fasta\r\nförläggningsplatser. Men det är minsann inte någon\r\nlyx som dessa människor vräker sig i, som en del vill\r\npåstå.</pre><pre>Till sist har vi här talat om förankringen som börjar\r\nfinnas hos människorna. Jag har här ett upprop som\r\när undertecknat av drygt 2 000 kvinnor. Det är från\r\nkvinnoorganisationer över hela landet. De säger:\r\nKräv fred i Jugoslavien! Stoppa våldtäkterna, de är\r\nkrigsförbrytelser! Kvinnor och barn offras, de\r\nbehöver vårt stöd!</pre><pre>Detta är tillställt ordföranden i ESK, Sveriges\r\nutrikesminister, med önskan om vidare befordran\r\ntill FN samt till Sveriges riksdag. Jag har tagit med\r\nmig den här bunten för att anmäla att dessa\r\nskrivelser och upprop har kommit också till\r\nSveriges riksdag.</pre><pre>Överläggningen var härmed avslutad.</pre><pre>Ajournering</pre><pre>På förslag av talmannen beslöt kammaren kl. 14.14\r\natt ajournera förhandlingarna under fem minuter,\r\ndå miljöminister Olof Johansson väntades anlända\r\ntill kammaren för att lämna svar på interpellation\r\n107.</pre><pre>Återupptagna förhandlingar</pre><pre>Förhandlingarna återupptogs kl. 14.19.</pre><pre>6 §  Svar på interpellation 1992/93:107 om\r\nåtervinning av blybatterier</pre><pre>Anf. 35  Miljöminister OLOF JOHANSSON\r\n(c):</pre><pre>Fru talman! Per Stenmarck har frågat mig vilka\r\nåtgärder regeringen tänker vidta för att trygga\r\nåtervinningen av blybatterier.</pre><pre>Som jag redovisade den 16 februari med anledning\r\nav frågor från Kenneth Lantz och Bo Nilsson har\r\nblypriserna på världsmarknaden under senare år\r\nlegat på så låga nivåer att den svenska\r\nåtervinningen av blybatterier varit\r\nföretagsekonomiskt olönsam. För att i största\r\nmöjliga utsträckning undvika att uttjänta\r\nblybatterier hamnar i miljön beslutades år 1990 om\r\nett åtgärdsprogram. Programmet baseras på idén\r\nom producentansvar. Den som yrkesmässigt\r\növerlåter blybatterier är skyldig att ta tillbaka\r\nförbrukade sådana batterier. För att finansiera\r\nprogrammet kan regeringen eller den myndighet\r\nsom regeringen bestämmer ta ut en miljöavgift av\r\ntillverkare och importörer av blybatterier. I syfte\r\natt stärka insamlingssystemet finansiellt höjde\r\nregeringen i oktober förra året miljöavgiften från\r\n32 till 40 kr per batteri. I anslutning till\r\navgiftshöjningen beslutades att Batterifonden\r\nskulle få disponera en rörlig kredit på högst 30\r\nmiljoner kronor i Riksgäldskontoret för de\r\nresursbehov som uppkommer för att täcka\r\ntillfälliga likviditetsbrister.</pre><pre>Jag redovisade också att Naturvårdsverket i en\r\nskrivelse till regeringen i december hemställde att\r\navgiften för blybatterier skulle höjas med\r\nytterligare 8 kr för att även täcka kostnader för\r\nbidrag till återvinningsverksamheten.</pre><pre>Naturvårdsverkets skrivelse är för närvarande\r\nföremål för beredning och remissbehandling.</pre><pre>Anf. 36  PER STENMARCK (m):</pre><pre></pre><pre>Fru talman! Jag ber att få tacka miljöministern för\r\nsvaret.</pre><pre>För ungefär en månad sedan lade regeringen fram\r\nsin kretsloppsproposition. I denna anges\r\nriktlinjerna för en kretsloppsanpassad\r\nsamhällsutveckling med bl.a. en lång rad åtgärder\r\nmot bakgrund av att miljöproblemen under det\r\nsenaste decenniet har ändrat karaktär.</pre><pre>Genom den förändring som därmed skett har de\r\nmiljöproblem som nu uppkommer en längre\r\ntidsmässig fördröjning än tidigare.</pre><pre>Det är mot denna bakgrund som regeringen har lagt\r\nfram sitt förslag om att ett samlat grepp skall tas om\r\nsamhällets materialhantering, från råvara till\r\nåtervinning och/eller deponering av avfall.</pre><pre>Därför är det så viktigt att de förslag som framförs i\r\npropositionen också förverkligas. Det är mot denna\r\nbakgrund som jag har framställt min interpellation.</pre><pre>Företaget Boliden Bergsöe i Landskrona\r\nåtervinner blybatterier. Enligt ett riksdagsbeslut\r\nfrån 1985 har batteritillverkarna själva ansvar för\r\nåtervinningen av bly. Men som en följd av de\r\nkraftigt sjunkande världsmarknadspriserna är det i\r\ndag nödvändigt att höja återvinningsavgifterna.</pre><pre>Till grund för den här verksamheten ligger i\r\nhuvudsak två tidigare beslut. Det ena är en lag från\r\n1990 om avgifter för miljöfarliga batterier. Avsikten\r\nvar att hitta en lösning för att täcka samhällets\r\nkostnader. Det andra är ett regeringsbeslut från\r\n1991, där Boliden Bergsöe kompenserades för\r\nnedgången av blypriset.</pre><pre>Jag kan, fru talman, inte med bästa vilja i världen\r\nsäga att jag är nöjd med det svar som jag har fått i\r\ndag. Jag utgick faktiskt från att miljöministern\r\nskulle ha ett bättre svar i dag än det han gav för två\r\noch en halv månad sedan, då miljöministern senast\r\nbesvarade två frågor i samma ärende. Så är det nu\r\ndess värre inte -- trots att miljöministern rimligen\r\nhar all information som är nödvändig i ärendet och\r\ndärmed också känner till att konsekvenserna, om\r\ninget görs, kan bli allvarliga både när det gäller\r\nhanteringen av blybatterier och när det gäller\r\nföretaget och trots det faktum att miljöministern\r\nockså har tagit ett mycket lovvärt initiativ till en\r\nsamnordisk lösning i fråga om återvinningen av\r\nuttjänta blybatterier.</pre><pre>Men, precis som i frågesvaret den 16 februari,\r\nhänvisar miljöministern i dag till den pågående\r\nremissbehandlingen av ärendet. Men, vill jag påstå,\r\nså komplicerad är rimligtvis inte denna fråga att\r\nregeringen på två och en halv månad inte kan bilda\r\nsig en uppfattning här och komma fram till ett\r\nställningstagande.</pre><pre>Låt mig därför få ställa följande frågor:</pre><pre>1. När kan vi förvänta oss ett regeringsbeslut i\r\närendet? Det gäller både det som är oreglerat för\r\n1992 och en sådan miljöavgift som kan täcka\r\nsystemets återvinningskostnader för 1993 och\r\nframåt.</pre><pre>2. Hur ställer sig miljöministern till\r\nNaturvårdsverkets nu mer än fyra månader gamla\r\nsynpunkt att avgifter för blybatterier skall få höjas\r\nför att täcka kostnaderna för återvinningen?</pre><pre>3. Vilket tidsperspektiv arbetar regeringen med när\r\ndet gäller en samnordisk lösning i fråga om\r\nåtervinningen av uttjänta blybatterier?</pre><pre>Anf. 37  Miljöminister OLOF JOHANSSON\r\n(c):</pre><pre>Fru talman! För det första är det en poäng att vi i\r\ndag samtalar om de här frågorna, eftersom\r\nremisstiden går ut i dag.</pre><pre>Det är en något märklig situation. Jag avkrävs\r\nomedelbart svar, men jag har inte sett remissvaren\r\nännu -- det skall jag erkänna. Naturligtvis är det en\r\nbrist, men en del svar har kommit in först under de\r\nsenaste dagarna.</pre><pre>För det andra vill jag med mitt svar på\r\ninterpellationen -- jag tycker att den i sig är\r\nvälargumenterad och att den ger en del information\r\nom faktabakgrunden, och jag har således ingen\r\ninvändning i det avseendet -- markera en betydande\r\nöppenhet. Per Stenmarck har alltså möjlighet att\r\nframföra sina synpunkter. Det gör han också via de\r\nfrågor som har ställts, utgår jag från.</pre><pre>När det gäller detta med en nordisk samverkan är\r\ndet korrekt att jag har tagit initiativ och tryckt på i\r\ndet sammanhanget för att få fram en bättre bild av\r\nsamverkansmöjligheterna. För svenskt\r\nvidkommande är det naturligtvis angeläget att\r\nsnarast möjligt komma fram den vägen. Jag vill inte\r\nsätta ut något exakt datum. Men det är klart att det\r\ninte är bra att man har en import från övriga\r\nnordiska länder på marknadsgrund, medan man\r\nhar en annan situation på hemmaplan. Det gäller\r\natt foga samman dessa olika system just när det\r\ngäller återvinningsverksamheten.</pre><pre>Sedan till en annan sak, och här är Per Stenmarck\r\nsäkert överens med mig. Jag är nämligen inte öppen\r\nför utpressning i sådana här debatter. Det handlar\r\nju delvis om skattebetalarnas pengar. Här finns\r\nnämligen skulder i det förflutna som det tyvärr inte\r\när så enkelt att hantera. En del av det här beror\r\nalltså på det beslut som den tidigare regeringen\r\nfattade i juni 1991. Då beviljades en ansökan från\r\nReturbatt AB, som alltså svarar för inlämnings-\r\noch insamlingsverksamheten, och Boliden\r\nBergsöes framställning beträffande finansieringen\r\nav upparbetningen, återvinningen.</pre><pre>Från början var, som bekant, avsikten inte att gå in\r\nmed ersättning för själva hanteringskostnaden,\r\nalltså själva återvinningsprocessen. Samtidigt som\r\nregeringen fattade det beslutet i juni 1991 avstod\r\nman från en höjning av miljöavgiften. Det är ju det\r\nsom skapade den brist i kassan som vi senare ärvde.\r\nDärmed har jag så objektivt som det är möjligt för\r\nmig redogjort för utgångsläget.</pre><pre>Underskottet i Batterifonden för 1991 blev alltså\r\ndrygt 31 miljoner kronor, och det har sedan följt\r\nmed. Det är bakgrunden till den framställning där\r\nvi har hanterat frågan genom att dels höja\r\nåterlämningspremien med 8 kr, dels öppna en\r\nkredit i Riksgäldskontoret på 30 miljoner kronor\r\nför att kunna klara balansen mellan tillgång och\r\nefterfrågan.</pre><pre>Jag tycker att det här är viktiga bakgrundsfakta som\r\nbör nämnas. Vi har ingen anledning att vänta med\r\nbesked i frågan. Men det handlar alltså om en hel\r\ndel pengar, dvs. om en hel del upplupna kostnader.\r\nJag för min del hoppas att vi före sommaren skall\r\nkunna komma med ett besked.</pre><pre>Redan i den tidigare frågedebatten sade jag att det\r\när en självklarhet, om man nu vill något när det\r\ngäller detta med en bra miljö, att man först och\r\nfrämst inte försvårar återlämningsverksamheten --\r\ndvs. att Returbatt och den organisation som finns\r\npå det området kan hållas intakta.</pre><pre>Sedan har vi återvinningen. Den är i och för sig\r\nmöjlig att göra även utomlands. Men det finns inget\r\ntydligt exempel på att man har samma höga\r\nmiljökrav och höga nivå som vi har i Sverige.\r\nDärför är det självklart inget förstahandsalternativ.</pre><pre>Dessutom har vi Boliden Bergsöe, som svarar för\r\nen del sysselsättning i berört område. Det handlar\r\nom 140 personer, tror jag. Det har nämnts i\r\nsammanhanget. Då sade jag att det är självklart att\r\nman eftersträvar det bästa, dvs. en kombination av\r\nde olika förutsättningarna: en säker miljömässig\r\nhantering i återvinningsverksamheten, helst i\r\nlandet, en samordning på det nordiska planet och\r\nnaturligtvis bevarad sysselsättning i Landskrona.</pre><pre>Detta är mina utgångspunkter. Sedan gäller det att\r\nhitta den balanspunkt som klarar de här\r\nproblemen. Det är det vi arbetar med, utan att jag\r\nbjuder ut mig själv att vara ett utpressningsobjekt.\r\nJag vet att det finns ett intresse från olika håll,\r\nsjälvklart från Boliden Bergsöe, av att få mesta\r\nmöjliga hjälp från staten. Men det slår tillbaka i\r\nförlängningen. Det skulle säkert inte t.ex. EG\r\nacceptera.</pre><pre>Anf. 38  PER STENMARCK (m):</pre><pre>Fru talman! Låt mig först och främst säga att jag\r\ntycker att det kompletterande svaret var avgjort\r\nmycket bättre än det inledande svaret. Jag har all\r\nrespekt för att både miljöministern och övriga\r\nstatsråd handskas varsamt med skattebetalarnas\r\npengar. Det önskar vi nog alla hade skett för\r\nåtskilliga år sedan.</pre><pre>Men jag är också helt övertygad om att ett beslut\r\natt inte göra någonting i det här fallet skulle\r\ninnebära ännu högre kostnader. Jag lägger speciellt\r\nmärke till att miljöministern inte heller talar för att\r\nman inte skall göra någonting, utan markerar en\r\nbetydande öppenhet och säger att vi förmodligen\r\nkan se någon typ av lösning före sommaren.</pre><pre>Det är glädjande att vi nu dessutom har kommit så\r\nlångt att vi har lagt remisstiden bakom oss. Därmed\r\nkan det direkta arbetet inledas i regeringskansliet.</pre><pre>Jag tror också att man skall ha klart för sig att det\r\nhär rör sig om Nordens enda riktiga företag som\r\nåtervinner bly. Det gäller som jag ser det att ge det\r\nföretaget en möjlighet att överleva även i tider när\r\nvärldsmarknadspriserna går ned så kraftigt som har\r\nskett under de senaste åren.</pre><pre>Jag vill understryka att vad det faktiskt nu gäller\r\ninte är att primärt ge ett företag statligt stöd, utan\r\natt ge det förutsättningarna att låta marknadspriset\r\nslå igenom och att göra det inte bara i den ena\r\nänden utan i båda ändarna. Det förutsätter en ökad\r\nflexibilitet, att både kunna höja och sänka\r\nblyavgiften i förhållande till variationerna på\r\nvärldsmarknaden.</pre><pre>Det finns också, som jag ser det, anledning att\r\nunderstryka Naturvårdsverkets framförda\r\nsynpunkter, nämligen att Boliden Bergsöe har\r\nEuropas renaste anläggning för batteriåtervinning.\r\nSom sådan utgör den, som jag ser det, en viktig\r\nkugge när det gäller att uppnå regeringens mål om\r\nen kretsloppsanpassad samhällsutveckling. I en\r\nsådan situation, där det faktiskt i stor utsträckning\r\nhänger på miljöministerns ställningstagande om\r\nutvecklingen skall ha en framtid, tycker jag att det\r\när positivt med den ökade öppenhet som\r\nmiljömininstern nu själv talade om.</pre><pre>Anf. 39  Miljöminister OLOF JOHANSSON\r\n(c):</pre><pre>Fru talman! Det finns alltså en del problem av\r\nekonomisk och teknisk karaktär förenade med\r\ndetta. Jag tror att vi är överens om själva\r\nmålsättningen, att det gäller att få in alltsammans i\r\nden kretsloppshantering som vi eftersträvar.</pre><pre>Det är klart att man då inte kan urholka\r\ninsamlingspremierna hur långt som helst, för då\r\nkommer batterierna inte in. Om man har en fast\r\nram är risken betydande att det går så om man låter\r\nmer av de insamlade pengarna användas för\r\nupparbetningen av blyet.</pre><pre>Det är den ena delen av det här problemet. Där\r\ngäller det att hitta en avvägning som tillgodoser\r\nenkelt uttryckt såväl insamlarens, Returbatts,\r\nintresse som deras som upparbetar och tar vara på\r\nblyet. I annat fall riskerar vi att få fler batterier ute\r\ni terrängen.</pre><pre>Sedan finns det naturligtvis också en risk som vi har\r\ndiskuterat inom andra områden i samband med\r\nkretsloppspropositionen. Om man sätter för\r\ngenerösa insamlingspremier riskerar man att få\r\nfusk och även en del stölder, vilket vi har haft på det\r\nhär området. Det gör också att man riskerar att dra\r\ntill sig blybatterier från andra länder, därför att det\r\när lönsamt att lämna in dem i Sverige och inte i\r\nhemlandet. Där har vi ett annat sådant här problem\r\nsom handlar om avvägning.</pre><pre>Det är på de här punkterna som det återstår en del\r\narbete för att se till att kunna hantera dels det\r\nekonomiska underskottsarvet, dels avvägningarna\r\nmellan de syften vi vill uppnå. Vi vill ha in de här\r\nbatterierna, så att de inte skräpar i naturen, och vi\r\nvill naturligtvis se till att de hanteras miljömässigt\r\nsäkert och helst i Sverige, eftersom vi har en fabrik\r\nsom håller hög standard i det avseendet. Det är\r\nanledningen till att jag inte sätter ned foten på\r\nremisstidens sista dag.</pre><pre>Anf. 40  PER STENMARCK (m):</pre><pre>Fru talman! Jag respekterar det allra senaste som\r\nmiljöministern sade. Samtidigt har jag förståelse\r\nför att bakgrunden i det här ärendet inte är alldeles\r\noproblematisk. Vi är säkerligen alla överens om\r\nsyftet.</pre><pre>Både mot bakgrund av de initiativ som\r\nmiljöministern har tagit genom\r\nkretsloppspropositionen och förslaget till en\r\nsamnordisk lösning som gäller hanteringen av\r\nuttjänta blybatterier -- och alla känner vi\r\nmiljöministerns engagemang i de här frågorna --\r\noch det som har sagts under två debatter i ärendet\r\ni den här kammaren, har jag tyckt det vara något\r\nunderligt att ärendet efter två och en halv månader,\r\noch fyra månader efter det att Naturvårdsverket\r\nframfört synpunkter, fortfarande är föremål för\r\nberedning i regeringskansliet. Men jag respekterar\r\natt remisstiden har gått ut precis i dag. Jag kan bara\r\navslutningsvis framföra synpunkten att den\r\nberedning som nu vidtar också skall gå snabbt, och\r\natt det i likhet med miljöministerns ambitioner skall\r\nvara möjligt att nå en lösning före sommaren.</pre><pre>Överläggningen var härmed avslutad.</pre><pre>7 §  Svar på interpellation 1992/93:110 om\r\nersättning till nämndemän</pre><pre>Anf. 41  Justitieminister GUN HELLSVIK\r\n(m):</pre><pre>Fru talman! Hans Nyhage har i en interpellation\r\nbegärt svar, dels på frågan om jag anser det rimligt\r\natt en nämndeman kan förlora pengar på att\r\nfullgöra sitt nämndemannauppdrag, dels vilka\r\nåtgärder jag avser vidta för att få en ändring till\r\nstånd.</pre><pre>I sin interpellation anför Hans Nyhage ett exempel\r\nsom går ut på att en lågstadielärare som tar ledigt\r\nen dag från sitt arbete för att sitta i rätten, får\r\nvidkännas ett löneavdrag på ungefär 840 kr medan\r\nersättningen för nämndemannauppdraget uppgår\r\ntill högst 650 kr per dag, fördelat på 300 kr som\r\narvode och som mest 350 kr som ersättning för\r\nförlorad arbetsförtjänst. Detta innebär med\r\nlöneavdraget på ca 840 kr en nettoförlust på\r\nomkring 190 kr per dag. Räknar man med skatten\r\npå eventuella reseersättningar och\r\nskatteminskningen på avdraget belopp blir\r\nslutsumman litet mindre.</pre><pre>Jag håller med om att detta kan se märkligt ut.\r\nInnan jag går in närmare på de rent ekonomiska\r\noch ersättningsmässiga aspekterna av\r\nnämndemannauppdraget vill jag dock betona att\r\nnämndemannauppdraget är ett ideellt engagemang\r\noch skall i princip inte vara något man tjänar pengar\r\npå. Att vara nämndeman är i första hand att göra\r\nen insats för samhället. Å andra sidan bör man inte\r\nheller förlora på att regelbundet utföra en\r\nsamhällsnyttig uppgift.</pre><pre>Jag håller emellertid med Hans Nyhage om att\r\neffekten i vissa fall kan bli den som exemplet visar.\r\nMan skall dock hålla i minnet att hela den del av\r\nersättningen som utgör arvode betalas ut, oavsett\r\nom nämndemannen har tjänstgjort hela eller bara\r\nen kort del av dagen och därför kunnat återgå till\r\nsitt ordinarie arbete efter bara en eller ett par\r\ntimmar. Ja, arvode betalas även om målet eller\r\nmålen skulle ställas in och det inte blir någon\r\nrättegång alls. Under förutsättning dock att\r\nnämndemannen har blivit tvungen att inställa sig\r\nvid domstolen för att få detta besked. Under sådana\r\nförhållanden torde nämndemannen vinna på\r\nsystemets uppbyggnad.</pre><pre>Min uppfattning är att det i och för sig vore\r\nönskvärt att förändra systemet för nämndemännens\r\nersättningar. Regeringen har därför bl.a. med\r\nanledning av ett uttalande av justitieutskottet år\r\n1991 (bet. 1990/91:JuU27) uppdragit åt\r\nDomstolsverket att lämna förslag till ett nytt\r\nersättningssystem. Detta nya system borde enligt\r\nregeringens och utskottets samfällda bedömning\r\nbl.a. bygga på den princip som uttalats i\r\npropositionen (prop. 1990/91:117) om en ny\r\nkommunallag, nämligen att förtroendevalda skall\r\nfå rätt till skälig ersättning för den arbetsinkomst\r\nsamt de pensions- och semesterförmåner som de\r\nförlorar när de fullgör sina uppdrag. Ett förslag till\r\nförändring borde också ha som utgångspunkt att\r\nråda bot på såväl den orättvisa som kan verka till\r\nnackdel för nämndemännen som det systemfel som\r\nmedför att ersättningen blir lika stor oavsett\r\narbetsinsatsen.</pre><pre>Domstolsverket har också i en rapport (1992:4) för\r\nett knappt år sedan lagt fram ett förslag med den\r\ninnebörden. Förslaget bygger på den princip för\r\nersättning som gäller enligt kommunallagen för\r\nförtroendevalda och innebär en kombination av\r\narvode och ersättning för inkomstbortfall.\r\nErsättningarna görs oberoende av varandra och\r\nknyts til sammanträdestidens längd.</pre><pre>Inom domstolsväsendets nuvarande ekonomiska\r\nramar finns emellertid för närvarande inte\r\ntillräckliga resurser för att genomföra förslaget som\r\ninnebär en genomgripande reform av systemet för\r\nnämndemännens ersättningar. Och att bara justera\r\ndet system vi har i dag, så att läraren i Hans\r\nNyhages exempel fick en sådan arvodeshöjning att\r\ndenne ekonomiskt skulle gå jämnt ut, skulle\r\nfaktiskt ställa sig ännu dyrare. Som jag anförde i\r\nmin anmälan till årets budgetproposition lägger nu\r\nockså den statsfinansiella situationen hinder i vägen\r\nför att tillföra domstolsväsendet resurser utifrån.\r\nMan får inte glömma bort att regeringen har åtagit\r\nsig att spara 500 miljoner kronor på mitt\r\ndepartements område. Av dessa skäl har jag inte\r\ngått vidare med Domstolsverkets förslag.\r\nJustitieutskottet har vid sin behandling av årets\r\nbudgetproposition ställt sig bakom regeringens\r\nställningstagande i denna del (bet. 1992/93:JuU26).</pre><pre>Men jag vill också säga att så snart det yppar sig\r\nekonomiska möjligheter inom domstolsväsendet\r\natt förändra nämndemännens ersättning till det\r\nbättre ur olika aspekter kommer jag att verka för\r\natt så också sker. Jag kan emellertid inte redan nu\r\nuttala mig om när detta kan bli möjligt.</pre><pre>Anf. 42  HANS NYHAGE (m):</pre><pre>Fru talman! Först ber jag att få tacka statsrådet för\r\ntillmötesgåendet att lämna svaret i dag, en måndag.\r\nJag tror mig veta att det inte är en särskilt bra dag\r\nför statsrådet att avge svar. Jag tackar så mycket för\r\ndetta.</pre><pre>Jag vill också tacka för svaret som sådant. Det kan\r\ndock knappast sägas vara särskilt positivt när det\r\ngäller sakläget i dag. Jag konstaterar samtidigt att\r\nstatsrådet har en klart positiv inställning till att\r\närendet skall få en bra lösning, detta när de\r\nekonomiska betingelserna är sådana att det kan\r\nske.</pre><pre>Jag vill omedelbart konstatera att vi så sent som i\r\ntorsdags hade en debatt i kammaren och fattade\r\nbeslut om just det här ärendet, där majoriteten i\r\nriksdagen ställde sig bakom den inställning som\r\nstatsrådet här har deklarerat beträffande\r\nförutsättningarna och möjligheterna att höja\r\narvodena. Jag är alltså helt på det klara med det.\r\nSjälvfallet har jag full respekt för de ekonomiska\r\nsvårigheterna i nuvarande läge.</pre><pre>Jag vill gärna säga att jag ställer mig helt bakom den\r\nutredning som domstolsväsendet har gjort i denna\r\nfråga. Jag konstaterar att den var inne på en, såvitt\r\njag kan bedöma, helt korrekt linje.</pre><pre>Statsrådet säger i svaret att\r\nnämndemannauppdraget är ett ideellt engagemang\r\noch skall i princip inte vara någonting man tjänar\r\npengar på. Mig veterligt finns det inte särskilt stöd\r\nför detta i officiellt bindande sammanhang. Det är\r\nsnarare en klarleva från den s.k. gamla goda tiden,\r\nnär vi alla kunde åta oss en rad uppdrag i samhällets\r\ntjänst utan att ens en gång ifrågasätta någon\r\nersättning. Men i dag är situationen en helt annan.\r\nI dag utgår ersättning för kommunala engagemang.\r\nDet utgår ersättning också för\r\nriksdagsmannauppdrag och statsrådsuppdrag.</pre><pre>Nämndemännen utses kommunalt, av\r\nprimärkommunerna eller av landstingen. De\r\nförtroendevalda i kommunerna får då en i princip\r\nfull ersättning för förlorad arbetsförtjänst. De får\r\nett särskilt sammanträdesarvode och därtill\r\nersättning för resekostnader i enlighet med de\r\nstatliga resereglementet.</pre><pre>Nämndemännen i hovrätten får, som vi kan\r\nkonstatera av både frågan och svaret, högst 350 kr\r\nsom ersättning för förlorad arbetsförtjänst. De får\r\n300 kr i arvode, men de får bara hälften av den\r\nstatliga bilersättningen, som beskattas. De får\r\ndärtill betala skatt för den ersättning som de kan få\r\nför betald parkeringsavgift. Den ingår i\r\nbeskattningsunderlaget. Jag kan inte hjälpa att jag\r\nfinner detta något anmärkningsvärt. Varför skall\r\nundantag göras för just nämndemännen, därtill inte\r\nheller lika för alla nämndemän? Det görs en väldig\r\nskillnad mellan den som är nämndeman i t.ex. en\r\növervakningsnämnd och den som är nämndeman i\r\nhovrätten -- jag vet att det är helt olika dignitet på\r\ndessa nämndemannauppdrag. Men det görs alltså\r\nen skillnad, inte minst beträffande\r\nreseersättningsfrågan.</pre><pre>Det låter sig naturligtvis sägas -- jag upprepar det --\r\natt den som engagerar sig ideellt inte i första hand\r\nskall tänka på en ersättning. Det utförs mycket\r\nideellt arbete i dag, inte minst i föreningar, i det\r\npolitiska arbetet, i organisationer av skilda slag.\r\nVarför skall man förlora på att i samhällets tjänst\r\nta ett ideellt uppdrag? Detta är kärnfrågan, tycker\r\njag.</pre><pre>Lagen säger i varje fall ingenting om att den som\r\nblir nämndeman också skall åta sig att förlora på\r\ndet ekonomiskt. Det kan jag inte se någonstans.</pre><pre>Visst är det angeläget att nämndemannakåren så\r\nlångt det är möjligt återspeglar sammansättningen i\r\nbefolkningen. Det måste vara av största\r\nangelägenhetsgrad, såvitt jag förstår. Risken är att\r\nom man får betala för uppdraget blir det allt färre\r\nmänniskor som av ekonomiska skäl kan åta sig\r\nuppdraget. De nuvarande villkoren leder faktiskt\r\ndithän. Vill man gå till ytterlighet skulle man kunna\r\nsäga att det idealiska för en nämndeman vid\r\nhovrätten i Göteborg vore att vara göteborgare, bo\r\ni Göteborg och vara pensionär. Då skulle man\r\nmöjligen klara det ganska bra, tror jag. Men för\r\nden som arbetar, som i det fall som jag beskrivit,\r\nsom lågstadielärare i Kinna och har ca 6 mils resa\r\ntill Göteborg, är detta inte alldeles enkelt.</pre><pre>Jag vill göra en liten anmärkning beträffande\r\nresonemanget om att återgå till arbetet. Den som\r\när lärare vid en skola och skall åka till ett\r\nsammanträde vid en nämnd 6 mil från orten måste\r\nskaffa sig en vikarie på tjänsten. Även om man\r\nskulle mötas av beskedet att det inte blir något\r\nsammanträde -- detta hör till de absoluta\r\nundantagen, för det är i regel flera sammanträden --\r\nmåste man ta sig tillbaka till skolan, efter cirka tre\r\ntimmar av skoldagen, och säga till den vikarierande\r\nläraren: Nu är jag tillbaka, nu får du gå.</pre><pre>Detta låter sig inte göra. Det finns också krav på\r\nanständighet i sammanhanget, så det låter sig inte\r\ngöra.</pre><pre>Nu tog jag detta som ett enda exempel, men det\r\ntorde finnas fler exempel på att det som sägs i svaret\r\ni åtskilliga fall inte går att tillämpa.</pre><pre>Kontentan av vad som har sagts med anledning av\r\nmin fråga är att vi så snart som möjligt måste få en\r\nrättelse till stånd. När kan denna komma?</pre><pre>Anf. 43  Justitieminister GUN HELLSVIK\r\n(m):</pre><pre>Fru talman! Jag vill poängtera, vilket jag också\r\ngjorde med litet andra ord i mitt svar, att\r\nnämndemannauppdraget är ett förtroendeuppdrag\r\noch att det därför inte bör jämföras med ett vanligt\r\nlönearbete.</pre><pre>Sedan vill jag säga att jag också har den\r\nuppfattningen att man inte skall få förlora på att\r\nutföra denna samhällsnyttiga uppgift. Det kanske\r\ninte kom fram riktigt tydligt, men det är också\r\nviktigt för min del.</pre><pre>Hans Nyhage utgår ifrån ett exempel. Denna\r\nlågstadielärare är inte det enda exemplet på\r\npersoner som kan drabbas ekonomiskt av sitt\r\nuppdrag. Men det är tack och lov trots allt bara en\r\nminoritet av våra nämndemän som förlorar på\r\nuppdraget. Det finns ca 7 500 nämndemän i\r\nSverige, och ungefär 1 500 av dem drabbas av\r\ninkomstförlust.</pre><pre>Trots att nämndemännen andelsmässigt är så få,\r\ninnebär en reform på området och en höjning av\r\nersättningarna kostnader på 16 miljoner kronor,\r\nom man följer Domstolsverkets förslag, som\r\ninnehåller mycket som är positivt. Om man skall\r\ngenomföra en förändring, måste det bli fråga om en\r\nordentlig systemförändring. Här har inte skett\r\nnågonting sedan 1982. Det är således ett arv som vi\r\nhar fått ta över.</pre><pre>Men om man skall spara 500 miljoner, är det inte så\r\nlätt att öka utgifterna. Jag kan inte vara tydligare än\r\nvad jag var i mitt ursprungliga svar. Jag kan i dag\r\ninte säga vid vilken tidpunkt som det är möjligt att\r\ngenomföra förändringar. Men, som jag sade i mitt\r\nförsta inlägg, när utrymme kan skapas, bl.a. genom\r\nde förändringar av hela domstolsväsendet som vi\r\narbetar med, betraktar jag en ändring av\r\nnämndemännens arvoden och ersättningsregler\r\nsom en mycket angelägen fråga.</pre><pre>Anf. 44  HANS NYHAGE (m):</pre><pre>Fru talman! Redan av svaret framgår att statsrådet\r\nanser att man inte skall förlora på att inneha ett\r\nsådant här förtroendeuppdrag. Det är helt klart att\r\ndet är ett förtroendeuppdrag. Men det är också ett\r\nförtroendeuppdrag att vara kommunalt engagerad.\r\nI det fallet ifrågasätts inte ersättningen, i vilken det\r\ningår såväl ersättning för förlorad arbetsförtjänst\r\nsom ett arvode och reseersättning enligt det statliga\r\nresereglementet. Det är litet underligt att man inte\r\nifrågasätter ersättningen i det ena fallet medan man\r\ngör det i det andra. Man frågar sig då: Varför skall\r\njust nämndemännen klä skott i det här\r\nsammanhanget?</pre><pre>Det är inte fråga om att tjäna någonting. Jag tror\r\ninte att någon nämndeman räknar med att tjäna\r\npengar på sitt uppdrag. Men nog vore det rimligt att\r\ndet hela skulle gå ihop, att uppdraget inte innebär\r\nen ekonomisk förlust?</pre><pre>Jag upprepar igen att det finns en fara för att\r\nnämndemannakåren avsevärt kommer att\r\ndecimeras. Uppdraget blir då inriktat på en allt\r\nmindre grupp människor, vilket aldrig kan vara\r\nmeningen med ett sådant viktigt uppdrag.\r\nNämndemannakåren skall återspegla\r\nbefolkningens sammansättning, såvitt jag kan\r\nförstå. Det är därför som det är så viktigt att\r\nkomma till skott.</pre><pre>När det nu är 1 500 som drabbas av detta, kan man\r\nfråga sig vad det skulle kosta att så att säga\r\nnollställa den gruppen, så att den som deltar i det\r\nhär arbetet inte lider en ekonomisk förlust. Jag är i\r\nvarje fall inte ute efter någonting annat, det kan jag\r\ngarantera.</pre><pre>Anf. 45  Justitieminister GUN HELLSVIK\r\n(m):</pre><pre>Fru talman! Om ersättningstaket skulle höjas så, att\r\ningen med dagens system skulle förlora, utan att\r\ngöra en genomgripande förändring av systemet, är\r\ndet inte tillräckligt med de 16 miljonerna, som jag\r\ntidigare nämnde. Då ökas kostnaderna till ca 20\r\nmiljoner. Om man skall komma under beloppet 20\r\nmiljoner, måste alltså systemet ändras. Men hur vi\r\nän gör, kostar det pengar, och det är pengarna som\r\när problemet.</pre><pre>Vi är helt överens om angelägenhetsgraden. Men\r\nman måste komma ihåg att om kostnaderna för\r\nnämndemannaverksamheten skall ökas, måste\r\nman -- utöver sparbetinget på 500 miljoner -- göra\r\nytterligare besparingar någon annanstans. Det är\r\nproblem nog att göra besparingar och\r\nrationaliseringar inom polisen och kriminalvården.\r\nDetta arbete syftar till en bättre balans och till\r\nregler som kan betraktas som rättvisa.</pre><pre>Anf. 46  HANS NYHAGE (m):</pre><pre>Fru talman! Jag förutsätter att med ersättningstaket\r\nmenas det arvode man får för att inneha uppdraget.\r\nOm vi ser till att människor som engagerar sig får\r\nden lönekompensation som behövs för att det skall\r\ngå jämnt upp för dem, undrar jag om inte beloppet\r\n15--16 miljoner är för högt tilltaget. Vi kan strunta\r\ni själva ersättningen. Jag är själv nämndeman och\r\nhar fått ersättning med dessa 300 kr sedan flera år\r\ntillbaka. Men det är inte där som skon klämmer,\r\nutan det är fråga om förlusten. Det vore\r\ntacknämligt om statsrådet ville räkna på den.</pre><pre>Anf. 47  Justitieminister GUN HELLSVIK\r\n(m):</pre><pre>Fru talman! Vi har även tittat på möjligheterna att\r\nhöja ersättningen för förlorad arbetsförtjänst. Det\r\när svårt, eftersom man inte har uppgifter om\r\nnämndemännens exakta inkomster. Även där rör\r\ndet sig om åtskilliga miljoner. Det är helt rätt som\r\nHans Nyhage säger, att i det fallet kommer man inte\r\nupp till de 20 miljonerna. Men när man står på\r\nminus, är varje miljon betydelsefull. Jag kan lova\r\natt vi arbetar hårt för att åstadkomma förändringar\r\ninom bl.a. domstolsväsendet för att skapa\r\nutrymme. Men det vore fel av mig att ge några\r\nlöften i dag om när detta kan ske. Det beror på när\r\nvi med riksdagens hjälp har fått utrymmet.</pre><pre>Överläggningen var härmed avslutad.</pre><pre>8 §  Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1992/93:219 till utrikesutskottet</pre><pre>9 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1992/93:FiU21--\r\nFiU23</pre><pre>Lagutskottets betänkanden 1992/93:LU35, LU40\r\noch LU41</pre><pre>Utrikesutskottets betänkanden 1992/93:UU14 och\r\nUU25</pre><pre>Socialförsäkringsutskottets betänkanden\r\n1992/93:SfU16 och SfU20</pre><pre>Trafikutskottets betänkanden 1992/93:TU27, TU28\r\noch TU31</pre><pre>Bostadsutskottets betänkanden 1992/93:BoU20\r\noch BoU22</pre><pre>10 §  Anmälan om interpellationer</pre><pre>Anmäldes att följande interpellationer framställts</pre><pre>den 23 april</pre><pre>1992/93:153 av Bengt Dalström (nyd) till statsrådet\r\nBo Lundgren om försäkringsbolagens situation och\r\nutveckling:</pre><pre>Mot bakgrund av bankernas finansiella\r\nkrissituation -- hur ser regeringen på nuläget och\r\nden möjliga utvecklingen av marknadssituationen\r\nför försäkringsbolagen?</pre><pre>Hur agerar regeringen? Vilka diskussioner och\r\nförebyggande åtgärder är föremål för utredning och\r\nutvärdering? Är vi på väg in i en förödande\r\nförsäkringsrisk?</pre><pre>1992/93:154 av Birgitta Wistrand (m) till\r\nutrikesministern om Svensk-Internationella\r\nPressbyrån:</pre><pre>Den 14 april uppdrog chefen för\r\nUtrikesdepartementet åt ambassadör Magnus\r\nFaxén att göra en översyn av Sverigeinformationen.\r\nDet är bra att denna utredning äntligen kommer i\r\ngång.</pre><pre>I vanliga fall brukar man avvakta med att\r\ngenomföra stora förändringar när en utredning\r\ntillsätts. Det är i anledning av detta som jag skulle\r\nvilja få statsrådets syn på SIP, Svensk-\r\nInternationella Pressbyrån och dess verksamhet.</pre><pre>Trots att man från företag och beskickningar\r\nframhåller att SIP:s verksamhet både är värdefull\r\noch professionell och med god spridning -- 7 000 ex.\r\nvar 14:e dag på 7 olika språk, har\r\nUtrikesdepartementet ansett sig inte ha råd att\r\nfinansiera utgivningen. Företagen har dessutom\r\nden senaste tiden minskat sitt stöd till utgivningen.\r\nDärför är nu bulletinen nedläggningshotad.</pre><pre>SIP:s verksamhet är betydelsefull för Sverigebilden\r\noch för att öka kunskapen om svenskt företagande,\r\nforskning, politik och kultur.</pre><pre>Hur bedömer statsrådet möjligheten för att\r\nverksamheten skall kunna fortsätta -- eventuellt i\r\nmindre omfattning på grund av det statsfinansiella\r\nläget -- till dess utredningen framlägger sina\r\nförslag?</pre><pre>1992/93:155 av Jerzy Einhorn (kds) till statsrådet\r\nBö Könberg om förbättring av vården i livets\r\nslutskede:</pre><pre>Genom en överenskommelse med EG har Sverige\r\nsedan 1986 med observatörsstatus samarbete med\r\nEG inom ramen av European Action Program\r\nAgainst Cancer. Till följd av ett riksdagsbeslut 1989\r\nhar regeringen tecknat ett avtal med EG enligt\r\nvilket vi har fullvärdigt medlemskap i detta\r\nsamarbetsprojekt och betalar vår andel av bl.a.\r\nadministrativa kostnader.</pre><pre>På förslag av EG-parlamentet har EG:s ministerråd\r\nuppdragit åt EG-kommissionen att inom ramen för\r\ndetta projekt ta fram riktlinjer för förbättring av\r\nden palliativa vården, dvs. vården i livets slutskede.\r\nEG-kommissionen tillsatte en arbetsgrupp\r\nbestående av de i Europa främsta experterna inom\r\nområdet med uppgift att, tillsammans med\r\nföreträdare för kommissionen, ta fram ett underlag\r\nför förverkligande av EG-parlamentets och\r\nministerrådets intentioner.</pre><pre>1991 har den av EG-kommissionen tillsatta\r\narbetsgruppen avlämnat sitt yttrande med förslag\r\ntill riktlinjer för förbättring av den palliativa vården\r\ni stort, dvs. inte enbart vid cancersjukdomar.\r\nUtredningen innehåller dels förslag till åtgärder\r\nsom kan vidtas inom enskilda länder, dels till\r\ngemensamma europeiska satsningar för utbildning\r\ninom palliativ vård för att påskynda\r\nimplementeringen av de framtagna förslagen.</pre><pre>EG:s Committee of Cancer Experts, som är den\r\nvetenskapliga ledningsgruppen för\r\nhandlingsprogrammet och företrädare för EG-\r\nkommissionen, har vid sammanträde i Köpenhamn\r\nden 1--2 april 1993 ställt sig bakom arbetsgruppens\r\nförslag och överlämnat det till EG-kommissionen\r\nmed sin tillstyrkan för ''fostering the diffusion of the\r\nbest available practices'' i palliativ vård i\r\nindividuella EG-länder och i Sverige. Vissa medel\r\nbeviljades också för de första gemensamma\r\nutbildningsinsatserna.</pre><pre>Betänkandet har fått spridning inom EG-länder\r\nsom individuellt tar ställning till tillämpning av de\r\nframlagda förslagen.</pre><pre>I betänkande 1992/93:SoU16, s. 15, har\r\nsocialutskottet uppmärksammat det tillsammans\r\nmed EG framtagna förslaget till förbättring av\r\nvården i livets slutskede och pekat på rollen som\r\nden särskilda styrgruppen för Sveriges medverkan\r\ni EG:s handlingsprogram och Socialstyrelsen har i\r\ndetta sammanhang. Samtidigt utgår utskottet från\r\natt regeringen håller sig underrättad om\r\nutvecklingen och är beredd att vid behov vidta\r\nåtgärder.</pre><pre>Har regeringen för avsikt att vidta några åtgärder\r\nmed anledning av utredningen?</pre><pre>1992/93:156 av Jerzy Einhorn (kds) till\r\nutbildningsministern om prefekt och\r\nchefsöverläkare vid undervisningssjukhus:</pre><pre>Tidigare var det vanligt att prefekten för en klinisk\r\ninstitution, ofta en professor, även var klinikchef-\r\nchefsöverläkare. Forskning och undervisning\r\nfrämjades genom samordning med ansvaret för\r\nsjukvården. Genom säkring av den vetenskapliga\r\nförankringen gagnades sjukvården och\r\nutvecklingsarbetet som är en av\r\nundervisningssjukhusens viktigaste uppgifter.</pre><pre>De medicinska fakulteterna önskar ofta fortsatt\r\nsamordning av ansvaret. Under de senaste åren har\r\ndock vid allt fler universitetssjukhus landstingets\r\nadministrativa ledning beslutat att sådant delat\r\nansvar inte skall få förekomma.</pre><pre>Ett principbeslut, att prefekten inte skall få vara\r\nchefsöverläkare, gagnar inte forskningen,\r\nutbildningen och utvecklingen. Frågan torde därför\r\nvara av nationell betydelse.</pre><pre>Betydande LUA-medel, avsedda för forskning och\r\nundervisning vid kliniska institutioner, ställs av\r\nstaten med stort förtroende och utan nämnvärda\r\nrestriktioner till de berörda landstingens\r\nförfogande. Även mot den bakgrunden kan man\r\nifrågasätta diskrimineringen av de av universiteten\r\ntillsatta prefekterna som olämpliga för att förena\r\nsitt uppdrag med uppdraget som chefsöverläkare-\r\nklinikchef.</pre><pre>Har regeringen någon avsikt att ta upp frågan om\r\nprincipbeslut om en sådan diskriminering av\r\nprefekterna vid kliniska institutioner och\r\ninstitutionsgrupper?</pre><pre>Har Utbildningsdepartementet för avsikt att agera\r\ni frågan?</pre><pre>11 §  Anmälan om frågor</pre><pre>Anmäldes att följande frågor framställts</pre><pre>den 23 april</pre><pre>1992/93:626 av Sten Andersson i Malmö (m) till\r\nsocialministern om åtgärder mot hembränning:</pre><pre>Enligt uppgift kommer skatten på alkohol att stiga.\r\nI detta sammanhang kan påpekas att\r\nhembränningen ökat kraftigt och incitament för\r\ndenna verksamhet är i huvudsak enbart en\r\nprisfråga.</pre><pre>Risken är således uppenbar att en prishöjning på\r\nSystembolagets sortiment kommer att ytterligare\r\nöka hembränningen!</pre><pre>Vilka åtgärder är statsrådet beredd att vidta i syfte\r\natt hembränning inte skall öka?</pre><pre>1992/93:627 av Sten Andersson i Malmö (m) till\r\nkommunikationsministern om kravet på taxameter\r\nför användning av taxibil:</pre><pre>En taxiägare har två taxibilar, en personbil och en\r\ns.k. minibuss, med taxameterkassetter i båda, men\r\nendast en taxameter. Minibussen används i\r\nhuvudsak till skolskjutskörning som är\r\nkontrakterad och då behövs ingen taxameter.\r\nTaxiägaren får en körning där han måste använda\r\nminibussen och sätter då in taxametern i denna.\r\nDen andra bilen får då inte användas för\r\ntaxiägarens privata bruk, på grund av att taxameter\r\nsaknas, trots att förmånsskatt är betald!</pre><pre>Är statsrådet beredd medverka till förändringar av\r\ngällande regler så att privatkörning blir möjlig i\r\nsådana fall som relaterats ovan?</pre><pre>n35p5 &gt; 1992/93:628 av Birgitta Hambraeus (c) till\r\nstatsrådet Ulf Dinkelspiel om EG-anpassningen av\r\nlagstiftningen:</pre><pre>Sverige har redan börjat anpassa sina lagar till EG.\r\nDet är bra när EG:s lagar är bättre än våra egna,\r\ninte annars.</pre><pre>Genom t.ex. proposition 1992/93:107, som\r\nriksdagen bifallit, belastas svenska trafikföretag\r\nmed dyrbar byråkrati. Jag skulle bli förvånad om\r\ndessa detaljerade blanketter blir ordentligt ifyllda i\r\nalla EG-länder och rapporterade till EG.</pre><pre>Hur undersöker regeringen på vilket sätt EG-\r\nländerna själva rättar sig efter beslutade\r\nförordningar och hur långt de kommit i\r\nförverkligandet av EG:s direktiv?</pre><pre>1992/93:629 av Birgitta Hambraeus (c) till\r\nstatsrådet Ulf Dinkelspiel om bevakning av EG:s\r\nkommittéer:</pre><pre>Vad skulle det kosta att sända sakkunniga\r\nämbetsmän till alla de tusentals kommittéer där\r\nbesluten om förordningar och direktiv i praktiken\r\nfattas, för att kunna bevaka våra intressen i EG?</pre><pre>12 §  Kammaren åtskildes kl. 14.56.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 5 § anf. 29 (delvis) och av talmannen\r\ndärefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}