{"dokumentstatus":{"dokument":{"hangar_id":"2387840","dok_id":"GG09123","rm":"1992/93","beteckning":"123","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"123","slutnummer":"0","datum":"1993-06-07 00:00:00","systemdatum":"2005-10-27 14:02:37","publicerad":"1993-06-07 00:00:00","titel":"Riksdagens snabbprotokoll 1992/93:123 Måndagen den 7 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{BC0E8DA8-7109-4AB0-BC8F-1859F95AD6F6}","dokument_url_text":"http://data.riksdagen.se/dokument/GG09123/text","dokument_url_html":"http://data.riksdagen.se/dokument/GG09123","dokumentstatus_url_xml":"http://data.riksdagen.se/dokumentstatus/GG09123","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:123</div>\r\n<div class=\"sidhuvud_datum\">Måndagen den 7 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1992/92:178 om\r\nutnämningspolitiken</pre><pre>Anf. 1  Statsminister CARL BILDT (m):</pre><pre>Fru talman! Harriet Colliander har frågat mig vilka\r\nkriterier som utgör grund för tillsättningen av\r\ngeneraldirektörer, höga statliga befattningshavare\r\nsamt statliga bolagschefer. Hon vill också veta i\r\nvilken utsträckning utomstående konsulter används\r\nvid rekryteringen. Slutligen frågar hon om\r\nutnämningar av VD och vice VD sker på samma\r\nsätt som utnämningar av höga ämbetsmän i statens\r\ntjänst.</pre><pre>Detta är en debatt jag välkomnar. En av riksdagens\r\nviktigaste funktioner är att övervaka, granska och\r\nifrågasätta hur den offentliga makten används. I\r\ninnehavet av den offentliga makten ligger ett ansvar\r\nför att denna utnyttjas oväldigt.</pre><pre>Enligt 11 kap. 9 § regeringsformen (RF) tillsätts\r\ntjänster vid förvaltningsmyndigheter som lyder\r\nunder regeringen av regeringen eller av den\r\nmyndighet som regeringen bestämmer. Vid\r\ntillsättning av statlig tjänst skall avseende fästas\r\nendast vid sakliga grunder, såsom förtjänst och\r\nskicklighet. Av dessa grunder skall, enligt 4 kap. 3 §\r\nlagen om offentlig anställning, skickligheten sättas\r\nfrämst, om det inte finns särskilda skäl för något\r\nannat.</pre><pre>I propositionen om ledningen av den statliga\r\nförvaltningen (1986/87:99) understryks att\r\nverkschefer skall sökas ur en bredare\r\nrekryteringsbas än tidigare. Särskilt har\r\nunderstrukits att verksamheter utanför\r\nstatsförvaltningen bör kunna fungera som\r\nrekryteringsbas. Detta är en inställning som\r\nregeringen till fullo delar.</pre><pre>Rekryteringen sker i dag genom att det berörda\r\ndepartementet utarbetar en kravbeskrivning inför\r\nen vakans. Kravbeskrivningen översänds sedan\r\ntillsammans med en kandidatförteckning till\r\nStatsrådsberedningen och Finansdepartementet. I\r\nStatsrådsberedningen sker därefter en gemensam\r\nberedning med fackdepartementen och\r\nFinansdepartementet. Detta är självfallet, i god\r\nsvensk anda, en mycket grundlig process med ett\r\nbrett sökförfarande och grundlig referenstagning.</pre><pre>I grundligheten i denna process ligger också svaret\r\npå Harriet Collianders andra fråga. Behovet av att\r\nutnyttja externa konsulter har inte varit påtagligt.\r\nDock sker detta ibland för att komplettera och\r\nfördjupa kravbeskrivningen. Det är möjligt att ett\r\nökat utnyttjande av konsulter kommer att ske. Det\r\nbör dock avgöras utifrån behov i de enskilda fallen.</pre><pre>Vad gäller interpellantens tredje fråga, om\r\ntillsättning av VD resp. vice VD, sker den i enlighet\r\nmed bestämmelserna i aktiebolagslagen, dvs. att\r\ndet är styrelsen som tillsätter dessa poster.</pre><pre>I sin fråga markerar Harriet Colliander att den\r\noffentliga sektorn står inför en mycket omfattande\r\nförändringsprocess som ställer höga krav på\r\nkunnande och ledarskap. Utnämningar skall\r\nbaseras enbart på kompetens. Därför, menar hon,\r\nmåste det bli slut på politiska utnämningar.</pre><pre>I resonemanget ligger emellertid ett viktigt felslut.\r\nInterpellantens tes förutsätter att personer med en\r\npolitisk förankring utnämnts trots att de saknar\r\nkompetens. I frågan saknas en distinktion mellan\r\natt utnämna kompetenta f.d. politiker och att\r\ntillsätta personer enbart därför att de delar den\r\nsittande regeringens värderingar.</pre><pre>Låt mig understryka att politik för mig är något\r\nansvarsfullt och viktigt. Vår demokrati bygger på\r\natt medborgare är beredda att ställa sig i\r\nallmänhetens tjänst genom att åta sig politiska\r\nuppdrag. En lång och förtjänstfull politisk karriär\r\ninnebär att man skaffar sig erfarenheter och\r\nkunskaper som självfallet kan vägas in när det\r\ngäller tjänstetillsättning.</pre><pre>Att leda större myndigheter förutsätter en rad\r\nkvaliteter. Vederbörande måste ha kunskap om det\r\nsakområde som det gäller. Han måste också ha\r\nkompetens att leda och fördela arbetet inom en stor\r\norganisation. Det krävs också en betydande\r\nförmåga att kommunicera med allmänheten och\r\nmassmedia. Till det kommer att en verkschef måste\r\nha god förmåga att samarbeta med berörda\r\ndepartement. Det är också en fördel om\r\nverkschefen har erfarenhet från svenskt\r\nutredningsväsende.</pre><pre>Lägger man samman dessa egenskaper framträder\r\nen kompetensprofil som gör att det måste betraktas\r\nsom en merit om personen i fråga har deltagit i\r\nsamhällsdebatten och haft ett engagemang i\r\npolitiska frågor. Detta behöver självfallet inte\r\ninnebära att vederbörande måste ha varit aktiv i ett\r\npolitiskt parti. Det kan lika gärna gälla en\r\norganisationsföreträdare, en samhällsdebattör eller\r\nen näringslivsföreträdare.</pre><pre>Sedan denna regering tillträdde 1991 har\r\nsammanlagt 32 generaldirektörer tillsatts. Av dessa\r\nhar drygt hälften, 15 stycken, en politisk bakgrund.\r\nDe övriga kommer antingen från näringslivet eller\r\nhar sin bakgrund i högre förvaltning. Det bör då\r\nframhållas att regeringen är bunden av\r\növerenskommelser att placera den förutvarande\r\nregeringens statssekreterare efter kompetens och\r\nerfarenhet.</pre><pre>Anf. 2  HARRIET COLLIANDER (nyd):</pre><pre>Fru talman! Jag vill först tacka statsministern för\r\nsvaret på min interpellation om\r\nutnämningspolitiken.</pre><pre>Som statsministern vet medverkade Ny demokrati\r\ntill att regeringen bildades. Ny demokrati har också\r\nstött regeringen. Ett av skälen var att\r\nregeringsföreträdare gav löften om att det skulle bli\r\nändringar, och en av dessa ändringar var\r\nutnämningspolitiken. Jag är nyfiken på denna\r\nändring, bl.a. mot bakgrund av vad personer som i\r\ndag sitter i regeringen tidigare har sagt.</pre><pre>Birgit Friggebo, vår nuvarande kulturminister, sade\r\nt.ex. i granskningsdebatten 1991: Självfallet\r\nkommer det för en eventuell borgerlig regering i\r\nhöst att vara viktigt att se till att man har skickliga\r\nverkschefer. Det skall genomföras ett omfattande\r\nförnyelsearbete, och då måste det finnas duktiga\r\nverkschefer.</pre><pre>Mycket riktigt -- statsministern och regeringen har\r\nsatt igång en förnyelse. Det pågår nu en\r\nbolagisering av de statliga företagen, i många fall\r\nsom ett steg mot en privatisering, och det är bra.</pre><pre>När det gäller chefsutnämningar föreskriver\r\nregeringsformen att regeringen har skyldighet att\r\niaktta saklighet och opartiskhet samt beakta allas\r\nlikhet inför lagen. Anders Björck har vidare, som\r\nmedlem av konstitutionsutskottet, påpekat att den\r\ntidigare regeringen tagit grundlagens stadganden\r\nom skicklighet och förtjänst med en klackspark.</pre><pre>Från regeringens och skattebetalarnas synpunkt får\r\ndet inte vara någon skillnad på urvalskriterier om\r\ndet gäller en generaldirektör eller en VD för ett\r\nstatligt bolag. Möjligen kan man säga att det är ett\r\noeftergivligt krav att en bolagsdirektör skall vara\r\nbra på affärsverksamhet.</pre><pre>Jag vill betona att det är av största vikt att statens\r\nutnämningar görs efter skicklighet och förtjänst,\r\neller kalla det för professionalism och kompetens.\r\nDet handlar ju ytterst om statens pengar. Staten får\r\ninte se på sina verk och bolag som skyddade\r\nverkstäder eller avstjälpningsplatser för\r\ninkompetenta eller besvärliga politiker. Det är ett\r\nspeciellt ofog att därvid som orsak åberopa\r\nsärskilda skäl. Det handlar alltså om att få fram den\r\nallra bästa till varje tjänst.</pre><pre>Konkurrens inom alla sektorer -- det är\r\ngrundbulten i Ny demokratis politik. Samhällen\r\noch företag går framåt därför att individer tänker,\r\nnyskapar och konkurrerar. Detta måste också gälla\r\nden statliga verksamheten. Vi anser att konkurrens\r\när nödvändig vid varje tillsättning av varje\r\ngeneraldirektör och VD för statliga bolag.</pre><pre>Jag skulle därför gärna vilja fråga statsministern om\r\nstatsministern ser någon skillnad i\r\nutnämningspolitiken mellan den nuvarande och\r\nden förra regeringen. Jag kan nämligen inte själv se\r\nnågon skillnad, och det är djupt beklagligt.</pre><pre>Jag ska nu ta upp tre punkter i statsministerns svar:\r\nDet är särskilda skäl i lagen om offentlig\r\nanställning, verksförordningens betoning av en\r\nbredare rekryteringsbas samt rekrytering med\r\nkravsbeskrivning.</pre><pre>Kan det finnas skäl för särskilda skäl i\r\nutnämningsärenden? Kan det t.ex. vara någon man\r\nvill bli av med? Så får det inte vara, och det ansåg\r\ninte heller nuvarande kulturministern i KU-\r\ngranskningen 1991 då hon kritiserade dåvarande\r\nregeringen för att ha utsett en socialdemokratisk\r\npolitruk till en chefsbefattning för att på det sättet\r\nlösa ett långvarigt problem i\r\nBostadsdepartementet.</pre><pre>Min fråga är: Har den nuvarande regeringen löst\r\nnågra samarbetsproblem genom chefsutnämning?\r\nJag hoppas att svaret blir ett entydligt nej, och jag\r\nhar redan i min interpellation sagt att det måste bli\r\nslut på politiska utnämningar. Statsministern å sin\r\nsida säger i sitt interpellationssvar att jag gör ett\r\nfelslut i det att jag förutsätter att personer med\r\npolitisk förankring utnämnts trots att de saknar\r\nkompetens.</pre><pre>Här har statsministern missuppfattat saken. Jag\r\nifrågasätter om regeringen alltid utser de bästa\r\npersonerna, om regeringen försöker leta reda på de\r\nbästa personerna eller om man i stället nöjer sig\r\nmed en mindre kvalificerad kraft. Det kan t.ex.\r\nvara en obekväm politiker. Jag menar att det är lika\r\nilla att utse någon som inte är duglig, som att utse\r\nnågon som inte är helt duglig -- om det finns\r\ndugligare krafter. Särskilda skäl får inte användas\r\npå det sättet.</pre><pre>Vi är alla ense om att rekryteringsbasen för statliga\r\nchefer behöver breddas. I verksförordningen\r\nunderstryks att rekryteringen bör ske utanför\r\nstatsförvaltningen. Min fråga blir följdaktligen: På\r\nvilket sätt har regeringen breddat basen? Kan\r\nstatsministern ge exempel på det? Jag hoppas att\r\nstatsministern skall kunna visa mig vari ändringen\r\nbestår.</pre><pre>Statsministern säger att behovet att utnyttja\r\nexterna konsulter inte har varit påtagligt. Jag\r\nförstår av statsministerns interpellationssvar att\r\nstatsministern vitsordar att det finns problem. Jag\r\nkommer att fortsätta fråga statsministern om detta,\r\ndärför att en extern medverkan ökar inslaget av\r\nsaklighet och opartiskhet i urval och\r\nutnämningsbeslut. Men konsultmedverkan eller\r\ninte -- det viktiga är att man ökar medvetenheten\r\nom utnämningspolitiken.</pre><pre>Avslutningsvis vill jag, för att göra det lättare för\r\nstatsministern att svara på mina frågor, repetera\r\ndem. De lyder så här:</pre><pre>Ser statsministern någon skillnad i\r\nutnämningspolitiken mellan den nuvarande och\r\nden förra regeringen? Det är den stora viktiga\r\nfrågan.</pre><pre>Har regeringen löst några samarbetsproblem\r\ngenom chefsutnämning?</pre><pre>Har regeringen vid någon utnämning tillämpat\r\nsärskilda skäl som orsak för att gå ifrån kravet på\r\nskicklighet och förtjänst? Om så är fallet -- på vilka\r\ngrunder? På vilket sätt har regeringen breddat\r\nrekryteringsbasen för statliga chefer? Vari består\r\nändringen? Kan statsministern ge exempel på det?</pre><pre>Statsministern kan ju ta mina frågor här, så blir det\r\nlitet lättare att svara.</pre><pre>Anf. 3  IAN WACHTMEISTER (nyd):</pre><pre>Fru talman! Detta är en mycket viktig fråga. Det är\r\ndärför Ny demokrati dominerar såväl plenisalen\r\nsom läktaren i dag. I övrigt är det litet öde här.</pre><pre>Harriet Colliander klarar givetvis det här mycket\r\nbra själv, men jag vill gärna spetsa till frågorna\r\nytterligare, om detta är möjligt.</pre><pre>Statsministern säger att detta är en debatt som han\r\nvälkomnar. Det gläder mig mycket. Just detta att\r\növervaka, granska och ifrågasätta den offentliga\r\nmakten som han nämner, är sådant som vi sysslar\r\nmed. Jag tolkar detta som en senkommen\r\nvälkomsthälsning till Ny demokrati till kammaren.</pre><pre>Man skall fästa avseende vid sakliga grunder och\r\nallt detta vackra när man tillsätter tjänster.\r\nProblemet är att man inte gör det i praktiken. Det\r\när detta vi vill komma fram till -- vad det är som\r\negentligen styr den här verksamheten.\r\nStatsministern gör jämförelser med tidigare och\r\nsäger att man har en bredare rekryteringsbas. Det\r\nmå vara hänt, det beror ju på hur smal den var\r\nförut.</pre><pre>Harriet Colliander har nämnt detta med att\r\nanvända konsulter och vill ha ett svar på det. Det\r\nviktiga är att i den mån man använder sig av\r\nkonsulter i den politiska sektorn, skall man\r\nanvända dem för själva urvalet. Det är inte för att\r\ngöra en kravbeskrivning, utan för att få in folk som\r\när vana att välja ut chefer osv. Politiker väljer nog\r\nganska gärna politiker och utgår från de rent\r\npolitiska meriterna. Jag tror inte att Harriet\r\nColliander står för felslutet, som det talas om här.</pre><pre>Jag förstår delvis statsministerns situation. Det är\r\ndärför den här frågan är besvärlig.\r\nUtnämningspolitiken blir ett instrument att lösa\r\nhelt andra problem. Regeringen har löften och\r\nåtaganden att placera en serie socialdemokratiska\r\nhövdingar. Sedan skall de göra detsamma för er.\r\nProblemet kommer då tillbaks hela tiden. Är det så\r\ndet skall gå till? Är det placering av statssekreterare\r\noch andra som det handlar om? Då kommer vi till\r\nslut att få fel folk på fel plats rakt igenom. Det\r\nkommer alltid att finnas en serie statssekreterare\r\nosv.</pre><pre>Jag tror att detta är en fråga som direkt har att göra\r\nmed politikernas anseende. Ibland brukar vi kalla\r\ndet för det politiska träsket. Då blir folk upprörda.\r\nVi menar att det är ett träsk, eftersom det är svårt\r\natt ta sig ur det på något sätt. Det är litet\r\nhemmagjort. Det behöver inte vara så här. Jag tror\r\natt man bara behöver tänka på en enda sak,\r\nnämligen att det är skattebetalarnas pengar man\r\nanvänder. Man gör detta på uppdrag av andra. Man\r\ngör det faktiskt inte för politiker eller mellan\r\npolitiker.</pre><pre>Min slutsats, efter att ha studerat statsministerns\r\nsvar, är att även om det i botten finns någon sorts\r\nallmän inställning att detta borde kunna göras\r\nbättre, sitter ni likafullt fast i det gamla. Vi kommer\r\natt få se politiska utnämningar i fortsättningen\r\nockså. Om vi kombinerar detta med dubbla\r\npolitiska pensioner och allt annat har vi den svenska\r\npolitikens kris. Det är en jättefråga som vi envist\r\nkommer att återkomma till.</pre><pre>Anf. 4  Statsminister CARL BILDT (m):</pre><pre>Fru talman! Jag tackar både interpellanten och\r\nfrågeställaren. Ian Wachtmeister ställde en fråga till\r\nmig i detta ämne. Vi kom överens om att hantera\r\nden inom ramen för detta interpellationssvar.</pre><pre>Låt mig börja med historiebeskrivningen i Harriet\r\nCollianders inlägg. Hon sade att Ny demokrati\r\nmedverkade till att denna regering bildades. Det\r\nvar väl inte riktigt med sanningen\r\növerensstämmande. Om jag inte missminner mig\r\navstod Ny demokrati från att delta i\r\nstatsministeromröstningen. Om Harriet\r\nCollianders kommentar på denna punkt innebär en\r\nrevision av detta avstående, kan jag bara notera\r\ndet. Historieskrivningen är inte riktigt sann i den\r\ndelen, men det har inte med den här saken att göra.</pre><pre>Jag skulle vilja svara på de frågor som Harriet\r\nColliander ställde. Utgångspunkten är alltid att få\r\nfram de allra bästa personerna. Det är inte alltid\r\nalldeles lätt. Det innebär inte alltid att alla personer\r\nhar samma uppfattning om vilken person som är\r\nden bästa. Därför har chefsutvecklingen inom den\r\nstatliga förvaltningen under de senare åren\r\ntilldragit sig ökat intresse. Det har funnits en klar\r\nsträvan att bredda rekryteringen, se till att man får\r\nin fler namn i sökprocessen och göra klart att det är\r\nden mest kompetente som skall få tjänsten.</pre><pre>Vad är det då för skillnad som har inträffat? Till att\r\nbörja med är det faktiskt så att vi inte längre har\r\nden typ av politiska utnämningar som vi hade förut.\r\nJag skall inte exemplifiera detta, eftersom jag då\r\ngår in för mycket på detaljer. Vad som inträffade\r\nförr är väl bekant. Harriet Colliander kan det väl\r\nfrån sina studier av konstitutionsutskottets\r\nbetänkanden.</pre><pre>Om jag tittar på den lista som jag har framför mig\r\nav de 32, vad jag förstår, senaste\r\nmyndighetschefsutnämningarna kan jag konstatera\r\natt det är en lista på personer som samtliga utmärks\r\nav en betydande kompetens att sköta de olika\r\nområden som de är satta att förvalta. Ian\r\nWachtmeister antydde att det finns ett behov av att\r\nplacera en förfärlig mängd gamla\r\nsocialdemokratiska statssekreterare. Jag\r\nrefererade själv till den skyldighet vi har i det\r\nhänseendet. Men även där tar vi hänsyn till\r\nkompetens och skicklighet.</pre><pre>När Sten Heckscher utsågs till generaldirektör för\r\nPatent- och registreringsverket utsågs han därför\r\natt jag är alldeles övertygad om att han hade utsetts\r\näven om han inte hade varit statsekreterare i det\r\nsocialdemokratiska Justitiedepartementet. Han är\r\nen kompetent person för det jobbet.</pre><pre>När Ingemar Skogö blev generaldirektör för\r\nLuftfartsverket skedde det också mot bakgrund av\r\nen mycket betydande kompetens. När Anitra Steen\r\nblev generaldirektör för Verket för högskoleservice\r\nskedde det mot bakgrund av en lång karriär inom\r\nden offentliga sektorn, inte minst när det gäller\r\nledningsfrågor och chefsfrågor inom den offentliga\r\nsektorn. Detta är personer om vilka man kan säga\r\natt de har blivit generaldirektörer inte på grund av\r\natt de varit socialdemokratiska statssekreterare\r\nutan, om jag skall hårdra det, snarare trots detta.\r\nDe har en egen kompetens. Där finns den stora\r\nskillnaden.</pre><pre>Sedan frågar Harriet Colliander mig om vi har löst\r\nsamarbetsproblem genom chefsutnämningar. Det\r\nenkla svaret på den frågan är nej.</pre><pre>Den tredje frågan från Harriet Colliander var om\r\nregeringen vid någon utnämning har tillämpat\r\nsärskilda skäl. Jag är inte medveten om att så skulle\r\nha skett. Även svaret på den frågan kan bli nej.</pre><pre>Låt mig sedan säga att jag är glad om jag har\r\nmissuppfattat Harriet Colliander när det gäller\r\nhennes inställning till att utnämna personer med\r\npolitisk bakgrund till chefsbefattningar. Om vi fullt\r\nut skulle tillämpa tesen att varje politiker som får\r\nen chefspost är en politisk utnämning, skulle detta\r\ninnebära att vi automatiskt diskvalificerar varje\r\nperson som t.ex. har varit i närheten av Sveriges\r\nriksdag från ett kvalificerat jobb på chefsnivå inom\r\nden offentliga sektorn.</pre><pre>Det skulle t.ex. få sådana halsbrytande\r\nkonsekvenser som att en person som Ian\r\nWachtmeister efter det att han lämnat riksdagen,\r\nskulle anses oduglig för varje form av\r\nchefsbefattning i svenskt samhällsliv. Även om jag\r\ninte skall föra detta resonemang för långt här, vill\r\njag säga att det vore en fullständigt orimlig slutsats.</pre><pre>Anf. 5  HARRIET COLLIANDER (nyd):</pre><pre>Fru talman! Statsministern har gett svar på mina\r\nfrågor, men jag känner mig inte riktigt övertygad\r\nom att ändringen av den nuvarande regeringens\r\nutnämningspolitik har gått helt i positiv riktning.</pre><pre>Statsministern säger att politiska utnämningar inte\r\nsker längre. Jag tittade på en lista från 1986 som\r\nAnders Björck har upprättat. Då kunde jag\r\nkonstatera att det fanns tre personer på den listan\r\nsom regeringen har gett nya chefsbefattningar. Det\r\ngäller två chefsbefattningar och ett förnyat\r\nförordnande.</pre><pre>Jag hävdar att regeringen vid vissa utnämningar har\r\nanpassat verkligheten till kandidaten i stället för att\r\nskaffa en kandidat som passar den aktuella\r\nverkligheten. Jag skall ge statsministern ett\r\nexempel på vad jag menar. Ett sådant exempel är\r\nnär regeringen för att freda sig mot kritiken för\r\nchefsutnämningen i AMU, lät skriva en\r\nkravspecifikation för tjänsten långt efter det att det\r\nvar bestämt vem som skulle utnämnas.</pre><pre>Nu säger statsministern i sitt interpellationssvar att\r\nenligt aktiebolagslagen är det styrelsen som utser\r\nVD.</pre><pre>Jag förstår inte att regeringen med gott samvete så\r\nhelt kan ta sin hand från de statliga aktiebolagen.\r\nÄr det verkligen med sanningen\r\növerensstämmande? Har inte regeringen någon\r\nrepresentant i de företag som regeringen äger?\r\nMenar statsministern att regeringen över huvud\r\ntaget inte har något inflytande i sitt eget företag?</pre><pre>Jag menar att det statliga ägarinflytandet ska vara\r\nenligt rättsordningens grunder, dvs. enligt\r\nregeringsformen. Det är ägaren som skall styra, och\r\ni det här fallet är det regeringen som styr. Men det\r\nhandlar inte om att styra, synonymt med att lägga\r\nsig i företagens och verkens verksamhet. Nej, det\r\nhandlar om att skapa de allra bästa\r\nförutsättningarna för företagen. Det innebär bl.a.\r\natt se till att det blir den bästa kompetensen i\r\nledningen. Detta är i aktiebolagslagens mening och\r\nanda.</pre><pre>I praktiken är det ju regeringen som har utsett\r\nbolagscheferna. Valet till AMU var klart långt\r\ninnan bolaget var bildat. Samma förhållande gällde\r\nchefstillsättningen i Utbildningsfastigheter AB.</pre><pre>Jag vill bara nämna Anders Björcks uppfattning i\r\ndylika utnämningar. Den framgår av\r\ngranskningsdebatten 1991 när KU granskade den\r\ndåvarande regeringens beslutet att utse Kjell-Olof\r\nFeldt till styrelseordförande i Vin-  &amp; \r\nSpritcentralen. Han sade att regeringen företräder\r\nsamtliga aktier i bolaget och att det är regeringen\r\nsom beslutat i utnämningsfrågan. Detta är ett\r\nsynonymt fall till utnämningarna i AMU och\r\nUtbildningsfastigheter AB.</pre><pre>Det är dags för regeringen att sluta gömma sig\r\nbakom aktiebolagslagen. Det är ju befängt att\r\nlåtsas att inte ha med sina företag att göra när det\r\när dags att utse chef. I alla andra frågor kommer\r\nsäkerligen AMU, som är ett politiskt känsligt verk,\r\natt följa regeringens politik. Det kan knappast vara\r\nmot regeringsformen att regeringen skapar goda\r\nförutsättningar för sitt och skattebetalarnas företag\r\ngenom att medverka till att det blir en bra chef.</pre><pre>Låt mig ställa en sista fråga: Har Birgit Friggebo\r\noch Anders Björck, med sitt tidigare stora\r\nengagemang i utnämningsfrågor, anmält någon\r\navvikande mening i något av regeringens\r\nutnämningsbeslut?</pre><pre>Anf. 6  IAN WACHTMEISTER (nyd):</pre><pre>Fru talman! Jag hoppas att statsministern hänger\r\nmed i alla frågor han får här.</pre><pre>Först vill jag göra klart att jag, med tanke på mitt\r\nuppträdande här, inte har för avsikt att söka tjänst\r\nsom generaldirektör, landshövding, ambassadör\r\neller något annat när man äntligen lyckas få mig ut\r\nur riksdagen.</pre><pre>Vi talar nu om en del förfärande exempel på\r\nutnämningar. Jag vill inte gå in på personer. Jag vill\r\nmer titta på de tjänster den här frågan gäller. Vi kan\r\ntitta på sådana fantastiska miljardkoncerner som\r\nAMS, Invandrarverket, SIDA osv. Detta vore i\r\ncivila sammanhang -- ute i verkligheten -- jättejobb\r\nsom kräver en enorm kompetens. Jag tror inte att\r\nman genom att vara statssekreterare,\r\nriksdagsledamot eller rörelseorienterad\r\nombudsman eller något annat skaffar sig den\r\nkompetensen -- som måste vara fantastiskt\r\navancerad.</pre><pre>Jag tror att det här föreligger en viss\r\nbegreppsförvirring. Man plockar säkert ut folk\r\nefter bästa förmåga. Det är inte heller något fel på\r\nde människor som utnämns. Men tyvärr är det så\r\natt när det gäller de befattningar där\r\nskattebetalarnas miljardbelopp skall handhas,\r\nmåste det vara fråga om de bästa personerna.\r\nProblemet är varifrån man får de bästa. Jag tror att\r\ndetta problem kommer att kvarstå så länge\r\npolitiken betraktas som ett yrke. Det är vanligt i\r\ndenna sal, och i andra liknande salar, att politiken\r\nses som ett yrke som innehas från vaggan till\r\ngraven.</pre><pre>Om politiken vore en demokratisk värnplikt, där\r\nalla människor i samhället inriktar sig på att\r\näntligen få komma in i riksdagen i fyra eller max\r\nåtta år, om det blir fyraåriga mandatperioder, skulle\r\ndet bli fråga om något som går tur och retur.\r\nVerkligheten, in i politiken, tillbaks till\r\nverkligheten. Jag tror också att problemen med\r\nutnämningarna skulle försvinna. Då skulle också\r\nkritiken mot politikerna brytas.</pre><pre>Att vara politiker borde egentligen vara ett\r\nhedervärt yrke, och det är många hedervärda\r\npersoner som gör sitt absolut bästa här. Men\r\nutnämningspolitiken förblir en vagel i ögat på dem\r\nsom vill försvara det system som finns i dag.</pre><pre>\r\nAnf. 7  JOHN BOUVIN (nyd):</pre><pre>Fru talman! Herr statsminister! Jag var på mitt rum\r\nnär jag hörde att denna debatt pågick. Jag måste\r\ndärför få ställa följande fråga.</pre><pre>Statsministern sade att vi i Ny demorkati inte hade\r\nnågot att göra med att herr statsministern blev\r\nstatsminister. Hur kan detta vara? Systemet är ju så\r\natt när vi i Ny demokrati avstår från att rösta,\r\nstöttar vi regeringen. Eller hur?</pre><pre>Jag vill ställa en annan fråga i samma veva. Kan det\r\npolitiska träsket bero på att Sverige befinner sig i\r\nett ekonomiskt kaos, med ett budgetunderskott på\r\nminst 250 miljarder kronor och en statsskuld på\r\n1 000 miljarder kronor? Kan det bero på ett\r\npolitiskt system som gör att man så att säga snurrar\r\nrunt? Duger man inte på den posten, kanske man\r\nduger på den andra, osv.</pre><pre>Anf. 8  TALMANNEN:</pre><pre>Carl Bildt deltar i den debatt som gäller\r\nutnämningspolitiken.</pre><pre>Anf. 9  Statsminister CARL BILDT (m):</pre><pre>Fru talman! Jag tycker icke desto mindre att det är\r\nfascinerande att få ta del av hela bredden inom Ny\r\ndemokrati, på allt från klädsel till\r\nargumentationsart.</pre><pre>Men låt mig efter denna halvironiska kommentar\r\nsvara på de frågor som har ställts här.</pre><pre>Harriet Colliander hade ett exempel som jag vill\r\ngärna ta upp. Det gällde de anmärkningar som\r\nAnders Björck hade riktat mot utnämningen av\r\nKjell-Olof Feldt till styrelseordförande i Vin  &amp; \r\nSprit AB. Harriet Colliander undrade om man\r\nmåste ta ansvar i regeringsställning. Ja, det måste\r\nman. Men det är en väldig skillnad när det gäller\r\nstyrelseordföranden. Där råder det inget tvivel om\r\natt ägaren har ansvar för att utse styrelse och se till\r\natt den är någorlunda kompetent. Posten som\r\nstyrelseordförande är förmodligen viktigast. Men\r\nnär detta är gjort är det styrelsen som har ansvaret\r\nför att tillsätta den verkställande direktören. Det\r\nskall i normalfallet icke regeringen lägga sig i. Det\r\ngör i normalfallet icke heller regeringen. Det här\r\ninnebär att regeringen tillsätter\r\nstyrelseordföranden i Vin  &amp;  Sprit AB men tar icke\r\nansvaret för utnämningen av verkställande\r\ndirektör. Så var det under den tidigare regeringen.\r\nMan kan kritisera de val som gjordes då. Så är det\r\nunder den nuvarande regeringen. Man kan\r\nkritisera de val vi gör i fråga som\r\nstyrelseordförande. Men där har regeringen\r\nansvaret.</pre><pre>I övrigt är det regeringens ständiga strävan att hitta\r\nden bästa personen. Men jag upprepar att det\r\nibland inte är alldeles lätt att hitta vederbörande.\r\nJag delar er uppfattning om att det är nödvändigt\r\natt sträva efter att bredda rekryteringsunderlaget\r\ntill dessa tjänster. Jag har själv talat om att det vore\r\nav stort värde att få ett ökat inslag av pesoner med\r\nbakgrund i näringslivet som vill åta sig\r\nchefspositioner inom den offentliga sektorn. Jag\r\nhar i några sammanhang försökt få personer med\r\ngedigen erfarenhet och stor kompetens från det\r\nprivata näringslivet att åta sig chefspositioner inom\r\nden offentliga sektorn. Men jag har så gott som\r\ngenomgående fått nej till svar. Det här har berott\r\npå att de har sett den offentliga sektorn som en\r\nverksamhet där det krävs speciella talanger när det\r\ngäller att hantera massmedier och den politiska\r\ndebatten. De har inte heller ansett att\r\nlöneutvecklingen inom den offentliga sektorn eller\r\npensionsavtalen är konkurrenskraftiga med de som\r\nbjuds inom näringslivet.</pre><pre>Det här kan måhända tjäna som en kommentar till\r\nJohn Bouvins påstående om det s.k. träsket. I det\r\ns.k. träsket är det hårdare regler än vad som gäller\r\ni övriga samhället. Jag vill gärna säga detta med en\r\nviss skärpa. Sluta tala om träsk! Det drabbar ytterst\r\ner själva.</pre><pre>I denna riksdag sitter hedervärda personer som\r\nbärs upp av samhällsengagemang. De avstår ofta\r\nfrån en civil karriär för att kämpa för idéer som de\r\ntror på. De sitter inte här för att få pension eller\r\nlön. Jag kommer att reagera med samma skärpa\r\nvarje gång jag hör John Bouvin eller någon annan\r\nbedriva denna billiga populistiska retorik om träsk.\r\nDet är en träskargumentation som inte har med\r\ndenna fråga att göra.</pre><pre>Åter till Ian Wachtmeister, slipsfalangen inom\r\npartiet.</pre><pre>Det gäller frågan om politiken och politiska\r\nmeriter. Jag tror att det är viktigt att ha klart för sig\r\natt politik är ett engagemang. Personer skall kunna\r\ngå in i ett politiskt engagemang i\r\nkommunfullmäktige, landsting och riksdag. Men\r\nde skall inte sitta där för evigt, utan kunna gå\r\ntillbaka till en civil karriär. Men förutsättningen för\r\natt detta över huvud taget skall vara möjligt är att\r\nde inte förses med en peststämpel. Bara för att en\r\nperson har suttit på ett politiskt uppdrag, t.ex. i\r\nriksdagen, skall vederbörande inte förföljas när\r\ndenna får ett arbete t.ex. inom den offentliga\r\nsektorn. Vi skall inte bortse från att en mycket stor\r\ndel av den totala svenska ekonomin är den\r\noffentliga sektorn.</pre><pre>Jag tror att Ian Wachtmeister riskerar att\r\nåstadkomma -- om han släpper John Bouvin lös\r\nalltför mycket med denna typ av argumentation --\r\nen situation där människor från näringslivet eller\r\nnågon annanstans säger, att de aldrig kommer att\r\nvåga ge sig in i politiken. Så fort de därefter vill ha\r\nett jobb, kommer agitatorer att förfölja dem och\r\nsäga att de inte har fått jobbet tack vare deras\r\nkompetens utan bara därför att de med sitt\r\nsamhällsengagemang har ägnat sig åt politisk\r\nverksamhet under en, två eller tre mandatperioder.</pre><pre>Förse aldrig politiken med en pestflagga! Se\r\npolitiken som ett uttryck för engagemang. Det är\r\ndärför ni sitter i Sveriges riksdag. De är faktiskt\r\ndärför andra sitter i Sveriges riksdag.</pre><pre>Anf. 10  HARRIET COLLIANDER (nyd):</pre><pre>Fru talman! Statsministern sade att ansvaret för\r\nchefsutnämningar i bolag i normalfallet åvilar\r\nstyrelsen. Jag förstår av detta att det inte har varit\r\nnormalfall. Jag är av den uppfattningen att\r\nregeringen skall verka för att det finns goda\r\nförutsättningar i företag att rekrytera bra chefer.\r\nJag fick inte svar på om Anders Björck och Birgit\r\nFriggebo haft några avvikande meningar i fråga om\r\ntillsättningar.</pre><pre>Statsministern säger i sitt interpellationssvar att\r\nförmågan att leda större myndigheter förutsätter en\r\nrad kvaliteter.</pre><pre>I statsministerns svar avspeglas regeringens\r\nföretagskultur. Statsministern och regeringen har\r\nett snävt perspektiv -- det är ett politikerperspektiv.\r\nStatsministern säger bl.a. att verkschefer skall\r\nkunna samarbeta med regeringen och att det är en\r\nfördel att ha erfarenhet från svenskt\r\nutredningsväsende. Regeringen skall alltså utse\r\npersoner som gör, direkt eller indirekt, som\r\nregeringen säger. Krav på att utnämnda chefer skall\r\nta ett ekonomisk ansvar och leda företag på\r\naffärsmässiga grunder lyser med sin frånvaro.</pre><pre>Statsministern säger avslutningsvis i sitt\r\ninterpellationssvar att regeringen är bunden av\r\növerenskommelser att placera den förutvarande\r\nregeringens statssekreterare efter kompetens och\r\nerfarenhet. Om det skulle bli regeringsskifte efter\r\nnästa val, hur många statssekreterare är det då som\r\nfyrpartiregeringen lämnar efter sig och som skall\r\nplaceras? En statssekreterare kan knappast\r\nbefordras under generaldirektörsnivå. Hur många\r\nchefstjänster i verk, bolag och myndigheter\r\nkommer det då att handla om? Det är ju detta\r\nutbud på politiker som gör det så svårt att\r\nrationalisera bort statliga inrättningar -- regeringen\r\nmåste ju placera chefer.</pre><pre>Detta är vad Sverige har gemensamt med\r\nsovjetnomenklaturans privilegiesamhälle. Varför\r\när det bara den arbetslösa sjuksköterskan eller\r\nindustriarbetaren som får gå till\r\narbetsförmedlingen? Varför skall arbetslösa\r\npolitiker slippa detta? Jo, därför att den grundsyn\r\nsom regeringen och många politiker har är, att en\r\npolitiker som nått en viss nivå är värd mer än andra\r\ntrots att grundlagen talar om allas lika värde och att\r\nalla skall behandlas lika. Då säger naturligtvis\r\nstatsministern att LAS inte gäller för dessa. Nej,\r\nsäger jag. LAS behöver inte gälla för dem som är\r\nstora och starka. Det är något sjukt i vårt samhälle\r\nnär de makthavande har behov av att skydda de\r\nstarkare.</pre><pre>Jag påstår att det är helt enkelt så att politiker vill\r\ninte ut och konkurrera. Många politiker började sin\r\nbana som yrkespolitiker i tonåren och har aldrig\r\nkonkurrerat på den öppna marknaden och vet\r\negentligen inte vad de duger till utanför politiken.</pre><pre>Fru talman! Det som jag har sagt föranleder\r\nytterligare en fråga. Avser statsministern att riva\r\nupp bestämmelsen om skyldigheten att förse den\r\nsom en gång blivit statssekreterare med fallskärm i\r\nform av garanterat välavlönat arbete fram till\r\npensioneringen? Om inte, skulle jag vilja att\r\nstatsministern utvecklade skälen till sitt\r\nställningstagande.</pre><pre>Anf. 11  JOHN BOUVIN (nyd):</pre><pre>Fru talman! Herr statsminister! Vi i Ny demokrati\r\nkom direkt från verkligheten. Vi hade ingen\r\npolitisk bakgrund. Men på grund av -- jag tar mig\r\nfriheten att använda vilka uttryck som helst -- det\r\npolitiska träsket har vi hoppat in i detta spel. Vi\r\nmenar att det nu får vara nog.</pre><pre>Mina kamrater i stålverket säger likadant. Jag har\r\nsvårt att förklara för dem hur kommunalråd och\r\nriksdagsledamöter, som sitter här på s.k.\r\nförtroendeuppdrag, när de får gå av en eller annan\r\nanledning, kan få full pension. Skattebetalarna har\r\nbetalat dessa politiker. Men stålverksarbetarna som\r\nhar arbetat 20 år i stålverket, de får som tack sex\r\nmånaders avgångsvederlag. Sedan får de gå. Men\r\npolitikern, som har slösat bort pengar, vi har ju\r\n1 000 miljarder kronor i statsskuld, han sitter kvar\r\noch får pension.</pre><pre>Kan statsministern förklara för hela svenska folket\r\nvar rättvisan finns i detta? Inte nog med det, nu ser\r\nvi...</pre><pre>Anf. 12  TALMANNEN:</pre><pre>Interpellationsdebatten gäller\r\nutnämningspolitiken. Jag vore tacksam om John\r\nBouvin försökte hålla sig till ämnet.</pre><pre>Anf. 13  JOHN BOUVIN (nyd):</pre><pre>Fru talman! Ja, det skall jag nog göra. Men, fru\r\ntalman, så fort den andra parten glider över på ett\r\nannat område, blir det inte någon tillsägelse. Men\r\nnär vi försöker svara, blir det en tillsägelse. Men det\r\när väl så att man inte vill ha någon friare debatt. Det\r\när därför denna knasiga ordning med dessa regler\r\nför interpellationsdebatter finns. Man eliminerar\r\nden fria...</pre><pre>Anf. 14  Statsminister CARL BILDT (m):</pre><pre>Fru talman! Låt mig svara på en gång när det gäller\r\nfria debattregler. Jag ber om ursäkt, fru talman!\r\nDet som John Bouvin säger är i grunden felaktigt.\r\nVarje politiker har inte något fallskärmsavtal, och\r\ndet finns inte någon evig anställningsgaranti. Jag\r\nkan nog förklara detta för svenska folket. Om jag\r\nlyckas förklara det för John Bouvin är väl mera\r\ntveksamt.</pre><pre>Det går att ta del av de regler som gäller. Skulle jag\r\ni morgon dag fällas av Ny demokrati eller någon\r\nannan i denna kammare, har jag ingen annan\r\nanställningstrygghet än om Moderata\r\nsamlingspartiet vill ha kvar mig som\r\npartiordförande.</pre><pre>Jag har inga pensionsavtal. Jag har inga\r\nfallskärmsavtal. Det är möjligt att jag är alldeles\r\nvärdelös på arbetsmarknaden. Men jag avser att\r\nförsöka.</pre><pre>Att bedriva denna propaganda, som går ut på att\r\njag och andra skulle ha jättelika fallskärmsavtal,\r\nsitta med pensioner, bedriva denna verksamhet\r\nbara för att tjäna pengar -- det upprör mig djupt i\r\nsjälen. Jag tycker att John Bouvin skall sluta med\r\ndetta. Det är under värdigheten, också för det parti\r\nhan företräder.</pre><pre>Anf. 15  TALMANNEN:</pre><pre>Överläggningen är härmed avslutad. John Bouvin\r\när varmt välkommen att komma med frågor och\r\ninterpellationer i ämnen som han önskar få\r\nbehandlade här i kammaren.</pre><pre>Anf. 16  Statsminister CARL BILDT (m)\r\ninpass:</pre><pre>Fru talman! Jag ber om ursäkt för att John Bouvins\r\ninlägg förhindrade mig att svara på de av Harriet\r\nCollianders frågor som jag avsåg att besvara.</pre><pre>2 §  Svar på interpellation 1992/93:158 om\r\nkonkurrensbegränsning av viss import</pre><pre>Anf. 17  Näringsminister PER WESTERBERG\r\n(m):</pre><pre>Fru talman! Per Stenmarck har frågat mig vad jag\r\navser att vidta för åtgärder för att statliga verk, med\r\nutgångspunkt från sitt allmänna tyckande, inte skall\r\nkunna hindra en fri och sund konkurrens till\r\nkonsumenternas bästa.</pre><pre>Bakgrunden till frågan är att Statens\r\nlivsmedelsverk den 3 mars 1992 avslagit en ansökan\r\nfrån en svensk importör om tillstånd att importera\r\noch sälja vitaminberikat chokladpulver. Jag är, som\r\nPer Stenmarck säkert väl känner till, förhindrad att\r\nhär i kammaren diskutera ett sådant enskilt fall,\r\nmen jag kan lämna generella synpunkter på\r\nreglernas utformning.</pre><pre>Enligt 2 § Livsmedelsverkets kungörelse (SLV FS\r\n1983:2) med föreskrifter om berikningsmedel i\r\nlivsmedel fordras tillstånd för att berika livsmedel\r\neller importera berikat livsmedel. En förutsättning\r\nför att berikning skall beviljas är att produkten\r\nredan utan berikning kan anses vara värdefull från\r\nnäringssynpunkt samt att produkten är en naturlig\r\nbärare av vitaminerna i fråga. Berikning får inte ske\r\nför att enbart bli ett försäljningsargument utan bör\r\ntillgripas endast om en naturlig halt av\r\nnäringsämnen gått förlorad under tillverkningen\r\neller om andra starka skäl från näringssynpunkt\r\ntalar för en berikning.</pre><pre>Reglerna om berikning av livsmedel har alltså\r\nkommit till för att förhindra att produkter som i sig\r\nsjälva inte är näringsriktiga genom berikning\r\nuppfattas som nyttiga.</pre><pre>Regleringarna inom livsmedelsproduktionen kan\r\ninnebära att konkurrensen begränsas, vilket bl.a.\r\nmedför en press uppåt på priserna och en negativ\r\ninverkan på effektiviteten på marknaden. Givetvis\r\nskall vi inte ha regler som i onödan hämmar\r\nkonkurrensen. Vi måste därför noga pröva varje\r\nregel som kan få sådana effekter mot bakgrund av\r\nde intressen som regeln tillkommit för att skydda.</pre><pre>Förekomsten av vitaminberikade livsmedel\r\nvarierar i de europeiska länderna. Det finns för\r\nnärvarande inom EG inga harmoniserade regler\r\nangående berikning. En omständighet som måste\r\nvägas in är att Sverige inom ramen för ett EES-avtal\r\nkan komma att anklagas för att sätta upp tekniska\r\nhandelshinder på ett icke harmoniserat område.</pre><pre>Inom regeringskansliet pågår ett arbete med att se\r\növer regler av olika slag för att se om de är\r\nnödvändiga. Detta avregleringsarbete bedriver\r\nregeringen med hög prioritet.</pre><pre>Anf. 18  PER STENMARCK (m):</pre><pre>Fru talman! Jag ber att få tacka näringsministern\r\nför svaret på min interpellation.</pre><pre>I svensk lagstiftning finns det regleringar som\r\nkanske hade ett välmenande syfte när de tillkom,\r\nmen som av allmänheten -- den allmänhet som de\r\nkom till för att hjälpa eller skydda -- inte bara\r\nupplevs som onödig detaljreglering utan t.o.m. som\r\nmotverkande dess intressen. Ett exempel på detta\r\när den regel som jag har tagit upp i min\r\ninterpellation, med föreskrifter om\r\nberikningsmedel i livsmedel, som bl.a hindrar\r\nimport av vitaminberikat chokladpulver.</pre><pre>Eftersom näringsministern är förhindrad att i\r\nkammaren diskutera enskilda fall, tänker jag inte\r\nge mig in på det konkreta fallet som\r\nuppmärksammade mig på detta förhållande. Men\r\njag kan inte låta bli att göra principiella reflexioner\r\nkring just detta förbud och vilka konsekvenser det\r\nfår, med utgångspunkt i detta exempel.</pre><pre>Jag kan i och för sig förstå det rimliga i att man\r\nförbjuder livsmedelstillsatser som kan vara skadliga\r\nför konsumenten. Men när man förbjuder tillsatser\r\nsom inte är skadliga bara för att man inte tycker att\r\nde borde finnas, drar man ett löjets skimmer över\r\nden statliga myndighetsutövningen.</pre><pre>Om jag har förstått reglerna rätt, förbjuder de\r\nvitamintillsats i en vara om den inte är naturlig\r\nbärare av vitaminer, men tillåter varan annars,\r\nförutsatt att Livsmedelsverket tycker att varan är\r\nvärdefull från näringssynpunkt.</pre><pre>Det jag har anfört är ett exempel på hur fullkomligt\r\nabsurt en regel kan slå. Självfallet ställer jag mig\r\nfrågan om det finns andra exempel på att denna\r\nregel eller andra regler har slagit på ett lika\r\nvansinnigt sätt utan att det har framgått i debatten.\r\nÄnnu värre är att denna regel och\r\nLivsmedelsverkets agerande har fått en direkt\r\nkonkurrenshämmande verkan. Jag menar att detta\r\nrimmar illa, både med den nya konkurrenslag vi har\r\nfått och med de regler som gäller inom detta\r\nområde vid ett svenskt EG-inträde.</pre><pre>Vi har i Sverige en ledande produkt på detta\r\nområde som jag har tagit upp i min interpellation.\r\nDen har ca 70 % av marknaden och är förmodligen\r\navsevärt dyrare än den importerade. Det visar att\r\nkonkurrens behövs på området.</pre><pre>En annan fråga som jag naturligtvis ställer mig är\r\nom det finns andra regler som är lika omotiverade\r\noch får lika skadliga följder. Sannolikt finns det\r\nmånga fler exempel på onödiga och skadliga\r\ndetaljregleringar, där bestämmelserna mer är till\r\nför sin egen skull än för att fylla en vettig uppgift.</pre><pre>Fru talman! Jag är nöjd med näringsministerns\r\nuttalande att vi inte skall ha regler som i onödan\r\nhämmar konkurrensen. Det instämmer jag i.\r\nDäremot förstår jag inte vad näringsministern sade\r\nsedan, att varje regel som får sådana effekter skall\r\nprövas mot bakgrund av de intressen som den\r\ntillkommit för att skydda. Vad betyder det? Kan vi\r\ninte enas om att onödiga regler som hämmar\r\nkonkurrensen skall avskaffas utan några\r\nintresseprövningar?</pre><pre>Det är mycket tillfredsställande att det inom\r\nregeringskansliet pågår ett avregleringsarbete som\r\nbedrivs med hög prioritet. Jag hoppas att det skall\r\nleda fram till att man avskaffar det importhinder\r\nsom min interpellation handlar om.</pre><pre>Anf. 19  Näringsminister PER WESTERBERG\r\n(m):</pre><pre>Fru talman! Onödiga regler är vi alltid emot. Mitt\r\nsvar betyder att vi internt i departementet har inlett\r\nett arbete för att se vad som kan göras på det\r\naktuella området. Jag delar Per Stenmarcks\r\nuppfattning att den konkurrens som kommer till\r\nstånd genom import av chokladpulver högst\r\npåtagligt har pressat prisnivån på den aktuella\r\nvarugruppen. Jag är själv, tillsammans med mina\r\nbarn, en stor konsument. Jag har också svårt att\r\nförstå en del av de regler som finns på området. Det\r\nfinns därför anledning att se över och pröva\r\nrelevansen av dessa.</pre><pre>Vi har alltså inlett ett arbete. Vi kommer att ta upp\r\ndiskussioner inom regeringskanslierna för att\r\nundersöka vilka grunder som finns för\r\nregleringarna och för att se vad som kan göras för\r\natt förenkla dessa.</pre><pre>Anf. 20  PER STENMARCK (m):</pre><pre>Fru talman! Jag uppskattade speciellt\r\nnäringsministerns kompletterande anmärkning att\r\nman alltid är emot onödiga regler, och jag tackar för\r\nden.</pre><pre>Det allvarliga i detta sammanhang är den offentliga\r\nmaktens godtycke. Det finns inte någonstans någon\r\nmotivering till att Livsmedelsverket har beslutat\r\nsom det har gjort. Beslutet har tillkommit därför att\r\nden importerade produkt som det gäller, såsom\r\nman uttrycker det, enligt Livsmedelsverkets åsikt\r\ninte är motiverad. Beslut fattade enbart på grund\r\nav åsikt, utan stöd i lagen, är allvarliga.</pre><pre>På detta område likaväl på andra områden behöver\r\nvi konkurrens. Vi har därför inrättat\r\nKonkurrensverket, som har uppmanat\r\nLivsmedelsverket att ompröva sitt beslut, men den\r\nuppmaningen har avvisats av Livsmedelsverket.</pre><pre>Jag är tacksam för att regeringen bedriver ett\r\nomfattande avregleringsarbete på många olika\r\nområden och för att även detta område finns med i\r\ndet arbetet. Det är nödvändigt inte minst, som\r\nnäringsministern tog upp i sitt inledande\r\nanförande, mot bakgrund av ett kommande EG-\r\nmedlemskap, inför vilket vi redan har skaffat oss en\r\nny konkurrenslag.</pre><pre>Låt mig allra sist få ställa ytterligare en\r\nkompletterande fråga: När bedömer\r\nnäringsministern att det avregleringsarbete som\r\nregeringen bedriver kan leda fram till de\r\nnödvändiga förändringarna?</pre><pre>Anf 21  Näringsminister PER WESTERBERG\r\n(m):</pre><pre>Fru talman! Vi utför ett omfattande\r\navregleringsarbete och har tagit in information från\r\nsamtliga näringsorganisationer, från\r\nsidoorganisationer, från företag m.fl intressenter.\r\nVi har för närvarande fattat beslut om eller har\r\nunder beredning 45 % av de förslag som därvid\r\nframkommit. Vi räknar med att hinna med\r\nytterligare 45 % till nästkommande sommar.\r\nDärmed skulle 90 % av de förslag som har\r\nframkommit vara behandlade.</pre><pre>Den aktuella frågan om vitaminisering av\r\nchokladpulver har nyligen aktualiserats och sätts\r\nnaturligtvis upp på listan över vad vi ytterligare har\r\nanledning att pröva för att göra framsteg på det här\r\nområdet. Det gäller i synnerhet med tanke på att\r\ndet i marknadsföringslagen föreskrivs att man inte\r\nskall utnyttja otillbörliga argument vid\r\nmarknadsföring av en produkt.</pre><pre>Fru talman! Jag har under morgonen även försökt\r\nutreda hur det förhåller sig med citron som naturlig\r\nbärare av C-vitamin i vodka, men jag har förstått\r\natt citronarom inte kan sägas innehålla C-vitamin.\r\nDärmed är väl den frågan fortfarande i sak\r\nobesvarad, men den visar kanske på en del av de\r\nproblem som finns. Vi har anledning att undersöka\r\nvad som kan göras för att upprätthålla en god och\r\nväl fungerande konkurrens.</pre><pre>Överläggningen var härmed avslutad.</pre><pre>\r\n3 §  Svar på fråga 1992/93:113 om en ny\r\nutbildning för företagare m.fl. som är verksamma\r\ninom skogsbruket</pre><pre>Anf. 22 Jordbruksminister KARL ERIK OLSSON\r\n(c):</pre><pre>Fru talman! Bo Arvidson har frågat mig vilka\r\ninitiativ jag har tagit eller ämnar ta för att en ettårig\r\nnaturbruksteknikerutbildning kommer till stånd.</pre><pre>Eftersom frågan i väsentliga delar avser en form av\r\nutbildning som ligger inom skolministerns\r\nansvarsområde har jag samrått med henne när det\r\ngäller svarets utformning.</pre><pre>Våren 1991 lämnade dåvarande regering riksdagen\r\nett förslag till reformering av gymnasieskolan\r\ngenom propositionen 1990/91:85 Växa med\r\nkunskap -- om gymnasieskolan och\r\nvuxenutbildningen. Reformen som därvid\r\nbeslutades innebär att samtliga gymnasieprogram\r\nblir treåriga och att läroplanen förändras så att\r\nutbildningarna ger s.k. allmän behörighet för\r\ninträde till universitet och högskola. De tvååriga\r\nutbildningarna inom jordbruks-, trädgårds- och\r\nskogsbruksområdena omformades i enlighet med\r\nreformen till naturbrukslinjen och sedermera\r\nnaturbruksprogrammet. I samband med dessa\r\nförändringar avskaffades också det fjärde året vid\r\nden tekniska gymnasieutbildningen, och en tvåårig\r\nhögskoleingenjörsutbildning infördes. De nya\r\nprogrammen påbörjades under hösten 1992.\r\nReformen kommer att vara helt genomförd hösten\r\n1995.</pre><pre>Organisatoriskt hör påbyggnadsutbildningar\r\nhemma inom kommunal vuxenutbildning.\r\nKommunerna skall erbjuda gymnasial\r\nvuxenutbildning, och enligt skollagen skall de\r\nerbjuda utbildning som svarar mot efterfrågan och\r\nbehov. Landstingen får anordna gymnasial\r\nutbildning endast inom områdena naturbruk och\r\nomvårdnad.</pre><pre>I det planerade kursutbudet för höstterminen 1993\r\nfinns det också ett rikligt utbud av\r\npåbyggnadsutbildningar inom naturbruksområdet.\r\nFör läsåret 1993/94 planeras närmare 40 kurser för\r\nca 2 000 deltagare. De olika kurserna är förlagda till\r\ndrygt 40 platser över hela landet.</pre><pre>Till följd av förändringen inom gymnasieskolan och\r\nför att få samma struktur på\r\npåbyggnadsutbildningarna inom de areella\r\nnäringarna som inom de tekniska områdena\r\nbeslutade Sveriges lantbruksuniversitet våren 1992\r\natt förlänga utbildningarna för lantmästare och\r\nträdgårdstekniker med ett år så att utbildningarna\r\nblir tvååriga. Trädgårdsteknikerutbildningen bytte\r\ni detta sammahang namn till\r\nträdgårdsingenjörsutbildning. Utbildningarna till\r\nlantmästare och trädgårdsingenjörer utgör en god\r\ngrund för såväl eget företagande som andra\r\narbetsledande funktioner och arbetsuppgifter.</pre><pre>Vad gäller utbildningarna inom skogsområdet är\r\nförhållandena något annorlunda. Sveriges\r\nlantbruksuniversitet beslutade i maj i år att\r\nbibehålla såväl den tvååriga\r\nskogsteknikerutbildningen som den ettåriga\r\npåbyggnadsutbildningen till skogsmästare.\r\nBehovet av såväl skogsarbetare som\r\nhögreutbildade har till följd av den\r\nstrukturrationalisering som pågått under många år\r\ninom skogsbruket förändrats radikalt.\r\nSkogsarbetare har i dag ett ansvar för skogsskötsel\r\noch skogsavverkning som vida överstiger det som\r\nden grundläggande utbildningen inom\r\nnaturbruksprogrammet ger kompetens för. Det\r\nfinns alltså ett behov av en utbildning för\r\nspecialiserade skogsarbetare. Vi har inom\r\nJordbruksdepartementet och\r\nUtbildningsdepartementet utsett en arbetsgrupp\r\nför att undersöka förutsättningarna för en sådan\r\nutbildning. Avsikten med denna utbildning är\r\nemellertid inte att ge den allmänna\r\nföretagsfördjupning inom de areella näringarna\r\nsom Bo Arvidson avser.</pre><pre>Jag ifrågasätter inte att det kan finnas ett behov av\r\nden utbildning för egna företagare som Bo\r\nArvidson redovisar i sin interpellation. Det är min\r\növertygelse att ifall dessa utbildningar efterfrågas,\r\nkommer kommunerna i samarbete med\r\nlandstingskommunerna att identifiera och\r\ntillgodose detta behov utan att regeringen behöver\r\ningripa.</pre><pre>Anf. 23  BO ARVIDSON (m):</pre><pre>Fru talman! Jag ber att få tacka jordbruksministern\r\nför svaret på min interpellation, även om det gått\r\nen tid sedan den framställdes. Anledningen till\r\ninterpellationen är vad som anfördes om\r\nutbildningsfrågor i skogsbruket i proposition\r\n1992/93:226 En ny skolpolitik liksom vad som\r\nanfördes i samma fråga av Skogspolitiska\r\nkommittén i betänkandet SOU 1992:76.</pre><pre>I propositionens kap. 6 framhålls de ökade krav\r\nsom den nya skogspolitiken ställer på skogsägare\r\noch anställda i skogsbruket. Där berörs det\r\növersynsarbete som pågår beträffande de skogliga\r\nutbildningarna inom SLU liksom problemen med\r\nkvaliteten och omfattningen av\r\nskogsarbetarutbildningen.</pre><pre>Jag tror att jordbruksministern och jag är överens\r\nom behovet av en bättre utbildning för såväl\r\nskogsägare som olika grupper av anställda i\r\nskogsbruket. När det gäller den utbildning som\r\nSLU svarar för i form av nuvarande skogstekniker-\r\noch skogsmästarutbildning kan jag inte underlåta\r\natt upprepa vad utbildningsutskottet anförde i det\r\nbetänkande som behandlades i denna kammare i\r\nförra veckan. Utskottet ansåg det beklagligt att\r\nutbildningarna kommer att bedrivas oförändrade\r\nunder ytterligare två år enligt SLU:s styrelsebeslut\r\nför kort tid sedan.</pre><pre>I min interpellation pekar jag på behovet av en bra\r\nföretagarutbildning för företagare såväl inom\r\nskogsbruket som inom jordbruket. Jag tror att det\r\nkan finnas vissa möjligheter att på några platser i\r\nlandet samordna dessa utbildningar i form av en\r\npåbyggnadsutbildning. Denna bör äga rum flera år\r\nefter det att den studerande lämnat\r\ngymnasieskolan. Det är nödvändigt för att den\r\nstuderande skall få möjlighet att skaffa praktik i\r\nyrket men också för att denne skall uppnå en större\r\nmognad än vad man vanligtvis har under\r\ngymnasieåren.</pre><pre>I svaret hänvisas till riksdagens beslut år 1991 om\r\ngymmasieskolan och vuxenutbildningen. Vidare\r\nhänvisas till de påbyggnadsutbildningar som\r\nplaneras för läsåret 1993/94. Tyvärr är situationen\r\ninte så ljus och positiv som svaret antyder. Många\r\nkommuner vägrar att betala interkommunal\r\nersättning för elever som vill genomgå en\r\npåbyggnadsutbildning. Man hänvisar till att eleven\r\ngenomgått gymnasium och att man inte är skyldig\r\natt betala någon ytterligare utbildning.\r\nKommunerna hanterar dessutom dessa frågor\r\nväldigt olika, varför systemet blir orättvist för\r\nelever från olika kommuner. Hur ser\r\njordbruksministern på förhållandet med den olika\r\nbehandlingen av elever från olika kommuner?</pre><pre></pre><pre>Enda alternativet på jordbrukssidan blir då att välja\r\nden nya tvååriga lantmästarutbildningen. Men alla\r\nvill inte satsa två år och är kanske inte heller\r\nintresserade av högskoleutbildning. Riksdagen har\r\nför en tid sedan beslutat om kommunernas ansvar\r\nför kostnaderna när det gäller teknikerutbildningen\r\nsamt gett regeringen bemyndigande att om så är\r\nnödvändigt besluta om ytterligare\r\npåbyggnadsutbildningar som kommunerna skall\r\nvara skyldiga att betala.</pre><pre>När det gäller utbildning för specialiserade\r\nskogsarbetare framgår inte klart vem som skall vara\r\nhuvudman för denna utbildning. Det framskymtar\r\ni jordbruksministerns svar till Karin Falkmer och\r\nJan-Olof Franzén vid en tidigare frågedebatt att\r\nSLU skulle kunna bli huvudman för denna\r\nutbildning. Jag har dock svårt att se att denna mer\r\npraktiska utbildning skulle passa in i ett universitets\r\nutbildningsutbud. Tidigare lämnade SLU ifrån sig\r\npåbyggnadsutbildningar på trädgårdsområdet till\r\nlandstingens gymnasieskolor, eftersom dessa\r\nutbildningar inte passade in i SLU:s\r\nutbildningsutbud. Hur ser jordbruksministern på\r\nhuvudmannaskapsfrågan?</pre><pre>Som nämns i propositionen sker en stor förändring\r\ninom skogsbruket när det gäller kraven på\r\nyrkeskunskaper. För min del tror jag att alltmer\r\narbete kommer att utföras av entreprenörer i stället\r\nför av anställda skogsarbetare. Dessa behöver då\r\nockså en mer företagsinriktad utbildning.</pre><pre>I slutet av svaret säger jordbruksministern att han\r\ninte ifrågasätter att det kan finnas behov av den\r\nutbildning för egna företagare som jag redovisat.\r\nJag är dock inte så optimistisk som\r\njordbruksministern när det gäller kommuners och\r\nlandstings tillgodoseende av detta behov, av den\r\nenkla anledningen att de inte är skyldiga att betala\r\nför en sådan utbildning, och då blir det inte någon\r\nsådan i dagens pressade ekonomiska situation. De\r\nstuderande får inte heller genomgå utbildningen,\r\näven om de själva skulle vilja, även om de skulle\r\nkunna betala för den.</pre><pre>Enligt min bestämda uppfattning missgynnas de\r\nsom behöver och önskar en kortare\r\npåbyggnadsutbildning, jämfört med dem som får\r\nen längre högskoleutbildning. Jag önskar att\r\njordbruksministern ger sin syn på behovet av\r\npåbyggnadsutbildningarna inom jordbruk och\r\nskogsbruk.</pre><pre>Det förslag om en ettårig\r\n''naturbruksteknikerutbildning'' som framförs i\r\ninterpellationen är ett försök att hitta en lösning\r\nsom skulle kunna vara till gagn för blivande\r\nföretagare och anställda inom såväl skogsbruket\r\nsom jordbruket och trädgårdsnäringen. Frågan har\r\nnyligen aktualiserats i en skrivelse till\r\nJordbruksdepartementet, liksom tidigare till\r\nUtbildningsdepartementet och Skolverket, från\r\nLantbrukets yrkesnämnd och Trädgårdsnäringens\r\nyrkesnämnd.</pre><pre>Jag ser det som mycket angeläget att frågan om\r\npåbyggnadsutbildningar inom jordbruk, trädgård\r\noch skogsbruk får en snabb lösning. Vid utgången\r\nav läsåret 1994/95 upphör dessa utbildningar enligt\r\nriksdagsbeslutet våren 1991, om inga åtgärder\r\nvidtas.</pre><pre>I svaret nämns den arbetsgrupp som tillsatts av\r\nJordbruksdepartementet och\r\nUtbildningsdepartementet. Min avslutande fråga\r\ntill jordbruksministern blir därför: Kommer\r\njordbruksministern att medverka till att den\r\nnämnda arbetsgruppen också får undersöka\r\nmöjliga samverkansformer för\r\npåbyggnadsutbildningarna inom skogsbruk,\r\njordbruk och trädgård?</pre><pre>Anf. 24  NILS NORDH (s):</pre><pre>Fru talman! Jag tänker inskränka mig till ett enda\r\nstycke och konstaterar att jordbruksministern ser\r\ndet som nödvändigt med en fortsatt utbildning på\r\ndet här området.</pre><pre>SLU har tidigare behandlat förslag om utbildningar\r\npå två orter i landet. Det skulle innebära att\r\nSkogsinstitutet i Värnamo skulle läggas ned. I\r\ntidigare interpellationer och motioner har vi påtalat\r\nnödvändigheten av en utbildning också inom\r\nlantskogen, som företrädesvis finns i södra Sverige.</pre><pre>Kommer den arbetsgrupp som är tillsatt att\r\nnärmare undersöka just den fråga som rör\r\nlantskogen?</pre><pre>Anf. 25  ULF MELIN (m):</pre><pre>Fru talman! Jag vill liksom föregående talare tacka\r\njordbruksministern för svaret på den interpellation\r\nsom Bo Arvidson ställt. Jag har själv haft ett antal\r\ndebatter med jordbruksministern om den högre\r\nskogliga utbildningen och forskningen i södra\r\nSverige.</pre><pre>Det finns väl inget område inom utbildningssektorn\r\ndär resurserna är så snedfördelade som när det\r\ngäller ett så pass brett område som den högre\r\nutbildningen och forskningen på det skogliga\r\nområdet.</pre><pre>Endast 10 % av den forskningen satsas i Götaland.\r\nDe övriga satsade resurserna finns i Svealand och\r\nNorrland. Den forskningspolitiska proposition som\r\nvi nyligen har fattat beslut om ändrar inte detta\r\nförhållande, men jag hoppas att vi långsiktigt skall\r\nkunna göra det.</pre><pre>Att det handlar om snedfördelning framgår av att\r\nandelen skog i Götaland är 20 %, tillväxten är\r\n30 %, arbetskraften är 35 % och skogsbruksvärdet\r\när 40 %.</pre><pre>Under de debatter som jag har varit med om\r\ntillsammans med jordbruksministern har jag\r\nuppfattat att hans engagemang i den här frågan är\r\nstarkt. Jordbruksministern besitter också stor\r\nkunskap, och svaren som vi fått har varit bra, även\r\nom svaret i dag är något tunnare.</pre><pre>Jag tänker inte närmare gå in på SLU:s nedläggning\r\nav skogsteknikerutbildningen i Värnamo. Jag\r\ntänker inte heller gå in på den beslutsvånda som\r\nverkar finnas när det gäller den högre utbildningen,\r\neftersom det redan antagligen är för sent.</pre><pre>Jag tänker däremot gå in på det svar som lämnades\r\npå interpellationen. Vi har nu en ny gymnasieskola\r\nmed ett naturbygdsprogram med ett antal\r\ngrendelningar, något som även diskuterats i andra\r\nsammanhang. Därtill kommer en högre skoglig\r\nutbildning, vilken vi hoppas kommer att bli en\r\ntreårig skogsmästarutbildning.</pre><pre>Men så kommer vi till det här mellantinget mellan\r\ngymnasieskolan och den högre utbildningen. I\r\ntidigare debatter har jordbruksministern tagit upp\r\natt kraven kommer att bli helt annorlunda. Det sägs\r\natt man kommer att fungera som något slags\r\nentreprenör, som både skall kunna avverka och\r\nklara av hela den övriga processen, och att det\r\nskulle behövas någon form av utbildning för det.</pre><pre>Jordbruksministern hänvisar också till att en\r\narbetsgrupp är tillsatt. Med anledning därav skulle\r\njag vilja fråga jordbruksministern: Är\r\narbetsgruppen tillsatt? Har den börjat arbeta?</pre><pre>I det svar som jordbruksministern gav vid\r\ndiskussioner med Karin Falkmer och Jan-Olof\r\nFranzén, vill jag minnas att jordbruksministern\r\nnämnde att tidsplanen skulle vara klar i oktober\r\nmånad. Jag undrar om tidsplanen håller? Jag tror\r\nnämligen att man skall smida medan järnet är\r\nvarmt.</pre><pre>Precis som Nils Nordh inledningsvis nämnde finns\r\nden här kompetensen i Värnamo. Kanske skulle\r\nman i Värnamo kunna ha en riksrekryterande\r\nutbildning, så att man något satsar på\r\nutbildningssidan i södra Sverige. Jag tror också att\r\nden här typen av utbildning kommer att behövas\r\näven i norra Sverige. Det vore bra om vi kunde få\r\nsvar på dessa frågor.</pre><pre>Anf. 26  KARIN FALKMER (m):</pre><pre>Fru talman! Det var inte så länge sedan som vi hade\r\nen frågedebatt om den skogliga utbildningen. Trots\r\ndet känner jag mig föranledd att delta i dagens\r\ndebatt.</pre><pre>Det är otvivelaktigt så, att det kommer att ställas\r\nkrav på ökad kompetens inom den skogliga\r\narbetsmarknaden. Den högre skogliga\r\nutbildningen måste vara landsomfattande.</pre><pre>Svensk högre skogsutbildning kommer inte att ha\r\nden dimensioneringen att den kan splittras på för\r\nmånga orter. Krav måste framför allt ställas på att\r\nden framtida utbildningen kan tillämpas över hela\r\nlandet, med internationell användning. En mycket\r\nstor del av utbildningen är oberoende av dess\r\nlokalisering, men vinner självfallet med ökad\r\nvariation i biologiska och ekologiska\r\nförutsättningar, ägarförhållanden, struktur, m.m.</pre><pre>Bergslagen måste i det hänseendet betraktas som\r\nen lämplig lokalisering för en generell högre skoglig\r\nutbildning. På den kan sedan vissa\r\npåbyggnadslinjer och påbyggnadsbitar erbjudas vid\r\nandra lokaliseringsplatser eller institutioner. Av\r\nsåväl pedagogiska som ekonomiska skäl är det\r\nutomordentligt angeläget att utnyttja redan\r\nexisterande strukturer inom det här området.</pre><pre>En mycket viktig förutsättning för undervisningens\r\ngenomförande är nära tillgång till skog, mark,\r\növningsobjekt osv. Av betydelse är naturligtvis\r\nockså att det inom korta avstånd från\r\nutbildningsorten finns en stor variation beträffande\r\nskogstyper, ekologi, skogsbrukssätt, träslag,\r\nägostruktur, företagsformer m.m. Bergslagen, med\r\nsin närhet till Mälardalen och den naturgeografiska\r\nNorrlandsgränsen, har förutsättningar som är\r\ntillämpbara för stora delar av landet.</pre><pre>Med detta, herr jordbruksminister, vill jag\r\npoängtera skillnaden mellan en högre skoglig\r\nutbildning, dess planering och dess lokalisering,\r\noch den utbildning som aktualiserades i Bo\r\nArvidsons interpellation. Jag tror också att en\r\nsådan utbildning behövs. Jag ställer inte detta i\r\ntvivelsmål, men jag undrar om jordbruksministern\r\ndelar min syn på att en högre skoglig utbildning bör\r\nvara generell och skall kunna tillämpas i hela landet\r\noch även internationellt.</pre><pre>Anf. 27  Jordbruksminister KARL ERIK\r\nOLSSON (c):</pre><pre>Fru talman! Jag delar de synpunkter som har\r\nframförts från många håll här, bl.a. att dagens\r\nekonomiska situation och den nya lagstiftningen på\r\nt.ex. skogsbruksområdet kommer att innebära\r\nökade krav på kompetens. Jag tror samtidigt att\r\nnaturbrukslinjerna, med de variationer som finns,\r\när en god grund för denna kompetens, även om jag\r\nockså delar uppfattningen att kompetensen i många\r\nsammanhang behöver byggas på.</pre><pre>Det är säkert också svårt för dem som utbildas att\r\nunder gymnasietiden vara säkra på vilken typ av\r\narbete de kommer att ha några år senare, och det\r\ngör behovet av påbyggnadsutbildning angeläget.</pre><pre>Bo Arvidson kommenterade den situationen att\r\nLantbruksuniversitetet nu fortsätter med\r\nskogsmästar- och skogsteknikerutbildningarna\r\nytterligare en tid. Jag hoppas att detta inte skall\r\nleda till några problem. Jag har personligen sett\r\nfram mot en nyordning, och jag hoppas att den skall\r\nkomma till stånd relativt snabbt.</pre><pre>Sedan är det ett problem på kostnadssidan för\r\nkommunerna, där man måste ta ett helhetsgrepp\r\noch inte alltid bara se till att man har vissa\r\nutbildningar inom kommunen, utan också måste\r\nbetala en del utbildningar som finns på annat håll.\r\nDet är emellertid en fråga som är svår att hantera\r\nfrån regeringshåll och riksdagshåll, utan det bör\r\nvara en sak som kommunerna kan hantera.</pre><pre>Bo Arvidson tog också upp frågan om\r\nhuvudmannaskap. Det är naturligen så att en\r\ngymnasial påbyggnadsutbildning bör vara\r\ngymnasial, med de huvudmän som finns för\r\ngymnasieskolan. När vi tillsatte arbetsgruppen,\r\nsom skall försöka lösa problemen, visste vi att det i\r\ndag finns en del kompetens som har legat och ligger\r\nunder Lantbruksuniversitetet och som bör kunna\r\nutnyttjas i det fortsatta arbetet. Det är viktigt att vi\r\nskapar en helhet av utbildningarna på\r\ngymnasienivå och på högskolenivå.</pre><pre>När det gäller påbyggnadsutbildningar av olika slag\r\ninom såväl jordbruk som skogsbruk, nämnde jag\r\nett drygt fyrtiotal kurser. Jag har här en lista som är\r\nförvånansvärt lång -- innan jag själv läste den hade\r\njag ingen aning om att så mycket planeras. Det\r\nfinns bl.a. påbyggnadsutbildning för skogsbruket,\r\nfrån Kalix i norr till Osby i söder. Det är kurser på\r\nett par veckor upp till årslånga kurser. När det\r\ngäller jordbruket, med dess olika delar, är det ännu\r\nmer variation. Det finns utbildning i driftledning,\r\nvanligt jordbruk och lantbruksekonomi, och\r\nhästutbildning finns med i ett stort antal fall.</pre><pre>Nils Nordh ställde en fråga om Värnamo och den\r\nsydsvenska skogsutbildningen, och även Ulf Melin\r\ntog upp den. Utvecklingen inom\r\nLantbruksuniversitetet innebär att man inte kan\r\nfortsätta med utbildningen i Värnamo, men\r\nsamtidigt står det klart att det finns behov av en\r\nsydsvensk skogsutbildning.</pre><pre>Ulf Melin talade om att det är en snedfördelning,\r\natt så mycket av utbildningen finns i norr medan en\r\nstor del av produktionen finns i söder -- inte för\r\nmycket, då vi skall ta vara på all produktion som\r\nfinns.</pre><pre>Samtidigt kan konstateras att det finns andra\r\nproblem i det svenska samhället, nämligen att det\r\när för få aktiviteter norröver medan aktiviteter\r\ntenderar att dra sig söderöver, mot sydost/sydväst\r\neller i olika riktningar till kusttrakter i södra\r\nSverige. Det finns alltså en ambition från\r\nstatsmakterna att ha tillräckligt många aktiviteter\r\nnorrut. Detta får dock inte dölja det rent\r\nkunskapsmässiga behovet av en utbildning i södra\r\nSverige också, som jag hoppas skall kunna\r\nintegreras i den högre utbildningen. Även om jag\r\ninte vågar ställa mig bakom allt som Karin Falkmer\r\nsäger, delar jag i princip uppfattningen att den\r\nhögre utbildningen måste vara sammanhållen, men\r\natt i den också måste finnas en kompetens för\r\nskogsbruket i södra Sverige.</pre><pre>Anf. 28  BO ARVIDSON (m):</pre><pre>Fru talman! Jag tackar för de kompletteringar av\r\nsvaret som jag fick från jordbruksministern. Jag\r\nkonstaterar att vi är överens om behovet av\r\npåbyggnadsutbildningar inom skogsbruket och\r\njordbruket. Men det är också viktigt att vi verkligen\r\nser till att de kommer till stånd. Den oro som jag\r\nhar är att de kommer att försvinna när 1991 års\r\nbeslut får fullt genomslag år 1995. Jag har tidigare\r\ndiskuterat detta med skolministern, men eftersom\r\njust skogsutbildningsfrågan behandlades i den\r\nskogspolitiska propositionen ville jag ta upp den\r\nockså med jordbruksministern.</pre><pre>Jag hoppas att vi tillsammans skall kunna driva de\r\nhär frågorna, så att de näringar som\r\njordbruksministern har ansvar för också kan få\r\ndessa påbyggnadsutbildningar. Det\r\nkompletterande svar som jag här fick var ändå\r\npositivt.</pre><pre>När det gäller huvudmannaskapet noterade jag att\r\njordbruksministern sade att ett gymnasialt\r\nhuvudmannaskap var naturligt. Jag delar helt den\r\nuppfattningen. Men jag kan också förstå\r\njordbruksministerns tanke att man skall utnyttja\r\nkompetensen. De som sitter här bredvid tog upp\r\nutbildningen i Värnamo. Det finns alltså i Värnamo\r\nen kompetens, som SLU hittills har disponerat,\r\nsom man kan ta till vara. Det har jag självfallet\r\ningenting emot, men jag tror inte att SLU skall vara\r\nhuvudman. Man skall ta till vara den fysiska\r\nkompetensen och kanske även den personella\r\nkompetens som finns där.</pre><pre>Jag skulle vilja knyta an till detta hur man kan gå\r\nvidare på detta område. Kan jordbruksministern\r\nnågot mer utveckla hur snabbt arbetsgruppen kan\r\nkomma fram till ett beslut i den här frågan och hur\r\nJordbruksdepartementet kan bidra till att dessa\r\nfrågor får sin lösning?</pre><pre>Anf. 29  ULF MELIN (m):</pre><pre>Fru talman! Jag vill först och främst uttrycka min\r\ntacksamhet. Det var bra att jordbruksministern\r\nmarkerade att man inom den högre utbildningen\r\nskall förändra skogsteknikerutbildningen och\r\npåbyggnadsutbildningen till skogsmästare till en\r\ntreårig utbildning. Det är bra om det sker så fort\r\nsom möjligt. Jag tror att man i båda näringarna är\r\növerens om att det är oerhört viktigt.</pre><pre>Jag vill ställa mina frågor en gång till, även om jag\r\nförstår att jordbruksministern, under den\r\nbegränsade tid som han har till sitt förfogande, inte\r\nhinner svara på alla våra frågor. Det gäller just\r\ntidsplanen för arbetsgruppen under\r\nJordbruksdepartementet och\r\nUtbildningsdepartementet. Kan vi få reda på när\r\nden skall vara klar med sitt arbete? Jag tror att det\r\när viktigt att man tar till vara den kompetens som\r\nfinns. Det är nödvändigt att man, framför allt inom\r\nskogsbruket, får till stånd en utbildning som ligger\r\nmellan gymnasieskola och högre utbildning, som\r\nspeglar den nya roll som det framtida skogsarbetet\r\nkommer att spela. Jag tror att det måste finnas ett\r\nnationellt intresse av att den utbildningen finns.</pre><pre>Jag delar uppfattningen att de flesta\r\ngymnasieutbildningar och de flesta\r\npåbyggnadsutbildningar naturligtvis skall ligga på\r\nden kommunala nivån, där efterfrågan på dem\r\nfinns. Det är självklart. Men man måste kanske\r\nändå se till att de utbildningar som är litet smala\r\nfinns på ett par platser runt om i landet. Då skall\r\nman, menar jag, utnyttja den kompetens som finns\r\ni Värnamo, som i det fallet kan vara ett bra\r\nalternativ. Jag tror att man här behöver ha en\r\nriksrekryterande utbildning. Då löser man också en\r\nhel del ekonomiska problem.</pre><pre>Jag tror att det är viktigt att vi satsar på de här\r\nfrågorna. Skogen är trots allt en av grundbultarna i\r\nden svenska ekonomin.</pre><pre>Anf. 30  NILS NORDH (s):</pre><pre>Fru talman! Jag tackar jordbruksministern för det\r\nhan nyss sade.</pre><pre>Jag hyser fortfarande förhoppningen att det skall\r\nkunna fortgå en utbildning i Värnamo.\r\nJordbruksministern sade i sitt svar att\r\nskogsarbetare i dag har ansvar för skogsskötsel och\r\nskogsavverkning. Därmed finns det ett behov av\r\nutbildning. Jag tänker naturligtvis främst på\r\nblandskogen. Om vi flyttar utbildningen till norra\r\nSverige eller till Mellansverige försvinner ju\r\nnärheten till den blandskog som Karl Erik Olsson\r\nkanske känner bättre än någon annan, medan den\r\nfinns om vi behåller utbildningen i Värnamo.</pre><pre>Anf. 31  KARIN FALKMER (m):</pre><pre>Fru talman! Jag tackar jordbruksministern för\r\nsvaret på min fråga. Det gläder mig att vi delar\r\nuppfattningen att den högre skogliga utbildningen\r\nbör vara generell för hela landet. Jag delar också\r\njordbruksministerns uppfattning att vissa delar av\r\ndenna utbildning, som behövs i andra delar av\r\nlandet, bör förläggas dit i kortare kurser.</pre><pre>När det gäller förslaget att slå samman\r\nskogsteknikerutbildningen med\r\nskogsmästarutbildningen till ett treårigt\r\nskogsmästarprogram är det bara att konstatera att\r\ndet var tråkigt att Lantbruksuniversitetets styrelse\r\ninte hade kraften att fatta beslut om detta den 11\r\nmaj. Det är olyckligt att elever som söker till\r\nskogsteknikerutbildning i dag vet att det egentligen\r\ninte är den utbildningen som är den mest\r\nefterfrågade på den skogliga arbetsmarknaden och\r\nden som på sikt kommer att bli en realitet. Jag\r\nhoppas att jordbruksministern försöker att med\r\nkraft verka för att skogsmästarprogrammet\r\ngenomförs så tidigt som möjligt.</pre><pre>Jag tackar än en gång jordbruksministern för\r\nsvaret.</pre><pre>Anf. 32  Jordbruksminister KARL ERIK\r\nOLSSON (c):</pre><pre>Fru talman! Jag tror att frågan om\r\nhuvudmannaskapet i huvudsak är utredd. Det här\r\nhandlar om en utbildning som är en gymnasial\r\npåbyggnadsutbildning. Jag noterade att Ulf Melin\r\nsade att det finns behov av en utbildning mellan den\r\ngymnasiala nivån och högskolenivån. Personligen\r\när jag inte riktigt säker på att man skall definiera\r\ndet så. Det vi här talar om -- en utbildning på\r\nskogssidan för högt kvalificerade skogsarbetare --\r\när till sin karaktär egentligen inte en\r\nhögskoleutbildning, utan det är en mycket hög\r\nyrkesutbildning, och den bör alltså inte läggas upp\r\npå högskolenivå.</pre><pre>För praktikerna, som vi här talar om, är det viktigt\r\nmed en utbildning där de lär känna det område där\r\nde kommer att vara verksamma. Det är jag fullt\r\nmedveten om. Mycket av det som de sysslar med är\r\nnaturligtvis teknik, men om man går tillbaka i tiden\r\noch ser hur skogsarbetare tidigare fungerade finner\r\nman att det bara var fråga om att såga och hugga\r\nmed handverktyg. Man fattade egentligen inga\r\nbeslut -- det var specialutbildad personal som\r\nstämplade, apterade och utförde alla avancerade\r\nmoment. Så är det inte i dag, utan man måste kunna\r\ndetta. Därtill kommer hänsynen till naturvården,\r\nsom är viktig.</pre><pre>Jag tror att den här typen av utbildning måste\r\nkunna finnas på ett par platser i landet, som ligger\r\nväl till -- inte så många; det handlar inte om något\r\nstort antal.</pre><pre>I frågorna här har också tidsperspektivet för den\r\narbetsgrupp som finns tagits upp. Jag ser det\r\npersonligen på det sättet att det är angeläget att vi\r\nkommer till skott och att arbetsgruppen arbetar\r\nmed sikte på att vi skall kunna göra någonting till\r\nnästa år. Nu närmar vi oss budgetåret 1993/94, och\r\nsedan går det fort till 1994/95. Jag har strävat efter\r\natt få fram ett resultat från arbetsgruppen så att vi\r\nvet någonting i höst, så att man kan vidta åtgärder\r\ninför ett kommande läsår.</pre><pre>Anf. 33  BO ARVIDSON (m):</pre><pre>Fru talman! Det är ett par saker som har klarats ut\r\ni den här diskussionen. Det är bl.a. frågan om\r\nhuvudmannaskapet. Jag har fått helt klart för mig\r\natt jordbruksministern anser att det inte skall vara\r\nen högskoleutbildning utan en\r\npåbyggnadsutbildning inom gymnasieskolan.</pre><pre>Jag tycker också att det är bra att det här anvisas att\r\nden skall anordnas på ett par platser i landet. Det\r\ntror jag är en helt rimlig bedömning.</pre><pre>Det som jordbruksministern i slutet av sitt senaste\r\nanförande sade om tidsperspektivet är också\r\nangeläget. Jag hoppas att den tidsplanen verkligen\r\nkan hållas och att vi får fram ett beslut, så att\r\nskolorna vet vad som skall gälla för det kommande\r\nläsåret och i tid kan förbereda sig för detta. Det är\r\nockså angeläget att de studerande får kunskap om\r\nvilka utbildningar som kommer att finnas framöver,\r\nnär beslutet från 1991 får fullt genomslag 1995.</pre><pre>Det som återstår att klara ut är egentligen hur den\r\nhär utbildningen skall finansieras. Eftersom det\r\ngäller skolsidan ligger det väl inte direkt på\r\njordbruksministerns ansvarsområde, men jag tror\r\nändå att det är viktigt att man också från\r\nJordbruksdepartementet försöker medverka till att\r\nden frågan får sin lösning, att\r\npåbyggnadsutbildningarnas ställning klaras ut och\r\natt det blir klart om kommunerna skall svara för\r\ndem eller om man kan hitta någon annan lösning.\r\nJag har förhoppningen att den här debatten skall ha\r\nbidragit till att vi får till stånd en lösning av detta.\r\nTack, herr jordbruksminister, för svaret!</pre><pre>Anf. 34  Jordbruksminister KARL ERIK\r\nOLSSON (c):</pre><pre>Fru talman! Jag tror att vi som har debatterat det\r\nhär i dag i huvudsak är överens -- låt vara att det\r\nfinns en del regionala intressen som inte alla kan\r\ntillgodoses. En utbildning som påbyggnad till den\r\ngymnasieutbildning som vi nu har är angelägen.\r\nDet är också viktigt att se till att det så att säga finns\r\nett system, från naturbrukslinjen in i den högre\r\nutbildningen. De som inte avser att gå vidare till\r\nden skall kunna få den kortare påbyggnad som vi\r\nhar diskuterat.</pre><pre>Jag har högt ställda ambitioner när det gäller att få\r\nfram en lösning. Naturligtvis måste detta ske i\r\nsamarbete med Utbildningsdepartementet. När det\r\ngäller finansieringen har jag egentligen inga nya\r\nidéer. Bo Arvidson nämnde en strävan att hitta\r\nnågon ny lösning. En sak vet jag: Några nya pengar\r\nfinns inte, utan vi måste försöka hantera saken på\r\nett sätt som rimmar med det system som vi i dag\r\ntillämpar.</pre><pre>Det som ligger närmast till hands är naturligtvis att\r\nkommunerna har huvudansvaret för den här typen\r\nav utbildning, även om vi måste inse att den inte går\r\natt ordna i alla kommuner -- snarare är det bara\r\nnågra stycken som kan klara det. Man måste i\r\nkommunerna försöka att vara så framsynt att man\r\när beredd att ta ställning för att betala den här\r\nutbildningen, även om den råkar bli ganska dyr; det\r\nblir den sannolikt. Jag tror att det är allas vår\r\nuppgift att försöka medverka till att debatten förs\r\npå ett sådant sätt att man skapar förståelse för\r\ndenna typ av finansiering.</pre><pre>Jag hoppas alltså att vi kan lösa de här problemen\r\noch att vi så småningom får till stånd en komplett\r\nutbildning där alla bitar passar ihop i ett framtida\r\nskogsbruk och ett framtida jordbruk och\r\nnaturbruk.</pre><pre>Överläggningen var härmed avslutad.</pre><pre>4 §  Svar på interpellationerna 1992/93:114 och\r\n116 om villkoren för s.k. omställningsstöd</pre><pre>Anf. 35  Jordbruksminister KARL ERIK\r\nOLSSON (c):</pre><pre>Fru talman! Ingvar Eriksson har frågat mig vilka\r\nåtgärder jag avser att vidta för att intentionerna i\r\n1990 års livsmedelspolitiska beslut till fullo följs vad\r\ngäller användning av omställd åkermark, och Sven-\r\nOlof Petersson har frågat mig på vilket sätt jag\r\navser att agera så att intentionerna i det\r\njordbrukspolitiska beslutet om produktion på\r\nomställd åkermark blir de avsedda. Jag besvarar\r\ninterpellationerna i ett sammanhang.</pre><pre>Frågorna ställs mot bakgrund av att det inte är\r\ntillåtet att odla fabrikspotatis på omställd mark och\r\nsamtidigt erhålla rabatt för stärkelse för teknisk\r\nanvändning. Jag vill dock klargöra att principerna\r\nför stöd vid produktion av stärkelse för tekniskt\r\nbruk är desamma oavsett om stödet avser potatis-\r\neller vetestärkelse. Det förekommer, efter\r\nförhandsbesked från länsstyrelserna, odling av\r\nbåde potatis och vete på omställd mark för\r\nframställning av stärkelse för tekniskt bruk.</pre><pre>Syftet med det omställningsprogram som\r\nutformades inom ramen för 1990 års\r\nlivsmedelspolitiska beslut var tämligen entydigt på\r\nvissa punkter. Omställningsstöd skulle endast\r\nlämnas för åkermark som genom särskilda åtgärder\r\nunder omställningsperioden överförs till annan\r\nanvändning än livsmedelsproduktion eller till\r\nodling av livsmedelsgrödor som inte konkurrerar\r\nmed befintlig produktion.</pre><pre>I riksdagens beslut med anledning av 1993 års\r\nbudgetproposition anfördes krav om en snabbare\r\nanpassning av omställningsprogrammet till EG:s\r\nträdeskrav. En sådan förändring skulle emellertid\r\ninte innebära att det skulle bli tillåtet att producera\r\nlivsmedel såsom vete för framställning av stärkelse\r\npå omställd åkermark. Det grundläggande för den\r\nsvenska omställningen och EG:s trädesprogram är\r\natt det inte sker en livsmedelsproduktion på dessa\r\narealer.</pre><pre>Vid införandet av omställningsprogrammet var det\r\nsvårt att förutse allt som skulle kunna vara tänkbart\r\natt odla på de omställda arealerna.\r\nJordbruksutskottet ansåg i betänkandet\r\n(1989/90:JoU25) om livsmedelspolitiken att det var\r\nviktigt att enskilda brukares kunskaper, idéer och\r\ninitiativ beträffande markanvändning kunde\r\nstimuleras och utnyttjas i omställningsarbetet.</pre><pre>Länsstyrelserna får lämna skriftligt förhandsbesked\r\ni fråga om odling på omställd mark. Ett skriftligt\r\nförhandsbesked som anger att en\r\nomställningsåtgärd kan godtas är bindande för\r\nJordbruksverket. Det ankommer således på den\r\nlänsstyrelse som lämnar ett förhandsbesked att\r\nkontrollera att omställningen sker i enlighet med\r\nvad som anges i förhandsbeskedet.</pre><pre>Riksdagen påpekade vid fastställandet av 1990 års\r\nlivsmedelspolitiska beslut betydelsen av att skapa\r\nen varaktig marknad för produkter odlade på\r\nomställd åkermark för att omställningsarbetet\r\nskulle bli framgångsrikt. I försök att finna en\r\nanvändning för den omställda åkermarken har\r\njordbrukarnas uppfinningsrikedom varit stor, men\r\nde lösningar som är lönsamma och samtidigt ligger\r\ninom ramen för omställningsprogrammet har dess\r\nvärre inte räckt till för den omfattning som\r\nomställningen haft. Under perioden sedan\r\nomställningsprogrammet infördes har inte\r\nmarknaden för produkter som biobränslen eller\r\nandra icke livsmedelsprodukter odlade på omställd\r\nmark hunnit byggas ut i den takt som hade varit\r\nönskvärt, och det har därför uppstått problem med\r\ngränsdragningar.</pre><pre>Anf. 36  SVEN-OLOF PETERSSON (c):</pre><pre>Fru talman! Låt mig börja med att tacka\r\njordbruksministern för svaret på den interpellation\r\nsom jag har framställt i denna fråga.</pre><pre>Odlingen av potatis för stärkelseproduktion är av\r\ntradition och biologiska betingelser starkt knuten\r\ntill sydöstra Sverige, och det är där vi har de fyra\r\nkvarvarande fabrikerna för tillverkning av\r\npotatisstärkelse i landet. Odlingen, som omfattar\r\nca 9 000 hektar åkermark, är av stor betydelse för\r\ndet svenska jordbruket och i synnerhet för\r\njordbruksföretagen i det här distriktet, vilket kan\r\nsägas omfatta delar av Blekinge län, Kristianstad\r\nlän och Malmöhus län samt delar av södra Kalmar\r\nlän inkl. Öland.</pre><pre>Jordmånen -- den lättare sandjorden -- är lämplig\r\nför den här odlingen och gör att den gröda som\r\nodlas är bra och att den efter de förutsättningar som\r\nfinns också kan ge en hygglig avkastning.</pre><pre>Det är därför litet märkligt att vetestärkelse på\r\nomställd areal börjar konkurrera med denna\r\nsvenskodlade potatisstärkelse. Problemet kan\r\nsägas vara att produktion av vetestärkelse på\r\nomställd mark får stöd, samtidigt som den ersätter\r\nstärkelse från potatis som odlas på ej omställd\r\nmark. Potatisstärkelsen, som odlas på den\r\ntraditionella, icke omställda marken, får inte heller\r\nanvändas som underlag för rabattering av\r\npotatisstärkelse till derivat- och\r\npappersindustrierna.</pre><pre>Jag kan notera att jordbruksministern i svaret säger\r\natt länsstyrelsernas förhandsbesked är bindande för\r\nJordbruksverket. Det innebär att man skall se över\r\nverksamheten och kontrollera om den ligger i linje\r\nmed beslut som fattats här i riksdagen. Jag kan\r\ntyvärr konstatera att eventuella felaktiga tolkningar\r\nlokalt på länsstyrelserna kan bli bindande för\r\nverket centralt, vilket i sin tur kan drabba hela\r\nnäringen. Kan detta vara acceptabelt?</pre><pre>Självfallet kan det, som jordbruksministern också\r\nsäger, i vissa fall vara problem med gränsdragningar\r\nav olika slag. Jag efterlyser en strategi eller en\r\nhandlingslinje för att komma till rätta med dessa\r\nproblem. Finns det någon sådan strategi för att\r\nförsöka komma till rätta med de felaktigheter eller\r\nproblem som finns i gränsdragningssammanhang?</pre><pre>Det framgår vidare av svaret att det skulle odlas\r\npotatis på s.k. omställd areal. Min fråga gäller\r\nsjälvfallet vilken areal som avses. Efter kontakter\r\nmed ansvariga handläggare på länsstyrelserna i de\r\nberörda odlingslänen -- Kalmar, Blekinge,\r\nKristianstad och Malmöhus -- kan jag säga att det\r\ninte torde finnas någon sådan areal, om man inte\r\navser en enstaka liten areal på ungefär 100 hektar\r\npå Öland som kom till efter nedläggningen av\r\nMörbylånga sockerbruk. Den arealen tillkom efter\r\nen överenskommelse mellan Jordbruksverket,\r\nlänsstyrelsen och Stärkelsen. Odlingen skulle ske\r\nunder åren 1992--1994. Avräkningen till odlarna\r\nskulle baseras på ett pris som skulle ligga på\r\nvärldsmarknadsnivå.</pre><pre>Det odlade skulle endast användas till tekniskt\r\nbruk, och kan således inte sägas konkurrera med\r\nden traditionella odlingen av fabrikspotatis för\r\nstärkelseändamål, vilket vetestärkelsen gör.</pre><pre>Jag kan konstatera att den volym stärkelse som\r\nproduceras i vetestärkelsefabrikerna ersätter\r\nanvändningen av 8 000--10 000 ton potatisstärkelse.\r\nDet är, om jag läser tabellerna rätt, 20--25 % av den\r\nsamlade svenska produktionen av potatisstärkelse.</pre><pre>Vetestärkelsen har inte ersatt importerad stärkelse\r\nutan i stället svenskproducerad potatisstärkelse.\r\nMin uppfattning är att detta måste stå i strid med\r\nintentionerna i 1990 års jordbrukspolitiska beslut.\r\nDet noterades där att den produktion som skulle\r\nkomma att ske på den omställda arealen inte skulle\r\nkonkurrera med befintlig produktion och befintliga\r\ngrödor.</pre><pre>Jag tycker att det är viktigt att man försöker ha en\r\nstrikt och neutral konkurrens i sammanghanget,\r\noch att alla arbetar utifrån samma villkor. Jag vill\r\ndärför gärna veta vilka åtgärder som\r\njordbruksministern kan tänka sig vidta eller ämnar\r\nvidta så att den svenska potatisodlingen för\r\nstärkelse kan kvarleva också i framtiden och\r\nutvecklas, och att den får rättvisa\r\nkonkurrensvillkor jämfört med den produktion av\r\nvetestärkelse som i dag sker.</pre><pre>Frågan är också vad som kan hända i ett eventuellt\r\nEG-perspektiv. Såvitt jag förstår står svensk\r\npotatisodling och svensk stärkelseproduktion väl\r\nberedda och är kapabla att konkurrera med\r\nproduktion av stärkelse i andra europeiska länder.\r\nMen det gäller ju för producenterna att klara sig\r\nfram till det tillfälle då de skall konkurrera med\r\nproducenter i Europa. Det är därför viktigt att vi i\r\nSverige har likvärdiga villkor under tiden. Jag tror\r\natt det finns goda skäl att anta att svensk\r\nproduktion av potatisstärkelse mycket väl kan\r\nkonkurrera, om vi kommer dit.</pre><pre>Anf. 37  INGVAR ERIKSSON (m):</pre><pre>Fru talman! Jag vill tacka jordbruksministern för\r\nsvaret på min interpellation angående\r\nanvändningen av omställd åkermark.</pre><pre>Tyvärr kan jag inte vara nöjd med svaret. Det ges\r\ninget besked om vilka åtgärder som statsrådet är\r\nberedd att vidta i syfte att till fullo följa\r\nintentionerna i det livsmedelspolitiska beslutet från\r\n1990 vad gäller användningen av omställd\r\nåkermark. Svaret kan endast uppfattas som en\r\nredovisning av redan kända fakta och som en\r\nförklaring till att vissa saker har inträffat, som inte\r\nborde ha fått ske.</pre><pre>Vidare framstår berörda myndigheters agerande i\r\nsammanhanget som klart bristfälligt. Intentionerna\r\ni 1990 års omställningsbeslut har inte fullföljts.</pre><pre>Fru talman! Då riksdagen i juni 1990 fattade\r\nbeslutet om en ny jordbruks- och livsmedelspolitik\r\ningick omställning av åkermark till annan\r\nproduktion än livsmedelsproduktion som en\r\nmycket viktig del. Syftet var att en snabb och\r\nvaraktig omställning skulle stimuleras.\r\nOmställningsstödet utgick i form av villkorslån,\r\nmed vissa bestämda krav. Omställningsmarken fick\r\ninte användas för livsmedelsproduktion som\r\nkonkurrerar med befintlig produktion.</pre><pre>Tyvärr kan jag konstatera att detta trots allt har\r\nskett under 1992 och att det också sker under 1993.\r\nEn stärkelsefabrik startade förra året i\r\nSödermanlands län, med vete som råvara. Andra\r\nfabriker har enligt vissa uppgifter planerats i andra\r\nlän. Vetet har kommit från omställd åkermark, och\r\nkontrakt mellan odlare och fabrik lär tecknas på\r\nsamma sätt som inom den traditionella\r\nproduktionen av potatisstärkelse.</pre><pre>Det allvarliga och helt oacceptabla är att den därvid\r\nproducerade vetestärkelsen, odlad på omställd\r\nåkermark, levereras vidare till annan svensk\r\nindustri för tillverkning av glukos, som är ett\r\ngränsskyddat livsmedel. Uppenbart står detta i klar\r\nstrid med det livsmedelspolitiska beslutet från\r\n1990. Lika uppenbart är att de av Statens\r\njordbruksverk utgivna föreskrifterna inte har följts.</pre><pre>Det inträffade är allvarligt då följden blir att\r\nproduktion av potatisstärkelse på icke omställd\r\nmark slås ut. Att statliga medel som avsetts för att\r\nta bort överproduktionen av spannmål på detta sätt\r\ni stället medverkar till att slå ut icke omställd\r\nåkerproduktion är direkt stötande. Jag ser det som\r\nallvarligt om statsrådet inte är beredd att vidta\r\nåtgärder för att rätta till felaktigheterna, då det i\r\nsvaret klart anges att omställningsstöd endast skulle\r\nlämnas för åkermark som genom särskilda åtgärder\r\nunder omställningsperioden överförs till annan\r\nanvändning än livsmedelsproduktion eller till\r\nodling av livsmedelsgrödor som inte konkurrerar\r\nmed befintlig produktion.</pre><pre>Det framgår också i svaret att avsikten inte är att\r\ndet under omställningsperioden skall få produceras\r\nlivsmedel på omställda åkerarealer, även om den\r\naviserade snabba anpassningen av\r\nomställningsprogrammet till EG:s trädeskrav sker.\r\nAv svaret framgår också att skriftliga\r\nförhandsbesked som länsstyrelserna har lämnat vad\r\ngäller odling av omställd mark är bindande för\r\nJordbruksverket.</pre><pre>Den myndighet som har till uppgift att utfärda\r\nbestämmelser baserade på riksdagens beslut har\r\nalltså inte befogenheter att ingripa om\r\nlänsstyrelserna gör missar när det gäller beslut och\r\nkontroll av att reglerna följs. Anser statsrådet att\r\ndetta är rimligt och försvarbart?</pre><pre>I svaret framhålls det också att det efter det att\r\nförhandsbesked har lämnats från länsstyrelserna\r\nförekommer odlingar av både potatis och vete på\r\nomställd mark för framställning av stärkelse för\r\ntekniskt bruk. Som Petersson nyss framhöll har\r\nkontakter tagits med dem som handlägger frågorna\r\ni länsstyrelserna i de sydliga länen. Därvid har det\r\nframkommit att det endast är i Kalmar län som man\r\ngenom specialavtal har fått göra detta. Det rör sig\r\nom ca 100 hektar. Det gäller då mark som tidigare\r\nhar använts för sockerbetsproduktion. Detta\r\nspecialavtal kom till i och med att sockerbruket i\r\nMörbylånga lades ned, och det utgår inga\r\nrabattmedel för den produktionen.</pre><pre>Fru talman! Jag finner att det som nu har skett och\r\nsker vad gäller förädlingen av vetestärkelse, från\r\nomställd åker, till livsmedlet glukos strider mot\r\nriksdagens beslut från 1990. Vad händer,\r\njordbruksministern, med felaktigt utbetalda\r\nomställningsstöd? Anser statsrådet att det som har\r\nskett är rimligt och försvarbart?</pre><pre>Anf. 38  Jordbruksminister KARL ERIK\r\nOLSSON (c):</pre><pre>Fru talman! Låt mig först säga att när det gäller\r\npotatisodling är den areal som finns i Kalmar också\r\nden enda som jag känner till. Till sin karaktär är\r\nden naturligtvis något annorlunda. Men för den här\r\nodlingen gäller regeln att det inte samtidigt kan\r\nutgå både stärkelserabattering och\r\nomställningsstöd.</pre><pre>Frågan om förhandsbesked är inte alldeles enkel.\r\nIngvar Eriksson förstår säkert den enskilde\r\njordbrukarens situation ganska väl. Jag tror därför\r\natt han har lätt att förstå att det ur\r\nrättssäkerhetssynpunkt inte är rimligt att man\r\nnågot år senare förändrar bedömningen, om den\r\nenskilde jordbrukaren före en omställning har fått\r\nett besked av en statlig myndighet, i det här fallet\r\nlänsstyrelsen. Den här typen av besked bör i princip\r\nvara bindande.</pre><pre>Hur den uppkomna situationen skall hanteras kan\r\nvi diskutera ganska länge. När det gäller den\r\nstärkelseproduktion som förekommer i Sörmland,\r\nsom är baserad på vete, har jag noterat att\r\nlänsstyrelsen i sina motiveringar har sagt att den\r\ninte konkurrerar med den befintliga produktionen.\r\nMan anser att den endast konkurrerar med\r\nimporterad stärkelse från vete och majs. Den\r\nuppfattningen hävdar länsstyrelsen fortfarande.\r\nDetta kan man naturligtvis ha olika synpunkter på.\r\nDet är säkert i sak riktigt att det är med denna\r\nstärkelse som man konkurrerar, men samtidigt vet\r\nvi att det finns en utbytbarhet mellan olika\r\nstärkelseslag, vilket gör att den totala mängden\r\nstärkelse blir ungefär densamma.</pre><pre>Jordbruksverket har också redovisat sina\r\nsynpunkter. Man anser inte att länsstyrelsen i det\r\nhär fallet har gjort rätt, men det går inte att ändra\r\npå bedömningen. I det här sammanhanget delar jag\r\nnaturligtvis Jordbruksverkets synpunkter. Enligt\r\nmitt förmenande har detta inte hanterats i\r\növerensstämmelse med intentionerna. Såvitt jag\r\nkänner till har det inte heller lämnats och kommer\r\ninte att lämnas några nya förhandsbesked av den\r\nhär arten.</pre><pre>Sven-Olof Petersson och Ingvar Eriksson frågar\r\nvilken strategi som vi har tänkt att arbeta efter. Ja,\r\nden övergripande strategin har jag redan nämnt i\r\nsvaret. Vi skall försöka anpassa vårt\r\nomställningsbeslut så att det går att hantera inför\r\nett EG-inträde. Det arbetet är vi mitt uppe i. Det\r\nkommer förslag undan för undan. En del har redan\r\nbehandlats av riksdagen i anslutning till\r\nbudgetpropositionen. Då uttalade också riksdagen\r\natt vi borde snabba på med det här arbetet. Den\r\nrekommendationen försöker vi i regeringen att\r\nrätta oss efter. Vi avser att återkomma med\r\nytterligare sådana här förändringar.</pre><pre>Detta är egentligen det som jag har att svara på den\r\nkonkreta frågan. I dagsläget tror jag att det viktiga\r\när att se efter om det finns någon möjlighet att så\r\natt säga undanröja de problem som eventuellt\r\nuppkommer och att se till att det inte uppkommer\r\nfler problem framöver.</pre><pre>Anf. 39  SVEN-OLOF PETERSSON (c):</pre><pre>Fru talman! Jag noterar att jordbruksministern\r\nkonstaterar att Jordbruksverket har meddelat att\r\nman anser att Länsstyrelsen i Södermanlands län\r\nhar gjort en felaktigt bedömning när den har har\r\ngett det förhandsbesked som här är aktuellt. Jag\r\ntycker att det är bra att jordbruksministern delar\r\nJordbruksverkets uppfattning. Det torde vara fråga\r\nom en felaktig tolkning, men huruvida den är\r\nmedveten eller omedveten låter jag vara osagt. Det\r\nkan dock inte vara rimligt att sådana tolkningar\r\nskall ha kraft att vara bindande centralt. Det skulle\r\ni förlängningen innebära, oaktat respekten för\r\nrättssäkerheten för dem som får förhandsbeskedet,\r\natt vi skulle kunna förvänta oss olika besked från\r\nolika länsstyrelser och att förutsättningarna skulle\r\nkunna vara olika beroende på i vilket län man bor\r\neller vilken länsstyrelse man frågar.\r\nFörutsättningarna i omställningsprogrammet borde\r\nju vara likadana oavsett om man verkar i Blekinge,\r\nKalmar eller Södermanlands län.</pre><pre>Anpassningarna inför EG är i och för sig\r\nutomordentligt viktiga. Jag tror att\r\nstärkelseproduktionen har kraften att kunna vara\r\nkonkurrenskraftig i ett EG-perspektiv. Det finns\r\nhär en betydande kompetens och ett betydande\r\nkunnande. Framför allt tycker jag att man bör\r\nharangera svensk potatisstärkelseindustri för att\r\nden satsar så otroligt mycket på forskning och\r\nutveckling. Jag tycker att de är ledande när det\r\ngäller företag som har att hantera och förädla\r\njordbruksprodukter. Skulle vi ha en sådan teknisk\r\nutveckling och ett sådant forskningsprogram inom\r\nall svensk industri som man har inom\r\nstärkelseindustrin tror jag att vi skulle vara mycket\r\nväl rustade i ett interantionellt perspektiv. Många\r\nav de nya produkter där svensk potatisstärkelse är\r\nbasen är intressanta, inte minst ur miljösynpunkt.\r\nJag tänker på olika typer av förpackningar.</pre><pre>Stärkelseproduktionen är mycket betydelsefull i\r\nsandjordsområdena i sydöstra Sverige.\r\nStärkelseproduktionen är där ofta kombinerad med\r\ndjurhållning, och det finns mycket djurtäta\r\nområden. Potatisen, med sin långa växtsäsong och\r\nmed sin stora förmåga att ta upp växtnäring, är en\r\nutmärkt gröda för att man skall kunna bibehålla\r\nproduktion av animalier i dessa områden. De här\r\nbåda produktionsgrenarna går hand i hand. Inte\r\nminst med detta som bakgrund är det också\r\nbeklagligt och synnerligen anmärkningsvärt om\r\nvetestärkelseodling i Mellansverige skall få slå ut\r\ngrunden och förutsättningarna för ett biologiskt väl\r\navvägt jordbruksföretag i sydöstra Sverige. Jag\r\nhoppas att jordbruksministern också kommer att se\r\ntill att vi mycket snart skall komma till rätta med\r\nproblemen med gränsdragningarna. Situationen är\r\nnu inte acceptabel för de här jordbruksföretagen.</pre><pre>Anf. 40  INGVAR ERIKSSON (m):</pre><pre>Fru talman! Vi är tydligen överens om att fel har\r\nbegåtts, och det är gott och väl. Men det är tydligen\r\nmycket svårt att göra något åt det.\r\nJordbruksministern säger i allmänna ordalag att det\r\nnu gäller att se till att man följer upp det här så att\r\ninga nya olyckor inträffar. Jag förstår att detta är\r\nbesvärligt för jordbruksministern. Jag tycker att det\r\ni sammanhanget är anmärkningsvärt att Statens\r\njordbruksverk är medvetet om att fel har begåtts.\r\nJordbruksverket är den övergripande\r\nmyndigheten. Ändock tar förhandsbeskeden från\r\nLänsstyrelserna över. Detta är mycket\r\nanmärkningsvärt.</pre><pre>Jag har viss förståelse för att enskilda jordbrukare\r\nsom har fått sådana här förhandsbesked skall\r\nrespekteras och kunna känna trygghet.\r\nFörfaringssättet är dock orimligt. Någonting måste\r\ngöras för att komma till rätta med problemet. Jag\r\ntycker att det verkar orimligt att länsstyrelserna i de\r\nhär sammanhangen har ett övergripande ansvar.\r\nMan har ändock anledning att kunna utgå ifrån att\r\nbeslut som fattas i riksdagen också skall kunna\r\nfullföljas ute på fältet.</pre><pre>Stärkelsproduktion med potatis i de vanliga\r\netablerade områdena försöker vi i alla\r\nsammanhang gemensamt slå vakt om. Grödan är\r\nbra för området, och det är en i EG-sammanhang\r\nkonkurrenskraftig produktion. Man har gjort\r\nansträngningar för att klara detta fram till EG-\r\ninträdet. Nu tvår man på Jordbruksverket sina\r\nhänder. I besked som jag vill minnas har skickats till\r\nodlare har man angett att omställningsstöd inte får\r\nlämnas när det gäller åkermark som används för\r\nproduktion av livsmedel. Det är detta som i allra\r\nhögsta grad har skett. Man har ju slagit ut uppemot\r\n10 000 ton potatisstärkelse som har odlats på ett\r\nriktigt -- man skulle t.o.m. kunna säga -- legalt sätt.</pre><pre>Det är fullständigt i strid med intentionerna. Jag\r\ntycker inte att jag riktigt har fått svar på vad\r\njordbruksministern tänker göra åt det här mer än\r\natt följa upp läget. Skall vi behöva sätta in\r\nriksdagsrevisorerna för att följa upp det här? Det\r\nkan vara den vägen vi får ta. Jag drar mig inte för\r\natt göra det, jordbruksministern, om det skulle\r\nbehövas.</pre><pre>Anf. 41  Jordbruksminister KARL ERIK\r\nOLSSON (c):</pre><pre>Fru talman! Punkten om förhandsbesked är\r\nnaturligtvis den centrala i den här debatten. Ingvar\r\nEriksson påstår här att fel har begåtts. Möjligen är\r\ndet en fråga om hur man tolkar olika ord. Min\r\nbedömning är att när vi fattade beslut om det stora\r\nlivsmedelpolitiska beslutet 1990 var det mycket\r\nviktigt att vara så öppen som möjligt och att försöka\r\nstimulera enskilda initiativ och idéer för att gå\r\nvidare från den mycket stelbenta jordbrukspolitik\r\nsom vi hade haft i vårt land under mycket lång tid.</pre><pre>I det sammanhanget var det också viktigt att man\r\nute på länsstyrelserna kunde ge svar på frågan om\r\nvissa saker går eller inte går. Om man skulle\r\ngenomföra en omställning hängde ofta på om man\r\nkunde få en signal från myndigheten om att den\r\nåtgärd som man som jordbrukare hade tänkt sig\r\nockså kunde genomföras. Att i det sammanhanget\r\nsätta alldeles för hårda restriktioner på\r\nlantbruksenheterna skulle ha varit fel.</pre><pre>På några ställen gjordes en tolkning som skiljde sig\r\nfrån vad som var avsett i riksdagsbeslutet. Denna\r\nannorlunda tolkning kan egentligen inte bara\r\nbetraktas som ett fel utan delvis som en produkt av\r\nden situation som vi befann oss i vid just det\r\ntillfället.</pre><pre>Det är viktigt att studera situationen och att se\r\nvilken skada i sak som dessa tolkningar har lett till.\r\nDet har blivit en produktion av\r\nspannmålsstärkelse. Här har det nämnts en del\r\nsiffror. Hur stor mängd av denna stärkelse som har\r\nslagit ut stärkelse från potatis är kanske i dagsläget\r\ninte helt klart. Jag är för min del beredd att titta\r\nmera noga på det här och se om det kan behövas\r\nytterligare åtgärder för att rätta till skadorna.</pre><pre>I det sammanhanget är det viktigt att understryka\r\ndet Sven-Olof Petersson säger, nämligen att den\r\nsvenska stärkelseproduktionen, i huvudsak baserad\r\npå potatis från sydöstra Sverige, är internationellt\r\nkonkurrenskraftig i ett längre perspektiv -- i\r\nkonkurrens med den produktion som finns i EG-\r\nländer. Jag ser mycket positivt på Stärkelsens\r\nambitioner härvidlag. Det är glädjande att notera\r\natt man där har kunnat göra bl.a. det som vi var\r\nintresserade av i det livsmedelspolitiska beslutet,\r\nnämligen att ta vara på råvaror från lantbruket för\r\natt producera andra saker än livsmedel. Stärkelse\r\nhar under lång tid använts inom\r\npapperstillverkningen.</pre><pre>Nu är man också inne på möjligheten att producera\r\nförpackningsmaterial. Så sent som i helgen såg jag\r\nen artikel i någon tidning där man illustrerade att\r\nman kunde äta upp tallriken efter det att man hade\r\nätit upp maten. Det var fråga om en engångstallrik\r\ngjord av stärkelse. Jag tror att vi här har\r\nmöjligheter framöver. Vi måste se till att dessa\r\nmöjligheter inte påverkas negativt av det som har\r\nskett. Jag tror att det skall vara möjligt att hantera\r\nfrågorna på det här sättet.</pre><pre></pre><pre>Jag vill inte göra detta till en fråga om konkurrens\r\nmellan den ena eller den andra landsändan. Jag\r\nnoterade att Sven-Olof Petersson sade att vete från\r\nMellansverige slår ut jordbruk i sydost. Under\r\nsenare tid har just de spannmålsproducerande\r\nområdena ansett sig väldigt missgynnade, därför att\r\nde inte har haft samma möjlighet att producera på\r\nsamma sätt som man kanske har gjort i de södra\r\ndelarna av landet. Jag tror att vi skall ta vara på\r\nmöjligheterna att producera både i sydöstra Sverige\r\noch i Mellansverige, men vi skall göra det med\r\nhänsyn tagen till de regler som finns.</pre><pre>Anf. 42  SVEN-OLOF PETERSSON (c):</pre><pre>Herr talman! Jag tycker att det är positivt att\r\njordbruksministern säger att han är beredd att se\r\növer om något ytterligare behöver göras och att\r\nhan, om så är fallet, är beredd att vidta åtgärder för\r\natt komma till rätta med de problem som här har\r\nbeskrivits. I det sammanhanget är det bara att\r\nuppmana jordbrukministern att vidta åtgärder så\r\nsnabbt som möjligt så att berörda odlare, företag\r\noch de människor som är berörda av detta så snabbt\r\nsom möjligt får besked både om vad som skall göras\r\noch i vilken omfattning det kommer att ske.</pre><pre>Låt mig också som en kommentar till det sista\r\njordbruksministern sade få säga: Jo, visst är det väl\r\nvetet som konkurrerar med potatisen, och det är\r\nolika landsdelar som här konkurrerar med\r\nvarandra. Men i sak håller jag med\r\njordbruksministern om att vi skall ta till vara de\r\nmöjligheter som svenskt jordbruk ger, oavsett var i\r\nlandet jordbruket bedrivs.</pre><pre>Det beslut som nu ligger till grund för de problem\r\nsom vi nu har har medfört att det de facto har varit\r\nen överskottsproduktion av spannmål som nu\r\nkonkurrerar med odling av potatis, som egentligen\r\ninte är någon överskottsodling utan en traditionell\r\nodling av potatis inom en kontrakterad volym och\r\nen kontrakterad bas. Där har man egentligen gjort\r\nallt från odlarnas sida för att upprätthålla en balans\r\npå marknaden för att undvika överproduktion.\r\nDessa kontrakt har från början varit naturliga ända\r\nsedan stärkelseproduktionen infördes i industriell\r\nskala, dvs. när bröderna Jönsson i Gåragöl på 1800-\r\ntalet startade produktionen i det här landet efter\r\nförebild av de pommerska sandjordsområdena.</pre><pre>Låt mig också bara notera att det är viktigt att vi i\r\nalla händelser får en konkurrensneutralitet, så att\r\nproduktionen av potatisstärkelsen kan bli\r\nkonkurrenskraftig även mot vete och vetestärkelse\r\nsom odlas på omställd areal. Det är viktigt att få till\r\nstånd någon form av översyn, som jag tidigare sade,\r\neller någon form av direkt riktat stöd som i så fall\r\nkanske kunde innebära att man också kunde odla\r\nrikspotatis på omställd areal på motsvarande\r\nvillkor som här har beskrivits vad gäller de tekniska\r\nrabatteringarna och liknande.</pre><pre>Låt mig också slutligen få säga, herr talman, att det\r\när positivt och riktigt att jordbruksministern är\r\nberedd att ta itu med de här frågorna och att jag\r\nockså hoppas att vi snabbt kan förvänta oss svar på\r\nfrågorna om vad det är för ytterligare åtgärder som\r\njordbruksministern ämnar vidta och hur snabbt det\r\nkan ske. Jag tror att det hastar, därför att svensk\r\nstärkelseindustri behövs också i framtiden. Det är\r\nviktigt att den kan överleva, inte minst med tanke\r\npå den stora internationella konkurrensen så att\r\nman står väl rustad och är kapabel att möta den\r\nkonkurrens som finns hos motsvarande företag i\r\nEuropa.</pre><pre>Anf. 43  INGVAR ERIKSSON (m):</pre><pre>Herr talman! Jordbruksministern talar här om att\r\nde fel som har begåtts har berott på\r\ntolkningsproblem som man har haft. Jag kan ha\r\nförståelse för detta, men det jag inte har förståelse\r\nför är att man inte har lyckats att göra någonting\r\nunder hela det år som har gått sedan beslutet\r\nfattades, och att man fortfarande 1993 fortsätter\r\nmed denna odling. Nu aviserar jordbruksministern\r\natt han skall göra vad han kan för att undersöka om\r\nmer kan göras för att rätta till det hela. Det är jag\r\ngivetvis tacksam för.</pre><pre>Stärkelseproducenterna satsar hårt på utveckling\r\nav nya produkter, sade jordbruksministern, vilket\r\när riktigt. Man satsar också på en överlevnad i det\r\nframtida EG-perspektivet. Såvitt jag förstår har\r\nman goda möjligheter att klara detta. Men då krävs\r\ndet också att dessa satsningar inte undermineras\r\ngenom att man i andra sammanhang, på andra håll,\r\nanvänder statliga medel på ett oriktigt sätt för att\r\nkonkurrera ut -- eller i alla fall konkurrera med --\r\nden etablerade livsmedelsproduktionen som skall\r\nske på icke omställd åkermark. Det skulle vara\r\nväldigt allvarligt.</pre><pre>Jordbruksministern sade att det här också är fråga\r\nom att inte skapa motsättningar mellan bönder och\r\nföretag i olika delar av landet. Jag håller helt med\r\nom detta. Men om ingenting görs, herr\r\njordbruksminister, kommer dessa motsättningar att\r\nskapas, och jag känner en stor oro över detta. Nu\r\nhar jordbruksministern visserligen sagt att\r\nJordbruksverket har aviserat att några sådana\r\nmöjligheter inte längre finns. Men jag känner mig\r\ninte trygg med det beskedet, därför att\r\nJordbruksverket har ju tvått sina händer genom att\r\nde förhandsbesked som har givits av viss\r\nlänsstyrelse har tagit över Jordbruksverkets\r\nintentioner och även riksdagens intentioner. Det\r\nallvarligaste, herr jordbruksminister, är att de\r\nintentioner som fanns i riksdagsbeslutet inte har\r\nkunnat fullföljas, utan det har -- kan jag nästan\r\nsäga -- funnits möjligheter att missbruka detta.\r\nDetta beror på -- inget ont skall falla över den\r\nbonde som har gjort det -- att de statliga\r\nmyndigheterna i sammanhanget inte har fått riktigt\r\nklara direktiv om vem som bestämmer vad. Detta\r\ntycker jag är allvarligt, och med det är jag beredd\r\natt gå vidare för att undersöka, därför att så kan vi\r\ninte ha det. Jag hoppas verkligen att\r\njordbruksministern delar min uppfattning i det\r\nsammanhanget och också på det området försöker\r\natt göra något så att inte något sådant kommer att\r\nåterupprepas framöver.</pre><pre>Anf. 44  Jordbruksminister KARL ERIK\r\nOLSSON (c):</pre><pre>Herr talman! Jag tror att det är viktigt, som har\r\nsagts här, att vi så långt möjligt skapar en\r\nkonkurrensneutralitet mellan olika typer av\r\nproduktion. Självfallet skall det inte vara möjligt\r\natt utnyttja statliga medel för att en viss produktion\r\nnågonstans skall slå ut motsvarande produktion\r\nnågon annanstans.</pre><pre>Syftet med omställningsbeslutet 1990 var i stället att\r\nman skulle finna nya produktionsmöjligheter som\r\nskulle ge en möjlighet att använda den svenska\r\nåkerjorden och att bevara det svenska\r\nodlingslandskapet när produktionen på\r\nlivsmedelsområdet var fylld, dvs. när den var\r\ntillräcklig och det också fanns ett överskott.</pre><pre>Jag tror att det som har inträffat på området vad\r\ngäller stärkelsen är ett bekymmer, men ändå ett\r\nmindre bekymmer som är mer hanterligt.</pre><pre>Jag vill inte hålla med Ingvar Eriksson om att\r\nintentionerna i riksdagsbeslutet inte har uppfyllts. I\r\nall huvudsak har säkert den tankeverksamhet som\r\nvi försökte att få i gång också kommit i gång. Detta\r\nåterspeglas inte minst när vi i dag för förhandlingar\r\noch resonemang med EG om vad man kan\r\nproducera utöver livsmedel. Vid dessa kontakter\r\nfår vi ofta kommentaren att vi har hunnit ganska\r\nlångt. Vi har alltså stimulerat en tankeverksamhet\r\noch den har i de flesta fall gett ett bra resultat. I\r\nnågot fall har den här typen av manöver inträffat,\r\nmen kanske behövdes den friheten just vid det\r\ntillfället. Jag hoppas och tror att Ingvar Eriksson\r\nskall kunna känna sig ganska trygg härvidlag.\r\nMotsvarande händelser kommer inte att upprepas.\r\nMin ambition är att ingen produktion av det här\r\nskälet skall slås ut, utan att vi som EG-medlemmar\r\nom några år skall ha möjlighet att utnyttja vår fulla\r\nkapacitet på dessa områden.</pre><pre>Överläggningen var härmed avslutad.</pre><pre>5 §  Svar på interpellation 1992/93:149 om\r\nsubventionerad arbetskraft</pre><pre>Anf. 45  Arbetsmarknadsminister BÖRJE\r\nHÖRNLUND (c):</pre><pre>Herr talman! Birgitta Wistrand har ställt två frågor\r\ntill mig med anledning av arbetslösheten i\r\nStockholm.</pre><pre>Hon vill för det första veta om det är rätt att staten\r\nsubventionerar arbetsplatser i Arvika även om det\r\nleder till arbetslöshet i Stockholm.</pre><pre>För det andra vill hon veta vilka åtgärder jag är\r\nberedd att vidta för att hindra att\r\narbetsmarknadsinsatserna inte tvingar ut\r\nstockholmarna i arbetslöshet.</pre><pre>Bakgrunden till frågorna är enligt Birgitta Wistrand\r\natt det nu pågår en utflyttning av industriföretag\r\nfrån Stockholm och att det finns olika skäl till att\r\nman vill flytta. Ett skäl är att många lockas att\r\nomlokalisera sin verksamhet beroende på de bidrag\r\nsom staten erbjuder. Ett av exemplen är Termofrost\r\nAB i Kista som skall flytta till Arvika.</pre><pre>Inledningsvis vill jag framhålla vikten av att alla\r\nregioner i vårt land har ett välutvecklat näringsliv\r\nför att Sverige som helhet skall utvecklas positivt. I\r\nen skärpt internationell konkurrens är det viktigt\r\natt vi tar fasta på gemensamma svenska intressen\r\noch inte spelar ut olika delar av landet mot\r\nvarandra.</pre><pre>Regeringens arbete inriktas på att återvinna\r\nutvecklings- och tillväxtkraften i svensk ekonomi. I\r\ndet ligger bl.a. att skapa gynnsamma\r\nförutsättningar för att starta och driva företag i alla\r\ndelar av landet.</pre><pre>Regeringen har därför vidtagit en rad åtgärder,\r\nt.ex. sänkt företagsbeskattning och sänkt\r\narbetsgivaravgift. Vidare har regeringen vidtagit\r\nåtgärder för att stärka riskkapitalförsörjningen till\r\nföretag genom att inrätta riskkapitalbolag och\r\nnyföretagarlån. Alla dessa generella åtgärder syftar\r\ntill att stärka existerande företag och nyföretagare,\r\nså att de expanderar och ger arbetstillfällen.</pre><pre>För att motverka den höga arbetslöshet som vi\r\nupplever i dag har regeringen vidtagit omfattande\r\nåtgärder på det arbetsmarknadspolitiska området.\r\nPå regeringens uppdrag fördelar\r\nArbetsmarknadsstyrelsen medel till\r\nlänsarbetsnämnderna efter de\r\narbetsmarknadspolitiska problemens\r\nsvårighetsgrad. Fördelningen av medel för\r\narbetsmarknadspolitiska åtgärder innebär att\r\nlänsarbetsnämnden i Stockholm erhållit över 3\r\nmiljarder kronor under innevarande budgetår. Det\r\ninnebär att Stockholms län erhållit mest i hela\r\nlandet. Dessa siffror visar att de\r\narbetsmarknadsproblem Stockholm har också\r\nåterspeglas i de stora insatser som görs inom\r\narbetsmarknadspolitiken.</pre><pre>De arbetsmarknadspolitiska åtgärder som nu\r\nvidtas, inte minst i form av bl.a. utbildningsinsatser\r\növer hela landet, kommer att stärka företagens\r\nkonkurrenskraft när konjunkturen vänder.\r\nÅtgärderna är generella till sin karaktär och gäller\r\nför hela landet.</pre><pre>På grund av att förutsättningarna att driva företag\r\nskiljer sig åt i olika delar av landet har dock\r\nregeringen och riksdagen sedan lång tid tillbaka\r\nbeslutat att bl.a. förbättra möjligheterna för\r\nföretagens verksamhet i vissa regioner.</pre><pre>Det regionalpolitiska företagsstödet syftar till att\r\nstärka näringslivet i områden som har\r\nkonkurrensnackdelar i form av t.ex. långa avstånd\r\ntill marknaderna, sämre utbyggd infrastruktur och\r\nensidig näringslivsstruktur. Dessa områden har ofta\r\nhög arbetslöshet, även i bättre konjunkturer. De\r\nstrukturförändringar som normalt sker påverkar\r\nockså förutsättningarna för både företag och\r\nmänniskor. Ett exempel under senare tid på detta\r\när nedläggningen av stålverket i Degerfors. I de\r\nsamhällen där det dominerande företaget lägger\r\nner sin verksamhet drabbas människorna mycket\r\nhårt.</pre><pre>När det sedan gäller Termofrost AB har företaget\r\ntillverkning på tre orter, Arvika, Halmstad och\r\nKista. Företaget har på eget initiativ kontaktat\r\nLänsstyrelsen i Värmland för att informera sig om\r\ngällande regler för regionalpolitiskt stöd. Orsaken\r\ntill kontakten är enligt uppgift att företaget avser att\r\nrationalisera sin verksamhet genom att förlägga\r\nden till en plats. Någon formell ansökan har inte\r\nlämnats in till länsstyrelsen. Eftersom det gäller en\r\nflyttning över länsgräns skall en sådan ansökan\r\növerlämnas till Närings- och\r\nteknikutvecklingsverket som beslutar i ärendet.</pre><pre>Arvika ligger i stödområde 2, vilket innebär att\r\nföretag som ansöker om stöd efter sedvanlig\r\nprövning skulle kunna få bidrag med högst 20 % av\r\ninvesteringar i byggnader och maskiner. Något stöd\r\ntill flyttning av industriföretag förekommer inte.</pre><pre>Jag vill i detta sammanhang nämna att det inom\r\nramen för det s.k. Regnbågsprojektet bedrivs ett\r\npositivt samarbete mellan Stockholms kommun via\r\ndess mark- och lokaliseringsbolag samt Bergslagen\r\noch Norrland. Projektet går ut på att stärka\r\nföretagen i de olika regionerna genom samarbete\r\noch att placera produktidéer i bästa möjliga\r\nföretagsmiljö. Projektet har hittills resulterat i\r\nnärmare 500 nya arbetstillfällen.</pre><pre>Den nedgång i arbetstillfällen som skett är inte unik\r\nför Stockholm. Lågkonjunkturen drabbar alla delar\r\nav landet, inte minst de regionalpolitiska\r\nområdena. I dessa områden ligger arbetslösheten\r\nän högre. Trots att Stockholm i dag upplever en\r\nförhållandevis hög arbetslöshet har regionen stora\r\nförutsättningar att efter en konjunkturuppgång åter\r\nstå stark. Jag vill t.ex. peka på områdets\r\ndifferentierade näringslivsstruktur med bl.a. ett\r\nstort inslag av forskning och utveckling.</pre><pre>Anf. 46  BIRGITTA WISTRAND (m):</pre><pre>Herr talman! Först vill jag tacka\r\narbetsmarknadsministern för svaret. Det finns\r\nmånga intressanta punkter i det som jag vill ta upp.</pre><pre>Slutet av svaret gör mig därmot ganska bekymrad.\r\nMinistern säger mer i förbifarten att regionen i\r\nframtiden, efter en konjunkturuppgång, har goda\r\nförutsättningar att stå stark. Han nämner bl.a.\r\nområdets differentierade näringslivsstruktur och\r\ndet stora inslaget av forskning och utveckling.</pre><pre>Jag menar emellertid att det är viktigt för hela\r\nSverige att Stockholm och våra andra\r\nstorstadsregioner lever. Utan dem kan landet\r\nfaktiskt inte överleva. Därför är det särskilt\r\noroande att arbetslösheten i Stockholm ökar och att\r\nden nu faktiskt är större än i hela Norrland. Under\r\nde två senaste åren har Stockholm förlorat 70 000\r\narbetstillfällen, varav ungefär 17 000\r\nindustriarbeten. I dag ligger arbetslösheten här i\r\nStockholm på riksgenomsnittet. Det tycker jag är\r\nmycket dramatiska uppgifter som kanske borde få\r\näven arbetsmarknadsministern oroad.</pre><pre>Självfallet tycker jag att de insatser i form av sänkt\r\narbetsgivaravgift, sänkt företagsbeskattning,\r\nriskkapitalförsörjning som regeringen har\r\ngenomfört när det gäller att öka intresset och\r\nmöjligheterna för svenskar att driva företag i\r\nSverige och naturligtvis även för utlänningar att\r\ndriva företag i Sverige är mycket betydelsefulla.\r\nMen ministern säger att Stockholm har erhållit\r\nmest stöd i landet. Är det något fel? Skulle\r\nStockholm ha fått mindre pengar? I dag står\r\nStockholm faktiskt för 30 % av skatteintäkterna,\r\n25 % av BNP och har 19 % av landets befolkning.\r\nDärför tycker jag att det känns oroande att\r\nministern har uppfattningen att det kanske redan är\r\nför mycket.</pre><pre>Min första fråga till arbetsmarknadsministern är\r\ndärför: Har regeringen, liksom många forskare,\r\nuppfattningen att regionerna har särskilda\r\nuppgifter i en framtida utveckling, inte minst när\r\ndet gäller att lyfta andra delar av landet? I svaret\r\nnämns t.ex. Regnbågsprojektet. Hur skall ett\r\nsådant projekt fungera om det inte finns någon\r\nkärnverksamhet i Stockholm? Då kan man inte\r\nbygga ut någon samverkan t.ex. med Bergslagen.</pre><pre>Beträffande mitt konkreta fall med Termofrost, vill\r\njag naturligtvis inte kalla det som ges till företaget\r\nför ett flyttningsbidrag. Men Termofrost får faktiskt\r\n20 % till maskiner och andra investeringar. Vad jag\r\nbekymrar mig mest över är inte de materiella\r\ninvesteringarna utan de immateriella\r\ninvesteringarna som handlar om utbildning och\r\nsom ges till i första hand tjänsteföretag, som är\r\nbåde lättrörliga och lägesoberoende. Många\r\ntjänsteföretag, som kanske är etablerade i\r\nStockholm, kan nu bli utsatta för\r\nmarknadsstörningar därför att det satsas på nya\r\nföretag i andra delar av landet som då får stora\r\nmöjligheter till andra typer av stöd, t.ex.\r\nutvecklingsbidrag och utbildning av olika slag. På\r\ndet sättet kan dessa företag konkurrera ut företag\r\nsom redan finns i Stockholm och som kanske måste\r\nflytta ut ur Stockholm för att få en lika bra\r\nkonkurrenssituation.</pre><pre>Därför skulle jag vilja ställa följande fråga till\r\narbetsmarknadsministern: Hur är det egentligen\r\nmed dessa statliga bidrag? Tar man hänsyn till alla\r\nbidrag som ges från de olika myndigheterna när\r\nman ger denna typ av bidrag?</pre><pre>Anf. 47  Arbetsmarknadsminister BÖRJE\r\nHÖRNLUND (c):</pre><pre>Herr talman! Det svar som jag har gett är\r\nregeringens uppfattning och svar och inte enbart\r\narbetsmarknadsministerns.</pre><pre>Det förs en ständigt återkommande diskussion om\r\nvilka regioner som är närande och vilka som är\r\ntärande. Jag tror för min del att alla regioner med\r\nrätt inriktad politik blir närande. Om vi åter skall få\r\nen fullgod tillväxt, vilket är alldeles nödvändigt, då\r\nräcker det inte att en eller två regioner utvecklas\r\nväl. Om resten av regionerna går bakåt, summerar\r\ndetta rike fortsättningsvis en låg tillväxt. Därför är\r\nmin målsättning beträffande regionalpolitiken att\r\ndet skall vara tillväxt i samtliga regioner.</pre><pre>Det här kan naturligtvis diskuteras på många sätt.\r\nMen när man redogör för arbetslöshetstal tycker\r\njag att man skall se på procenttalen i resp. region.\r\nMan skall också se till sysselsättningsgraden. Hög\r\narbetslöshet plus mycket låga sysselsättningstal är\r\nett bevis på att en regions resurser inte tas till vara\r\npå rätt sätt.</pre><pre>En gång i tiden arbetade både jag och Birgitta\r\nWistrand med hälso- och sjukvård. Således vet vi\r\natt om fel diagnos ställs, kan också behandlingen bli\r\nalldeles felaktig. Därför ägnar jag litet tid åt ett\r\nexempel.</pre><pre>Åsele kommun har under de senaste 30 åren, och\r\nlitet drygt det, förlorat 45 % av sin befolkning. I\r\nriket i övrigt har befolkningen under samma tid\r\nökat med 16 %. Sammantaget och kontra en\r\nnormalkommun har Åsele kommun, liksom många\r\nandra kommuner i motsvarande läge, haft en minst\r\nsagt besvärande utveckling.</pre><pre>Till detta hör att det är unga människor som har fått\r\nflytta. Nu är det alltså gott om pensionärer.\r\nEftersom livet inte är evigt blir det här litet\r\nallvarligt på sikt.</pre><pre>Jag kan hamna i det läget att ett kvalificerat\r\ntjänsteföretag vill ha 20 anställda på en ort. Det kan\r\ni sin tur innebära viss konkurrens någonstans. Men\r\nmin och regeringens uppfattning är att en sådan här\r\nlokalisering -- i detta fall alltså till Åsele -- är\r\nutomordentligt viktig för den lokala\r\narbetsmarknadens utveckling. Avstånden är ju\r\nsådana att man icke kan pendla till arbetet. Därför\r\nstår regeringen enigt kvar bakom uppfattningen att\r\ndet är positivt att tjänsteföretag lokaliserar sin\r\nverksamhet till de mindre arbetsmarknaderna.</pre><pre>Det har skett vissa utvärderingar -- Birgitta\r\nWistrand snuddade vid detta -- när det gäller\r\nproduktiviteten. Många av tjänsteföretagen har\r\nmycket stora ägare bakom sig. Världens största\r\ntransportföretag -- t.ex. DHL i Ljusdal -- pekar på\r\nproduktivitetsförbättringar om i storleksordningen\r\n30--40 %. Det är klart att det påverkar\r\nkonkurrenskraften gentemot andra.</pre><pre>Långsiktigt och sett från rikets synpunkt sker det\r\nfaktiskt en väldigt fin tillväxt,\r\nproduktivitetsförbättring, som vi måste jobba med\r\nför att framöver hänga med internationellt. Det är\r\nalltså positivt sett till hela landet att det går att\r\nbredda mindre arbetsmarknader på det här sättet.</pre><pre>Personligen är jag helt övertygad om att det, nu när\r\nkostnadsläget är återställt och när lågkonjunkturen\r\när över, kommer positiva signaler. Det sker först i\r\nvåra stora regioner. Jag har träffat landshövdingen\r\ni Stockholm, och han sade att det nu börjar komma\r\nett antal positiva signaler också här.</pre><pre>Men det som nu händer är att\r\ntjänsteöverbyggnaden så att säga pressas ihop. Jag\r\ntror att det på fackspråk heter att man plattar\r\norganisationen. Detta drabbar de stora\r\ntjänstemannaområdena litet grand.</pre><pre>Anf. 48  BIRGITTA WISTRAND (m):</pre><pre>Herr talman! Självfallet tycker jag,\r\narbetsmarknadsministern, att det är bra att\r\nproduktiviteten i företag i Sverige blir större även\r\nom företagen inte är svenska. Det är enbart\r\nglädjande att DHL har framgång och att det finns\r\nfler företag av det slaget.</pre><pre>Jag har absolut inget emot att hela Sverige skall\r\nleva, tvärtom! Eftersom jag har jobbat många år\r\nmed högskolan i Luleå är det en glädje för mig att\r\nse att den skolan nu utnyttjas fullt ut. Det finns gott\r\nom civilingenjörer även i Norrbotten. På det sättet\r\nfår vi ju en bra utveckling i olika delar av landet.\r\nSjälvfallet är det att beklaga att det är som det är i\r\nÅsele kommun. Det är en situation som också jag\r\nverkligen eftersträvar att undvika.</pre><pre>Men vad jag vill komma åt är faktiskt något helt\r\nannat. Vi har ju under lång tid -- skickligt eller\r\noskickligt -- arbetat med frågor som rör glesbygden\r\noch svårigheterna för kommuner ute i landet när\r\ndet gäller sysselsättningen. Nu vill jag säga att\r\nstorstadsregionerna har hamnat i samma situation.\r\nOckså andra städer ute i världen har råkat i den här\r\nsituationen.</pre><pre>Jag tror att det behövs andra insatser, en annan\r\nkreativitet från regeringens sida, när det gäller att\r\nfinna vägar för att få fart på en storstadsregion. Det\r\nfinns ju vissa fördelar i Stockholm, Göteborg och\r\nMalmö när det gäller utbildning och FoU, det har vi\r\nju tidigare hört här, men också när det gäller själva\r\nnäringslivsstrukturen. Men hur skall man ta vara på\r\nfördelarna när de här städerna byggs upp?</pre><pre>NUTEK har en stilig broschyr, av vilken framgår\r\natt nästan hela Sverige är ett stödområde. Kanske\r\nskulle det gå att göra en lika begåvad skrift om hur\r\nde stora städerna i Sverige kan bli betydelsefulla för\r\nsig själva och för resten av landet.</pre><pre>Finns det alltså, arbetsmarknadsministern, några\r\nmöjligheter att titta på stora städers möjligheter på\r\nsamma sätt som ni nu har lagt ner ganska mycket\r\ntid och pengar på glesbygden för att på det viset\r\nåstadkomma en kombination och en förändring för\r\nhela landet?</pre><pre>Anf. 49  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tittar på samtliga förslag till\r\nriksdagen. Ser man t.ex. till trafiksatsningarna --\r\nbl.a. de stora trafiklederna -- finner man att det i\r\nväldigt stor utsträckning är storstäderna och\r\nförbindelserna mellan dessa som erhåller de stora\r\npengarna.</pre><pre>Jag har också tittat på detta med utbildning och\r\nforskning, som är ett mycket väsentligt område.\r\nDet råder inget tvivel om att de verkligt stora\r\ninsatserna gäller den här regionen och de regioner\r\nsom storleksmässigt kommer efter denna.</pre><pre>Om man, som ERU gör, analyserar den\r\nregionalpolitiska forskningen och ser till hur statens\r\nbudget fördelas, finner man tyvärr att det som gör\r\natt de glesare regionerna kommer upp i relativt\r\nhöga tal är framför allt arbetslöshetsersättningar\r\no.d. Den typen av ersättningar leder inte till någon\r\nutveckling alls. Kraftiga infrastruktursatsningar\r\noch kvalificerade forsknings- och\r\nutbildninssatsningar är däremot utvecklande.</pre><pre>En anledning till att Stockholmsregionen den här\r\ngången upplever något av en baksmälla, förra\r\nlågkonjunkturen märktes ju nästan inte i den här\r\nregionen, är det omfattande byggandet 1989, 1990\r\noch 1991 som nu pressar ekonomin med tomma\r\nkontor, tomma hotell osv. -- en förödande historia\r\nsom det tar sin tid att hämta sig från. Dessutom\r\nledde överhettningen i den här regionen till att att\r\nlandets ekonomi i sin helhet kom fel. De misstagen\r\nhoppas jag att vi aldrig mer gör. Det kostar vårt\r\nland som helhet oerhörda summor. Därför vill jag\r\nse att alla regioner utvecklas positivt.</pre><pre>Den regionalpolitiska grupp som jag nu har kallat\r\ntill mig, med storföretagsledare, landshövdingar\r\nfrån hela landet, regionalpolitiska forskare och\r\ngeneraldirektörerna på området, har just som\r\nmålsättning att arbeta fram tillväxt i alla regioner.\r\nDet arbetet pågår fram till någon gång i februari.</pre><pre>Anf. 50  BIRGITTA WISTRAND (m):</pre><pre>Herr talman! Det tycker jag låter mycket bra. Jag\r\nhoppas att de kommer att lägga fram det dubbla\r\nprogram som jag vill se.</pre><pre>Jag ställde en fråga till arbetsmarknadsministern i\r\nmitt förra inlägg som gällde hur ministern ser på hur\r\nde statliga bidragen är samordnade. När man ger\r\nbidrag på ett sätt, tar man då hänsyn till att man inte\r\nkan ge bidrag på ett annat sätt? Fungerar detta bra\r\nnu? Ibland får man synpunkter på att det inte\r\nfungerar helt enligt handboken. Jag skulle bara\r\nvilja ha svar på dessa frågor också.</pre><pre>Anf. 51  Arbetsmarknadsminister BÖRJE\r\nHÖRNLUND (c):</pre><pre>Herr talman! Detta är i mycket hög utsträckning\r\ndelegerat till lokala beslut. AMS delegerar alla sina\r\nstora pengar till länsarbetsnämnderna, de i sin tur\r\ntill arbetsförmedlingarna. De regionalpolitiska\r\nbesluten fattas också i mycket hög utsträckning på\r\nlänsplanet. Ibland är flera myndigheter inkopplade\r\nsamtidigt.</pre><pre>Priset för en långtgående decentralisering kan\r\nnågon gång vara att ett beslut kan diskuteras. Men\r\nmin uppfattning är ändå den, att skulle vi fatta alla\r\nde här besluten centralt, där man inte har\r\nlokalkännedomen, skulle vi göra långt fler misstag.\r\nMan kan få ta ett och annat i decentraliseringens\r\ntecken. Det är ändå så mycket bättre än helt\r\ncentraliserade beslut.</pre><pre>Överläggningen var härmed avslutad.</pre><pre>6 §  Svar på interpellation 1992/93:166 om\r\nregionalpolitiken</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Herr talman! Per Stenmarck har i en interpellation\r\nfrågat om regeringen är beredd att föreslå att de\r\nstatliga investeringarna i större utsträckning går till\r\nsödra Sverige samt vilka initiativ regeringen är\r\nberedd att ta för att det i Skåne skall kunna bildas\r\nett gemensamt regionalt organ.</pre><pre>Per Stenmarck befarar ett regionalpolitiskt\r\nnollsummespel, där medel urskiljningslöst går från\r\nsöder till norr.</pre><pre>Per Stenmarck tar upp Gunnar Wetterbergs artikel\r\ni Dagens Nyheter den 28 april, där denne\r\nframhåller vikten av att Sverige för sin ekonomiska\r\ntillväxt lockar till sig europeiska investeringar\r\nframför allt i Sydsverige.</pre><pre>Jag anser att det är viktigt att skapa förutsättningar\r\nför tillväxt. Regeringen har givit mig i uppdrag att\r\ngöra en översyn av regionalpolitikens inriktning\r\nutifrån Sverige som en tillväxt- och\r\nföretagarnation. Arbetet med denna översyn pågår\r\nför närvarande.</pre><pre>Översynen syftar till att regionalpolitiken på ett än\r\nbättre sätt än hittills skall stimulera tillväxt. En hög\r\nnationell tillväxt förutsätter att alla regioner i\r\nlandet bidrar till den. I arbetet att upprätta Sverige\r\nsom en tillväxtnation krävs att fler regioner än\r\nSkåne bidrar. Det är regeringens uttalade mål att\r\nalla regioner skall bidra till detta.</pre><pre>I fråga om behovet att anpassa regionalpolitiken till\r\nen situation där tillväxten inte tas för given delar jag\r\nsåledes Per Stenmarcks uppfattning.</pre><pre>Däremot går det inte att koncentrera insatser till de\r\nområden som har kortaste avståndet till\r\nkontinenten.</pre><pre>Frågan om regeringen är beredd att låta de statliga\r\ninvesteringarna i ökad utsträckning gå till södra\r\nSverige överraskar mig.</pre><pre>Under det gångna året har riksdagen mottagit flera\r\npropositioner med förslag till stora investeringar i\r\nsödra Sverige. I den nyligen framlagda\r\ninfrastrukturpropositionen har med olika hänsyn,\r\nbl.a. tillväxt, för en tioårsperiod fördelats 88\r\nmiljarder kronor på olika investeringsprogram.\r\nFördelningen av medel till stora objekt faller i stor\r\nutsträckning på södra Sverige. Jag kan som\r\nexempel nämna att för E4 genom Skåne uppgår\r\nkostnaden till ca 5 miljarder kronor och för\r\nVästkustbanan genom Skåne till 2,2 miljarder\r\nkronor.</pre><pre>Ett syfte med framtida statliga investeringar måste\r\nvara att de skall leda till god tillväxt i hela landet.</pre><pre>Det regeringen sysslar minst med i\r\nregionalpolitiken är att fördela investeringsstöd.\r\nHela det regionalpolitiska anslaget uppgår till 2,5\r\nmiljarder kronor. Sett i relation till hela\r\nstatsbudgeten är investeringsstödet mindre än\r\n0,5 %.</pre><pre>Av dessa 2,5 miljarder faller inte hela beloppet på\r\nnorra Sverige. Det s.k. länsanslaget, dvs. anslaget\r\nför regionala utvecklingsinsatser, på ca 1 miljard\r\nfördelas till samtliga län efter graden av\r\nregionalpolitiska problem.</pre><pre>Dock har det regionalpolitiska stödet i det enskilda\r\nfallet stor betydelse. Det kan bidra till att en bygd\r\nkan överleva med vad det innebär av fortsatt bruk\r\nav investerad infrastruktur, personliga nätverk osv.</pre><pre>Per Stenmarcks andra fråga om vilka initiativ\r\nregeringen är beredd att vidta för att möjliggöra att\r\ndet i Skåne bildas ett gemensamt regionalt organ är\r\ndet egentligen civilministern som skall besvara.\r\nEfter samråd med henne har jag inhämtat följande.</pre><pre>I en skrivelse till Civildepartementet har\r\nKristianstads och Malmöhus läns landsting, Malmö\r\nkommun samt kommunförbunden i Kristianstads\r\noch Malmöhus län begärt att få bedriva\r\nförsöksverksamhet med förändrad regional\r\nuppgiftshantering inom ett område som omfattar\r\nlandskapet Skåne.</pre><pre>Regeringen har överlämnat denna begäran till den\r\nparlamentariska regionberedningen. Om\r\nberedningen kommer fram till att det finns\r\nförutsättningar för en försöksverksamhet, skall ett\r\nförslag till uppläggning och geografisk avgränsning\r\nläggas fram. Ett eventuellt förslag skall redovisas\r\nsenast den 1 oktober 1993.</pre><pre>Anf. 53  PER STENMARCK (m):</pre><pre>Herr talman! Jag ber att få tacka\r\narbetsmarknadsministern för svaren på de frågor\r\nsom jag har ställt i min interpellation.</pre><pre>I går firade vi Sveriges nationaldag runt om i vårt\r\nland. Det kan synas motsägelsefullt att mot\r\nbakgrund av hela Sveriges bästa diskutera\r\nutvecklingen i olika regioner av vårt land. Det blir\r\nså lätt att var och en skall ta till sig av en krympande\r\nkaka. Själv tror jag att det gäller att dra nytta av och\r\nutveckla de fördelar som finns inom varje region.\r\nFörst då kan vi utveckla det som är det\r\ngemensamma bästa.</pre><pre>Jag inser att jag vänder upp och ned på den\r\ntraditionella bilden av regionalpolitiken i den\r\ninterpellation som jag har väckt. Men jag anser att\r\ndetta är nödvändigt. Inte minst ändrade\r\nstatsbidragsbestämmelser till kommunerna har\r\nunder senare år kostat kommuner i södra Sverige\r\nmycket pengar. Ändå måste det förmodligen i stor\r\nutsträckning vara på det viset. Stora delar av\r\nNorrland utgör Europas mest utpräglade\r\nglesbygdsområde. Så kommer det att vara även i\r\nfortsättningen. För de människor som bor och\r\nverkar där är det nödvändigt med en fortsättning av\r\nde satsningar som har gjorts. Det är också ett av\r\nskälen till att detta är en av de mest prioriterade\r\nfrågorna i de pågående EG-förhandlingarna.</pre><pre>Min poäng är att det gäller att skapa förutsättningar\r\nför de delar av vårt land som har goda\r\ntillväxtmöjligheter, så att de får en rimlig chans att\r\nutvecklas. Det blir förmodligen i längden den enda\r\nmöjligheten om vi vill att den kaka som vi skall\r\nfördela inte skall krympa, utan i stället växa.</pre><pre>En fördel som Skåne och ingen annan region i vårt\r\nland har är närheten till kontinenten. Det borde vi\r\nutnyttja. Det gör vi dåligt i dag. Det är ett problem\r\ninte enbart för Skåne utan för hela vårt land.</pre><pre>Efter den artikel som departementsrådet Gunnar\r\nWetterberg skrev för en dryg månad sedan sade\r\nmånga att Skåne och för den delen även\r\nGöteborgsregionen är starka nog att klara sig\r\nsjälva. Så är det säkert. Men det förutsätter ett\r\nantal saker.</pre><pre>Den nuvarande regeringen har en historisk chans,\r\nmen det gäller att ta den chansen och att göra det\r\nnu. Arbetsmarknadsministern hänvisar i sitt svar\r\ntill infrastrukturpropositionen och till de satsningar\r\nsom kommer att göras även i Skåne under de\r\nnärmaste tio åren. Detta är positivt.</pre><pre>Det vittnar om ett betydligt större intresse från den\r\nnuvarande regeringen än från den tidigare\r\nregerinen för att göra den typen av satsningar. Men\r\nom vi vill att Skåneregionen skall klara sig själv --\r\nom man nu vill uttrycka det så -- krävs det\r\nytterligare åtgärder. Det kräver att Malmö--Lund\r\nfår en möjlighet att integreras med\r\nStorköpenhamn. Då kan vi gemensamt utveckla en\r\nav de starkaste regionerna i Europa\r\nkommunikationsmässigt, ekonomiskt,\r\nhögteknologiskt, kulturellt och på annat sätt.</pre><pre>Det förutsätter i sin tur en bro mellan Malmö och\r\nKöpenhamn. Om bron skall börja byggas i år enligt\r\nplanerna, förutsätter det att regeringen driver\r\ndenna fråga. Jag vill understryka att detta är en\r\nsatsning som kan ske utan att satsningar i andra\r\ndelar av landet påverkas.</pre><pre>Då kan vi bygga ihop ett område med\r\nuniversitetsstäderna Lund, Malmö, Köpenhamn\r\noch Roskilde, fyra stora sjukhus med avancerad\r\nmedicinsk forskning och två moderna flygplatser\r\nsom kan utgöra varandras komplement. Just denna\r\nnärhet och detta samarbete kan vi tillsammans få\r\nglädje av. Då krävs det mindre av\r\narbetsmarknadspolitiska åtgärder i södra Sverige.\r\nPengar till arbetsmarknadspolitiska åtgärder, om\r\ndet skulle behövas sådana, kan gå någon\r\nannanstans.</pre><pre>Detta förutsätter att vi får en möjlighet att se Skåne\r\nsom en region och ha ett gemensamt regionalt\r\norgan. Här hoppas jag att den regionberedning som\r\narbetsmarknadsministern hänvisade till skall leda\r\nfram till ett snabbt resultat och att vi snarast skall få\r\nmöjlighet till den försöksverksamhet som\r\narbetsmarknadsministern talar om i sitt svar.</pre><pre>Anf. 54  MARIANNE ANDERSSON (c):</pre><pre>Herr talman! Eftersom jag kommer från\r\nVästsverige och rimligen bör vara tilltalad av\r\nGunnar Wetterbergs idéer om att satsa på Skåne och\r\nVästsverige, vill jag gärna delta i debatten. Jag\r\nuppfattar Gunnar Wetterbergs artikel som ett\r\nprovokativt debattinlägg. Som sådant har det blivit\r\nen succé -- reaktionerna har varit många.</pre><pre>Det råder samstämmighet om att regionalpolitiken\r\nbör inriktas på tillväxt. Jag delar också den\r\nuppfattningen. Det gäller att ta vara på varje\r\nregions möjligheter och tillväxtpotential. Däremot\r\ndelar jag inte alls den uppfattningen att\r\nregionalpolitiken hittills inneburit en fördelning av\r\nett givet välstånd, vilket Per Stenmarck påstår i sin\r\ninterpellation. Det vittnar om okunnighet om hur\r\nregionalpolitiken fungerar. Eftersom vi under de\r\nsenaste åren inte haft någon tillväxt i Sverige, är det\r\nsvårt att hänvisa till just den, men jag kan säga som\r\nså att tillbakagången utan regionalpolitik med all\r\nsäkerhet hade varit mycket starkare.</pre><pre>Jag kan ge några exempel. Länsanslagen kan, rätt\r\nutnyttjade, användas som en typ av smörjmedel i\r\nnäringspolitiken inom ett område. Med små\r\ninsatser kan näringslivet stödjas och nya företag\r\nstarta.</pre><pre>Arbetsmarknadsutskottet besökte nyligen\r\nKristianstads län. Vi fick veta att detta fungerade\r\nbra där. Med små medel åstadkommer man oerhört\r\nmycket. Andra kan med säkerhet också lära sig\r\nmycket av det som sker där. Sådana medel finns ju i\r\nhela landet. Jag tycker att det är oerhört angelägna\r\nregionalpolitiska medel.</pre><pre>När man funderar i dessa banor om tillväxt infinner\r\nsig frågan: Vad är det som kommer att skapa tillväxt\r\ni framtiden? Vet vi egentligen det? Är det\r\nindustrisatsningar i södra Sverige, eller är det att\r\nsatsa på västra Sverige? Jag tror naturligtvis att\r\ndetta är en del, men jag tror inte att det bara är det.\r\nDet är förmodligen inte så att Per Stenmarck är ute\r\nefter något Skånepaket, det förstod jag. Ett\r\nSkånepaket skulle inte heller vara direkt moderat\r\npolitik.</pre><pre>Jag är alldeles övertygad om att det är\r\nmänniskornas kreativitet och kunskaper i\r\nkombination med de resurser och möjligheter som\r\nfinns i varje region -- det må vara i Skåne, i\r\nVästsverige, i Norrland eller någon annanstans --\r\nsom kommer att skapa tillväxt i framtiden. Vi vet\r\ninte i dag vilka företag som kommer att lyckas och\r\nvar de ligger.</pre><pre>Därför tycker jag att det är oerhört viktigt att\r\nregionalpolitiken och politiken i stort inriktas på att\r\nse till att skapa dessa förutsättningar i hela landet\r\nför att vi skall kunna klara oss bra i framtiden. Det\r\nviktigaste är naturligtvis tillgång till goda\r\nkommunikationer och utbildning. Dessutom måste\r\nregionala hänsyn tas inom alla politikområden.</pre><pre>Jag hoppas verkligen att den här debatten inte\r\nskapar en nord--syd-konflikt i Sverige. Det vore\r\nsynnerligen olyckligt och skulle inte hjälpa Sverige\r\nnågot, inte någon del av Sverige. Det vore\r\nförödande. Med tanke på\r\narbetsmarknadsministerns svar och det som vi vet\r\nav det regionalpolitiska rådets uppgifter har vi goda\r\nförhoppningar om att detta också är regeringens\r\nuppfattning. Jag har egentligen inte någon fråga till\r\narbetsmarknadsministern, utan jag ville gärna göra\r\ndetta inlägg för att påpeka att det är viktigt att hela\r\nSverige kan leva.</pre><pre>Anf. 55  OLLE SCHMIDT (fp):</pre><pre>Herr talman! Den här interpellationsdebatten har\r\ninitierats genom en debattartikel av\r\ndepartementsrådet Gunnar Wetterberg i Dagens\r\nNyheter i slutet av april, som talarna redan varit\r\ninne på. Gunnar Wetterberg är en modig man och\r\nvågade ifrågasätta gamla sanningar om\r\nregionalpolitiken. Han fick självfallet löpa gatlopp\r\ni medierna -- ingen hade väl förväntat sig något\r\nannat.</pre><pre>I den regionalpolitiska debatten här i riksdagen den\r\n5 maj dristade jag mig att säga att jag välkomnade\r\nGunnar Wetterbergs inlägg. Det gjorde jag efter en\r\nlång dags debatt, där många talare fördömde\r\nGunnar Wetterbergs synpunkter. Mitt inlägg,\r\nförstår jag, skulle jag nog ha behållit för mig själv,\r\nför jag blev vederbörligen utskälld av tre\r\nsocialdemokratiska debattörer, stammande norr\r\nom Stockholm. Deras utbrott följdes häromdagen\r\nav ett liknande utbrott av en räcka s-politiker från\r\nlandsorten mot Ingela Thalén och Anita Johansson,\r\nbåda socialdemokrater. De båda s-politikerna från\r\nStockholm vågade, precis som Gunnar Wetterberg,\r\nhävda huvudstadens intressen i Dagens Nyheter\r\n''DN Debatt'', där för övrigt, herr talman, det\r\nmesta av debatten i Sverige i dag tycks förekomma.</pre><pre>Herr talman! Det är med andra ord ett eldfängt\r\nområde som Per Stenmarck har tagit upp.\r\nArbetsmarknadsministern har sedan flera år en\r\nmarkerad Norrlandsprofil själv. Låt mig\r\nkommentera svaret genom att ge några skånska\r\nsiffror.</pre><pre>För mig är regionalpolitik mer än det rena\r\nregionalpolitiska stöd som vi ger här i riksdagen, de\r\n2,5 miljarder som Börje Hörnlund talar om. Det\r\nhandlar om den allmänna synen på decentraliserat\r\nbeslutsfattande, arbetsmarknadsinsatser, satsning\r\npå utbildning och forskning, kultur, infrastruktur så\r\nsom vägar och järnvägar.</pre><pre>De siffror som jag via Riksdagens utredningstjänst\r\nfått fram visar att Skåne inom viktiga områden\r\nekonomiskt missgynnas. Vi har fått mindre medel\r\nän vad som är proportionellt rimligt till väganslag\r\nnär det gäller både driftskostnaderna och de\r\nkommande investeringsplanerna. På järnvägssidan\r\när det något bättre. Dock skall sägas att de siffror\r\nsom arbetsmarknadsministern nämner gäller tio år\r\noch dessutom är fortsatt osäkra. Det handlar om\r\nplaneringsramar.</pre><pre>Vad gäller stödet till högre utbildning och forskning\r\nhar Lunds universitet, Nordens största universitet,\r\nockså haft problem med att hävda sin ställning i\r\nförsta hand gentemot Stockholm och Uppsala. På\r\nkulturområdet är det en liknande tendens. En\r\nmycket stor del av det statliga kulturella anslaget\r\ngår till nationella institutioner i Stockholm. Vi har\r\ndärför från Folkpartiets sida i flera år föreslagit att\r\nnationalscener faktiskt också skall kunna ligga\r\nutanför Stockholm, t.ex. i Malmö. Operan och\r\nDramaten får ett proportionellt mycket större\r\nanslag till sina insatser än vad man får till regionala\r\nkulturella institutioner. Per Stenmarck var inne på\r\natt statsbidraget till kommunerna också är en faktor\r\nsom missgynnat södra Sverige.</pre><pre>Herr talman! Jag vill inte med dessa siffror gnälla --\r\njag förstår att det kan uppfattas så. Jag försöker\r\nbara ge en någorlunda mer rättvisande bild än vad\r\nsom ibland framställs. Det är inte heller så att\r\narbetslösheten slår hårdare i norra Sverige. I\r\nHelsingborg och Malmö är procentandelen\r\narbetslösa faktiskt högre än i flera av de s.k.\r\nskogslänen. Att antalet arbetslösa numerärt\r\ndessutom är högre gör enligt min mening\r\nproblemen ännu svårare och skulle möjligen göra\r\natt vi borde ge mer extra arbetsmarknadsmedel till\r\nstorstäderna.</pre><pre>Om jag har förstått siffrorna rätt har endast\r\nNorrbotten högre arbetslöshet än Malmö för\r\nnärvarande. 9,8 % är den i Malmö. Närmare 11 000\r\nperoner är öppet arbetslösa. Hela 30 000 personer\r\när öppet arbetslösa i Malmöhus län.</pre><pre>I en omdiskuterad rapport i anslutning till\r\nProduktivitetsdelegationen framgår att satsningar\r\npå infrastrukturen inte ger lika mycket i\r\nproduktivitetsökningar, var helst man satsar\r\nmedlen. Det är en ganska självklar slutsats, tycker\r\njag.</pre><pre>Rapporten kan bäst sammanfattas genom: Bygg\r\ndär det lönar sig bäst. Initialt ger varje satsad krona\r\nmer i utdelning, om pengarna satsas där människor\r\nbor samt där företag och utbildningstillfällen finns.</pre><pre>Herr talman! Jag vet att detta är en känslig fråga.\r\nÄven om man nu kritiserar dessa slutsatser,\r\nbehöver man väl inte hamna på den motsatta linjen\r\nsom innebär mindre medel till de tätbefolkade\r\nregionerna, t.ex till Skåne.</pre><pre>I Skåne behövs satsningar på infrastrukturen. Det\r\när bra för Skåne och det är bra för Sverige, vilket ju\r\nockså Gunnar Wetterberg var inne på. Vi kan ändå\r\ninte komma ifrån att Skåne tveklöst ligger där det\r\nligger, dvs. närmast Europa.</pre><pre>Vi vill dock inte gynnas framför andra,\r\narbetsmarknadsministern, men vi vill inte heller\r\nmissgynnas. Och vi vill också i högre grad än i dag\r\nsjälva få bestämma hur pengarna används i vår egen\r\nregion, vilket bl.a. betyder att Öresundsbron inte\r\nfår fördröjas på grund av oenighet inom\r\nregeringen.</pre><pre>Jag rekommenderar arbetsmarknadsministern, och\r\nkanske också Marianne Andersson, att läsa\r\nChristian Wichmann Matthiessens och Åke E\r\nAndersons bok om Öresundsregionen, som visar\r\nvilken tillväxtkraft som finns i en sammanhållen\r\nregion, Skåne och Sjaelland. Här finns kunskap,\r\nkommunikation, kultur och kreativitet. De båda\r\nprofessorerna bedömer att bara integrationen av\r\nSjaellands och Skånes marknad för\r\nproduktionsservice och sjukvård ger en beräknad\r\nintegrationsvinst om 65 miljarder kronor i 1990 års\r\npenningvärde. Och då är Öresundsbron en\r\nförutsättning, arbetsmarknadsministern.</pre><pre>Avslutningsvis vill jag fråga\r\narbetsmarknadsministern om han delar synsättet\r\natt en ökad integration mellan Skåne och Sjaelland\r\när positivt för tillväxten, inte bara för Skåne utan\r\nockså för övriga Sverige. Jag vill också fråga om\r\narbetsmarknadsministern är beredd att i regeringen\r\nstödja den skånska framställan om att Skåne skall\r\nfå bli ett frilandskap med ökande regionalt\r\nsjälvstyre samlat i ett gemensamt organ för hela\r\nSkåne -- jag vill kalla det för ett Skåneparlament.\r\nBörje Hörnlund är ju själv en gammal regional- och\r\nlandstingspolitiker. Han behöver väl inte i alla\r\nsammanhang hänvisa till civilministern, utan han\r\nkan kanske uttrycka en egen uppfattning här i\r\nkammaren.</pre><pre>Anf. 56  MARGARETA WINBERG (s):</pre><pre>Herr talman! När båset är tomt, bits hästarna.\r\nEller: När regeringen kör landet i botten, ställs\r\nregioner mot varandra.</pre><pre>Det finns anledning att ställa de grundläggande\r\nfrågorna om varför vi har en regionalpolitik i\r\nSverige. Vad var det som hände under 60-talet, då\r\nden moderna regionalpolitiken föddes? Industrins\r\nuppgång medförde då en strukturomvandling från\r\njord- och skogsbruk till industri, från lands- och\r\nglesbygder till tätorter, större städer, och till Syd-\r\noch Mellansverige. Vi socialdemokrater ställde oss\r\nfrågan: Ville vi ha den här utvecklingen med\r\nalltmer av koncentration? Svaret blev nej. Vad\r\nkunde vi göra åt saken? Svaret blev att vi genom en\r\nregionalpolitik kunde försöka att göra någonting åt\r\ndet hela.</pre><pre>Regionalpolitiken skall ge människor en chans att\r\narbeta och bo i hela landet. Då måste man\r\nkompensera för de nackdelar som\r\nmarknadsekonomin medför, dvs. regionalpolitiken\r\nskall korrigera marknadskrafterna vilkas drivkraft\r\när vinst. Därför lokaliserar sig företag och annat där\r\nvinsten blir störst. Vilka är då nackdelarna? Vad är\r\ndet som gör att förutsättningarna för att arbeta och\r\nbo inte är desamma i Stockholm som i t.ex. Alsen?\r\nJo, det är bl.a. avstånd, gles befolkning och klimat.\r\nDet är faktorer som gör att det blir dyrare att\r\nerbjuda service och att det blir mindre lönsamt att\r\ninvestera och producera. Regionalpolitiken skall\r\nalltså motverka dessa faktorer, dvs. den skall\r\nmotverka långsiktiga nackdelar, inte tillfälliga om\r\nän besvärliga konjunktursvängningar.</pre><pre>I dag håller båset på att bli tomt. Det är helt\r\nuppenbart, när man lyssnar till den här debatten\r\noch också till den debatt som förs i medier.\r\nArbetslösheten är hög i Stockholm och i södra\r\nSverige, men inte på grund av långsiktiga\r\nkonkurrensnackdelar, utan på grund av att det förs\r\nen felaktig ekonomisk politik. Därför vill jag\r\nuppmana dem från den borgerliga sidan som har\r\nframställt interpellationer i den här frågan och\r\nockså deltar i debatten att de skall angripa\r\ngrundorsaken, nämligen den borgerliga regeringen\r\noch dess felaktiga ekonomiska politik, inte\r\nregionalpolitiken.</pre><pre>Av ministerns svar och av det som mina\r\nmeddebattörer sade blev jag litet orolig. Det står i\r\nsvaret på s. 1 fjärde stycket: ''Regeringen har givit\r\nmig i uppdrag att göra en översyn av\r\nregionalpolitikens inriktning utifrån Sverige som en\r\ntillväxt- och företagarnation.'' Vidare sade\r\narbetsmarknadsministern att hela Sverige skall\r\nbidra till tillväxten. Men när jag hörde de båda\r\nföregående talarna, stämmer inte detta riktigt.\r\nBåda två har den uppfattningen att det bara är vissa\r\nregioner som kan skapa tillväxt.</pre><pre>Per Stenmarck sade t.ex. att man måste ge södra\r\nSverige en rimlig chans om inte hela kakan skall\r\nkrympa. Det tycker jag är en ganska klar signal om\r\natt han och -- som jag antar -- andra företrädare för\r\nModerata samlingspartiet inte anser att hela\r\nSverige kan hjälpa till med tillväxten. Det betyder\r\natt det blir tillväxt där det finns möjligheter -- dvs.\r\ni södra Sverige.</pre><pre>Olle Schmidt sade: Bygg där det lönar sig. Då blir\r\njag litet orolig, speciellt med tanke på\r\nsammansättningen av det regionalpolitiska rådet,\r\nsom arbetsmarknadsministern nu diskuterar med.</pre><pre>Regionalpolitiska rådet består inte av några\r\npolitiker utan -- som arbetsmarknadsministern\r\nsade -- av generaldirektörer, landshövdingar och\r\nindustriledare. Jag blir orolig, därför att jag har\r\nsuttit i en statlig styrelse tillsammans med sådana\r\nhär herrar. I denna styrelse var det uppenbart att\r\nsynsättet var detsamma: Ge norrlänningarna några\r\nhundra tusen så att de kan flytta ned till södra\r\nSverige. Då blir det tillväxt.</pre><pre>Jag undrar om arbetsmarknadsministern vill\r\nutveckla detta ytterligare. Jag vill också ha svar på\r\nfrågan om huruvida hela regeringen står bakom\r\nsynsättet att hela Sverige skall bidra till tillväxten.\r\nAv företrädarna från Skåne kan man kanske\r\näntligen får svar på frågan: Blir det någon bro? Kan\r\nni ena er kring ett beslut i regeringen?</pre><pre>Anf. 57  TREDJE VICE TALMANNEN:</pre><pre>Innan jag överlämnar ordet till\r\narbetsmarknadsministern, vill jag för undvikande\r\nav missförstånd meddela att denna\r\ninterpellationsdebatt självfallet fullföljs. Vi\r\navslutar alltså interpellationsdebatten innan vi går\r\nin på debatten om utbildningsutskottets\r\nbetänkande.</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Herr talman! Det regionalpolitiska\r\nforskningsorganet gjorde 1985 en analys över hur\r\nstatsbudgetens totala medel fördelades inom olika\r\nområden. Man summerade också hur mycket som\r\ngick till varje region.</pre><pre>När det gäller Malmöhus län gick det mycket\r\npengar till kvalificerad utbildning och forskning.\r\nÄndå var regionen sammantaget budgetmässigt en\r\ngynnad region. Det här var 1985, men det som en\r\ngång har anslagits brukar inte försvinna, även om\r\ndet brukar gå litet fram och tillbaka med anslagen.\r\nI mitt förra interpellationssvar nämnde jag att den\r\nfrämsta orsaken till att Västernorrlands län låg ett\r\npar tusenlappar över var att det gick mycket stora\r\npengar till arbetslöshet. Samtliga debattörer är nog\r\neniga om att man vill gärna slippa den typen av\r\ninkomst, när det gäller både länet och vi som\r\nbetalar ut den.</pre><pre>Regionalpolitik har i denna debatt utvidgats till att\r\nbli mycket mer än regionalpolitik. Rent\r\nanslagsmässigt rör det sig om 0,5 % av\r\nstatsbudgeten. Men det är riktigt att också resten av\r\nstatsbudgeten har stor regionalpolitisk betydelse.\r\nJag ser gärna att man har ett totalperspektiv i dessa\r\nsammanhang. Inte minst vägar, bra och snabba\r\njärnvägar, perfekta moderna teleförbindelser\r\ntillsammans med forskning och utbildning betyder\r\nväldigt mycket för all utveckling.</pre><pre></pre><pre>Där har man de verkligt tunga bitarna, tillsammans\r\nmed det enskilda initiativet, när det gäller\r\nutveckling.</pre><pre>Margareta Winberg använde ett allmänt politiskt\r\nspråkbruk. Hon talade om vem som kör landet i\r\nbotten och vem som inte gör det. Denna regering\r\nrår inte för den internationella lågkonjunkturen.\r\nAlla ekonomer är eniga om att den våldsamma\r\nspekulation och den kapitalförstöring som skedde\r\ni slutet av 80-talet, när vi dessutom prisgett oss till\r\nvärldsmarknaden. Jag vill inte säga att det var den\r\nregering som då regerade som rådde för detta, men\r\ndet var i varje fall inte den nuvarande regeringen\r\nsom regerade och som helt och hållet rår för detta.</pre><pre>Gunnar Wetterberg kom med en andra artikel, Olle\r\nSchmidt. Den var väsentligt mjukare. Han var där\r\ni princip inne på att alla regioner behöver utvecklas\r\npositivt. Det är jag för min del helt och hållet\r\növertygad om. Jag går faktiskt ett steg längre. Jag\r\ntror att det är viktigt att också komplettera de\r\nmindre, lokala arbetsmarknaderna, som inte kan\r\nlösa sina problem genom pendling, så att de blir\r\nrobustare och bättre. Det ger tillväxt.</pre><pre>Det sades att jag skulle vara en Norrlandsprofil. Jag\r\npåstår med bestämdhet att jag agerar för hela riket.\r\nJag har i denna riksdag i femton år representerat\r\nmitt hemlän Västerbotten. Det går lika bra i\r\nregeringen, men då representerar jag alla länen.</pre><pre>Åke Anderssons plan nämndes här. Jag vill inte tala\r\nså mycket om den. Han tillhörde det\r\nregionplanegäng i Stockholm som såg en sådan\r\ntillväxt att Sverige kom upp i 30 miljoner invånare.\r\nAllt är inte riktigt i all planering, utan totalen måste\r\nsummeras någon gång. Jag har tittat i boken, och\r\ndet finns mycket att ta till sig även där.</pre><pre>Det har bildats ett antal tjänsteföretag. Jag vill\r\navslutningsvis nämna detta. Det talar för hela-\r\nlandettänkandet. De har bildats i Blekinge,\r\nJämtland, Dalsland och litet här och där, och ibland\r\ni mycket små orter. Det som märks när dessa nu\r\nsummerar sin verksamhet efter 1--4 år, de har inte\r\nhållit längre tid, är att produktiviteten har\r\nförbättrats markant. Man nämner ofta siffror på\r\n30--40 %.</pre><pre>Det är den nya teknikens förtjänst att det går att\r\narbeta på detta sätt. Det är ett stort gemensamt\r\nintresse. Jag vill avslutningsvis säga att vi har allt att\r\nvinna på att alla regioner utvecklas.</pre><pre>Anf. 59  PER STENMARCK (m):</pre><pre>Herr talman! Jag vill först göra ett par\r\nkommentarer till det Marianne Andersson sade.\r\nNej, jag tror inte att enbart satsningar i Skåne är\r\ndet enda som hjälper. Jag vill inte att det skall\r\nframgå av denna debatt. Men jag tror att satsningar\r\ndär är nödvändiga om vi skall få en positiv\r\nutveckling för hela Sverige.</pre><pre>Margareta Winberg säger att företagen lokaliserars\r\ndär vinsten bli störst. Jag tror att det var ungefär så\r\nhon uttryckte det. Problemet är att lokaliseringen\r\ndärmed normalt sett inte har skett i Sverige under\r\nen lång följd av år. Så har det varit i decennier. Det\r\när egentligen inte något som man över huvud taget\r\nkan skylla den nuvarande regeringen. Det beror till\r\nallra största delen på decennier av misskötsel av\r\nsvensk ekonomi. Detta måste den tidigare\r\nregeringen bära det huvudsakliga ansvaret för. Det\r\nfinns tendenser till att utvecklingen nu börjar att\r\nsvänga så smått.</pre><pre>Skåne kommer -- för att nu återgå till den\r\nursprungliga debatten -- att få ett strategiskt läge i\r\nen framtida storregion, där även Köpenhamn,\r\nStorsjällandsområdet, Mecklenburg-Vorpommern\r\nsamt Schleswig-Holstein i Tyskland och kanske\r\nnågra områden till ingår. Men då måste vi precis\r\nsom de andra göra de nödvändiga satsningarna.\r\nAnnars riskerar vi att hamna utanför. De hamnar\r\ninte utanför, men vi riskerar att göra det.</pre><pre>Det behövs en politisk vilja för att kunna\r\nförverkliga detta. Den viljan behövs nu om Sverige\r\nskall kunna försvara sin plats som ledande\r\nindustrination i norra Europa. Hela Sverige skulle\r\ntjäna på att Skåne fick en viktig roll i den framtida\r\nstorregionen runt södra Östersjön.</pre><pre>Man inbillar sig fortfarande i den politiska debatten\r\natt Skåne är någon sorts överhettat område. Så är\r\ndet inte. I dag är arbetslösheten hög i Malmö.\r\nMedelinkomsten är liksom utbildningsnivån låg.\r\nDen offentliga sektorn dominerar sysselsättningen.\r\nDe traditionella industrierna är borta. Olle Schmidt\r\nbelyste detta tidigare på ett utmärkt sätt.</pre><pre>Allt detta vet givetvis arbetsmarknadsministern.\r\nMen det kommer ofta bort i den allmänna\r\ndebatten. Det finns en framtid i ett radikalt\r\nutnyttjande av det geografiska läget och en\r\nmöjlighet att i ett gemensamt regionalt organ få se\r\nhela Skåne som en helhet. Förståelsen för det sista\r\nser jag som det bestående positiva i\r\narbetsmarknadsministerns svar.</pre><pre>Anf. 60  OLLE SCHMIDT (fp):</pre><pre>Herr talman! Jag anser att\r\narbetsmarknadsministern har gjort ett bra arbete,\r\noch det vill jag gärna säga till\r\narbetsmarknadsministern. Jag var kanske litet\r\noroad inledningsvis, men jag anser att\r\narbetsmarknadsministern företräder hela Sverige.</pre><pre>Däremot är jag understundom litet oroad över att\r\narbetsmarknadsministern med sin skicklighet att\r\nargumentera lyckas övertyga regeringen att en\r\nstörre del av de satsningar som rimligen skall\r\nspridas rättvist över landet går till Norrland. Den\r\ndebatten får vi i så fall ta här, och den kan möjligen\r\nockså föras med de övriga regeringspartierna.</pre><pre>Om man skall få ut mesta möjliga av pengarna på\r\nsnabbaste möjliga tid är det av vikt att man satsar\r\ndem strategiskt. Det har funnits en tendens till att\r\nman har spritt ut pengarna utan att ha haft den\r\nstrategiska överblicken. Nu har man i ökande grad\r\nen sådan, och det tycker jag är bra.</pre><pre>Jag vill för att några missförstånd inte skall råda\r\nsäga att jag själv är uppfödd i glesbygd. Jag talar\r\ninte målet, så skåning jag är. Jag har full förståelse\r\nför att hela Sverige skall leva, och jag stödjer också\r\nden delen i regeringsförklaringen. Men problemen\r\ni storstadsområdena -- och det vet\r\narbetsmarknadsministern -- blir väldigt mycket\r\nstörre när arbetslösheten blir så hög som den är i\r\nexempelvis min hemstad Malmö.</pre><pre>Jag har själv suttit i socialnämnden i Malmö under\r\nflera år. De sociala problemen blir mycket tunga att\r\nklara av. Därför delar jag den uppfattning som\r\nlänsarbetsdirektören i Malmö har. Vi kanske\r\nbehöver ytterligare insatser för att klara\r\nproblemen. Vi blir oroade när man från\r\nStockholms horisont och från regeringen tövar med\r\nså strategiskt viktiga frågor som just frågan om\r\nÖresundsbron är.</pre><pre>Jag vill till Margareta Winberg säga, att man inte\r\nskall ropa alltför högt om vem som bär ansvaret för\r\nhur läget ser ut i Skåne, i Malmöhus län och i min\r\nhemstad Malmö. Socialdemokraterna bär ett\r\noerhört stort ansvar för detta, och det tror jag att\r\nMargareta Winberg vet. Under fem år sedan 1921\r\nhar staden styrts av andra än socialdemokrater.</pre><pre>När det gäller frågan om telekommunikationer och\r\nannat kan göras en jämförelse. I ett samlat Skåne--\r\nSjälland tas 16 kontakter per telefon, till största\r\ndelen med Stockholm. Av dessa 16 tas 1 kontakt\r\növer Öresund. Det gör att vi måste förbättra\r\nkontakterna. Man löser inte problemet med\r\nkontakterna enbart genom att tala i telefon eller att\r\nskicka telefax. Det gäller också att mötas\r\nmänniskor emellan. Även i detta sammanhang är\r\nbron väsentlig.</pre><pre>Jag hoppas att arbetsmarknadsministern kommer\r\natt stödja oss och civilministern i de propåer som nu\r\nkommer, så att vi får ett gemensamt organ i Skåne.</pre><pre>Anf. 61  MARGARETA WINBERG (s):</pre><pre>Herr talman! Det är viktigt att skilja på två saker i\r\ndebatten för att man inte skall få denna motsättning\r\nmellan norr och söder samt mellan storstad och\r\nlandsbygd. Man måste inse att det finns långsiktiga\r\nproblem som beror på faktorer vilka inte naturligen\r\ngår att ändra på. Jag inledde med att säga att det\r\nhandlar om gles befolkning, kallt klimat och långa\r\navstånd.</pre><pre>Den andra delen är kortsiktiga\r\nkonjunkturberoende nedgångar. Det är vad ni\r\nenligt min mening nu talar om när det gäller\r\nMalmö, och vi har tidigare hört detta när det gäller\r\nStockholm. Jag är övertygad om att det också skulle\r\nkunna gälla för Göteborg.</pre><pre>Det betyder inte att vi som bor på annat håll i landet\r\när emot att dessa tre större städer skall utvecklas.\r\nSjälvfallet behöver Sverige både stora städer och\r\nlandsbygd eller glesbygd. Men när man börjar\r\nblanda in regionalpolitiken när det gäller\r\nstorstäderna börjar jag som landsbygdsbo och\r\nglesbygdsbo att reagera. Då kommer man ifrån den\r\ntanke som fanns från början om vad vi skulle ha\r\nregionalpolitiken till. Dessa städer får stöttas på\r\nnågot annat vis.</pre><pre>I flera inlägg, och inte minst i\r\narbetsmarknadsministerns eget inlägg, skriver man\r\nsig fri från ansvar för utvecklingen. Jag hävdar\r\nbestämt att den nedgång som vi nu kan se i\r\nstorstäderna och i landet i övrigt hänger ihop med\r\nen felaktig ekonomisk politik. Jag vill för den delen\r\ninte förneka att det också är fråga om en\r\ninternationell konjunkturnedgång. Men regeringen\r\nkan inte friskriva sig från att vi i dag har en\r\narbetslöshet på 7,7 % och att 320 000 jobb har\r\nförsvunnit sedan den nuvarande regeringen\r\ntillträdde och att det för tredje året i rad saknas\r\ntillväxt. Det beror inte enbart på faktorer utom\r\nnationen. Regeringen får nog ta på sig en del av den\r\nskulden.</pre><pre>Jag tycker inte att jag fick svar på mina båda frågor.\r\nDe inlägg som båda mina meddebattörer nyss\r\ngjorde visar att jag måste upprepa frågorna. Finns\r\ndet någon skillnad i synsätt när det gäller tillväxten?\r\nDen frågan återkommer ständigt. Jag är inte någon\r\nmotståndare till att vi skall ha tillväxt. Visst skall vi\r\nha det. Men finns det hos regeringspartierna en\r\nskillnad i synen på hur tillväxten uppstår och var\r\nden uppstår?</pre><pre>Olle Schmidt sade här att han ansåg att man hade\r\nspritt ut pengarna och inte varit särskilt strategisk,\r\nmen att det nu börjar ordna till sig, dvs. att det är\r\nbra när man nu får väldigt mycket pengar till\r\njärnvägar och vägar i södra Sverige. Är det där\r\ntillväxten kommer att finnas, eller är det i hela\r\nlandet?</pre><pre>Slutligen anser jag att det är mycket oroande att\r\ndenna debatt försiggår nu, med tanke på de EG-\r\nförhandlingar som just skall inledas om\r\nregionalpolitiken. Vi har allt behov av enhet om vi\r\nvill uppnå ett acceptabelt förhandlingsresultat.</pre><pre>Anf. 62  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag skall vara mycket försiktig i detta\r\ninlägg. Vi får se om det ger utbildningspolitikerna\r\nen möjlighet att starta sin debatt.</pre><pre>Jag börjar bakifrån. Jag har i dag sänt för\r\növersättning det dokument om regionalpoltik som\r\nUlf Dinkelspiel skall ha med sig till EG. Det har\r\nvarit föremål för ett omfattande samråd. Det är inte\r\nför mycket sagt att vi menar att vi skall kunna\r\nbedriva egen regionalpolitik av minst samma\r\nomfattning som i dag. Självfallet ställer vi höga krav\r\nockså beträffande EG:s strukturfonder. Detta blir\r\ninom kort offentligt.</pre><pre>Jag vill besvara Margareta Winbergs fråga med att\r\nsäga att de båda regeringsförklaringar som är\r\nupplästa för riksdagen innehåller långtgående\r\nformuleringar om att hela landet skall växa och\r\nutvecklas. Det arbetar hela regeringen med. I ett\r\noch annat interpellationssvar kan kanske någon\r\ngång slinka igenom något parti som ger ett annat\r\nintryck, men det gäller inte regeringsförklaringen.</pre><pre>Sedan ställde också Margareta Winberg en fråga\r\nom regionalpolitiken. Marianne Stålberg lämnade i\r\noch för sig riksdagen och sitt representationsskap\r\nför Jämtland för något år sedan. Men jag är rätt\r\növertygad om att hon har kvar sina grundläggande\r\nåsikter om regional utveckling. Där sitter också\r\nLars Eric Ericsson, numera landshövding i\r\nGävleborg.</pre><pre>Till Olle Schmidt och Per Stenmarck vill jag säga att\r\ndagens debatt egentligen understryker vikten av att\r\nden ekonomiska politiken fullföljs på ett sådant sätt\r\natt marschen till en fullgod ordinarie\r\narbetsmarknad går så fort som möjligt. Det är ingen\r\nlätt uppgift. Det är många som skall in på\r\narbetsmarknaden. Men det är en övergripande\r\npolitisk uppgift att så sker.</pre><pre>Jag är mycket medveten om att Malmöregionen\r\noch Skåne i stort inte är ett överhettat område i dag,\r\ndet är inget område. Men jag är lika övertygad om\r\natt närheten till EG och närheten till väldigt mycket\r\nfolk i denna region gör att det finns andra regioner\r\ni Sverige som på sikt har skäl att vara något mer\r\noroliga än Malmöregionen. I det korta perspektivet\r\när det bekymmersamt just på grund av att vi har en\r\narbetsmarknad som inte är som den skall vara av\r\nflera orsaker.</pre><pre>Vi har att tillsammans arbeta för att det blir en\r\ntillväxt i alla regioner. Därmed får Sverige en god\r\ntillväxt och en bättre arbetsmarknad för alla.</pre><pre>Överläggningen var härmed avslutad.</pre><pre>7 §  Justering av protokoll</pre><pre>Justerades protokollet för den 1 juni.</pre><pre>8 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Jo110--Jo112 till jordbruksutskottet</pre><pre>9 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1992/93:KU31, KU35 och KU37</pre><pre>Finansutskottets betänkande 1992/93:FiU29</pre><pre>Justitietutskottets betänkanden 1992/93:JuU31 och\r\nJuU38</pre><pre>Utrikesutskottets betänkande 1992/93:UU35</pre><pre>Trafikutskottets betänkanden 1992/93:TU30,\r\nTU32, TU35, TU39 och TU40</pre><pre>Jordbruksutskottets betänkande 1992/93:JoU28</pre><pre>Näringsutskottets betänkanden 1992/93:NU34--\r\nNU37</pre><pre>Arbetsmarknadsutskottets betänkande\r\n1992/93:AU20</pre><pre>Meddelande om samlad votering</pre><pre>Tredje vice talmannen meddelade att\r\nutbildningsutskottets betänkanden UbU18 och\r\nUbU17 skulle avgöras i ett sammanhang.</pre><pre>10 §  Högskolor i stiftelseform</pre><pre>Föredrogs</pre><pre>utbildningsutskottets betänkande</pre><pre>1992/93:UbU18 Högskolor i stiftelseform (prop.\r\n1992/93:231).</pre><pre>Anf. 63  BENGT SILFVERSTRAND (s):</pre><pre>Herr talman! Låt mig inledningsvis konstatera att\r\nregeringspartierna i den här principiellt mycket\r\nviktiga debatten företräds av tre moderater och två\r\nnydemokrater. Centern, Folkpartiet och kds lyser\r\nav någon anledning med sin frånvaro.</pre><pre>I sin nya bok The Post-Capitalist Society skriver\r\nPeter Drucker att kunskap blivit den centrala\r\nnyckelkällan som inte känner några gränser. Nya\r\nnätverk av kunskap återskapar betydelsen och\r\nkällorna för välfärd och maktens realiteter. Om\r\nkunskap tillämpas på redan existerande processer,\r\ntjänster och produkter handlar det om\r\nproduktivitet. Den kan i och för sig förbättras. Om\r\nkunskap däremot tillämpas på det nya är det frågan\r\nom innovation.</pre><pre>Det finns anledning att erinra om att Sverige i ett\r\ninternationellt perspektiv genom åren satsat stora\r\nresurser på forskning och utveckling. Från mitten\r\nav 80-talet sjönk emellertid det svenska\r\nnäringslivets forskningsinsatser. Trots att de statliga\r\ninsatserna ökade under samma period sjönk den\r\nsamlade forskningsandelen av BNP från ca 3 % till\r\n2,7 %.</pre><pre>Vårt land har haft sin styrka i grundforskning, men\r\ninte satsat tillräckligt med resurser på forskning och\r\nutveckling som leder till industriell tillämpning. Vi\r\nhar inte lyckats åstadkomma den produktförnyelse\r\nsom är en förutsättning för en positiv ekonomisk\r\nutveckling. För att kunna genomföra en sådan\r\nförnyelse krävs en förstärkning av insatserna för\r\nforskning och teknikutveckling med ökad\r\ninriktning på just industriell tillämpning.\r\nSamverkan mellan forskarsamhället och företagen\r\nmåste utvecklas.</pre><pre>Mot den bakgrunden kan vi dela mycket av den\r\nkunskapssyn som även präglar den senaste\r\nforskningspolitiska propositionen. Stora delar av\r\nden reformstrategi som den borgerliga regeringen\r\nnu gärna vill göra till sin, bygger i allt väsentligt på\r\nfundament som byggts upp av den tidigare\r\nsocialdemokratiska regeringen, bl.a. vad gäller\r\ntreåriga forskningsprogram och samverkansformer\r\nsom bl.a. kan symboliseras av\r\nForskningsberedningens arbete.</pre><pre>Det bör också understrykas att\r\nSocialdemokraternas budgetalternativ innehåller\r\nen betydligt större satsning på forskning och\r\nutveckling än vad den borgerliga regeringen\r\nförmått åstadkomma.</pre><pre>Vi har anledning att reagera mot de ideologiska\r\növertoner som numera präglar borgerlig\r\nutbildnings- och forskningspolitik. Det hittills\r\nallvarligaste uttrycket för denna politik är att\r\nregeringen valt att ta pensionsmedel i anspråk för\r\natt finansiera forskningen. Slakten av de s.k.\r\nlöntagarfonderna, dvs. i realiteten fem\r\npensionsfonder, har blivit överordnad forskningen.\r\nDen relevanta fråga man då måste ställa sig är hur\r\ndet skulle ha gått med viktiga framtidssatsningar på\r\nforskning och utveckling om inte dessa\r\npensionsfonder funnits att tillgå.</pre><pre>Vår grundläggande syn är att forskning och\r\nutveckling är en angelägenhet för hela samhället.\r\nDen är så viktig att budgetmedel bör tas i anspråk\r\nför att utveckla detta område. Vi anser också att det\r\när angeläget att bygga vidare på den framgångsrika\r\ndemokratiska struktur som grundlagts för svensk\r\nforskning. Vår uppfattning är väl förankrad i det\r\nsvenska forskarsamhället. Rektorn vid Linköpings\r\nuniversitet, Sven Erlander, uttryckte saken klart\r\noch koncist vid den hearing om s.k.\r\nstiftelsehögskolor som utbildningsutskottet\r\nanordnade den 13 maj. Han sade: ''Högre\r\nutbildning och forskning är ett ansvar för regering\r\noch riksdag.''</pre><pre>Bakgrunden till dagens beslut är att landets 34\r\nhögskolor erbjöds att bli privatiserade i\r\nstiftelseform med allmänna pensionsmedel. Bara\r\ntre ville, och endast två får bli det. Detta kallar\r\nutbildningsministern för en tredjedel -- det står\r\nfaktiskt så i protokollet från nämnda hearing -- av\r\nen reformstrategi för fria universitet och högskolor.\r\nHan beklagar samtidigt om någon tredjedel skulle\r\nförsvinna. ''Då skulle hela pallen bli halt'', säger\r\nhan.</pre><pre>Är inte detta ganska fantastiskt? Hela det\r\ninternationellt uppmärksammade och prisade\r\nsvenska forskningssystemet skulle drabbas av hälta\r\nom inte Moderaterna i dag får igenom sitt\r\nideologiska projekt att med pensionsmedel och\r\nstatliga garantier helprivatisera två av trettiofyra\r\nsvenska högskolor.</pre><pre>För att hämta näring och bäring för sitt nyliberala\r\nexperiment söker sig statsrådet tillbaka i tiden,\r\nnärmare bestämt till Bolognauniversitetets\r\ntillkomst år 1088. Närmare nutid än\r\nBerlinuniversitetets tillblivelse år 1810 kommer han\r\naldrig.</pre><pre>Propositionen är på många sätt unik i sitt slag.\r\nNärmare beredning och analys av förslaget saknas.\r\nFörslaget har aldrig varit ute på remiss.\r\nSocialdemokraterna har förvägrats den remiss som\r\nriksdagsordningen förutsätter. Det skulle leda till\r\navsevärt men, bl.a. genom osäkerhet i\r\nförhandlingsarbetet mellan departementet och\r\nberörda högskolor.</pre><pre>Detta är rent nonsens. I nr 5 av KTH-Nytt säger\r\nrektorn vid Tekniska högskolan följande: ''Det\r\nskall ske en remissbehandling på KTH av ett\r\nfärdigförhandlat stiftelseförslag.'' Vi vet att det inte\r\när färdigbehandlat. Han fortsätter: ''Det var\r\nförhoppningen att denna skulle kunna uppskjutas\r\ntill tidiga hösten 93 för att inte belasta högskolan\r\nytterligare under det intensiva arbetet med\r\norganisationen under våren.'' Det är uppenbart så\r\natt bland berörda högskolor uppfattas denna\r\növerdrivna nit att påskynda arbetets handläggning\r\nsom en belastning. Rektorn anser vidare i samma\r\nartikel att innebörden av propositionen är oklar.\r\nDet gäller bl.a. pensionsåtagandena, men även\r\nfastighetsövertagandet.</pre><pre>Dagens beslut innebär inget ja till stiftelser, utan\r\nbara ja till fortsatta förhandlingar med tre\r\nhögskolor som är villkorat positiva och som ser\r\nproblemen.</pre><pre>Mina frågor till den borgerliga utskottsmajoritetens\r\nföreträdare är följande. När fattade riksdagen\r\nsenast ett beslut på så lösa grunder? Varför kan vi\r\ninte vänta med ett ställningstagande tills det\r\nföreligger ett färdigförhandlat förslag? Vad är det\r\nför särskild händelse som skall ske under 1994 och\r\nsom regeringen är så till den milda grad rädd för, att\r\nman till varje pris vill driva igenom ett ofullständigt\r\nprojekt på behörigt avstånd från detta datum?</pre><pre>Regeringen talar om förnyelse, men bygger nu\r\ndetta resonemang krig en organisationsform,\r\nstiftelsen, som är förlegad i ett modernt samhälle.\r\nDen här organisationsformen borde inte få\r\nförekomma i fråga om näringsverksamhet, och den\r\när mycket olämplig i fråga om utbildning.</pre><pre>Det tilltänkta femtonåriga, oåterkalleliga\r\nstiftelseavtalet är också unikt i sitt slag. Detta avtal\r\ngör det omöjligt för landets folkvalda parlament att\r\ngenomföra de förändringar i verksamheten som\r\nnya förutsättningar bl.a. vad gäller ekonomin kan\r\nkomma att kräva. Avtalet är, som framgick i\r\ntidigare nämnda hearing, klart diskriminerande\r\nmot landets övriga högskolor.</pre><pre>I en artikel i Nerikes Allehanda tillbakavisar\r\nutbildningsutskottets ordförande Ann-Chatrine\r\nHaglund kritiken mot oåterkalleligheten genom att\r\ngöra en jämförelse med de s.k. löntagarfonderna.\r\nMen snälla fru Haglund, löntagarfonderna\r\navvecklas ju i dag med ett enkelt riksdagsbeslut.\r\nUnckelfonderna, Unckelstiftelserna, eller vad vi nu\r\nskall kalla dem, kan inte avvecklas i demokratisk\r\nordning förrän om 15 år. Tala om socialistisk\r\nkonfiskation och att styra människorna i socialistisk\r\nriktning! Det är ni som är på väg att genomföra den\r\nverkliga konfiskationen av pensionsmedel och att\r\nklavbinda medborgarnas demokratiskt valda organ\r\ni 15 år. Är detta, Ann-Chatrine Haglund,\r\ndemokrati?</pre><pre>Vid den tidigare nämnda offentliga utfrågningen i\r\nmaj bekräftade juridisk expertis på punkt efter\r\npunkt den försvagade ställning som studenter och\r\nlärare får i de slutna ordenssällskap som\r\nstiftelsehögskolor kommer att bli. Bl.a. blir det\r\nväsentliga inskränkningar i den offentliga insynen.\r\nDen valförsamling som skall utses skall i en andra\r\nomgång fönya sig själv. Det står inget i\r\npropositionen på vilket sätt. Studenterna och de\r\nanställda har ingen nomineringsrätt. De kallas för\r\nsärintressen. Studenter, lärar och anställda är\r\nsärintressen i den borgerliga terminologin. Men\r\nvad kallas, fru utskottsordförande, de intressen, i\r\nform av det svenska näringslivet, som kan förväntas\r\nbli starkt representerade i stiftelserna och dess\r\nunderliggande aktiebolag. Är det möjligen ''inga\r\nsärintressen'', eller kan vi få någon borgerlig\r\nbeteckning på dem?</pre><pre>Det förtjänar att understrykas att stiftelserna skall\r\nvara ägare till bl.a. högskoleaktiebolag som skall\r\ndriva själva verksamheten. Alla vet ju att\r\naktiebolag inte ger tillnärmelsevis den insyn och\r\nrätt att ta del av handlingar som i dag gäller inom\r\nhela högskolevärlden.</pre><pre>I samband med en utfrågning om\r\nforskningspolitiken i utbildningsutskottet sades\r\nklart från departementets sida -- det var i\r\ndiskussionen om öronmärkta resurser till mindre\r\noch medelstora högskolor -- att de inte ville ta\r\nställning. Det kommer definitivt inte att byggas upp\r\nnya fakulteter och fasta forskningsresurser vid de\r\nmindre och medelstora högskolorna.</pre><pre>Jag antecknade noggrant vad två företrädare för\r\nutskottet sade vid det tillfället. Ordföranden Ann-\r\nChatrine Haglund sade att det i dag inte finns några\r\nresurser för att bygga upp nya fakulteter.\r\nLedamoten Margitta Edgren, folkpartiets\r\nrepresentant, sade att det finns inte något behov av\r\natt bygga upp nya fakulteter. Det var då det. Det\r\ndröjde några veckor, sedan kom den beryktade\r\npropositionen om stiftelsehögskolor.</pre><pre>Varför, Ann-Chatrine Haglund och Margitta\r\nEdgren, skall nu en ny fakultet i form av en\r\ninternationell handelshögskola byggas upp i\r\nJönköping, när denna typ av utbildning med stark\r\ninternationell inriktning redan finns i Växjö?</pre><pre>Stiftelserna skall tillföras kapital i form av\r\nbörsnoterade aktier. Först utlovades en avkastning\r\npå detta kapital på upp till 75 miljoner kronor. Det\r\nlöftet har frångåtts i propositionen. Enligt senare\r\nbesked från utbildningsministern, som det uttrycks\r\ni KTH-Nytt 4/93, är avkastningens storlek helt och\r\nhållet beroende på hur stiftelsens börshandel\r\nlyckas.</pre><pre>Vi har fått besked om att det nu inte bara är fråga\r\nom utbildning och forskning för mångfald och\r\nkvalitet som de svenska högskolorna skall syssla\r\nmed. Deras framgångar blir nu beroende av hur\r\nskickliga de är på börsen och i att spekulera i aktier.</pre><pre>Direktavkastningen på aktier är för närvarande ca\r\n2 %. Om kurserna stiger, vilket de har en tendens\r\natt göra, sjunker direktavkastningen ytterligare.\r\nDe 75 miljonerna har nu krympt till 20 miljoner.\r\nBörskapitalet rör sig om 1 miljard kronor. Är det\r\nverkligen i egenskap av börshandlare som berörda\r\nhögskolor skall bygga upp en långsiktig och stabil\r\nutveckling av forskning och utveckling på\r\ninternationell toppnivå? Det vore värdefullt att få\r\nbesked på den punkten i dag.</pre><pre>Erbjudandena är inte realistiska. De saknar\r\nekonomiska förutsättningar. Detta sade, efter ett\r\nav utbildningsministerns många utspel i\r\nstiftelsefrågan, Centerns dåvarande\r\nutbildningspolitiker Larz Johansson i\r\nriksdagsdebatten 14 december i fjol. Nu är\r\nJohansson utnämnd till generaldirektör av\r\nregeringen. Det är en händelse som ser ut som en\r\ntanke -- speciellt med tanke på den förmåga till\r\nsjälvständighet och till ett visst behövligt motstånd\r\nmot alltför djärva förändringar på\r\nutbildningspolitikens område som uttalas från\r\nModeraternas sida.</pre><pre>Är det med denna utnämning dags att skriva en\r\nnekrolog över Centerns utbildningspolitik? Eller\r\nvad har Marianne Jönsson, Johanssons efterträdare\r\nsom c-representant i utbildningsutskottet, att säga i\r\nfrågan om stiftelsehögskolor? Vad är det som har\r\nhänt sedan den 14 december som har gjort att\r\nerbjudandet plötsligt har blivit realistiskt?</pre><pre>Herr talman! Jag ber att få yrka bifall den\r\nsocialdemokratiska reservationen.</pre><pre>Anf. 64  BJÖRN SAMUELSON (v):</pre><pre>Herr talman! Jag kan i mångt och mycket instämma\r\ni den kritik som Bengt Silfverstrand har riktat mot\r\ndet betänkande vi nu skall behandla. Jag vill lägga\r\ntill några principiella aspekter.</pre><pre>Vad som händer i och med att vi fattar detta beslut\r\när att riksdag och regering avhänder sig det\r\npolitiska, demokratiska inflytandet över en del av\r\nhögskolepolitiken. Det är allvarligt sett ur flera\r\naspekter. Det är allvarligt ur den aspekten att det\r\nmåste finnas ett nationellt ansvar för den samlade\r\nhögskolepolitiken. Högskoleutbildningen är\r\navgörande för vår utveckling som kulturnation\r\nframöver.</pre><pre>Det är också allvarligt ur demokratiaspekt. Inte\r\nbara de som är inne i verksamheten har rätt att\r\nställa krav på politiskt och demokratiskt ansvar för\r\nverksamhet som bestrids helt eller delvis med\r\nskattemedel.</pre><pre>Förslaget har inte ens några bra ekonomiska\r\nförtecken. Bengt Silfverstrand utvecklade hur\r\ndessa högskolor nu kommer att bli beroende av\r\nbörsens utveckling.</pre><pre>Vi i Vänsterpartiet menar att den interaktion, den\r\npositiva konkurrens och det samarbete som\r\nhögskolorna i Sverige måste utveckla är fullt\r\nmöjligt utan att man inför denna typ av hybrider. Vi\r\nförordar ett ökat samarbete mellan högskolorna.\r\nPå det viset skulle man utnyttja de tillgängliga\r\nekonomiska resurserna på ett mycket bättre sätt.</pre><pre>Jag skulle vilja höra vad utbildningsministern har\r\natt säga till de högskolor som nu ställs utanför, som\r\nunder många år har utvecklat en högtstående\r\nkvalitet både inom utbildning och forskning. Vad\r\nhar Per Unckel att säga till högskolorna i Örebro,\r\nVäxjö, Karlstad och Sundsvall/Härnösand?</pre><pre>Vi hade en utskottsutfrågning om detta med\r\nstiftelsehögskolor. Det framgick tydligt att denna\r\nkonstruktion kommer att leda till en ytterligare\r\nbyråkratisering inom högskolan. Man skulle genom\r\navtal och andra statuter försöka garantera den\r\noffentlighetsprincip som i dag gäller de statliga\r\nhögskolorna. Varför gå denna bakväg?</pre><pre>Herr talman! Med dessa ord yrkar jag bifall till den\r\nsocialdemokratiska reservationen.</pre><pre>Anf. 65  ANN-CATHRINE HAGLUND\r\n(m):</pre><pre>Herr talman! Vi behandlar i detta betänkande den\r\ntredje delen av regeringens reformstrategi när det\r\ngäller den högre utbildningen, en reformstrategi\r\nsom syftar till att stärka både Sveriges\r\nkonkurrenskraft och den enskilda medborgarens\r\nmöjligheter. I betänkandet finns också lagförslaget\r\nom att högst 11,7 miljarder från\r\navvecklingsstyrelsen -- dvs. de forna\r\nlöntagarfondspengarna -- skall överföras till högst\r\nfem stiftelser. Det är alltså en mycket kraftfull\r\nsatsning. Tre av dessa, forskningsstiftelserna,\r\ndebatterades i förra veckan. Jag går inte in på det\r\nnu.</pre><pre>Det första ledet i strategin för den högre\r\nutbildningen är att ge ökad frihet och skapa\r\nincitament för utveckling och kvalitet inom statliga\r\nuniversitet och högskolor. Det andra ledet är att\r\nbesluta om fasta och entydiga regler för\r\nrelationerna mellan staten och fristående\r\nuniversitet och högskolor. Examensrätten för vissa\r\nfria högskolor prövas just nu, och besked kommer\r\ninom kort. Det tredje är således ett förändrat, icke-\r\nstatligt, huvudmannaskap för vissa universitet och\r\nhögskolor där statsmaktens rätt att ensidigt styra\r\nersätts med en relation grundad på avtal.</pre><pre>Det är en vitaliserande strategi. Den medför en\r\nfrigörelse som stimulerar initiativ,\r\nförändringsarbete och profilering. Den gör att alla\r\ni högskolevärlden -- studerande, lärare, forskare,\r\nadministratörer -- får dels ökade möjligheter att\r\nvälja, profilera och förändra, dels ökade krav på\r\nsig. I detta ligger en oerhörd dynamik och\r\nutveckling.</pre><pre>I propositionen pekar utbildningsministern på fyra\r\nfaktorer av särskild betydelse i vår omvärld,\r\nnämligen snabbheten i kunskapsutvecklingen, det\r\nökade kunskapsinnehållet i såväl varu- som\r\ntjänsteproduktionen, den ökade komplexiteten i\r\nsamhälls- och kunskapsutvecklingen samt den\r\ntilltagande internationaliseringen.</pre><pre>Dessa fyra faktorer understryker vikten av att\r\nutbildningsväsendet går mot flexibilitet och\r\nmångfald eftersom detta är drivkrafter för hög\r\nkvalitet. Det leder till att den strategi som\r\nregeringen föreslagit och som utskottsmajoriteten\r\nställt sig bakom är nödvändig. Strategin är en del av\r\ndet nationella ansvaret.</pre><pre>Med de beslut riksdagen tidigare fattat har en\r\nbetydande frigörelse skett från den hårda\r\ncentralstyrning som så länge präglat den högre\r\nutbildningen i Sverige. Vårt land är faktiskt ganska\r\nunikt när det gäller statens dominans över\r\nuniversitet och högskolor.</pre><pre>Att nu överföra två statliga universitet och\r\nhögskolor i stiftelseform och att högst 1,7 miljarder\r\nkronor överförs av de forna löntagarfondspengarna\r\nför att möjliggöra detta, är ytterligare ett steg mot\r\nfrigörelse i institutionella former och innebär\r\nsåledes ytterligare steg mot den dynamik och\r\nflexibilitet som är så nödvändig för att främja stärkt\r\nkvalitet och stärkt konkurrenskraft för vårt land.\r\nMångfald i institutionella former kan ge stimulans\r\ntill samtliga högre läroanstalter och därmed öka\r\nslagkraften hos alla. Detta är inte minst viktigt för\r\nde studerande.</pre><pre>Socialdemokraternas övertoner i denna fråga beror\r\nnaturligtvis på ilskan över att löntagarfondspengar\r\nanvänds till detta. Man är upprörd, dels över att\r\nlöntagarfonderna avskaffats, dels över att pengarna\r\nfrån detta socialistiska påfund används till\r\nmotsatsen -- att ge förutsättningar för mångfald och\r\nvalfrihet. Strävan att ge förutsättningar för\r\nmångfald och valfrihet är inte precis\r\nkännetecknande för Socialdemokraterna. Det\r\nsocialdemokratiska motståndet var, vill jag påstå,\r\ndärför ganska förutsägbart. Om det är någon som\r\ntar till ideologiska övertoner i denna fråga, är det\r\nBengt Silfverstrand.</pre><pre>Frågan om att överföra ett antal statliga högskolor\r\ntill stiftelser är dock inte ny. Den behandlades\r\nredan under förra mandatperioden. Frågan togs\r\nupp i regeringsförklaringen. Våren 1992 gjordes en\r\nutredning i departementet. Ett underlag gick ut till\r\nuniversitet och högskolor. En dialog har förts med\r\nintresserade högskolor.</pre><pre>Socialdemokraterna kritiserar nu\r\nberedningsarbetet. Utskottsmajoriteten har inte\r\nfunnit någon anledning att ha synpunkter på detta.\r\nTvärtom. Det sätt att bereda och diskutera som\r\nUtbildningsdepartementet har valt, har\r\nkännetecknats av mycket stor öppenhet. Det har\r\nvarit en process där alla berörda har kunnat yttra\r\nsig, också högskolevärlden i sin helhet. Ja, hela\r\nreformarbetet på högskolesidan har bedrivits med\r\nmycket stor öppenhet och i ett växelspel mellan\r\nregeringen och de berörda.</pre><pre>Att Socialdemokraterna vill förhala förändringarna\r\ngenom sina krav på ett traditionellt\r\nutredningsförfarande och att man i utskottet krävt\r\nremiss för att inhämta synpunkter när man i alla fall\r\ntänker avstyrka det hela, är minst sagt något\r\nmärkligt. När nu Socialdemokraterna har\r\nformulerat sin ståndpunkt så klart i ett avslag, kan\r\njag inte se vad ett remissförfarande skulle ha kunna\r\ntillföra. Hade ni tänkt ändra er, Bengt\r\nSilfverstrand?</pre><pre>Att utskottsmajoriteten avslog remisskravet beror\r\nsjälvfallet på att en fördröjning skulle ha lett till\r\navsevärt men. På de högskolor som är aktuella för\r\nen omvandling -- KTH eller Chalmers samt\r\nHögskolan i Jönköping -- skulle en fördröjning\r\nskapa en avsevärd osäkerhet, inte minst för\r\npersonalen som med entusiasm och\r\nmålmedvetenhet gått in för reformen.</pre><pre>Utskottet hade en öppen utfrågning, och den var\r\nmycket bra. På punkt efter punkt gavs klargörande\r\nbesked på Socialdemokraternas kritiska frågor och\r\nmisstänkliggöranden. Utfrågningen, och därmed\r\nsvaren på den socialdemokratiska kritiken, finns\r\nutskriven och ger svar på de alla frågor som Bengt\r\nSilfverstrand och Björn Samuelson har ställt. På\r\npunkt efter punkt har svar givits.</pre><pre>Flera av de deltagande i utfrågningen betonade\r\nvikten av mångfald och av konkurrens i\r\nhögskolesystemet -- ja, välkomnade konkurrens.\r\nOch det gällde företrädare för såväl de högskolor\r\nsom är aktuella för stiftelsebildning som de övriga.</pre><pre>På frågan om varför man vill övergå till stiftelse\r\nangav Janne Carlsson från KTH att det leder till\r\nökad dynamik, ökat engagemang och större ansvar,\r\nstabilitet i verksamheten, långsiktighet vad gäller\r\nregelverk och ekonomisk planering samt bättre\r\nmöjligheter att ta hand om fastigheterna.</pre><pre>Staffan Burenstam Linder från Handelshögskolan\r\nbeskrev fördelarna med stiftelser -- inte minst när\r\ndet gäller att snabbt kunna fatta beslut och att det\r\när attraktivt att försöka hitta på nya idéer.</pre><pre>Samtliga som kan bli berörda betonade att de krav\r\nsom ställs på en statlig högskola att iaktta vissa\r\nregler om t.ex. offentlighet kommer att skrivas in i\r\navtalen för stiftelsehögskolorna.</pre><pre>För en stiftelseägd högskola kommer inte den nya\r\nhögskolelagen och den nya högskoleförordningen\r\natt gälla. En stiftelsehögskola får mer frihet att\r\norganisera och planera sin verksamhet. Relationen\r\nmellan staten och högskolan regleras i avtal.\r\nSjälvfallet anser utskottet att offentlig insyn i\r\nstörsta möjliga utsträckning skall garanteras. Men\r\ndetta anser ju också berörda högskolor. Jag förstår\r\nfaktiskt inte vad det är för problem. När det gäller\r\nHandelshögskolan, som ju kan tjäna som förebild i\r\ndetta sammanhang, är det inget problem alls. Om\r\ndet vittnar också rektor Burenstam Linder.</pre><pre>Staten skall enligt ramavtalen åta sig att ge lika\r\ngynnsamma villkor för stiftelsehögskolorna som för\r\nstatliga högskolor. Kraven på att bevisa sin kvalitet\r\när lika. En stiftelse är självständig, men\r\nstiftelsehögskolorna har precis samma\r\nkvalitetskrav på sig som andra högskolor. De kan,\r\nprecis som alla andra, förlora sina\r\nexamensrättigheter om de inte motsvarar\r\nkvalitetskraven.</pre><pre>Jag vill citera rektor Janne Carlsson på KTH, som\r\nvid utfrågningen sade: ''Som tidigare här har sagts\r\nkommer en stiftelsehögskola att vara mer beroende\r\nän en myndighetshögskola av förhållandena till sina\r\nstuderande och sina anställda. Jag tror att en\r\nstiftelsehögskola kommer att vara mer angelägen\r\nän en myndighetshögskola att ha regler och\r\nförordningar som uppfattas som positiva av just\r\nstudenter och anställda.''</pre><pre>Alla som var närvarande kan vitsorda detta och\r\ninstämma i att övriga berörda rektorer sa ungefär\r\nlikadant.</pre><pre>Anders Sjöberg från Chalmers formulerade sig så\r\nhär: ''Befrielsen från ett centralt regelverk innebär\r\ninte i sig, axiomatiskt, att vi skulle bli bättre. Men\r\nmöjligheten att vi skulle bli sämre ser jag som rent\r\nteoretisk. Vi måste hela tiden fundera på vilken\r\nbeställning som vi har från samhället. Det är i den\r\nriktningen vi skall arbeta. Det ligger både en morot\r\noch en restriktion i detta: om vi skall stå på egna\r\nben, är det vårt fel om vi misslyckas eller inte. Detta\r\nskulle kännas väldigt inspirerande.''</pre><pre>Anders Sjöberg betonade också att det är ett\r\növerlevnadskrav för en stiftelsehögskola att den\r\nlever upp till de krav som samhället ställer på en\r\nakademisk miljö. Lars Amtén från Högskolan i\r\nJönköping betonade ungefär detsamma som Janne\r\nCarlsson och Anders Sjöberg.</pre><pre>Ulf Melin kommer att närmare ta upp varför just\r\nHögskolan i Jönköping kom i fråga. Jag vill dock\r\nerinra om vad som sades under hearingen dels av\r\nstatssekreterare Bjarne Kirsebom, dels av Per\r\nRisberg, vd för Saab Combitech i Jönköping.\r\nHögskolan i Jönköping har presenterat en mycket\r\növertygande plan för uppbyggnad av en\r\ninternationell handelshögskola med en särskild\r\nprofil. Det finns också en mycket stor uppbackning\r\ninte minst hos näringslivet i regionen.</pre><pre>Herr talman! Jag vill till sist säga att jag till fullo\r\ndelar den glädje och stolthet som\r\nutbildningsministern gav uttryck för i\r\nforskningsdebatten i förra veckan över att något så\r\nskändligen illa genomtänkt och skadligt för det\r\nsvenska samhället som löntagarfonderna, nu har\r\nfunnit ett användningsområde som är bra för\r\nSverige. Jag yrkar därmed bifall till utskottets\r\nhemställan i UbU18.</pre><pre>Anf. 66  BJÖRN SAMUELSON (v) replik:</pre><pre>Herr talman! I sin genomgång av regeringens\r\nhögskolepolitik glömde Ann-Cathrine Haglund en\r\nsak. En tydlig effekt av regeringens högskolepolitik\r\när att studenternas inflytande har minskat. Vad har\r\nAnn-Cathrine Haglund för kommentar till detta?</pre><pre>Ann-Cathrine Haglund säger att det skulle skänka\r\nstiftelsehögskolorna en så enorm frihet att slippa\r\nundan högskolelagen. Vad är det för fel på\r\nhögskolelagen? Vad är det i den som begränsar de\r\növriga högskolornas möjlighet att utveckla de\r\nkvaliteter vi ställer krav på här i Sveriges riksdag?</pre><pre>Anf. 67  ANN-CATHRINE HAGLUND (m)\r\nreplik:</pre><pre>Herr talman! Björn Samuelson och jag har i\r\ngrunden olika syn på valfrihet och på vikten av att\r\nskapa mångfald för att få ökad dynamik. Om\r\ninflytandet ökar för några med den nya strategin är\r\ndet för studenterna.</pre><pre>Stiftelsehögskolorna måste, som jag sade i mitt\r\nanförande när jag citerade Janne Carlsson, vara så\r\nbra att studenterna vill gå där. I ett system med\r\nökad mångfald måste en högskola för att få\r\nstudenter, bra lärare osv. bevisa att den har en bra\r\nkvalitet. Om något ökar med den nya strategin är\r\ndet studenternas inflytande.</pre><pre>Björn Samuelson frågade vidare vad som är fel med\r\nden nya högskolelagen. Den nya högskolelagen är\r\nutomordentligt bra. Den innebär en frigörelse för\r\nuniversitet och högskolor i Sverige. Men i och med\r\natt några högskolor blir stiftelsehögskolor blir det\r\nännu bättre. Det vitsordades mycket väl i den\r\nutfrågning som vi genomförde att man i och för sig\r\ntyckte att högskolelagen var bra, men att det blir\r\nännu bättre i och med att man får den ökade\r\nsjälvständigheten.</pre><pre>Jag tror att universitets- och högskolesystemet i\r\nSverige mår bra av att få universitet och högskolor\r\nsom ser litet olika ut. Efter de två nu aktuella blir\r\ndet kanske fler -- vad vet jag. Det är viktigt att vi\r\nfår olika styrformer för den högre utbildningen.</pre><pre>Låt mig ta Handelshögskolan som exempel. Den\r\nhar ett mycket gott rykte både i Sverige och\r\ninternationellt. Det visar att man med en större\r\nsjälvständighet kan forma en profil som gör att man\r\nkan stärka sin kvalitet. Jag tror att det blir en\r\ninteraktion mellan olika styrformer som är mycket\r\nbra för det svenska högskoleväsendet.</pre><pre>Anf. 68  BJÖRN SAMUELSON (v) replik:</pre><pre>Herr talman! Jag delar inte den uppfattning som\r\nAnn-Cathrine Haglund ger uttryck för. Vi har i dag\r\ninte problem med studentrekryteringen till\r\nhögskoleväsendet. Vi har tvärtom för få platser.</pre><pre>När det gäller studentinflytandet hade alltså\r\nSveriges Förenade Studentkårer fel när de i förra\r\nveckan gick ut med ett pressmeddelande där de\r\nklart belägger att deras inflytande och möjligheter\r\natt aktivt delta i beslutsfattandet har minskat efter\r\ngenomförandet av regeringens olika förslag på\r\nhögskolans område.</pre><pre>Vad är det vidare i högskolelagen som förhindrar\r\nhögskolorna från att bli bättre?</pre><pre>Anf. 69  ANN-CATHRINE HAGLUND (m)\r\nreplik:</pre><pre>Herr talman! Jag tycker att Björn Samuelson skall\r\nläsa igenom utskriften av vår utfrågning. Av svaren\r\nfrån de rektorer som deltog framgår helt klart att\r\nden nya högskolelagen är bra och att det är bra att\r\nman har fått en ökad frigörelse och självständighet.\r\nMen de berörda rektorerna anser att det är ännu\r\nbättre om deras skolor övergår till stiftelser.</pre><pre>När det sedan gäller studenternas inflytande är det\r\nsjälvklart att för att en högskola eller ett universitet\r\nskall få studenter måste man där måna om dessa.\r\nJag är ganska övertygad om att med det nya\r\nsystemet med ökad konkurrens mellan högskolorna\r\nkommer högskolor, universitet och\r\nstiftelsehögskolor att mycket tydligare vända sig till\r\nstudenterna och visa att man har en omsorg om\r\ndem och att man har en bra kvalitet, så att\r\nstudenterna vill gå på dessa skolor.</pre><pre>Anf. 70  BENGT SILFVERSTRAND (s)\r\nreplik:</pre><pre>Herr talman! Det är glädjande att åter ha Ann-\r\nCathrine Haglund som debattör här i kammaren.\r\nHon har varit sparsam med sina framträdanden\r\nunder den tid som den borgerliga regeringen har\r\nhaft ansvaret. Nu har hon kommit igen med\r\nstormsteg, och vi känner också igen retoriken om\r\nsocialistiska hydror i varje liten vrå av kammaren.</pre><pre>Låt mig först ta upp frågan om Handelshögskolan\r\nför att visa på vilka felaktiga grunder som man\r\ndiskuterar denna fråga. Det görs en jämförelse med\r\nHandelshögskolan och sägs sedan att\r\nSocialdemokraterna generellt är mot stiftelser.\r\nSvaret på det är nej. Handelshögskolan omfattas i\r\nmotsats till de nu tilltänkta stiftelseskolorna av\r\noffentlighetsprincipen. Den bedriver\r\nmyndighetsutövning, och den är till 85 %\r\nfinansierad med privata medel. Handelshögskolan,\r\nsom man från borgerligt håll anför som exempel, är\r\nalltså till 85 % privat finansierad.</pre><pre>De stiftelsehögskolor som man nu älskar att kalla\r\nprivata -- vilken det nu blir av KTH eller Chalmers,\r\nsamt högskolan i Jönköping -- är till åtminstone\r\n90 % statligt finansierade, i inledningsskedet i allt\r\nväsentligt med pensionsmedel. Den stolthet som ni\r\nkänner grundas alltså på pensionsfonderna och\r\ninget annat.</pre><pre>Jag vill så ha svar på frågan vad som inträffat under\r\nde få dagarna eller veckorna sedan utskottets\r\ndiskussion om forskningsresurser till de mindre och\r\nmedelstora högskolorna, där vi inte kunde få gehör\r\nför våra krav på att öronmärka vissa resurser till\r\ndessa högskolor, med den motiveringen från Ann-\r\nCathrine Haglund och Margitta Edgren att det inte\r\nfinns något behov av och inget ekonomiskt\r\nutrymme för att bygga upp några nya fakulteter.\r\nVad till sist gäller entusiasmen hos personalen hos\r\ndessa skolor vill jag uppmana Ann-Cathrine\r\nHaglund att ta reda på fakta innan hon tar i alltför\r\nmycket. Personalen är både på KTH och på\r\nChalmers stark motståndare till reformen. Den har\r\nockså avgett reservationer till besluten om fortsatta\r\nförhandlingar. Hade det fattats ett beslut om\r\nstiftelser redan i samband därmed, kan jag försäkra\r\nAnn-Cathrine Haglund att ytterligare någon\r\nhögskola hade hoppat av.</pre><pre>Anf. 71  ANN-CATHRINE HAGLUND (m)\r\nreplik:</pre><pre>Herr talman! Bengt Silfverstrand sade inledningsvis\r\natt han saknade vissa partier i debatten och att jag\r\nhade varit sparsam med framträdandena. Detta hör\r\nfaktiskt ihop, Bengt Silfverstrand. Vi har\r\nförtroende för varandra i regeringskoalitionen, och\r\nvi fördelar ansvaret för att driva debatterna. Vi går\r\ninte allihop upp i alla debatter, utan lämnar åt en av\r\noss att sköta huvudargumentationen. I något fall\r\ngår några andra upp, om det finns någon punkt som\r\nman vill betona extra. Det är ett tecken på\r\nförtroende mellan regeringspartierna att vi fördelar\r\narbetet mellan oss.</pre><pre>När det gäller Handelshögskolan och jämförelserna\r\nmed stiftelsehögskolorna vill jag peka på att\r\nHandelshögskolan i Stockholm har en självständig\r\nställning och därmed är att jämföra med de\r\nstiftelser som kommer att bildas med dagens beslut.\r\nDet blir en likhet mellan Handelshögskolan och\r\nstiftelsehögskolorna -- Chalmers eller KTH, och\r\nHögskolan i Jönköping -- och det är omvittnat från\r\nhögskolevärlden både i Sverige och i andra länder,\r\nfrån studerande och från många andra att\r\nHandelshögskolan är en bra skola.</pre><pre>Handelshögskolans rektor beskrev själv fördelarna\r\nmed att vara självständig, att kunna fatta snabba\r\nbeslut. Han sade också att detta gör att man\r\nuppmuntrar till nya idéer. Det är attraktivt att hitta\r\npå nya idéer, att försöka finna en speciell profilering\r\nosv., eftersom man snabbt kan fatta beslut om dem.\r\nDetta kommer att överföras till de nya\r\nstiftelsehögskolorna. Vi får då flera skolor med\r\nsådana möjligheter.</pre><pre>När det gäller offentlighetsprincipen finns det,\r\nBengt Silfverstrand, mycket klart dokumenterat i\r\nprotokollet från regeringen att alla som är berörda\r\navser att föra in den principen, eftersom man tycker\r\natt den är viktig. Detta har också sagts av utskottet.\r\nJag förstår därför inte riktigt var problemet ligger.\r\nAlla de punkter som Bengt Silfverstrand har tagit\r\nupp i sin kritik av reformen har blivt bemötta.</pre><pre>Anf. 72  BENGT SILFVERSTRAND (s)\r\nreplik:</pre><pre>Herr talman! Det är väl riktigt att man tar ett\r\ngemensamt ansvar i en koalition, men det är något\r\nförvånande att ett av partierna i varje fall vid ett\r\ntillfälle tycker att ett förslag är fullständigt omöjligt\r\noch att det sedan blir högsta sanning. Men det får\r\nväl stå för det partiet.</pre><pre>Den självständiga ställningen, Ann-Cathrine\r\nHaglund, kan uppnås oberoende av ägandeform.\r\nDet bekräftades klart och tydligt och sades t.o.m.\r\nfrån företagarrepresentanter i Jönköping att denna\r\nform inte hade varit diskuterad från början. Man\r\nvar oberoende vad gällde ägandeformen. Sedan har\r\nregeringen gått in och sagt att man kommer att få\r\nden här friheten och de här möjligheterna bara på\r\ndet villkoret att man övergår i stiftelseform.</pre><pre></pre><pre>Ann-Cathrine Haglund lyckades inte reda ut frågan\r\nom Handelshögskolan. Jag slår därför fast att\r\nHandelshögskolan är en annan typ av stiftelse. Den\r\när i allt väsentligt privat finansierad, medan de nya\r\nstiftelserna är finansierade med allmänna medel.\r\nDessa kräver därför en upplösning av\r\npensionsfonderna. Ann-Cathrine Haglund har\r\nheller inte svarat på vilka pengar ni skulle använda\r\nom de här fonderna inte funnits. Det är faktiskt\r\nganska avgörande.</pre><pre>Att bygga upp nya regelverk är vad det blir fråga\r\nom. Ann-Cathrine Haglund säger att både de\r\nberörda högskolorna och regeringen har försäkrat\r\natt insyn och offentlighet skall garanteras.\r\nRättschefen säger däremot att det aldrig kan bli på\r\nsamma sätt som i en offentlig högskola, med full\r\ndemokratisk insyn. Alltså kvarstår faktum, att\r\nstudenter och anställda vid dessa på inkomstsidan\r\n''helsocialiserade'' privata stiftelser kommer att få\r\nmindre insyn och mindre inflytande än studenter\r\noch anställda vid andra högskolor.</pre><pre>Det innebär också att studenterna och de anställda\r\ninte får samma möjligheter att vara företrädda i de\r\nbeslutande organen. Jag skulle därför vilja fråga\r\nAnn-Cathrine Haglund: Hur kommer ni att ställa\r\ner till valförsamlingarna? Vilken konstruktion och\r\nvilket slags valförfarande skall finnas? Skall de\r\nförnya sig själva och därmed pemanenta en ensidig\r\nstruktur, eller är ni beredda att gå studenterna till\r\nmötes och låta också dem få nomineringsrätt till\r\nvalförsamlingarna?</pre><pre>Anf. 73  ANN-CATHRINE HAGLUND (m)\r\nreplik:</pre><pre>Fru talman! Visst blir en hög grad av\r\nsjälvständighet och frigörelse möjlig i och med den\r\nnya högskolelagen. Jag tror att jag redan har sagt\r\ndet tre fyra gånger i den här debatten. Men när det\r\nexempelvis gäller högskolan i Jönköping måste\r\nman ha klart för sig att den utredning som den\r\ninternationella handelshögskolan vilar på sattes i\r\ngång långt innan diskussionerna om stiftelser\r\npåbörjades.</pre><pre>Jag vill i det här sammanhanget referera till Per\r\nRisberg, som sade: Vi har i detta projekt från\r\nbörjan arbetat helt oberoende av formen. Jag\r\nutesluter inte att vi skulle kunna göra det mesta av\r\ndetta även med dagens former. På den punkten\r\nhåller jag delvis med Bengt Silfverstrand, men det\r\nskulle bli mycket sämre, och det var därför vi alla\r\nvar så eniga om detta. När regeringen öppnade\r\ndenna möjlighet att bedriva verksamheten i\r\nstiftelseform sade vi: Låt oss göra detta i\r\nstiftelseform. Då kan det bli ännu bättre.</pre><pre>Jag vill också erinra om vad rektor Janne Carlsson\r\nsade, nämligen att man med den nya formen får en\r\nmöjlighet till långsiktig planering, som saknas när\r\ndet gäller de statliga högskolorna och universiteten.\r\nMan får med den här formen en långsiktighet, som\r\när viktig.</pre><pre>Bengt Silfverstrand påstår återigen att studerande\r\noch anställda kommer att få mindre insyn. Men alla\r\nrektorer från de berörda högskolorna betonade ju\r\natt man skulle se till att hålla på offentligheten och\r\natt både studerande och anställda skulle få\r\ninflytande. Jag skulle vilja fråga: Vem tror Bengt\r\nSilfverstrand skulle vilja anställas på en högskola\r\nsom är så dålig när det gäller medinflytande och\r\ninsyn som Bengt Silfverstrand påstår kommer att\r\nbli fallet med de nya stiftelsehögskolorna?</pre><pre>Precis som det förs en dialog mellan departementet\r\noch berörda högskolor, kandidater till att bli\r\nstiftelser, förs det självfallet en dialog inom de\r\nberörda högskolorna. Varje högskola är\r\nnaturligtvis angelägen om att förhållandena där\r\nskall bli så bra som möjligt. Blir förhållandena inte\r\nbra, kommer högskolan inte att kunna göra ett bra\r\njobb. Då vill inte studenterna gå där, och då vill inte\r\nde bra lärarna arbeta där. Så det vore ju dödfött\r\nfrån början.</pre><pre>Talmannen anmälde att Bengt Silfverstrand\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 74  Utbildningsminister PER UNCKEL\r\n(m):</pre><pre>Fru talman! I förra veckans debatt om\r\nforskningspolitiken anklagade jag litet hastigt\r\nBengt Silfverstrand för att tala i nattmössan. Jag\r\nnoterar efter att ha lyssnat till debatten under den\r\nsenaste halvtimmen att han ännu inte har tagit den\r\nav sig. Jag skall be att få återkomma till spörsmålet\r\nom Handelshögskolan om en liten stund, och Bengt\r\nSilfverstrand gör i det sammanhanget nog klokt i att\r\nläsa på sin läxa bättre.</pre><pre>Fru talman! Det beslut som riksdagen om ett litet\r\ntag står i begrepp att fatta är, som Ann-Cathrine\r\nHaglund tidigare har påpekat, det sista ledet i den\r\nförändring av den högre utbildningens villkor som\r\nriksdagen har diskuterat vid flera tillfällen tidigare.\r\nLåt mig därför ett kort ögonblick stanna upp vid\r\nden problembild som den nuvarande regeringen vid\r\nsitt tillträde skisserade angående den högre\r\nutbildningens situation.</pre><pre>Vi noterade att klyftan mellan grundutbildning och\r\nforskning under de senast tio åren hade vidgats, till\r\nförfång såväl för grundutbildningen som för\r\nforskningen.</pre><pre>Vi noterade vidare en sannolikt också vidgande\r\nklyfta mellan den högre utbildningen och\r\nforskningen å ena sidan och samhället utanför\r\nutbildningen och forskningen å den andra.</pre><pre>Vi noterade, som många många före oss och många\r\nav oss i andra positioner tidigare hade gjort, att den\r\nstelbenta linjeorganisationen vid universiteten illa\r\nstod i överensstämmelse med studenternas\r\nintressen.</pre><pre>Vi noterade en skriande brist på vetenskapligt\r\nmeriterade medarbetare i samhället i stort men\r\nockså inom universiteten och högskolorna själva.</pre><pre>Vi noterade att utnyttjandet av de resurser som\r\nställdes till den högre utbildningens förfogande på\r\nåtskilliga håll lämnade åtskilligt övrigt att önska.</pre><pre>Vi noterade att den högre utbildningen lönade sig\r\notillständigt dåligt för dem som gick igenom den.\r\nFramför allt längre akademiska utbildningar\r\nbetalar sig i vårt land avsevärt mycket sämre än i\r\nnästan varje annat jämförbart land.</pre><pre>Vi noterade till sist att alltför få unga människor\r\nkunde beredas möjlighet att genomgå längre\r\nakademiska utbildningar och att andelen i\r\narbetskraften med sådana utbildningar i bagaget\r\nskulle komma att sjunka efter sekelskiftet.</pre><pre>Detta var, fru talman, den problembild som vi\r\nmötte för två år sedan, och den är ett slags\r\nbakgrund till det arbete regeringen på detta område\r\nhar nedlagt. Riksdagen har tidigare i enlighet med\r\ndenna problembild fattat ett beslut om en\r\nomfattande frigörelse av de statliga högskolorna\r\nfrån regerings och riksdags detaljinflytande.\r\nLinjesystemet är avvecklat, till förmån för en\r\nexamensordning som ställer krav på examens\r\ninnehåll kvalitativt men lämnar åt studenter och\r\nlärare, universitet och högskolor att komma\r\növerens om innehållet.</pre><pre>Riksdagen har också fattat beslut om att ge andra\r\nhögskolor än de statliga rätt att, om de uppfyller\r\nkvalitetskraven, få utfärda de examina som vi\r\nanvänder inom det statliga högskolesystemet.</pre><pre>Riksdagen har fattat beslut om ett nytt\r\nresurstilldelningssystem för den högre\r\nutbildningen, som bygger på långsiktiga och\r\nliberala utbildningsuppdrag till varje universitet\r\noch högskola och där resurserna till högskolan i\r\nfråga avgörs delvis av hur väl man lyckats hushålla\r\nmed studenternas tid och därmed genomföra en\r\nhögkvalitativ akademisk grundutbildning.</pre><pre>Riksdagen har också vid flera tillfällen fattat beslut\r\nom att nu inleda den nödvändiga utbyggnaden av\r\nvolymen i den högre utbildningen för att Sverige\r\nskall kunna stå sig i den internationella\r\nkonkurrensen. Men riksdagen har också på\r\nregeringens förslag accepterat att en sådan\r\nutbyggnad av volymen kräver en samtidig\r\nförstärkning av kvaliteten, och man har därför\r\nanslagit särskilda resurser och pekat på speciella\r\nkvalitetsförstärkande insatser i syfte att klara detta.</pre><pre>Fru talman! Dessa förändringar skall dessutom ses\r\ntillsammans med de förändringar som riksdagen\r\nantingen redan har fattat beslut om eller kommer\r\natt fatta beslut om den kommande hösten inom den\r\nvanliga skolpolitiken. Elever har numera rätt att\r\nvälja skola i grundskolan, och om riksdagen följer\r\nregeringens förslag senare i kväll kommer samma\r\nrätt att utvidgas också till gymnasieskolan. I de\r\nläroplansförslag som presenterades för riksdagen\r\nför några dagar sedan ökar valfriheten i såväl\r\ngrundskolan som gymnasieskolan.</pre><pre>Det finns, fru talman, en gemensam utgångspunkt\r\nför alla dessa förslag, och det är att vi vänder bort\r\nifrån ett byråkratiserat och ofta centraliserat\r\nutbildningssystem, till förmån för ett personligt\r\nförhållande mellan eleven eller studenten å ena\r\nsidan och dennes skola eller lärosäte å andra sidan.\r\nVi gör det för att ta till vara varje -- jag menar\r\nbokstavligen varje -- elevs särpräglade förmåga. I\r\ndet nya skol- och utbildningssystemet sluter varje\r\nung människa en överenskommelse med den skola,\r\ndet universitet eller den högskola han eller hon\r\nsjälv väljer för sin utbildning; en överenskommelse\r\nsom därefter är ömsisidigt förpliktande. Den är\r\nförpliktande för eleven eller studenten att göra sitt\r\nbästa för att ta till vara sin förmåga, och den är\r\nförpliktande för skolan och universitetet att svara\r\nupp mot det ansvar som eleven eller studenten har\r\nlagt på dessa.</pre><pre>Socialdemokraterna säger sig ibland vara\r\nanhängare av regeringens politik för att förbättra\r\nden högre utbildningen. Jag önskar, fru talman, att\r\ndet verkligen vore så. I realiteten blir emellertid\r\ndetta socialdemokratiska stöd mycket styckevis\r\nfördelat, vilket inte minst Bengt Silfverstrands\r\nanförande här i kammaren tidigare i dag har givit\r\nprov på. Dagens stiftelsedebatt visar att vi dess\r\nvärre inte är överens. Jag skall om ett ögonblick\r\nåterkomma till var jag tror att orsaken därtill ligger.</pre><pre>Känslan av oenighet förstärks dess värre av det\r\nsocialdemokratiska motståndet mot den personliga\r\nskola som jag tidigare talade om, och av Ingvar\r\nCarlssons raska utdömande av läroplansförslaget,\r\nsom han själv medgav att han inte hade läst. Det är\r\ningen god grund, dess värre, för att finna den\r\ngemensamma hållning som också jag tror vore en\r\nstyrka för utbildningsväsendet.</pre><pre>Fru talman! Att ge två statliga högskolor möjlighet\r\natt utvecklas helt efter egna bedömningar skall ses\r\ni det perspektiv som jag nu har skisserat. Som Ann-\r\nCathrine Haglund påpekade i sitt inlägg här i\r\nkammaren för en stund sedan, angav regeringen\r\ntidigt att dess frigörelsepolitik för den högre\r\nutbildningen hade tre komponenter: att frigöra de\r\nstatliga högskolorna från regeringens och\r\nriksdagens detaljinflytande, att ge\r\nexamensmöjligheter till helt fria högskolor och att\r\nomvandla två statliga högskolor i stiftelseform. De\r\nförsta två stegen är redan tagna. Nu återstår det\r\ntredje.</pre><pre>Av Bengt Silfverstrands inlägg inser jag att han dess\r\nvärre ännu inte, trots den tid som har gått sedan\r\nreformstrategin presenterades, har förstått vad\r\nregeringen egentligen talar om. Det har aldrig varit\r\nregeringens avsikt att med varje tredjedel av benen\r\ni reformstrategin mäta i antal högskolor. De tre\r\ndelarna i reformstrategin hänger samman så till\r\nvida att de förstärker varandra oavsett hur många\r\nhögskolor som finns i den ena eller den andra\r\nkategorin.</pre><pre>Dess värre förefaller det Bengt Silfverstrand sade\r\nhär i kammaren för en stund sedan -- livligt\r\nunderstödd av Björn Samuelson -- visa att vi ännu\r\ninte har nått varandra ens i fråga om att förklara\r\nvari det innersta syftet med den reform som\r\nregeringen nu genomför faktiskt ligger.</pre><pre>Bengt Silfverstrand försöker att leda i bevis något\r\nslags uppläggning av stiftelsehögskolorna som vore\r\nde statliga, när själva syftet med reformen är att\r\nskapa många olika associationsformer och låta\r\nmångfalden förstärka systemet i dess helhet. Jag\r\nbörjar misstänka att själva kärnan till\r\nmotsättningen i denna debatt egentligen ligger i\r\nBengt Silfverstrands och Björn Samuelsons\r\noförmåga att förstå värdet av mångfaldiga lösningar\r\npå den högre utbildningens utmaningar.</pre><pre>Emellertid är Bengt Silfverstrand nog\r\ninternationellt sett ett unikum i detta hänseende.\r\nNär jag talar med Bengt Silfverstrands partivänner\r\nute i världen förstår de. De driver ofta en linje som\r\ni detta hänseende är mer radikal än min. Jag hoppas\r\natt inte Bengt Silfverstrands partikamrat och min\r\nkollega, den holländske utbildningsministern Jo\r\nRitzen, misstycker om jag säger att han har varit en\r\nav mina främsta inspirationskällor. Men Bengt\r\nSilfverstrand förstår inte det som för Jo Ritzen är\r\nalldeles självklart, nämligen att monpoliserade\r\nutbildningssystem bryter sönder det personliga\r\nförhållandet mellan student och lärosäte.</pre><pre>Stiftelsehögskolorna säkrar den frigörelse av hela\r\nutbildningssystemet som regeringen avser att\r\nuppnå. Stiftelsehögskolornas frigörelse är bra för\r\ndem. Det har de högskolor som nu deltar i de\r\nslutgiltiga diskussionerna vittnat om. Den är också\r\nbra för hela högskolesystemet. Dessa skolor tillför\r\nen vitalitet just för att de är olika. Därmed kan de\r\nfrämja inte bara sin egen utan i minst lika stor\r\nutsträckning övriga universitets och högskolors\r\nutveckling.</pre><pre>Men, fru talman, förändringarna och motiven för\r\ndem går längre än så. Vi vet att utbildningssystem\r\nmed mångfald bättre tillgodoser krav på hög\r\nkvalitet än vad monopoliserade system gör. Likväl\r\när det inte bara detta som motiverar de\r\nförändringar som regeringen just nu vill\r\ngenomföra. Nej, det finns ett kompletterande\r\nmotiv, som har att göra med universitetens och\r\nhögskolornas roll i vårt samhälle, t.ex.\r\nuniversitetens roll som självständiga kulturhärdar\r\noch kritiska motkrafter, också gentemot staten.\r\nDessa motkrafter har sitt ursprung i den\r\nakademiska traditionen, i de ideal och i den\r\nbildning som denna tradition genom århundraden\r\nhar vårdat.</pre><pre>När Bengt Silfverstrand bara har en fnysning till\r\növers för traditionerna från Bologna och Berlin,\r\nförstår jag att vi har svårt att nå varandra i en syn\r\npå universitetens roll i samhället; en roll som går\r\nutöver uppgiften att utbilda ungdomar för\r\nkommande yrkesverksamhet.</pre><pre>Till slut, fru talman, vill jag ge några kommentarer\r\ntill ytterligare ett par frågor som herrar\r\nSilfverstrand och Samuelson har tagit upp i\r\ndebatten. Jag ber fru talman och kammaren om\r\nursäkt om jag -- om inte annat för protokollets\r\nskull -- tvingas upprepa några av de ting som jag\r\ntrodde var avklarade redan i förra veckans\r\nforskningsdebatt.</pre><pre>Socialdemokraterna satsar mer pengar på\r\nforskning, sade Bengt Silfverstrand, dessutom\r\nriktiga budgetmedel. Mitt svar är: Nej,\r\nsocialdemokraterna satsar inga budgetmedel.\r\nSocialdemokraterna satsar\r\nbudgetunderskottsmedel. Det är inga riktiga\r\npengar, Bengt Silverstrand. Det är vad som på\r\nengelska brukar kallas ''phoney money'', till\r\nskillnad från de riktiga pengar som riksdagen förra\r\nveckan anslog till forskningen.</pre><pre>Bengt Silfverstrand sade dessutom att pengarna är\r\npensionärenas, både de pengar som man förra\r\nveckan bestämde skulle gå till forskningen och de\r\nsom riksdagen i dag debatterar som kapital till\r\nstiftelsehögskolorna. Nej, Bengt Silverstrand, det\r\nhär var inte pensionärernas pengar förra veckan,\r\noch det är inte pensionärernas den här veckan\r\nheller. Det är pengar som den socialdemokratiska\r\nriksdagsmajoriteten för tio år sedan, i hård\r\nkonfrontation med svenska folket, bestämde sig för\r\natt stjäla från Sveriges företagare och\r\nskattebetalare. Det är dessa pengar som nu satsas\r\npå högre utbildning och forskning.</pre><pre>Bengt Silfverstrand var i en replik till Ann-Cathrine\r\nHaglund bekymrad över att hon såg socialistiska\r\nhydror vandra runt i debatten. Jag såg Bengt\r\nSilfverstrand förra veckan, och det räckte för mig.\r\nHans kommentar då var nämligen att det största\r\nproblemet med löntagarfonderna var att de inte var\r\nsocialistiska nog!</pre><pre>Ett tredje påpekande som Bengt Silfverstrand\r\ngjorde var att det inte var realistiska bedömningar\r\nsom låg bakom de högskolor som enligt förslaget nu\r\nskall bildas. Mitt svar till Bengt Silfverstrand i\r\ndenna del är detsamma som mitt svar till honom i\r\nutbildningsutskottets utfrågning: Bestäm er nu för\r\nen gångs skull om det är för mycket eller för litet\r\npengar som ni anser att riksdagsmajoriteten är\r\nberedd att satsa på stiftelsehögskolorna!</pre><pre>Och så var det det här med nattmössan och\r\nHandelshögskolan, fru talman. Bengt Silfverstrand\r\nhävdade i ett storstilat försök att föra kammaren\r\nbakom ljuset att Handelshögskolan var en skola\r\nsom hade myndighetsuppgifter. På det sättet\r\nförsökte han få kammaren att tro att\r\nHandelshögskolan minsann lever under de villkor\r\nsom gäller för den statliga högskoleverksamheten i\r\növrigt. Så är det -- vilket Bengt Silfverstrand\r\nsäkerligen vet -- inte alls. Den myndighetsutövning\r\nsom Bengt Silfverstrand hänvisade till är en liten\r\npost som handlar om utdelande av\r\ndoktorandbidrag. I denna begränsade del är\r\nHandelshögskolan enligt särskild lagstiftning\r\nutrustad med myndighetsbefogenheter. I alla\r\növriga delar följer man ett civilrättsligt avtal, som\r\nenligt riksdagens beslut i denna del undertecknades\r\nav regeringen och Handelshögskolan förra veckan.</pre><pre>Så, fru talman, till sist några ord till Björn\r\nSamuelson. Vad säger jag till de övriga\r\nhögskolorna? Mitt svar är: Stimuleras av\r\nmångfalden! Känn spänningen och tjusningen i att\r\nfå bryta era synpunkter och få spänna er båge i\r\nfruktbärande, stimulerande och utvecklande utbyte\r\nmed högskolor som har annan huvudman än ni!</pre><pre>Anf. 75  BENGT SILFVERSTRAND (s)\r\nreplik:</pre><pre>Fru talman! Enligt protokollet från förra veckans\r\ndebatt beskyllde Per Unckel inte mig för att tala i\r\nnattmössan i torsdags. Däremot sade han att jag var\r\nen hederlig karl som vågade erkänna att\r\nlöntagarfonderna var bra. Det tackade jag för, och\r\ndet gör jag än en gång.</pre><pre>Per Unckel hänvisade till sin holländske kollega.\r\nVad den holländske kollegan -- möjligen var han\r\nockså partivän till mig; det uppfattade jag inte\r\nriktigt -- än har åstadkommit så har han definitivt\r\ninte skapat en enda stiftelse med hjälp av de\r\nholländska pensionärernas pengar. Beskyll honom\r\ninte för det!</pre><pre>Jag står för vad jag sade om Handelshögskolan.\r\nSom LO:s rättsskyddsjurist framhöll har\r\nHandelshögskolan myndighetsuppgifter. Per\r\nUnckel nämnde själv exempel på detta. Jag sade\r\nockså att offentlighetsprincipen delvis gäller för\r\nHandelshögskolan. Jag står för det också. Det finns\r\ningen anledning att ta tillbaka någonting.</pre><pre>Handelshögskolan i Stockholm skiljer sig\r\nväsentligt -- medge det, Per Unckel -- från de nu\r\ntilltänkta, med statliga pensionsmedel\r\nhelprivatiserade stiftelsehögskolorna. Den\r\nväsentligaste skillnaden är att staten här går in och\r\nsvarar för praktiskt taget hela kapitalet. I\r\nHandelshögskolan har man från näringslivets sida\r\nvisat den vidsynen och det intresset att man också\r\nhar varit beredd att satsa där. Varför, Per Unckel,\r\när det svenska näringslivet inte berett att från\r\nbörjan gå in i ett samarbete om\r\nstiftelsehögskolorna? Varför skall det\r\nnödvändigtvis till allmänna medel, pensionsmedel\r\noch statliga garantier för fastigheterna?</pre><pre>Det sista jag vill ta upp i den här repliken är vår\r\nsatsning över budgeten. Det går bra för Per Unckel\r\natt plocka fram de papperen. Möjligen har han\r\nassistenter som kan hinna få fram dem; vi kanske\r\nt.o.m. kan göra en overheadbild och visa att vi i vår\r\nbudget faktiskt öronmärker 3 miljarder kronor för\r\nforskningsändamål. De är finansierade till sista\r\nkronan.</pre><pre>(Applåder)</pre><pre>Anf. 76  Utbildningsminister PER UNCKEL\r\n(m):</pre><pre>Fru talman! Låt mig gå baklänges: Det är ingen som\r\nhar ifrågasatt om Socialdemokraterna öronmärker\r\n3 miljarder kronor till forskning -- det står i er\r\nmotion. Det behöver vi inte göra några\r\noverheadbilder av. Vad som däremot inte står i er\r\nmotion är varifrån vi skall ta de 3 miljarderna. Det\r\nslutar med att det blir ett hål på 30 miljarder kronor\r\ni ert budgetalternativ. Det är klart att det inte är så\r\nmycket värt att det har stått 3 miljarder kronor i en\r\nforskningsproposition när det inte är fråga om\r\nverkliga pengar utan om en check utskriven på\r\nframtida generationer. Skillnaden mellan er och\r\noss, Bengt Silfverstrand, är att den här regeringen\r\nförsöker att betala så många räkningar som möjligt\r\nnu, medan ni skjuter det på framtiden.</pre><pre>I fråga om Handelshögskolan är Bengt\r\nSilfverstrand och jag uppenbarligen överens om\r\nvilket läget är, nämligen att det är en liten tårtbit\r\nav Handelshögskolans verksamhet som genom ett\r\nsärskilt riksdagsbeslut från 1976 är uttryck för\r\nmyndighetsutövning. Men Handelshögskolans\r\nordinarie verksamhet, precis som\r\nstiftelsehögskolornas, kommer att bedrivas i en\r\nprivaträttslig form. Därmed kan vi lägga\r\nfrågeställningen om Handelshögskolan i denna del\r\ntill handlingarna.</pre><pre>Ersättningen till Handelshögskolans studenter och\r\nersättningen till studenterna vid KTH, Chalmers\r\noch högskolan i Jönköping i stiftelseform, kommer\r\natt utdelas på exakt samma principiella grunder och\r\nefter samma tal. Skillnaden ligger i att vi därutöver\r\nhar velat säkerställa tillskapandet av den nya\r\nmångfalden genom att använda de pengar som den\r\nsocialdemokratiska regeringen på 80-talet bestal\r\nSveriges företagare och skattebetalare på till ett\r\nförnuftigt ändamål. Jag tror att det är många i den\r\nborgerliga majoriteten som känner stolthet över att\r\nfå använda löntagarfondspengarna till någonting så\r\nkonstruktivt.</pre><pre>Så till frågeställningen om den holländske\r\nministern. Han har säkerligen inte inrättat några\r\nstiftelsehögskolor med hjälp av pensionspengar.\r\nDet är det ingen som gör i Sverige heller, så i detta\r\nhänseende är vi alldeles lika. Men vad Jo Ritzen,\r\ntill skillnad från Bengt Silfverstrand, har är en\r\nglödande förståelse för behovet av en mångfald av\r\nhögskolor med olika huvudmän. Jo Ritzen går\r\nt.o.m. så långt att han med statliga medel\r\nsubventionerar bokförlag för att upplysa\r\nstudenterna om skillnaden mellan de olika\r\nhögskolorna, för att öka studenternas\r\nvalmöjligheter och högskolornas förmåga till\r\nfruktbar konkurrens med varandra. Den filosofin\r\nligger ljusår bortom den som Bengt Silfverstrand\r\nhittills har förmått sig att anlända till.</pre><pre>Till slut, fru talman: Jag beklagar om Bengt\r\nSilfverstrand inte hade nattmössan på sig enligt\r\nprotokollet från förra veckan. Nu är den neddragen\r\növer ögonen.</pre><pre>Anf. 77  BENGT SILFVERSTRAND (s)\r\nreplik:</pre><pre>Fru talman! Då är den nog ganska genomskinlig --\r\ndet är nämligen mycket lätt att genomskåda Per\r\nUnckels retorik.</pre><pre>Det står klart och tydligt när det gäller\r\npensionsfonderna att de fem som nu förskingras\r\nomfattas av precis samma regler som fjärde och\r\nfemte AP-fonden. Per Unckel sade fantastiskt nog\r\natt man genom löntagarfonderna har bestulit\r\nlöntagare, företagare och medborgare på pengar\r\noch att fonderna därför skall avskaffas. Samma sätt\r\natt ta ut resurser förekommer i fjärde och femte\r\nAP-fonden. Frågan är då berättigad: Hur länge får\r\nde socialistiska fjärde och femte AP-fonderna vara\r\ni fred för Per Unckels och andra borgerliga\r\nregeringsledamöters klåfingrighet?</pre><pre>Byråkrati och centralism, talade Per Unckel om.\r\nPer Unckel ger sken av att vi skulle stå ensamma\r\npå den här barrikaden. Det gör vi sannerligen inte.\r\nMan är lika förvånad i högskolevärlden i stort som\r\nvi är inom det socialdemokratiska partiet -- ja, ännu\r\nmer förvånad, skulle jag vilja säga. Så här uttrycks\r\ndet av Lennart Andersson, rektor i Karlstad: Med\r\ndet nya systemet, alltså den nya högskolelagen och\r\nden nya högskoleförordningen, skapas omfattande\r\nmöjligheter till lokal profilering och till konkurrens\r\nmellan högskolorna. Jag kan inte se att en ökad\r\nmångfald grundad på olika ägandeformer på något\r\nsätt är nödvändig för att skapa förutsättningar för\r\nkreativitet och utveckling. -- Det kan inte vi heller.</pre><pre>Vi socialdemokrater har varit beredda att gå vidare\r\nmed att ytterligare förändra högskolelagen och\r\nhögskoleförordningen, men på ett likvärdigt och\r\ndemokratiskt sätt, så att alla får möjlighet att\r\nomfattas av den nya friheten.</pre><pre>Det har funnits en stor förståelse och en stark\r\nrespons för vårt synsätt också på Chalmers och\r\nKTH. Det är först sedan Per Unckel för att inte\r\nförlora hela spelet sade ''Ni behöver inte säga ja till\r\nstiftelser, det räcker att ni säger ja till fortsatta\r\nförhandlingar'' som vi kan fortsätta att driva frågan\r\ni långbänk.</pre><pre>Sven Erlander, rektor för Linköpings universitet,\r\nfrågade varför regeringen först genomför ett\r\nresurstilldelningssystem som för Linköpings del\r\ninnebär en förlust på 25 miljoner kronor och\r\nsamtidigt ökar resurstilldelningen med ett antal\r\nmiljoner kronor till vissa utvalda högskolor. Om\r\nman tror på stiftelsehögskolornas inneboende\r\ndynamik, vilken Unckel hela tiden har talat sig\r\nvarm för, kan jag lika litet som Sven Erlander förstå\r\nvarför man också måste ha långsiktiga garantier för\r\nextra medel om man inte kan stå på egna ben.</pre><pre>Fru talman! Jag vill slutligen säga att det i\r\nMorgonekot talades om att Finansdepartementet\r\nnu har bekräftat att klyftorna i det svenska\r\nsamhället har ökat. Nu har vi också fått en\r\nbekräftelse på att den borgerliga majoriteten med\r\nNy demokratis hjälp vill genomföra ett system som\r\ninnebär att klyftorna kommer att öka också i\r\nUtbildningssverige.</pre><pre>Anf. 78  Utbildningsminister PER UNCKEL\r\n(m):</pre><pre>Fru talman! Min vana trogen fortsätter jag nedifrån\r\noch upp. Sven Erlander må ha sagt att han\r\nförlorade pengar, men det gör ingen. Riksdagen\r\nfattade ett beslut för ett par veckor sedan som\r\ngrundades på att ingen av dagens högskolor\r\nförlorar en enda krona på det nya\r\nresurstilldelningssystemet.</pre><pre>På Chalmers skulle man enligt Bengt Silfverstrand\r\nvara tveksam till stiftelsebildning. Det är nog dags\r\natt dra upp nattmössan åtminstone något, Bengt\r\nSilfverstrand. Det senaste halvåret har stödet för\r\nstiftelsebildning bara blivit större på Chalmers. Ett\r\nentydigt besked från Chalmers styrelse --\r\nvisserligen med två reservanter, det medges gärna --\r\ninnebar att man var villig att övergå i stiftelseform\r\nom vissa bestämda villkor kunde uppfyllas. Jag har\r\noffentligen nu och tidigare sagt att jag inte ser några\r\nsvårigheter att uppfylla de kraven.</pre><pre>Bengt Silfverstrand hänvisar till högskolor i det\r\noffentliga systemet där man inte förstår varför inte\r\nmångfalden skulle kunna förstärkas inom systemet.\r\nJag beklagar att det fortfarande finns en del\r\nupplysningsarbete att göra i frågan om hur ett\r\nuniversitetssystem som säkrar dynamiken verkligen\r\nser ut. Det är bara 20 år sedan en riksdagsmajoritet\r\nhär i kammaren bestämde sig för att centraldirigera\r\nhela det svenska högre utbildningssystemet. Det\r\nvar teoretiskt möjligt att upprätthålla friheten om\r\nriksdagsmajoriteten hade medgivit det. Problemet\r\när att högskolorna, om de alla är statliga och lyder\r\nunder samma regler, också är i händerna på vad\r\nriksdagsmajoriteten skulle tänkas vilja göra.</pre><pre>I arvet från Berlin och Bologna, Bengt\r\nSilfverstrand, ligger förpliktelsen att en\r\nriksdagsmajoritet inte skall kunna centralstyra\r\nuniversiteten. Om den gör det kan universiteten\r\ninte fylla sin roll som kritiska motvikter till en aldrig\r\nså demokratisk statsmakt.</pre><pre>Bengt Silfverstrand säger att han inte är ensam om\r\nsin kritik av regeringen. Nej, han har\r\nkommunisterna med på vagnen också, och det gör\r\ninte att jag tycker att argumenten blir starkare.</pre><pre>Sist och slutligen, fru talman, vill jag ta upp den\r\nevinnerliga diskussionen om pensionärernas\r\npengar. Ni socialdemokrater tågade under fanorna\r\nhär utanför för tio år sedan, och LO-tidningen\r\npublicerade en numera berömd ledare med\r\nrubriken ''Successivt tar vi över''. Var inte avsikten\r\ndå, vilket Bengt Silfverstrand medgav för bara\r\nnågra dagar sedan här i kammaren, att använda\r\nlöntagarfonderna för att socialisera det svenska\r\nnäringslivet? Det som sedan hände var att också ni\r\nupptäckte att valförlusterna blev för smärtsamma\r\noch att folket inte ville ha fondsocialismen. Då\r\ndöpte ni om maktövertagandet till att gälla\r\npensionspengar, för vem var egentligen emot\r\npensionärer och pensioner?</pre><pre>Faktum i målet kvarstår. De löntagarfonder som av\r\ntekniska skäl lagts in i AP-fondsystemet avvecklar\r\nvi nu, därför att de aldrig någonsin har varit\r\navsedda att ha någonting med pensionerna att göra.</pre><pre>Talmannen anmälde att Bengt Silfverstrand\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 79  BJÖRN SAMUELSON (v) replik:</pre><pre>Fru talman! Utbildningsministern säger att\r\nregeringen går från ett byråkratiserat och\r\ncentraliserat system när det gäller högskolan och\r\nutbildningspolitiken. Jag delar nog inte den\r\nuppfattningen. Det första Per Unckel gjorde var att\r\nlägga ned en myndighet och inrätta två nya på\r\nhögskolans område.</pre><pre>Läs de betänkanden som kommer från utskottet,\r\noch läs propositionerna! Ni detaljreglerar i procent\r\ngentemot t.ex. kommuner. Per Unckel säger att\r\nregeringen går ifrån ett socialistiskt system. Ni har\r\nju snart förstatligat varenda bank i detta land!</pre><pre>I er iver att styra detaljreglerar ni. Läs nästa\r\nbetänkande som vi skall fatta beslut om. Där talar\r\nni om för kommunerna exakt på vilken nivå\r\nskolbidragen skall ligga, i stället för att överlåta till\r\ndem själva att fatta besluten. Vad är det i\r\nhögskolelagen, Per Unckel, som förhindrar de\r\nandra högskolorna att leva upp till de kvalitetskrav\r\nsom vi ställer här i riksdagen?</pre><pre>Anf. 80  Utbildningsminister PER UNCKEL\r\n(m):</pre><pre>Fru talman! Anklagelsen att jag är en mästare i att\r\ncentralisera den högre utbildningen har jag faktiskt\r\ninte hört tidigare. Jag tror att den kan passera som\r\nen litet väl snabb replik i en riksdagsdebatt.</pre><pre>Vi är ju faktiskt, vilket Bengt Silfverstrand\r\npåpekade tidigare, på väg att frigöra högskolorna\r\nså att det blir svårare för den politiska makten att\r\ncentralisera den högre utbildningen på nytt.\r\nDärigenom säkerställs förutsättningarna för den\r\ntyp av överenskommelser mellan studenter och\r\nhögskola som jag tidigare talade om. Makten flyttas\r\nhärifrån -- från Utbildningsdepartementet -- ut till\r\nstudenter och till de akademiska lärarna som sluter\r\növerenskommelser om hur studentens utbildning\r\nskall läggas upp.</pre><pre>Stiftelsehögskolorna säkerställer dessutom att\r\ndenna förändring av den högre utbildningens\r\nvillkor blir bestående, i enlighet med de traditioner\r\nsom jag tidgare har talat om och som går tillbaka till\r\nuniversiteten i Berlin och Bologna. Jag förstår inte,\r\nBjörn Samuelson, hur detta skulle kunna ses som\r\nett exempel på att vi centraliserar det svenska\r\nutbildningsväsendet.</pre><pre>Anf. 81  BJÖRN SAMUELSON (v) replik:</pre><pre>Fru talman! Det är ju inte så, Per Unkel, att det blir\r\nmindre byråkrati bara för att ni överför två\r\nhögskolor till stiftelseform. Det står i propositionen\r\natt det skall vara ramavtal, lagar, kontrakt och\r\nförordningar. Jag förstår inte hur Per Unckel kan få\r\ndet till att det rör sig om en avbyråkratisering.</pre><pre>Anf. 82  Utbildningsminister PER UNCKEL\r\n(m):</pre><pre>Fru talman! Jag förstår att Björn Samuelson inte\r\nförstår. Det beklagar jag.</pre><pre>Hela den reform som regeringen har föreslagit och\r\nsom vi nu diskuterar den sista delen av syftar till att\r\nöka mångfalden av utbildningsanordnare med\r\nuppgifter inom den högre utbildningen. I\r\nmångfalden ligger inflytandet och makten för den\r\nenskilde studenten. I mångfalden ligger\r\nförsäkringen mot att vara utelämnad till en enda\r\nhuvudman som, om denna huvudman så får för sig,\r\nkan diktera innehållet i detalj. Det gjorde en\r\nföregående riksdag under 1970-talet.</pre><pre>Genom olika huvudmän säkerställs\r\nvalmöjligheterna, kvaliteten och uppgiften att\r\nfungera som kritisk motvikt. Detta är denna\r\nreforms innebörd. Jag lovar, Björn Samuelson, att\r\nde ramavtal och de villkor i övrigt varmed denna\r\nfrihet skall förknippas kommer att vara till\r\nytterlighet klara, enkla och därmed mycket\r\nobyråkratiska. Jag tvivlar på att en högskola annars\r\nskulle vara beredd att gå in i den nya friheten, som\r\nnågon talare påpekade tidigare här i kammaren.\r\nVem vill byta riksdagens och regeringens byråkrati\r\nmot en egen? Däremot vill många byta riksdagens\r\noch regeringens detaljinflytande mot en möjlighet\r\natt förverkliga sina egna ambitioner.</pre><pre>Fru talman! Får jag till slut säga i detta replikskifte\r\natt om riksdagen fattar beslut i enlighet med\r\nregeringens förslag går vi nu in i de kommande\r\nprocesserna för att förverkliga idéerna. Vi skall\r\nomdelbart gå i författning om villkoren för\r\nhögskolan i Jönköping och preliminärt den 16\r\nseptember fatta beslut om vilken av de båda\r\nhögskolorna KTC eller CTH som är mest aktuell\r\nför stiftelsebildning. Dessförinnan kommer\r\nrepresentanter för dessa båda högskolor att\r\ninbjudas att presentera sina ambitioner om hur de\r\nvill förverkliga sina ideal i händelse av att just deras\r\nhögskola utväljs för stiftelseform.</pre><pre>Anf. 83  LENA HJELM-WALLÉN (s):</pre><pre>Fru talman! I dag kommer en riksdagsmajoritet\r\nmed all sannolikhet att ta 11 700 miljoner kronor\r\nfrån pensionssystemet för att finansiera helt andra\r\nändamål. Detta möjliggörs genom ändring i lagen\r\nmed reglemente för AP-fonden och syftet är att\r\nfinansiera de stiftelser för forskning som riksdagen\r\nbeslutade om i fredags samt stiftelsebildning av två\r\nhögskolor. De medel som regeringen använder är\r\nenligt gällande lag avsatta för att trygga\r\npensionsutbetalningar för landets löntagare och\r\npensionärer, vad Per Unckel än säger när han\r\nunderkänner av riksdagen stiftad lag.</pre><pre>Detta utbildningsutskottsbetänkande handlar alltså\r\nbara till en mindre del om egentlig\r\nutbildningspolitik. Större delar handlar i stället om\r\nandra frågor:</pre><pre>Det gäller den allmänna synen på privatisering och\r\ninnebörden av konkurrensneutralitet, det\r\nkonstitutionellt tveksamma i att avtalsbinda\r\nkommande riksdagar i 15 år framöver, finansiering\r\nav denna privatiseringsaktion genom medel som\r\nskall garantera pensionsutbetalningar samt svek\r\nmot den uppgörelse som regeringen träffade i\r\nhöstas med socialdemokraterna.</pre><pre>Jag kommer huvudsakligen att uppehålla mig vid\r\nde senare frågorna.</pre><pre>Fru talman! När den historiska\r\nkrisöverenskommelsen träffades i höstas mellan\r\nregeringen och Socialdemokraterna var det för oss\r\nen mycket viktig fråga att vi fick regeringen att\r\nacceptera att upphöra med sina planer på bl.a. att\r\nskingra löntagarfondsmedlen ur AP-fonden. Dessa\r\nmedel skulle kvarstanna inom AP-fonden och\r\nfortsätta utgöra garanti för framtida\r\npensionsutbetalningar.</pre><pre>Regeringen valde dock att i direkt strid med det\r\nman var överens om i september att lägga fram de\r\nförslag som riksdagen i dag skall ta ställning till. Att\r\npå ett så flagrant sätt bryta mot en ingången\r\növerenskommelse är ett nederlag för hederligheten\r\ni politiken.</pre><pre>Vid torsdagens forskningsdebatt påstod\r\nutbildningsminister Per Unckel att det var den\r\nlyckligaste dagen i hela hans politiska liv. Lyckan\r\nberodde på att löntagarfonderna skulle utplånas.</pre><pre>Per Unckels uttalande är avslöjande som den\r\nslutliga bekräftelsen på vad vi hela tiden anat och\r\nsagt. Den unckelska lyckan och stoltheten rör inte\r\ninsatser för forskning och högre utbildning. Nej,\r\nkänsloutbrottet gällde rätt och slätt att få göra slut\r\npå löntagarfondsmedlen. Att skaffa finansiering till\r\nviktiga områden som högskola och forskning med\r\nså grumliga motiv är att göra dessa verksamheter en\r\nstor otjänst.</pre><pre>Fru talman! Eftersom vi Socialdemokrater ser med\r\nstort allvar på detta brott mot höstens uppgörelse\r\nvill jag redogöra för det skedda.</pre><pre>Den 20 september 1992 ingicks alltså en\r\növerenkommelse mellan företrädare för\r\nregeringspartierna och Socialdemokraterna.\r\nDärvid överenskoms beträffande\r\nlöntagarfondsmedlen att den beslutade utdelningen\r\nav sparpremier ur Fond 92/94 inom AP-fonden\r\nskulle avbrytas och att de medel som avsatts för\r\ndetta skulle återföras till AP-fonden.</pre><pre>Efter en direkt vädjan från statsminister Carl Bildt\r\ntill Ingvar Carlsson om att man skulle avsätta ett\r\nbelopp från löntagarfondsmedel för forskning,\r\neftersom det enligt Carl Bildt inte fanns några\r\nbudgetmedel för detta för det kommande treåriga\r\nforskningsprogrammet, accepterade Ingvar\r\nCarlsson att överväga ett mindre belopp som\r\ntillskott till detta program. Detta skulle kunna ske\r\nunder förutsättning att parterna blev överens om\r\nforskningspolitiken. I överenskommelsen\r\nåterspeglas detta i lydelsen: ''Frågan om att stödja\r\nforskning med löntagarfondsmedel skulle vara\r\nföremål för samråd mellan parterna''.</pre><pre>På dessa villkor slöts alltså överenskommelsen.</pre><pre>Statsminister Carl Bildt accepterade alltså att,\r\nsedan utdelningen av sparpremier avbrutits,\r\nåterstående löntagarfondspengar skulle kvarstanna\r\ni AP-systemet. Denna statsminister Carl Bildts\r\nuppfattning bekräftades också av honom i en\r\nintervju under en presskonferens på kvällen den 20\r\nseptember. Intervjun sändes i radions morgoneko\r\ndagen därpå.</pre><pre>Trots detta fortgick arbetet på en särskild\r\nproposition för att med löntagarfondsmedel ge stöd\r\ntill forskning och stiftelsebildning på högskolans\r\nområde som om ingenting hade hänt.</pre><pre>Torsdagen den 11 februari 1993 fattade regeringen\r\nbeslut om att 10 miljarder kronor skulle tas ur AP-\r\nfondens löntagarfondsmedel för forskning.</pre><pre>Nästan en vecka senare, den 15 februari,\r\növerlämnades den beslutade propositionen till den\r\nsocialdemokratiska riksdagsgruppen. Dagen därpå\r\nägde ett informationsmöte rum mellan\r\nföreträdarna för Socialdemokraterna och\r\nregeringssidan.</pre><pre>Någon diskussion i sak ägde inte rum. Från\r\nregeringens sida hade man tydligen inte avsikten att\r\nsamråda, regeringen hade ju redan fattat sitt beslut\r\natt -- i strid med överenskommelsen med\r\nSocialdemokraterna -- fortsätta plundra\r\npensionsfonden.</pre><pre>Fredagen den 19 februari överlämnade vi den\r\nsocialdemokratiska reaktionen på den information\r\nvi erhållit. Vi förklarade där att vi, i linje med\r\növerenskommelsen mellan Carl Bildt och Ingvar\r\nCarlsson, var beredda att låta en begränsad del av\r\nde tidigare löntagarfondernas medel bidra till\r\nfinansiering av det forskningspolitiska\r\ntreårsprogrammet under förutsättning att vi blev\r\növerens om inriktningen av programmet.</pre><pre>Det belopp vi kunde tänka oss var avkastningen på\r\nde medel som räddades kvar i fondsystemet genom\r\natt utdelningen till allemansfondsspararna\r\nupphörde, enligt överenskommelsen. Vi såg detta\r\nsom ett extra tillägg utöver en normal finansiering\r\nav forskningsprogrammet över statsbudgeten. Vi\r\nkonstaterade även att regeringens ambitionsnivå\r\nför forskningen för den kommande treårsperioden\r\nvar för låg. Forskningen borde tillföras minst 3\r\nmiljarder kronor mer under kommande\r\ntreårsperiod än innevarande period.</pre><pre>På dessa våra synpunkter om\r\nforskningsfinansiering fick vi inget gehör från\r\nregeringen. Inte ens ett kommatecken ändrades i\r\nden redan förtryckta propositionen som\r\noffentliggjordes tre dagar senare. Att kalla detta\r\nsamråd är att helt sakna insikt om innebörden av\r\ndetta ord.</pre><pre>Om forskningsfrågor i övrigt ägde över huvud taget\r\ningen diskussion rum. Vi fick för övrigt tillgång till\r\nden forskningspolitiska propositionen först efter\r\ndet att den offentliggjorts. Allt tal om samråd kring\r\nforskning är falskt.</pre><pre>När vi går vidare på denna regeringspolitikens\r\nskändliga väg kommer vi till torsdagen den 1 april\r\n1993. Denna dag fattade regeringen beslut om\r\npropositionen Högskolor i stiftelseform.</pre><pre>Det nödvändiga kapitalet, 1,7 miljarder kronor, för\r\natt man skulle kunna överföra två statliga\r\nhögskolor i stiftelseform skulle återigen tas från\r\nAP-fonden och en lagändring skulle göras i\r\nreglementet för Allmänna pensionsfonden. Genom\r\ndenna lagändring legaliserar regeringen formellt\r\ntilltaget att överföra medel från Allmänna\r\npensionsfonden till forskningsstiftelser och\r\nstiftelsehögskolor.</pre><pre>De tidigare avtalsbrotten mot höstens uppgörelse\r\nkröntes nu med fullträffen att använda\r\npensionsmedlen för privatisering av statliga\r\nhögskolor, något som över huvud inte fanns med i\r\ndiskussionen vid överenskommelsen i september.</pre><pre>Denna privatisering blir dyr för skattebetalare och\r\nframtida pensionärer. Det är inte nog att\r\nregeringen ger ifrån sig statlig förmögenhet i form\r\nav byggnader och mark till privata stiftelser och\r\ndessutom förskingrar fondmedel från\r\npensionssystemet. Därtill utlovas statligt\r\ndriftbidrag för utbildning och forskning under 15 år,\r\nett beslut som är så konstruerat att det är en\r\nomöjlighet för kommande riksdagar att ändra på.</pre><pre>Det denna operation leder till är att det som\r\nprivatiseras är inflytandet och beslutsrätten, medan\r\ndet statliga ansvaret som finansiär kvarstår.</pre><pre>Fru talman! Om regeringen föreslagit att antalet\r\nprivata högskolor skulle utökas hade vi kunnat föra\r\nen normal politisk diskussion om vad vi anser vore\r\nbäst ur ideologiska och praktiska utgångspunkter.\r\nMen regeringen valde medvetet att gå till\r\nkonfrontation.</pre><pre>Det gällde då för regeringen att hålla korten så tätt\r\nintill bröstet att normal analys av beslutsunderlag\r\noch remiss undveks. Inga utanför kretsen av\r\nintressenter har fått delta i beredningsprocessen.\r\nHelt följdriktigt nekades också den remissomgång\r\nsom vi krävde i utbildningsutskottet och som en\r\nutskottsminoritet enligt riksdagsordningen har rätt\r\ntill.</pre><pre>Konfrontation och arrogans är det som helt väglett\r\nregeringspartierna fram till dagens beslut. Därför\r\nhandlar dagens debatt inte bara om\r\nforskningsstiftelser, stiftelsehögskolor och\r\nlöntagarfondsmedel. Det handlar än mer om\r\nledande borgerliga politikers trovärdighet och\r\nheder. Förhistorien till dagens beslut är kantad av\r\nsvek och övertramp mot det demokratiskt\r\nanständiga. Det är trist och djupt allvarligt att den\r\nborgerliga regeringen på det här sättet hanterar\r\nhederlighet, etik och moral i politiken.</pre><pre>(Applåder)</pre><pre>I detta anförande instämde Carin Lundberg, Sten-\r\nOve Sundström, Monica Öhman, Ewa Hedkvist\r\nPetersen, Rinaldo Karlsson, Georg Andersson,\r\nNils-Olof Gustafsson, Elvy Söderström, Hans\r\nStenberg, Bo Holmberg, Inger Hestvik, Bengt-Ola\r\nRyttar, Per Erik Granström, Britta Sundin, Bo\r\nForslund, Karl Hagström, Margareta Israelsson,\r\nInger Lundberg, Rune Evensson, Ingvar Johnsson,\r\nLena Klevenås, Arne Kjörnsberg, Lahja Exner,\r\nSven-Gösta Signell, Birgitta Johansson, Lisbet\r\nStaaf-Igelström, Karl-Erik Svartberg, Lisbet\r\nCalner, Sverre Palm, Jan Bergqvist, Sten Östlund,\r\nInga-Britt Johansson, Anita Jönsson, Karin\r\nWegestål, Gunnar Nilsson, Bengt Silfverstrand,\r\nKaj Larsson, Nils T Svensson, Lars-Erik Lövdén,\r\nJan Andersson, Bo Bernhardsson, Ulla Pettersson,\r\nChrister Skoog, Yvonne Sandberg-Fries, Jan\r\nBjörkman, Börje Nilsson, Bengt Kronblad, Lena\r\nÖhrsvik, Lars Hedfors, Monica Widnemark,\r\nKrister Örnfjäder, Sonia Karlsson, Ingvar Björk,\r\nBerit Löfstedt, Inge Carlsson, Ingrid Andersson,\r\nMaj-Lis Lööw, Reynoldh Furustrand, Alf\r\nEgnerfors, Anita Johansson, Thage G Peterson,\r\nEva Johansson, Maj Britt Theorin, Sylvia\r\nLindgren, Lars Ulander, Owe Andréasson, Alf\r\nEriksson, Ingegerd Sahlström och Marianne\r\nCarlström (alla s).</pre><pre>Anf. 84  Utbildningsminister PER UNCKEL\r\n(m):</pre><pre>Fru talman! Det var väl en final på\r\nlöntagarfonderna som heter duga! På något sätt\r\nskulle det dock kännas rimligare att ha fått föra\r\nslutdebatten om löntagarfonderna med ett parti\r\nsom är berett att slåss med blanka vapen.</pre><pre>Varför kan ni inte -- alla ni som tågade under\r\nbaneren för bara tio år sedan för socialistiska\r\nlöntagarfonder -- säga som det är: att det smärtar er\r\natt dessa fonder, som ert parti tvangs att genomgå\r\nså mycket av väljarförluster för att genomföra, nu\r\navvecklas?</pre><pre>I stället blir löntagarfondsdebatten, fru talman,\r\nplötsligt en debatt om pensionärernas trygghet,\r\ntrots att varenda socialdemokrat i denna kammare\r\nsom kan någonting om pensionstrygghet vet att\r\ndessa frågor inte har någonting med varandra att\r\ngöra.</pre><pre>I nästa omgång blir avvecklingen av\r\nlöntagarfonderna till en fråga om politisk procedur.</pre><pre>Det hade hedrat er om ni hade tagit debatten för\r\nfondsocialismen öppet i stället för att skyla den i\r\ndenna typ av argument.</pre><pre>Får jag, fru talman, till Lena Hjelm-Wallén, bara\r\npåpeka att jag fortfarande känner lycka över att få\r\nmedverka till avvecklingen av löntagarfonderna.\r\nDet är alltid svårt att värdera vad det är i ens\r\npolitiska liv som känns allra mest stimulerande. Jag\r\nmåste dock medge att det för en borgerlig politiker\r\när svårt att finna någonting som tävlar hårdare om\r\ndetta än att få sätta p för socialism. Får jag\r\ndessutom göra det genom att stötta forskningen så\r\nkänner jag mig riktigt, riktigt belåten.</pre><pre>Det är alldeles riktigt, som Lena Hjelm-Wallén\r\nsäger, att vi mellan partierna överenskom om att\r\ndenna fråga skulle vara föremål för samråd. Precis\r\nsom Lena Hjelm-Wallén meddelar, och Bengt\r\nSilfverstrand för en vecka sedan förnekade, har\r\nalltså samråd ägt rum. Som jag påpekade redan\r\nförra veckan innebär samråd inte en utfästelse om\r\natt man blir ense.</pre><pre>Statsministern meddelade också i samband med att\r\nsamrådsförpliktelsen skrevs in, att pengarna skulle\r\nstanna kvar i AP-fonderna, men naturligtvis intill\r\ndess att riksdagen fattade sitt beslut om vad man\r\nskulle göra med dem.</pre><pre>Lena Hjelm-Wallén påpekade också alldeles riktigt\r\natt propositionen antogs, sannolikt den dag som\r\nLena Hjelm-Wallén har läst fram ur protokollet.\r\nVad hon också vet är att denna dag togs\r\npropositionen utom listan för att möjliggöra det\r\nsamråd med Socialdemokraterna som sedermera\r\nägde rum. Vid detta samrådsmöte, där bl.a. jag var\r\nnärvarande, ville socialdemokraterna inte föra\r\ndiskussion i sak. Man sade sig endast vilja ställa\r\nfrågor. Därefter ställde man frågor till vilka svaren\r\nstod att finna i det redan utsända materialet.</pre><pre>Vi blev en smula förbluffade över att\r\nsocialdemokratin då inte hade någon uppfattning.\r\nDet är alldeles korrekt, som Lena Hjelm-Wallén\r\nsäger, att man hade det några dagar senare, och då\r\nkonstaterade vi att uppfattningarna inte gick att\r\nförena. Det fanns två skäl. Det ena var att\r\nsocialdemokraternas ambitioner på\r\nforskningsområdet var för små. Regeringen ökar\r\nden totala forskningsvolymen över tre år med 4,5\r\nmiljarder kronor. Socialdemokraterna ökade den\r\nmed 3, till på köpet budgetunderskottspengar.\r\nDärutöver, fru talman, visade det sig, att\r\nsocialdemokraterna inte hade förstått poängen i\r\njust den typ av forskningsinsatser som\r\nlöntagarfondsmedlen skulle användas till, nämligen\r\natt promovera det allra bästa landet hade att\r\nerbjuda på forskningsområdet för att ge detta\r\nmöjlighet att nå genombrott i världsklass.</pre><pre>När vi, fru talman, fann att denna motsättning\r\nexisterade, tvangs vi dess värre notera att den\r\nenighet som jag gärna hade sett, såväl om\r\navvecklingen av löntagarfonderna som om\r\nforskningspolitiken, inte gick att uppnå. Då är det,\r\nprecis som jag sade i kammaren till Bengt\r\nSilfverstrand förra veckan, varje regerings\r\nskyldighet att fortsätta att regera.</pre><pre>Anf. 85  LENA HJELM WALLÉN (s)\r\nreplik:</pre><pre>Fru talman! Per Unckel ägnar sig åt ett orwellskt\r\nordvrängeri, där samråd blir diktat och där någon\r\nsorts fondsocialism är samma sak som garanti för\r\npensionsutfästelser.</pre><pre>Det går inte att komma ifrån att AP-fonden utgör\r\ngarantin för framtida pensionsutbetalningar. När\r\nfondkapitalet dräneras så avtar fondstyrkan.</pre><pre>När Per Unckel försöker hävda att AP-fonden inte\r\nhar någon relevans för framtida pensioner är detta\r\nrent nonsens. I så fall är min fråga: Vad tror Per\r\nUnckel att AP-fonden är till för? Varför stanna vid\r\natt dränera den på 20 miljarder? Det finns 400\r\nmiljarder i fonden. Vad är nästa steg, när man väl\r\nhar öppnat dammluckan?</pre><pre></pre><pre>Det är det här som gör att vi socialdemokrater har\r\nblivit så, milt sagt, irriterade och mycket allvarligt\r\noroade. En så slapp inställning till att garantera de\r\nframtida pensionerna får allvarliga konsekvenser\r\nför debatten om vilken pensionsålder vi skall ha --\r\ndet blir mycket svårt att förklara för människor\r\nvarför man skall höja pensionsåldern när det\r\ntydligen finns ett överskott av medel i\r\npensionsfonden. Den får också konsekvenser för\r\npensionsarbetsgruppens arbete. Detta försvårar\r\navsevärt deras arbete med att komma fram till\r\nnågot vettigt och gemensamt. Enligt min mening\r\nmåste vi socialdemokrater fundera över om det\r\nfinns någon anledning för oss att vara kvar i den\r\narbetsgruppen.</pre><pre>Därför menar jag att Per Unckel, när han är så\r\nordrik och ordvrängaraktig på det här området,\r\nändå är skyldig raka svar på just frågan om\r\npensionsfondens användning och hans syn på på\r\ndenna framöver.</pre><pre>När det gäller samråd verkar det som om Per\r\nUnckel levde i ett annat århundrade, där samråd är\r\nsamma sak som att överlämna besked och inte\r\nacceptera erinringar. Så här kunde tidigare\r\növerklassen hantera sina underlydande. Det är\r\nväldigt mycket av denna fläkt i hela den här\r\ndebatten, men det är fullständigt oacceptabelt i ett\r\nmodernt samhälle.</pre><pre>(Applåder)</pre><pre>Anf. 86  Utbildningsminister PER UNCKEL\r\n(m):</pre><pre>Fru talman! Nu börjar man från den socialistiska\r\nsidan plötsligt i alla fall i denna debatt använda ett\r\nordbruk som känns igen från den gamla klassiska\r\nidédebatten. Det blir inte mera sant för det.</pre><pre>I den Orwellska formuleringskonsten, fru Hjelm-\r\nWallén, konkurrerar emellertid regeringen med en\r\nalltför stark konkurrent. Att få löntagarfonderna\r\ntill att bli pensionärernas pengar är ett språkbruk\r\nsom George Orwell hade böjt sig i vördnad inför.</pre><pre>Själv är jag mera bekymrad över ett parti som inte\r\när karl eller kvinna för sin hatt.</pre><pre>Fru talman! Nu ber jag om ursäkt igen för att jag\r\nupptar kammarens tid med en debatt som vi första\r\ngången förde i förra veckan. AP-fondens syfte är,\r\nsom Lena Hjelm-Wallén så väl vet, att trygga\r\nskillnaderna mellan in- och utbetalningar i\r\npensionssystemet. Pensionssystemet är uppbyggt\r\nså, att det är den i dag arbetande generationen som\r\nbetalar den tidigare generationens pensioner. När\r\nvi i vår generation, som inte i dag är pensionärer,\r\nblir äldre kommer vi att bli beroende av att nästa\r\ngeneration arbetar för oss. Det leder till att den\r\navgörande frågan för pensionärernas trygghet\r\nligger i vår egen ekonomis utvecklingskraft. Inga\r\nfonder, hur stora de än är, klarar av att trygga ett\r\npensionssystem om ekonomin inte tillväxer. Då\r\ninträder frågan om det är sannolikt att ekonomin\r\nväxer mera så länge det socialistiska hotet i\r\nlöntagarfonderna hänger över Sveriges företagare,\r\neller om det är sannolikt att dessa är beredda att\r\ngöra en större insats för landet om det vet att de får\r\nförmånen att utveckla sina företag i en fri\r\nmarknadsekonomi.</pre><pre>Jag tror att Socialdemokraterna här i rikdagen,\r\nmöjligen tillsammans med LO, är de enda i detta\r\nsamhälle som tror att företagare gnetar mer ju\r\nstörre förlustrisken och socialiseringsrisken för\r\nderas företag är. Alltså: Vill man på allvar trygga\r\npensionärernas pengar, säkerställa att ekonomin\r\nväxer, då är man med och sanerar\r\nbudgetunderskottet och ger inte ut växlar på\r\nframtida generationer, då avecklar man\r\nsocialiseringshot mot företagen och säger i stället:\r\nVi uppskattar era insatser. Det, fru Hjelm-Wallén,\r\när regeringens politik. Den står i bjärt kontrast mot\r\nden som socialdemokraterna här i kammaren\r\nförespråkar. Därför är det bara regeringens politik\r\nsom har förusättningar att säkra dagens och\r\nmorgondagens pensionärers trygghet.</pre><pre>Anf. 87  LENA HJELM-WALLÉN (s)\r\nreplik:</pre><pre>Fru talman! Jag noterade att Per Unckel inte kunde\r\nge något svar på frågan om AP-fonden och om hur\r\nmycket ytterligare regeringen avser att dränera\r\nden. Varför var plötsligt de 20 miljarderna slut? Det\r\nkunde tydligen lika gärna ha blivit många, många\r\nmiljader ytterligare upp till de 400 miljarder som\r\nfinns i fonden. Detta gör att det meningsutbyte vi\r\nnu har är mycket allvarligt, om Per Unckel är\r\nrepresentativ för den regering han representerar.</pre><pre>Hur mycket Per Unckel än försöker att hävda\r\nmosatsen är självfallet AP-fonderna en del i\r\npensionssystemet som är till för att garantera de\r\nframtida pensionsutbetalningarna. Det var därför\r\ndet för vår del var så viktigt att vid\r\növerenskommelsen i höstas få slut på skingrandet\r\nav AP-fondsmedlen till det ena och det andra, och\r\natt de skulle förbli i pensionssystemet.\r\nÖverenskommelsen är otvetydig i detta avseende.\r\nRegeringen ägnar sig nu åt ett missbruk av det\r\nförtroende som man lägger i vågskålen när man\r\nträffar en sådan här överenskommelse. Detta är\r\nmycket allvarligt, både i sak och för politiken och\r\ndess anseende. För oss handlar detta om enkla\r\nhederskodex, att man skall stå vid sitt ord. Att\r\npensionsmedel finns inom AP-fonderna och att de\r\nskall vara till för just pensionärernas trygghet är för\r\noss självklarheter.</pre><pre>Det är inte bara så att regeringen här går emot vad\r\nman har skrivit under vid överenskommelsen, utan\r\nstatsminister Carl Bildt har dessutom på en direkt\r\nfråga om detta rörde sig om att återföra medel till\r\nAP-fondssystemet, svarat ordagrant: Svaret är ja.\r\nDetta sades vid en ekointervju som miljoner\r\nmänniskor hörde. Det går inte att komma runt\r\ndessa faktauppgifter, Per Unckel. När Per Unckel\r\nförsöker att slingra sig är det bara en skändlig väg\r\nsom får några ytterligare stenar efter kanten. Det\r\när, tycker jag, en trist upplösning av en\r\növerenskommelse som var historisk och vid vilken\r\ndetta var en så väsentlig fråga för oss\r\nsocialdemokrater.</pre><pre>Anf. 88  Utbildningsminister PER UNCKEL\r\n(m):</pre><pre>Fru talman! Detta är inte en trist upplösning av en\r\növerenskommelse från i höstas. Det är en för\r\nSocialdemokraterna trist upplösning av\r\nlöntagarfonderna. Säg som det är, Lena Hjelm-\r\nWallén! Det finns väl ingen anledning att, efter alla\r\ndessa år som ni har slagits för och lidit med dessa\r\nlöntagarfonder, förneka att det är detta som är\r\nkärnan. Eftersom vi vet att ingen, så länge ni\r\ndemonstrerade utanför Riksdagshuset här för tio år\r\nsedan, sade ett ord om pensionerna. Då var det\r\nmakten över företagen det gällde. Somliga talade\r\nhögre än andra. Bengt Silfverstrand blev besviken\r\npå grund av att socialdemokratin inte vågade gå lika\r\nlångt som han i sina ambitioner hade hoppats,\r\nvilket han påpekade så sent som i förra veckan. Det\r\nvar detta det handlade om.</pre><pre>Det är mycket ärligare att i politiken, oavsett om\r\nståndpunkter är obehagliga eller inte, säga som det\r\när. Alternativt kan man tänka sig att, om man inte\r\nlängre är beredd att stå för en åsikt vid dess rätta\r\nnamn, åsikten rimligtvis bör överges.</pre><pre>Som Lena Hjelm-Wallén påpekade finns det i dag\r\n400 miljarder kronor i AP-fonderna. I dag\r\ndiskuterar riksdagen 1,7 miljarder av dessa. Får jag\r\nfråga Lena Hjelm-Wallén -- jag tror att det är tredje\r\neller fjärde gången i de samlade riksdagsdebatter\r\nsom vi har ägnat oss åt under den senaste veckan --\r\nom hon verkligen tror att företagare gnetar på mera\r\nför att få i gång den ekonomiska tillväxten i Sverige\r\nom löntagarfonderna och socialiseringshotet\r\nhänger kvar, eller om hon möjligen kan förstå att\r\nen företagare blir mer initiativkraftig om han vet att\r\nhan får behålla frukterna av sitt arbete?</pre><pre>I sifferkombinationen 400 miljarder mot 1,7\r\nmiljarder visar Lena Hjelm-Wallén i realiteten själv\r\natt de 1,7 miljarderna saknar betydelse för\r\npensionssystemets framtid, medan däremot\r\ntillväxtförmågan i vår ekonomi är A och O.</pre><pre>Lena Hjelm-Wallén frågar mig om regeringen avser\r\natt skingra pensionärernas pengar. Självfallet inte.</pre><pre>De pengar som till AP-fonderna är uttagna av den\r\narbetande generationen som avgifter till AP-\r\nfondssystemet avser regeringen inte att förändra.\r\nDet har vi aldrig sagt, och det kommer vi inte heller\r\natt säga. Dessa pengar kan man nämligen med fullt\r\nfog säga verkligen tillhör pensionärerna.\r\nRegeringen avvecklar löntagarfonderna och\r\navvecklar därmed slutgiltigt det socialistiska hotet\r\nmot det svenska samhället och skyddar därmed ett\r\nsunt pensionssystem genom att premiera tillväxt\r\noch nyföretagande.</pre><pre>Talmannen anmälde att Lena Hjelm-Wallén anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 89  STEFAN KIHLBERG (nyd):</pre><pre>Fru talman! Jag har med viss fascination, det måste\r\njag tillstå, tagit del av denna i mitt tycke ganska\r\npatetiska demonstration av ett antal s-märkta\r\nriksdagsledamöter. Naturligtvis var den spontan i\r\nsocialdemokratisk mening, precis som alla strejker\r\noch liknande brukar vara spontana. En annan del\r\nav mig tycker att den är ganska beklämmande. Det\r\nberor på att detta parti, som i andra sammanhang\r\nbrukar vilja kalla sig för det statsbärande\r\noppositionspartiet, ägnar sig åt dylika\r\ncirkuskonster och framför allt beskyller oss i Ny\r\ndemokrati för att vara cirkuskonstnärer. Jag måste\r\nsäga att vi jämförelsevis är glada amatörer och att\r\nSocialdemokraterna är ekvilibrister i cirkuskonster\r\ni riksdagen.</pre><pre>Jag skall också försöka återföra diskussionen till det\r\nsom betänkandet egentligen handlar om. Men låt\r\nmig dessförinnan kortfattat konstatera att jag nu\r\nhar förstått att det som Kjell-Olof Feldt skrev på sin\r\nlapp var: Pensionsfonder är ett jäkla skit som vi nu\r\nhar släpat ända hit.</pre><pre>Tala om populism och ohederlig debatteknik att\r\nkonvertera löntagarfonder till pensionspengar över\r\nen natt.</pre><pre>Fru talman! Jag tänker återgå till det som\r\nutbildningsutskottets betänkande handlar om,\r\nnämligen stiftelsehögskolor. Med dagens beslut\r\nskapas förutsättningarna för två nya\r\nstiftelsehögskolor. Jag välkomnar detta beslut. Det\r\när mycket bra. Men det borde ha varit många fler.\r\nJag vill understryka att detta inte är någon kritik\r\nmot regeringen, än mindre mot Per Unckel.\r\nTvärtom instämmer vi från Ny demokratis sida\r\nhundraprocentigt i och välkomnar dessa\r\nstiftelsehögskolor. Däremot är det en kritik mot\r\ntrögheten och vad vi fruktar är den sega tryggheten\r\ni den akademiska världen.</pre><pre>Jag har också under beredningen av detta ärende\r\nkonstaterat och fascinerats av Socialdemokraternas\r\ns.k. kritik och definitiva försök att stoppa\r\nstiftelsebildningen. För oss som är ganska färska i\r\nde riksdagsmässiga arbetsformerna har det varit en\r\nuppvisning i byråkratiskt och förment juridiska\r\npiruetter. Jag måste tillstå att de har gjorts med viss\r\nskicklighet, och skam vore det väl annars om inte\r\nmånga decenniers makt skulle ha lärt\r\nSocialdemokraterna alla dessa taktiska finter.</pre><pre>Socialdemokraterna talar i sin motion om att detta\r\ninte ger något inflytande och att det är\r\noåterkalleligt. Jag tycker att det är bra att det är\r\noåterkalleligt, eftersom det garanterar åtminstone\r\nnågra akademiska frizoner. Det är ingen\r\noffentlighetsprincip -- den sätter man före den\r\nakademiska kvaliteten.</pre><pre>Sammanfattningsvis kan man konstatera att det är\r\nen plakatdemagogi som möjligen skulle platsa i ett\r\ndemonstrationståg, men definitivt inte i en\r\ndiskussion kring akademisk utbildning.</pre><pre>Jag minns en fråga, som jag inte tror har besvarats.\r\nJag tror att det var Bengt Silfverstrand som frågade\r\nutbildningsministern när ett ärende hade beretts,\r\nenligt hans uppfattning, lika slarvigt. Jag vill\r\nunderstryka att det är enligt Bengt Silfverstrands\r\nuppfattning.</pre><pre>Med den begränsade erfarenhet som jag har kan jag\r\nnu inte hitta så många exempel, men jag kan hitta\r\nett som Bengt Silfverstrand gärna får studera hos en\r\npartikollega som heter Göran Persson, som för\r\nnågra år sedan kommunaliserade skolan. Detta har\r\nav statsvetare beskrivits som ett av de mest\r\nexempellösa sätten. Han fick kritik t.o.m. internt.\r\nHan lyckades efter att ha ''köpt'' Lärarförbundet\r\noch liknande. Men om Bengt Silfverstrand tycker\r\natt det är ett bra exempel på god beredning har vi\r\nväldigt olika uppfattningar om vad som menas med\r\ndet.</pre><pre>Jag önskar att Socialdemokraterna i stället, under\r\ndessa många decenniernas makt, hade lärt sig att\r\nvara intellektuellt hederliga och att argumentera i\r\nsak. Detta är nämligen i sanning en ideologisk\r\nfråga. Socialdemokraterna vill inte ha en helt fri\r\nakademisk värld. De tycker inte om det som\r\nBologna eller Magna Charta står för. När\r\nSocialdemokraterna talar om en fri akademisk\r\nvärld är det frihet inom de ramar som sätts av\r\nSocialdemokraterna. Då konstaterar jag att vi har\r\nväldigt olika uppfattningar om detta.</pre><pre>För oss inom Ny demokrati är den akademiska\r\nfriheten i sin klassiska mening faktiskt en av de\r\nyttersta garantierna för demokratin. Låt mig\r\nframmana minnet av bilden där studenten står på\r\nHimmelska fridens torg framför en stridsvagn. Jag\r\ntycker att det är en bra symbol för vad akademisk\r\nfrihet kan skapa -- fria och självständiga och fria\r\noch tänkande människor, som vågar gå emot\r\nmakten även när den är sällsynt hotfull.</pre><pre>Svensk akademisk utbildning har tyvärr fått en del\r\nskamfilade och avhuggna hörn genom\r\nSocialdemokraternas systematiska försök genom\r\ndecennierna att nivellera. Låt mig bara erinra om\r\nnär Harvard i början av 80-talet vägrade godkänna\r\nden svenska civilekonomexamen.</pre><pre>Tack och lov är det relativt sett marginella spår,\r\nmen de finns där. Generellt är svenska universitet\r\noch högskolor bra. Men det finns\r\nkvalitetsskillnader. Det får man inte tala högt om,\r\nmen jag har gjort det tidigare. Exempelvis anses\r\nHandelshögskolan i Stockholm, som tidigare har\r\nvarit uppe i debatten, av studenter och av avnämare\r\nallmänt vara av utomordentligt hög klass och den\r\nbästa i Sverige. Det hindrar inte att\r\nHandelshögskolan i Göteborg håller\r\nutomordentligt hög klass i vissa delar, fullt i klass\r\nmed Handelshögskolan i Stockholm. Men man är\r\nockså ganska överens om att den var bättre i många\r\nhänseenden på den tiden då Ulf af Trolle styrde den\r\noch den var fri.</pre><pre>Chalmers är ett annat exempel. Nyligen utsågs den\r\ntill Europatrea bland de tekniska högskolorna,\r\nvilket var mycket glädjande, inte minst för\r\nChalmers. Samtidigt minns vi som bor i Göteborg\r\natt Chalmers genom åren har fått mycket kritik för\r\natt man systematiskt har vägrat att sänka\r\nkvalitetskraven. Man har låtit hela kontingenter\r\nstudenter, hela kullar, köra på skrivningar. Det har\r\nman fått mycket kritik för. Men man har värnat\r\nkvaliteten, och man har framhärdat i detta.\r\nResultaten kan man skörda i dag.</pre><pre>Tyvärr får man ett intryck av att den akademiska\r\ntryggheten för många i den akademiska världen har\r\nblivit viktigare än den akademiska friheten. Vi är\r\nkritiska till att man tillsätter professorer på livstid.\r\nJag har tidigare utvecklat detta. Jag har tidigare\r\näven citerat en hög företrädare på en av Sveriges\r\ntekniska högskolor som har uttryckt att det inte är\r\npengar som är det primära problemet. Han ville\r\nhellre avskeda hälften av professorerna och ersätta\r\ndem med fullt dugliga och högklassiga sådana.\r\nDetta problem finns, och det är dumt att förneka\r\ndet.</pre><pre>Det är därför som vi tycker att det är oroande och\r\nanmärkningsvärt att så få universitet och högskolor\r\nhar visat intresse. Om det hade berott på kritik mot\r\nstiftelsebildningen och liknande, hade det varit\r\nintressant att lyssna till den. Men det gör inte det.\r\nDet är uppenbarligen andra faktorer som ligger\r\nbakom.</pre><pre>Redan den nya högskolelagen har ruskat om\r\nordentligt på sina håll i den akademiska sömnen.\r\nHelt plötsligt har man fått en frihet som man under\r\ndecennier har vant av sig av med. Frihet är lika med\r\nosäkerhet. Man får helt plötsligt bestämma själv.\r\nMan får inte besked från departementet eller från\r\nUHÄ, som tidigare fanns.</pre><pre>Om sedan osäkerheten tar sig uttryck i den ångest\r\nsom illustreras av Lars Ekborg när han väljer\r\nmellan Expressen och Aftonbladet -- men\r\nförmodligen klarar man det inom den akademiska\r\nvärlden -- blir det uppenbara problem när det gäller\r\natt hantera den frihet som kommer.</pre><pre>Jag är övertygad om att en del kommer att välja\r\nflykten från friheten åter eller kvar i tryggheten.\r\nDärför är det så bra med den konkurrens om\r\nstudenter och forskare som den nya högskolelagen\r\noch den stiftelsebildning ger som vi snart skall fatta\r\nbeslut om.</pre><pre>Under mina år som riksdagsledamot har jag haft\r\novanligt många kontakter med företrädare för\r\nuniversitet och högskolor. Jag måste tillstå att jag\r\nhar blivit oroad över de många uttryck för\r\ninställsamhet gentemot makten som jag har mött\r\nunder de här två åren hos höga företrädare.</pre><pre>Det finns ett, som jag kallar det, anslagsbockande\r\noch en följsamhet gränsande till feghet som jag inte\r\ntrodde hörde hemma i den akademiska världen.\r\nDet skrämmer mig. Den enda förklaring som jag\r\nkan hitta är att det här är resultatet av många\r\ndecenniers socialdemokratiskt styrförsök.</pre><pre>Människor ringer och säger att de håller med. Man\r\nger råd och säger: Det är bra. Stå på dig! Jag\r\nreplikerar: Ja, men stå upp och säg det offentligt\r\ndå! Gå in i debatten. Men då kommer ett\r\nförbindligt svar: Du måste förstå. Jag vill inte stöta\r\nmig osv.</pre><pre>Dylik svansviftning stöter mig generellt och alldeles\r\nspeciellt när det är företrädare för den akademiska\r\nvärlden som viftar på svansen.</pre><pre>Den nya högskolelagen och de nya\r\nstiftelsehögskolorna blir på sikt en garanti för att vi\r\nskall slippa denna inställsamhet gentemot den\r\npolitiska makten -- en garanti för ett\r\nåterupprättande av den klassiska akademiska\r\nfriheten och kvaliteten på de ställen där den gått\r\nförlorad.</pre><pre>Fru talman! Jag yrkar bifall till\r\nutbildningsutskottets hemställan i betänkande 18 i\r\ndess helhet. Vidare vill jag gärna instämma när det\r\ngäller den glädje och den stolthet över denna\r\nmilstolpe för svenskt akademiskt liv som tidigare\r\nhar kommit till uttryck. Det är också extra\r\nglädjande att löntagarfonderna försvinner.</pre><pre>Avslutningsvis vill jag som göteborgare tillägga att\r\njag hyser en liten varm förhoppning om att\r\nChalmers i Göteborg blir Sveriges första tekniska\r\nhögskola i stiftelseform.</pre><pre>Anf. 90  BENGT SILFVERSTRAND (s)\r\nreplik:</pre><pre>Fru talman! Jag har upptäckt att Stefan Kihlberg i\r\nsitt mycket bombastiska anförande bl.a. gjort sig\r\nskyldig till en ordentlig förlöpning. Han sade\r\nnämligen angående kommunaliseringen att den\r\ntidigare skolministern Göran Persson hade köpt\r\nLärarförbundet.</pre><pre>Den typen av tillmälen hör faktiskt inte hemma i\r\ndenna kammare. Vi kan ta i litet och vara litet\r\nuppsluppna i debatterna, men det får också finnas\r\ngränser för vad som sägs.</pre><pre>Man kan undra vilka bevekelsegrunder i den\r\nriktningen som har beledsagat Stefan Kihlberg när\r\ndet gäller hans agerande i utbildningsutskottet\r\nunder lång tid, och då i synnerhet under senare tid.</pre><pre>Vi fick mycket handfasta och konkreta\r\ndeklarationer från Stefan Kihlberg och Ny\r\ndemokrati om att man inte kunde gå med på att\r\nstiftelsekapital delas ut. Någon måtta på slakten av\r\nlöntagarfonderna fick det vara. Beträffande\r\navkastningen kunde man tänka sig följande: Hit\r\nmen inte längre.</pre><pre>Vid två tillfällen tvingades utskottet till\r\nbordläggning för överläggningar med Ny\r\ndemokrati. Det kunde vara värdefullt om Stefan\r\nKihlberg redogjorde för kammaren varför de stolta\r\ndeklarationerna plötsligt övergick i den mjukhet\r\nsom har präglat Ny demokrati under den senaste\r\ntiden -- det gäller också i andra utskott.</pre><pre>Stefan Kihlberg brukar i många andra sammanhang\r\nhänvisa till USA och till den fria forskningen och de\r\nfria universiteten. Vad är det då för skillnad i frihet\r\noch självständighet för den enskilde forskaren\r\nmellan ett amerikanskt i allt väsentligt statligt\r\nuniversitet och ett privat universitet?</pre><pre>Det är också en stor anklagelse mot de återstående\r\n32 högskolorna att säga att friheten och\r\nsjälvständigheten kommer att bli mycket större vid\r\nde här ynka två högskolorna. Därför är det väl inte\r\nkonstigt att de andra reagerar. Vad är det som\r\nhindrar riksdag och regering att förändra\r\nhögskolelagen och högskoleformen exempelvis när\r\ndet gäller tjänstetillsättning? Det var egentligen det\r\nenda sakliga och konkreta i Stefan Kihlbergs\r\ninlägg.</pre><pre>Det finns naturligtvis en tröghet beträffande\r\ntjänstetillsättning och befattningsstrukturer ute på\r\nuniversiteten. Men det finns också andra trögheter i\r\nfråga om vilka det är fullt möjligt att förändra inom\r\nramen för ett allmänt demokratiskt ledarskap och\r\ninflytande.</pre><pre>Anf. 91  STEFAN KIHLBERG (nyd) replik:</pre><pre>Fru talman! För säkerhets skull vill jag --\r\ncitationstecken hörs ju inte -- att det skall synas i\r\nprotokollet att jag använder ordet köpt inom\r\ncitationstecken när det gäller Lärarförbundet.</pre><pre>Bengt Silfverstrand, det var företrädarna för\r\nLärarförbundet som kände sig ''köpta'', och det var\r\nde som i efterhand ångrade sig. Jag återger alltså\r\nbara vad ledande företrädare för Lärarförbundet\r\nsjälva har beskrivit. Detta har gått upp för mig långt\r\nsenare. Jag satt, som bekant, inte med i riksdagen\r\nnär det här hände.</pre><pre>Bengt Silfverstrand är upprörd över att vi har\r\nkommit överens med regeringspartierna om\r\nskrivningar i utskottsbetänkandet avseende\r\nbeslutet förra veckan om löntagarfondsmedel för\r\nforskning. Vi har lärt oss av Socialdemokraterna att\r\ndet är så det går till i det här huset. Vi har blivit\r\nlurade åtskilliga gånger.</pre><pre>När vi kom in i riksdagen trodde vi att man jobbade\r\nsom vi är vana vid, nämligen med öppet visir. Vi\r\ntrodde alltså att man förde en öppen diskussion och\r\natt ingångna avtal hålls. Men vi har lärt oss av\r\nSocialdemokraterna att så inte är fallet. Vi har\r\nblivit lurade i ROT-sammanhang och i ett antal\r\nandra sammanhang där vi har haft avtal som\r\nSocialdemokraterna har sprungit ifrån. Nu senast\r\nskedde det i trafikutskottet, där man också spelar.\r\nFörsök således inte med några brösttoner i fråga om\r\nsådana här saker, för då är ni nog illa ute!</pre><pre>Extra beklämmande är det som Lena Hjelm-Wallén\r\nför några minuter sedan sade. Hon var ju så\r\nupprörd och förnärmad och förklarade för\r\nutbildningsministern vad samråd var. Jag måste\r\nsäga att jag är väldigt glad över att vara klar över\r\nvad samråd värt namnet betyder, men då gäller det\r\nicke-politiska sammanhang. Det som här sades\r\nkänns alltså falskt.</pre><pre>Avgörande är inte om det är ett statligt eller ett\r\nprivat universitet -- uppenbarligen är det svårt att\r\nse distinktionen här. Det avgörande är i stället\r\nfriheten från politisk styrning och friheten från\r\npolitisk klåfingrighet. Men framför gäller det\r\nkonkurrensen, den positiva tävlan. Detta är\r\navgörande för att kvalitet skall utvecklas. Därför\r\nhittar man inte de världsledande institutionerna\r\neller forskningsakademierna i miljöer där det inte\r\nhar förekommit hård konkurrens och frihet.</pre><pre>Anf. 92  BENGT SILFVERSTRAND (s)\r\nreplik:</pre><pre>Fru talman! Ja, citationstecken ser man inte i\r\nmuntliga debatter. Därför får man vara litet\r\nförsiktig och varsam med orden.</pre><pre>Jag vill om beslutet i fråga säga att den reformen,\r\ndvs. den s.k. kommunaliseringen av lärarna, i\r\npraktiken är någonting mycket enkelt och\r\nsjälvklart. Det borde vara självklart också för\r\nStefan Kihlberg och Ny demokrati, med anledning\r\nav den frihetsretorik som används, att\r\nkommunerna själva -- det gäller alltså den lokala\r\nnivån -- får bestämma över sina anställda och göra\r\nupp avtal som staten tidigare har skött. Det är en\r\nklar decentralisering som varit väl förankrad i\r\nskolvärlden.</pre><pre>Alla som är någorlunda insatta i dessa frågor kunde\r\nmärka hur snabbt kritiken mot beslutet tystnade.\r\nDet var alltså ett väl förankrat och ett bra beslut\r\nsom det inte finns någon anledning att här slå mot\r\neller tala överdrivet om.</pre><pre>När det sedan gäller friheten tycker jag att det är en\r\noerhörd anklagelse att tillmäta de två nya\r\nhögskolorna den betydelse som man faktiskt gör,\r\nsom om detta skulle vara någon slags portal reform\r\nsom skulle lösa alla andra problem.</pre><pre>Samtidigt diskriminerar man på olika sätt andra\r\nhögskolor. Beskedet till dem är: Ni kan tyvärr inte\r\nfå den friheten. Då uppstår frågan: Har ni\r\negentligen talat med professorer,\r\nuniversitetslektorer, anställda och studenter ute på\r\nhögskolorna och hört deras uppfattning, om de\r\nkänner sig fria i det nuvarande systemet eller om de\r\nvill ha en ägandereform som skall göra slut på\r\nofriheten?</pre><pre>Om det skulle vara på det sättet, skulle det logiskt\r\nsett innebära att intresset för att bli privatiserad\r\nskulle vara oerhört stort. Men det säger väl ändå\r\nStefan Kihlberg någonting, när intresset för den här\r\nenkäten var minst sagt svalt. Det var en handfull\r\nsom över huvud taget reagerade, innan man\r\nsockrade budet, pratade om att de inte behövde gå\r\nden normala anslagsvägen för att få medel,\r\nmotsvarande vad andra högskolor skulle få göra,\r\nutan man skulle också få medel via handel på\r\nbörsen.</pre><pre>Slutsatsen av Stefan Kihlbergs synsätt och inlägg är\r\natt den stolthet han ansluter sig till å regeringens\r\nvägnar också omfattar att dessa högskolor skall ut\r\npå börsen och spekulera. Det är alltså via\r\nbörshandel som man ytterst skall skapa sina\r\nframgångar. Även det är ett oerhört klart besked\r\nom var Ny demokrati står.</pre><pre>Anf. 93  STEFAN KIHLBERG (nyd) replik:</pre><pre>Fru talman! Bengt Silfverstrand konstaterar att det\r\nborde vara självklart för Ny demokrati med en\r\nkommunaliserad skola. Ja visst. Det var inte detta\r\ndet handlade om. Det var sättet den kom till på som\r\nvar den springande punkten. Det är sättet som det\r\nhär går till på som Bengt Silfverstrand kritiserar.\r\nDet är bristen på det han kallar remissbehandling\r\noch liknande.</pre><pre>Han konstaterar också att det blev tyst om de\r\nkommunaliserade skolorna. Ja visst. Jag kan dra\r\nparalleller. Jag törs nästan utlova att motsvarande\r\ntystnad kommer att infinna sig, eftersom det är en\r\nännu större självklarhet för oss att det skall finnas\r\nstiftelsehögskolor. Vi skulle helst sett att minst\r\nhälften av de svenska universiteten och\r\nhögskolorna var fria stiftelser, eftersom vi tror på\r\nden konkurrens och den tävlan som det skapar.</pre><pre>Vi vill också ha statliga skolor, självklart. Det\r\nviktiga är dynamiken som skapas. Det Bengt\r\nSilfverstrand kallar för segregation kallar vi för\r\ndynamik. Det är som vi ser det en fördel att\r\nverkligen låta varje individ utveckla sig till det\r\nyttersta av sin förmåga, i stället för vingklippt\r\nsymmetri och jämnstrukenhet, som man kallar för\r\njämlikhet. Det skapar inte ett samhälle som kan\r\nbygga välstånd långsiktigt. Varje människa måste\r\nkunna utveckla sig till det yttersta.</pre><pre>Notera att de högskolor som har anmält sig har\r\ngjort det av alldeles fri vilja. Jag lyssnade också på\r\nden offentliga utskottshearingen, på alla försök att\r\nfå högskolornas företrädare att tillstå att de var\r\ntvingade och hotade. Vi som lyssnade konstaterade\r\natt ingen verifierade detta. Det finns i offentligt\r\nprotokoll. Tvärtom understryker man att det\r\nsjälvfallet är av alldeles egen fri vilja. Skälen till att\r\nman vill bli stiftelsehögskola har citerats i tidigare\r\ninlägg, så jag skall inte gå in på det.</pre><pre>Däremot vill jag återigen understryka det jag\r\nförsökte säga tidigare, men som jag uppenbarligen\r\nmisslyckades med att få Bengt Silfverstrand att\r\nförstå, nämligen det skrämmande i att man i den\r\nakademiska världen så kraftfullt biter sig fast i\r\ntryggheten att man upplever frihet som något\r\nhotfullt, frihet att själv ta ansvar. Det hotfulla är att\r\nkvalitet helt plötsligt blir synlig. Helt plötsligt\r\nkommer studenter att kunna välja alternativ, helt\r\nplötsligt kommer forskarna att kunna välja andra\r\nalternativ. Det finns en risk att ett antal högskolor\r\nkommer att upptäcka att de inte räcker till. Det\r\ntycker jag är utmärkt bra. Jag tror att de kommer\r\natt vakna och ta konsekvenserna av uppvaknandet.\r\nDå har vi fått den positiva kvalitetstävlan som vi\r\nville ha.</pre><pre>Anf. 94  ULF MELIN (m):</pre><pre>Fru talman! Som engagerad utbildningspolitiker i\r\nriksdagen blev jag uppriktigt sagt mycket glad när\r\njag såg socialdemokraterna strömma till kammaren\r\nnär Lena Hjelm-Wallén höll sitt anförande. Men\r\nden glädjen förbyttes i besvikelse. Det\r\nsocialdemokratiska intresset för skolfrågor och\r\nutbildningsfrågor var uppenbarligen ganska\r\nkortvarigt.</pre><pre>Fru talman! Svensk utbildning skall vara i\r\nvärldsklass. Det är nödvändigt för att vi skall kunna\r\nhävda oss i den internationella konkurrensen och\r\ndärmed upprätthålla vårt välstånd. En hög\r\nutbildningsnivå är också ett väsentligt inslag i ett\r\nöppet och vitalt samhälle.</pre><pre>I regeringsförklaringen finns angivet, liksom i den\r\nproposition, Frihet för kvalitet, som riksdagen har\r\nantagit, att universitet och högskolor skall ges\r\nstörre självständighet och frihet gentemot staten.\r\nMotivet för detta är att större frihet leder till ett\r\nökat ansvarstagande, till initiativkraft och ökat\r\nnytänkande. Detta i sin tur resulterar i högre\r\nutbildningskvalitet.</pre><pre>I den allmänna decentraliseringen av\r\nutbildningsväsendet ingår stiftelsebildning av ett\r\npar högskolor som ett steg på vägen. De kommer\r\natt ytterligare främja en positiv konkurrens\r\nuniversitet och högskolor emellan. En rad\r\nintressanta profileringar kan förutses. Det kan\r\nexempelvis handla om nya och förbättrade former\r\nför samarbete med näringslivet och det omgivande\r\nsamhället. Internationellt sett är förekomsten av\r\nolika huvudmän en viktig orsak till en dynamisk\r\nutveckling av högre utbildning och forskning. Det\r\nnormala i andra länder är att universitet och\r\nhögskolor med andra huvudmän kompletterar de\r\nstatliga universiteten och högskolorna -- så är det\r\nännu inte i Sverige.</pre><pre>Projektet Internationella handelshögskolan i\r\nJönköping, som skall ha utbildning av ledare och\r\nentreprenörer för mindre och medelstora företag\r\nsom sin främsta profil, är ett utmärkt exempel på\r\ndetta resonemang. Utredningen påbörjades hösten\r\n1990 och det har satsats 9 miljoner kronor till dags\r\ndato. Redan från början var näringslivet med i\r\nutredningen. Hälften av medlen kommer därifrån,\r\nresten kommer från länsstyrelse, landsting,\r\nhögskola och länets kommuner. Högskolan i\r\nJönköping har presenterat ett gediget koncept för\r\nutbildning och forskning inom det här området, och\r\ndet håller. Styrkan i konceptet är att näringslivet är\r\nmed på noterna och backar upp hela projektet.</pre><pre>Utbildningen vid handelshögskolan i Jönköping\r\nskall vara unik för svenska förhållanden. De\r\nmindre och medelstora företagens behov skall ligga\r\ntill grund för undervisningen och forskningen.\r\nEntreprenörskap, integrerat beslutsfattande och\r\nledarskap skall utgöra centrala inslag.</pre><pre>Mindre och medelstora företag får allt större\r\nbetydelse som förnyare av ekonomin, och det är här\r\nsom de nya jobben skall skapas. Regeringen har\r\nvidtagit en hel del åtgärder för att underlätta för\r\ndessa företag att växa. Men när det gäller den högre\r\nutbildningen och forskningen har begränsade\r\ninsatser gjorts. Sverige saknar ekonomutbildning\r\nmed inriktning mot entreprenörskap. Samtidigt är\r\nforskningen i entreprenörskap begränsad. De\r\nregionala förutsättningarna för att bygga upp\r\nutbildning och forskning kring entreprenörskap är\r\nmycket goda i Jönköping. Tillgången till\r\nfadderföretag är god, praktikplatser finns och ingen\r\nannan region i Sverige har samma förutsättningar\r\natt fungera som ett levande\r\nutbildningslaboratorium för entreprenörsinriktad\r\nutbildning. I få regioner finns samma möjlighet att\r\nstudera entreprenörskap, tränga in i\r\nentreprenörens vardag och lära hur samverkan\r\nutvecklas i lokala nätverk.</pre><pre>Sveriges relationer med Europa kommer att\r\nförstärkas, både i form av ett svenskt EG-\r\nnärmande och fördjupade kontakter med\r\nÖsteuropa. Inom EG-länderna finns många\r\nexempel på ekonomutbildningar som fokuserar på\r\n''European businesss management''. Forskningen\r\nkring europeisk ekonomi och europeiskt\r\nföretagande expanderar också snabbt. Efterfrågan\r\npå ekonomer med europeisk inriktning kommer att\r\nöka.</pre><pre>Privata och offentliga tjänsteaktiviteter har\r\nexpanderat snabbt de senaste decennierna.\r\nSamtidigt har varuproduktionens tjänsteberoende\r\nökat.</pre><pre>EG:s nya regler om fri rörlighet kommer,\r\ntillsammans med EES-avtalet, att öka\r\nkonkurrensen inom flera tjänstesektorer och\r\nsamtidigt skapa nya affärsmöjligheter för svenska\r\ntjänsteföretag. Utvecklingen på detta område\r\nförväntas vara så stark, att den dels skapar en\r\nmarknad för ekonomer med särskild kompetens\r\nvad gäller tjänster och tjänsteproduktion, dels\r\ngenererar nya forskningsbehov.</pre><pre>Utomlands är det inte ovanligt att man i\r\nekonomutbildningar erbjuder specialisering i\r\nservice management. I den svenska utbildningen\r\nsaknas denna möjlighet, varför det är ett engeläget\r\nprofilområde för den internationella\r\nhandelshögskolan i Jönköping.</pre><pre>Varför då stiftelse?</pre><pre>Förutom det jag nämnde i min inledning vill jag\r\nanföra följande. Man kan naturligtvis fråga sig om\r\nman inte kan realisera projektet inom nuvarande\r\nhögskola och former där staten är huvudman. Man\r\nskulle säkert kunna göra det mesta under\r\nnuvarande former -- eller rättare sagt det som\r\nkommer att gälla efter den 1 juli i år -- men det\r\nskulle bli sämre. Beslutsnabbheten är större i\r\nstiftelseform, och engagemanget är större. Det är\r\nmer dynamik i processen. Jag är övertygad om att\r\nsamverkan mellan högskola och näringsliv har\r\nbetydligt större möjlighet att utvecklas och\r\nfördjupas, om högskolan har en friare roll\r\ngentemot staten. Det är därför som en enig styrelse\r\nsäger ja till att bli en stiftelse.</pre><pre>Utbildningsdepartementet har slagit fast att ingen\r\nhögskola kommer att övergå till stiftelse mot sin\r\nvilja. Hela idén bygger på att resp. högskola av egen\r\nvilja tar steget mot en stiftelsebildning. Styrelsen\r\nför Högskolan i Jönköping var enig i sitt beslut när\r\nvi gjorde vår intresseanmälan och när vi svarade ja\r\ntill förhandlingar på Utbildningsdepartementets\r\nerbjudande om att övergå till stiftelse.</pre><pre>Studenter, personal och styrelse är överens. I det\r\nsammanhanget vill jag ge ett erkännande till de\r\nsocialdemokrater som sitter med i högskolans\r\nstyrelse och som säger ja till stiftelsebildningen.\r\nDet är beklagligt att Socialdemokraterna på\r\nriksplanet säger nej till projektet. Jag kan förstår\r\nom Socialdemokraterna säger nej till\r\nstiftelseformen av ideologiska skäl, men man borde\r\ndå i stället stödja projektet i nuvarande former\r\ninom högskolan. Min fråga till Socialdemokraterna\r\när: Av vilka skäl stöder ni inte projektet\r\nInternationella handelshögskolan i Jönköping?</pre><pre>Fru talman! Jag hoppas att riksdagen röstar på\r\nmajoritetens förslag, för det vore utomordentligt\r\nolyckligt om inte siftelsebildningen fick riksdagens\r\nstöd. Då är det tveksamt om Jönköping och länet\r\nblir en ''vinnare'' när det gäller högre utbildning och\r\nforskning.</pre><pre>Enligt UHÄ:s utvärderingar 1989/90 och 1990/91 är\r\nHögskolan i Jönköping en av landets mest\r\nkostnadseffektiva högskolor. I det perspektivet är\r\ndet trist att högskolan inte fått ut något av detta i\r\nform av fler platser på exempelvis LIF-anslaget. I\r\nstället har andra små och medelstora högskolor\r\ngynnats av den dåvarande socialdemokratiska\r\nregeringen.</pre><pre>Äntligen bryts mönstret!</pre><pre>Fru talman! Därmed yrkar jag bifall till utskottets\r\nhemställan i dess helhet.</pre><pre>Anf. 95  BENGT SILFVERSTRAND (s)\r\nreplik:</pre><pre>Fru talman! Eftersom Ulf Melin ställde en fråga till\r\nSocialdemokraterna, tycker jag att det är rimligt att\r\nsvara på den.</pre><pre>Det finns inte vid något tillfälle ens en gång antytt,\r\ndet framgår inte av något dokument eller någon\r\nannanstans, att vi skulle vara motståndare till\r\nstilftelse av ideologiska skäl. Stiftelser finns redan i\r\nstor omfattning och är lämpliga för vissa ändamål.\r\nMen det är inte lämpligt att införa regler inom delar\r\nav högskolevärlden som innebär att\r\noffentlighetsprincipen på vissa högskolor inte gäller\r\nfullt ut och att de olika aktörerna inte har full insyn\r\ni verksamheten, inte heller allmänheten som är\r\nviktig för att hela högskolesamhället skall fungera.</pre><pre>Det är inte fråga om detaljreglering -- det skall vi\r\ninte ägna oss. Det har vi redan avvecklat i stor\r\nutsträckning genom ny högskolelag och genom\r\nhögskolereformen. Det handlar om att vi skall ha\r\nmöjligheter i Sveriges riksdag för att, när\r\nförutsättningarna förändras, inom\r\nplaneringperioden gå in och vidta de principiella\r\nförändringar som den nya situationen kan betinga.</pre><pre>Jag vill alltså slå fast att vi inte på något sätt är\r\nmotståndare till stiftelser. Men i det här speciella\r\nfallet, dvs. en praktiskt taget total privatisering med\r\nstatliga garantier och pensionsmedel, tar vi\r\navstånd. Kan Ulf Melin hitta ett enda exempel i\r\nomvärlden där man har privatiserat högskolor med\r\npensionsmedel, kan han väl tala om det för\r\nkammaren. Det skulle i så fall vara en stor och\r\nintressant nyhet.</pre><pre>Anf. 96  ULF MELIN (m) replik:</pre><pre>Fru talman! Jag noterar att Bengt Silfverstrand\r\nsäger att Socialdemokraterna inte är emot stiftelser\r\nav ideologiska skäl. Nej, det är klart, det finns\r\nandra stiftelser inom andra områden som passar\r\nSocialdemokraterna ganska bra. Det förstår jag,\r\neftersom det också gynnar partiet. Men det är på\r\nutbildningsområdet som ni är motståndare till\r\nstiftelsebildning av ideologiska skäl. Jag kan förstå\r\natt man där är emot det av ideologiska skäl, men\r\nvad jag inte förstår är att ni är emot själva projektet\r\nsom sådant.</pre><pre>Ni har ju sagt nej till forskningsresurserna och till\r\nsamverkan med näringslivet, osv. Ni har inte väckt\r\nnågon motion i den här frågan. Däremot har\r\nSocialdemokraterna i länet gjort det. Det tycker jag\r\när bra. Jag vill bara fråga vad i projektet ni är emot,\r\noch vad det är ni inte tror på. Om ni hade trott på\r\ndet, så borde ni i så fall ha tagit upp det i en\r\npartimotion eller i ''förstamajpamfletten'' -- som\r\njag skulle vilja kalla den -- som ni har skrivit. Där\r\nborde ni i så fall ha tagit upp detta, men det gör ni\r\ndess värre inte.</pre><pre>När det gäller pensionsmedel har det både i förra\r\nveckans och i dagens debatt varit en diskussion om\r\nlöntagarfonder och ATP-system och annat. Den\r\nfrågan borde vi i alla andra repliker redan ha\r\nutagerat. Jag tror inte att det skulle föra saken\r\nframåt om jag skulle upprepa det som Per Unckel\r\noch Ann-Cathrine Haglund sade. Det intressanta\r\när varför ni är emot projektet. Tala om det, Bengt\r\nSilfverstrand!</pre><pre>Anf. 97  BENGT SILFVERSTRAND (s)\r\nreplik:</pre><pre>Fru talman! Både vid den hearing vi hade och vid\r\nde besök jag själv har gjort på Högskolan i\r\nJönköping har jag fått mycket klara och entydiga\r\nbesked om att projektets, Internationella\r\nhandelshögskolans, genomförande inte krävde\r\nstiftelseform. Det är mycket klart. Det är det enda\r\nklara svaret.</pre><pre>Apropå Ulf Melins uppmaning att vi skall väcka\r\nmotioner, borde Ulf Melin känna till att vi har väckt\r\njust sådana motioner där vi förordar att bl.a.\r\nHögskolan i Jönköping tillförs nya friska\r\nforskningsmedel över statsbudgeten, på ett\r\nhederligt och ärligt sätt, utan ideologiska\r\nskygglappar. Det skulle innebära en kraftig\r\nresursförstärkning för Högskolan i Jönköping.</pre><pre>Det är viktigt att se vilka resurser vi förfogar över\r\noch var vi snabbast och effektivast kan få ut det\r\nmesta möjliga av de medel vi sätter in. Det brukar\r\nvara någonting som tilltalar borgerligheten, att\r\neffektivt få ut det mesta man kan av insatta\r\nresurser.</pre><pre>Vi har också en högskola i Växjö, som Ulf Melin väl\r\nnågon gång har besökt och känner till. Han kanske\r\nockså känner till att man där har en ganska väl\r\nutbyggd ekonomisk kompetens, att den är\r\ninternationellt inriktad och även inriktad på\r\nföretagsekonomi av den kategori som det nu är\r\nfråga om att bygga upp i Jönköping.</pre><pre>För att klart och tydligt sammanfatta svaren: Vi har\r\ninga som helst betänkligheter mot stiftelser.\r\nHandelshögskolan, som ni från borgerligt håll i dag\r\nhar tagit upp är ett utmärkt exempel på hur en\r\nstiftelse kan fungera och där både staten och privata\r\nintressenter tar sitt ansvar. Klarare svar än så kan\r\nväl inte lämnas.</pre><pre>Det är ganska fantastiskt att få uppleva att Ulf\r\nMelin m.fl. i den borgerliga\r\nutbildningsutskottsgruppen en dag sitter och säger\r\nabsolut nej till ytterligare pengar till de mindre och\r\nmedelstora högskolorna i bl.a. Jönköping, och en\r\ntid senare lika kategoriskt fastslår att vi inte har råd\r\noch inte heller behov av att bygga upp nya färska\r\nforskningsresurser -- alltså inte heller i Jönköping.</pre><pre>Något senare väljer han alltså just för detta\r\nändamål -- observera att jag säger för detta\r\nändamål -- en skola där man skall börja från noll\r\nframför den närliggande högskolan i Växjö, som\r\nhar goda förutsättningar att få exempelvis\r\nytterligare en fakultetsutbyggnad, gärna i\r\nsamarbete med de andra högskolor som finns inom\r\nprojektet Syd-ost-universitetet.</pre><pre>Det finns alltså ingen som helst möjlighet, Ulf\r\nMelin, att på demagogiska eller ideologiska vägar\r\nförsöka kringgå kärnproblemet. Jag har svarat klart\r\noch tydligt på alla de frågor som tidigare har ställts\r\noch som Ulf Melin nu ställde. Därmed kan vi\r\navsluta den här delen av debatten.</pre><pre>Anf. 98  ULF MELIN (m) replik:</pre><pre>Fru talman! Det var ganska intressant att Bengt\r\nSilfverstrand sade att man inte har någonting emot\r\nstiftelser. Är det så att man vänder sig mot\r\nfinansieringsformen, måste jag fråga Bengt\r\nSilfverstrand: Varför har ni inte då lagt fram förslag\r\nom en annan finansiering? Då hade det hela kunnat\r\nlösas.</pre><pre>Saken är ju den att ni är emot en större lokal frihet\r\noch att man skall minska det statliga inflytandet\r\növer högskolan. Det är vad det handlar om. Erkänn\r\ndetta!</pre><pre>Det är riktigt att man Växjö i fråga om den\r\ninternationella delen av ekonomutbildningen är\r\nmycket duktig, vilket jag också vill framhålla. Men\r\nman har inte någon sådan ekonomutbildning som\r\nskall förläggas till Jönköping och som riktar sig mot\r\ningenjörskap, småföretag osv. Bengt Silfverstrand\r\nkan ju bara läsa innantill i det svar som jag fick\r\nunder den hearing som vi hade, i vilket det\r\nredogjordes just för det som finns i Växjö i dag, vad\r\nsom inte finns och varför just Jönköping är så bra.</pre><pre>Sedan vill jag också tala om varför -- förutom att jag\r\nav ideologiska skäl bejakar detta -- jag tror att det\r\när viktigt att det bildas en stiftelse i Jönköping. Det\r\nhandlar om samverkan mellan näringsliv och\r\nhögskola. I Sverige är vi dåliga just på samverkan\r\nmellan stat och näringsliv -- där kan vi lära oss av\r\nandra länder. Det är då oerhört viktigt att\r\nuniversitet och högskolor har en friare roll. I det\r\nperspektivet är stiftelsebildningen ett alldeles\r\nutmärkt instrument för att få i gång denna\r\nsamverkan. Då kan man också generera mer\r\npengar från näringslivet, som vi så väl behöver för\r\natt kunna utveckla detta land.</pre><pre>Bengt Silfverstrand talade om ekonomutbildning\r\noch forskning. Det är riktigt som han säger. Ni har\r\nvelat ha fler platser i Jönköping, men ni har sagt nej\r\ntill att man där skulle få fasta forskningsresurser.\r\nRegeringen säger nu ja till detta, eftersom\r\nkonceptet är så utomordentligt bra. Det håller och\r\nman tror på det. Det är därför som man säger ja.\r\nSvårare än så är det inte.</pre><pre>Anf. 99  CATARINA RÖNNUNG (s):</pre><pre>Fru talman! Regeringens proposition nr 231 är ett\r\nofullgånget aktstycke. Utbildningsdepartementet\r\nhar bl.a. uppvaktat KTH, Chalmers och Högskolan\r\ni Jönköping med erbjudanden att dessa skolor i\r\nframtiden skall drivas i stitelseform. Endast\r\nHögskolan i Jönköping driver i dag regelrätta\r\nförhandlingar, men endast på mycket specificerade\r\nvillkor: insyn, offentlighet, direktval av styrelse,\r\nfrihet från terminsavgift, fasta forskningsresurser\r\nm.m. Högskolans styrelse, rektorsämbetet samt\r\nlärar- och elevkårerna står gemensamt och eniga\r\nbakom intresseanmälan, där dessa villkor är\r\nväsentliga.</pre><pre>Jag instämmer i den socialdemokratiska\r\nreservationens invändningar, att det från\r\nkonstitutionell synpunkt är betänkligt att\r\npropositionen inte har beretts och remitterats på\r\ndet sätt som regeringsform och riksdagsordning\r\nförutsätter. Konstitutionsutskottet har fått en\r\nanmälan om granskning av detta ärende.</pre><pre>Jag instämmer också i att riksdagen skulle ha tagit\r\nslutlig ställning först när förhandlingarna med\r\nberörda skolor resulterat i ett färdigt förslag. Jag\r\nställer mig också avvisande till att\r\nlöntagarfondsmedel på 1,7 miljarder disponeras till\r\nstiftelsehögskolorna. Enligt en överenskommelse\r\nmed socialdemokraterna och regeringen skulle\r\ndessa medel anslås till ATP-pensioner.</pre><pre>Även om jag alltså tycker att det är förhastat att för\r\nriksdagen lägga fram denna ofullständigt beredda\r\nproposition -- därtill med en finansiering som jag\r\ninte kan godta -- ställer jag mig positiv till att\r\nförhandlingarna med Högskolan i Jönköping\r\nfortsätter, förhandlingar vilkas resultat\r\nhögskolestyrelsen är i sin suveräna rätt att antingen\r\nanta eller förkasta.</pre><pre>Anledningen till att jag som styrelseledamot för\r\nHögskolan i Jönköping ställt mig bakom en\r\nintresseanmälan om stiftelse är att en helt ny\r\nhandelshögskola utan alltför långt dröjsmål är\r\nmöjlig att etablera. Kommunförbundet i länet,\r\nlandstinget, högskolan, länstyrelsens styrelse och\r\nrepresentanter för näringslivet har gemensamt\r\narbetat fram och presenterat ett väl genomarbetat\r\nförslag -- Sverige har hittills bara en\r\nhandelshögskola av internationell klass. Den drivs\r\nför övrigt i stiftelseform utan att klagomål har\r\nframförts om eventuella nackdelar.</pre><pre>Undervisning och forskning i den nya\r\nhandelshögskolan skall inriktas på små och\r\nmedelstora företag, både i svenskt perspektiv och i\r\nEG-perspektiv. Undervisningen skall delvis\r\nbedrivas på engelska och vara av en sådan standard\r\natt den kan mäta sig med goda utländska förebilder.\r\nUtländska studenter skall vara välkomna.</pre><pre>Vid sidan av de tre storstadslänen har Jönköpings\r\nlän flest import- och exportföretag.\r\nHandelshögskolan skulle givetvis vara till mycket\r\nstor nytta för länet. Utbildningsnivån i företagen är\r\ntyvärr låg, mycket låg t.o.m. i vårt län. Även om de\r\nsmå och medelstora företagen klarat sig bra\r\nhittills -- Gnosjöandan är ju berömd långt utanför\r\nSveriges gränser -- lever de farligt. Om man inte i\r\nframtiden satsar på väl utbildade medarbetare --\r\ndet s.k. humankapitalet, för att använda en ganska\r\ntrist term -- kommer man att stå sig slätt. Sverige\r\nskall ju inte i framtiden konkurrera med låga löner\r\nutan med kvalificerade produkter, marknadsförda\r\npå bästa sätt. De många små och medelstora\r\nföretagen, som förväntas bli ryggraden i det\r\nframtida näringslivet, måste ta till vara alla\r\nmöjligheter att öka sitt teknikkunnande och\r\nsäljkunnande.</pre><pre>Genom sitt centrala läge är Jönköping något av en\r\ntrafikknutpunkt i södra Sverige. 80 % av Sveriges\r\nbefolkning bor inom en radie av 35 mil från\r\nJönköping. Undersökningar visar att lönsamheten\r\nför att bygga ut högre utbildning är den högsta i\r\nlandet utanför storstadsregionerna.</pre><pre>Den ordinarie högskolan har under de senaste åren\r\nväsentligt breddat sin utbildning. Från att tidigare\r\nenligt min mening ha varit alltför inriktad på\r\nläraroch förskollärarutbildning, har man i dag\r\ningenjörsutbildning och i samarbete med\r\nLinköpings universitet snart grundläggande\r\nrättsutbildning. UHÄ har givit skolan högsta betyg\r\nför effektivitet -- genomströmningshastigheten av\r\nelever är hög. Den har också det näst största antalet\r\nsökande till utbildningsplatser, om man jämför med\r\nlandet i övrigt.</pre><pre>Fru talman! Det enda som jag helhjärtat kan yrka\r\nbifall till i utskottsbetänkandet är att\r\nförhandlingarna med högskolan i Jönköping\r\nfortsätter. Den proposition som betänkandet\r\nbygger på har uppenbara brister. Jag kommer\r\ndärför att avstå från att rösta vid voteringen.</pre><pre>I detta anförande instämde Nils Nordh (s).</pre><pre>Anf. 100  ULF MELIN (m) replik:</pre><pre>Herr talman! Jag vill bara göra en liten kommentar\r\ntill det som min värderade kollega Catarina\r\nRönnung sade om att regeringen har uppvaktat\r\nHögskolan i Jönköping angående en\r\nstiftelsebildning. Det är kanske en sanning med\r\nmodifikation. Alla universitet och högskolor fick\r\nett sådant erbjudande. Då gjorde Högskolan i\r\nJönköping en intresseanmälan i anslutning till detta\r\nerbjudande.</pre><pre>Anf. 101  BENGT SILFVERSTRAND (s):</pre><pre>Herr talman! Låt mig först slå fast, att\r\nutbildningministern i det meningsutbyte han hade\r\nmed Lena Hjelm-Wallén inte någon gång försökte\r\nhävda att regeringen levt upp till den\r\növerenskommelse som regeringen träffade med\r\nSocialdemokraterna i höstas. Att ge ordet samråd\r\nen meningsfull innebörd är att man de facto\r\nsamråder innan beslut fattas. Så har bevisligen inte\r\nskett.</pre><pre>En utbildningsminister borde kunna kosta på sig att\r\nerkänna detta öppet och inte enbart genom att inte\r\nhålla fast vid det.</pre><pre>Jag har fått ett intressant dokument som\r\nförhoppningsvis, om det finns något intresse av\r\nsaklighet, en gång för alla skall fastslå att det är\r\npensionspengar som används för\r\nforskningsändamål. Det står så här: Fjärde och\r\nfemte fondstyrelserna samt de fem\r\nlöntagarfondsstyrelserna omfattas av\r\nplaceringsbestämmelser. Sedan står det: Av\r\nrambestämmelsen framgår att de ifrågavarande\r\nfondstyrelserna skall inom ramen för vad som\r\ngagnar ATP-försäkringen och är förenligt med den\r\nallmänna ekonomiska politiken samt med\r\nbeaktande av kreditmarknadens funktionssätt\r\nförvalta anförtrodda medel genom placeringar på\r\nriskkapitalmarknaden.</pre><pre>Det är exakt samma förhållande med de fem s.k.\r\nlöntagarfonderna -- fjärde och femte AP-fonderna.\r\nDessutom går avkastningen av de fem\r\npensionsfonderna oavkortat till pensionssystemet.\r\nJag tycker att någon form av intellektuell\r\nhederlighet borde kunna få finnas också i en debatt\r\nmed så ideologiska övertoner som denna. Så\r\nförhåller det sig i varje fall.</pre><pre>Jag hör till dem som anser att debatten då och då\r\nhar varit något yvig. Varje gång jag har använt ett\r\ncitat som har kunnat leda till den kategorin av\r\nomdömen har jag varit noga med att citera korrekt.\r\nJag citerade vad Per Unckel sade vid den hearing\r\nsom vi hade den 13 maj. Han sade att hela pallen\r\nskulle bli halt om den tredje reformstrategin\r\nsprack. Det är motsägelsefullt.</pre><pre>Vid samma hearing sade Margitta Edgren: Det kan\r\nväl inte vara så farligt om 5 % av studenterna och\r\n10 % av forskningsanslagen omfattas av detta. Av\r\ndetta drar jag slutsatsen att denna hälta inte bara\r\ngäller Per Unckel utan samtliga borgerliga\r\nledamöter i utbildningsutskottet, där\r\nCenterpartiet, kds och Folkpartiet fortfarande inte\r\nhar sagt sin mening.</pre><pre>Med tanke på att Larz Johansson från\r\nCenterpartiet så kraftfullt fördömde den s.k.\r\nstiftelsereformen borde faktiskt hederligheten i\r\nnågon mån påverka Marianne Jönsson att gå upp\r\ni debatten i kammaren och förklara för oss varför\r\nCentern har ändrat uppfattning.</pre><pre>Anf. 102  Utbildningsminister PER UNCKEL\r\n(m):</pre><pre>Herr talman! Jag vet inte om det går att övertyga\r\nBengt Silfverstrand om hans eget partis historia.\r\nJag har arbetat med detta en hel vecka och vid ett\r\noräkneligt antal replikskiften få Bengt Silfverstrand\r\natt minnas vad som ändå är modern\r\nsocialdemokratisk partihistoria. Men Bengt\r\nSilfverstrand väljer gång efter gång att förtränga\r\noch glömma. Det som hände på 80-talet var\r\ntydligen obehagligt.</pre><pre>Ännu obehagligare förefaller det nu att vara att ta\r\nupp denna fråga igen, och allra mest obehagligt är\r\natt avveckla vad som så smärtsamt för\r\nSocialdemokraterna infördes i strid i svenska\r\nfolkets intressen.</pre><pre>Det är alldeles sant, Bengt Silfverstrand, att den\r\nsocialdemokratiska regeringen av tekniska orsaker\r\nförde samman pensionsfonderna och\r\nlöntagarfonderna. Det gör inte löntagarfonderna\r\nett endaste dugg mer delaktiga i pensionssystemet.\r\nPensionssystemet har vi byggt upp för att trygga\r\npensionerna. Löntagarfonderna avvecklar vi bl.a.\r\nav samma skäl.</pre><pre>I fråga om samrådet vill Bengt Silfverstrand ha\r\nbekräftat att samråd inte ägde rum. Jag skall be att\r\nfå bekräfta att ett samråd ägde rum enligt\r\növerenskommelse. Till skillnad från Bengt\r\nSilfverstrand var jag med. Jag vet vad som hände.</pre><pre>Herr talman! Som jag sade tidigare förvånades jag\r\növer att Socialdemokraterna inte hade några\r\nuppfattningar alls. Vid det ett par timmar långa\r\nmöte vi hade ställdes bara frågor om sådant där svar\r\nredan hade givits genom utsända handlingar. Vad\r\njag hade hoppats på var att Socialdemokraterna\r\nmöjligen redan vid det tillfället skulle framföra\r\nsynpunkter som vi kunde beakta.\r\nSocialdemokraterna insände därefter sina\r\nsynpunkter skriftligen. Det visade sig att de var av\r\nett sådant slag att regeringen inte bedömde det vara\r\nmöjligt att mötas.</pre><pre>Samråd är ett försök att nå samstämmighet. Men\r\ndet är inte en utgångspunkt att samstämmighet kan\r\nnås. Det gick inte att nå samstämmighet om den\r\nfråga vi just nu diskuterar.</pre><pre>Herr talman! Den tredje frågan gällde den halta\r\npallen. Här ber jag att återigen få återvända till ett\r\ngammalt replikskifte mellan Bengt Silfverstrand\r\noch mig där jag tog mig före att gissa att Bengt\r\nSilfverstrand ännu inte förstått värdet av ett\r\nuniversitetssystem med enheter som ligger vid\r\nsidan av det offentliga systemet.</pre><pre>Allt vad vi har hört av replikskiften sedan detta\r\nreplikskifte för någon timma sedan har bekräftat att\r\nBengt Silfverstrand inte vill ha ett\r\nuniversitetssystem där det finns fria aktörer som\r\ninte får sina riktlinjer i enskildheter givna av\r\nriksdagen.</pre><pre>Herr talman! Bengt Silfverstrand har försökt\r\növertyga oss om att det går att inom ett statligt\r\nsystem nå precis samma effekter som inom det\r\nsystem som utskottsmajoriteten och regeringen\r\nförordar. Ja, det gör det. Men det är under ett\r\nmycket speciellt villkor, nämligen att\r\nriksdagsmajoriteten alltid är vidsynt.</pre><pre>Jag har tagit mig före att påminna om att det bara\r\när 20 år sedan en riksdagsmajoritet i vilken i vart\r\nfall Bengt Silfverstrands parti ingick visade prov på\r\ntotal brist på sådan vidsynthet. Vem vet när denna\r\nbrist på öppenhet och förståelse kan dyka upp på\r\nnytt? Det gäller i synnerhet efter Bengt\r\nSilfverstrands tidigare påminnelser om sin totala\r\nbrist på förståelse för de akademiska idealen från\r\nBologna och Berlin.</pre><pre>Anf. 103  BENGT SILFVERSTRAND (s):</pre><pre>Herr talman! Vad är det för någonting i\r\nBolognauniversitetets statuter -- och statuterna vid\r\nBerlinuniversitetet under den nostaligiska\r\nperioden, vilka jag förstår att en konservativ person\r\nomfattar, även om han har blivit nyliberal på äldre\r\ndar -- som där sägs som inte går att uppnå inom\r\nramen för ett demokratiskt universitets- och\r\nhögskolesystem där alla aktörer har ungefär lika\r\nstort inflytande? Det skulle vara mycket intressant\r\natt få reda på detta.</pre><pre>Det hjälper inte, Per Unckel, att hänvisa till\r\nförhandlingar och säga att jag inte var med. Det är\r\nden enkla uppläggningen, att det var\r\nFinansdepartementets företrädare och de\r\nhandläggare som för vår del arbetar på den sidan\r\nsom hade detta uppdrag. Jag litar naturligtvis på\r\nderas rapporter.</pre><pre>Den proposition om avvecklingen som regeringen\r\nlämnade ifrån sig i förhandsexemplar ändrade man\r\ninte ett enda kommatecken i. Detta är inte samråd.\r\nDet går inte att komma ifrån det hur många\r\nrepliker än Per Unckel vill ta.</pre><pre>Det torde vara en allmän uppfattning i denna\r\nkammare, att det som omfattas av ATP-\r\nförsäkringen, vilket i detta fall är avkastning till\r\npensionsfonder från de fem tidigare\r\nlöntagarfonderna, tillhör pensionssystemet. I så fall\r\när Per Unckel, och det tyder hans senaste inlägg på,\r\nden ende som numera inte erkänner att detta är en\r\ndel av pensionssystemet.</pre><pre>Jag vill här fastslå att Socialdemokraterna bejakar\r\nolika initiativ. Ett exempel på en stiftelse som kan\r\nfalla väl in i systemet, där vi båda är överens om att\r\nman kan ha litet olika sturkturer, är\r\nHandelshögskolan i Stockholm. Där tar privata\r\nintressenter sitt ansvar, och de är beredda att\r\ntillskjuta medel.</pre><pre>Jag vill gå ett steg längre och säga: Vi ser med\r\nintresse på den typ av privata initiativ som kan\r\nkomma när det gäller andra verksamheter, under\r\nförutsättning att de privata intressenterna också är\r\nberedda att omfatta de allmänna spelreglerna för\r\nett utbildningssystem och är beredda att betala litet\r\nför kalaset. Klarare kan det inte uttryckas.</pre><pre>Vad vi starkt motsätter oss är denna typ av\r\nideologiska projekt där man helprivatiserar med\r\nstatliga medel och pensionsmedel men inte ger den\r\ninsyn och det inflytande i verksamheten som vi\r\ntycker är rimlig.</pre><pre>Avreglering av offentlig verksamhet får aldrig bli\r\nett självändamål. Författningsmässig kvalitet måste\r\nupprätthållas för att rättssäkerheten skall\r\ntillgodoses. Behovsstyrda och offentliga högskolor,\r\nför vilka landets parlament har det yttersta\r\nansvaret, garanterar bäst den frihet och kvalitet\r\nsom hittills präglat svensk forskning och\r\nhögskoleutbildning.</pre><pre>Anf. 104  Utbildningsminister PER UNCKEL\r\n(m):</pre><pre>Herr talman! Bengt Silfverstrand frågade mig om\r\nBerlinuniversitetets statuter. Det finns ett mycket\r\nenkelt svar på detta. Berlinuniversitetets idé är att\r\nstå fri från politiken, t.o.m. så fri att man inte har\r\nsin frihet villkorad av politiken. Det är på denna\r\navgörande punkt som Bengt Silfverstrand och jag\r\nskiljer oss åt.</pre><pre>Herr talman! I övrigt ber jag att få avstå från att\r\nytterligare tala till dövörat.</pre><pre>Anf. 105  BENGT SILFVERSTRAND (s)\r\nreplik:</pre><pre>Herr talman! Om att inte vara villkorad av politiken\r\nskulle vara något unikt och det enda rättesnöret för\r\nsvenskt universitetsväsende och svensk forskning,\r\nhar Per Unckel med det uttalande fördömt de\r\növriga 32 högskolor som inte får förmånen att\r\nomfattas av en privatisering med pensionsmedel.</pre><pre>Anf. 106  ANN-CATHRINE HAGLUND\r\n(m):</pre><pre>Herr talman! Jag vill bara kort erinra om vad jag\r\ntidigare sade om att vi i regeringskoalitionen har\r\nförtroende för varandra. Vi försöker att fördela\r\nhuvudansvaret för debatterna så att inte alla fyra\r\npartierna skall behöva gå upp i varenda debatt. Om\r\njag har sagt det en gång, räcker det med det.</pre><pre>Vilka ledamöter och partier som står bakom ett\r\nbetänkande står också mycket klart och tydligt\r\nangivet. Jag tycker att Bengt Silfverstrand med sin\r\nlånga erfarenhet från riksdagen borde ha detta klart\r\nför sig. I övrigt avstår jag från att fortsätta debatten\r\ni sakfrågan.</pre><pre>Anf. 107  BENGT SILFVERSTRAND:</pre><pre>Herr talman! Jag förstår att det börjar bränna\r\nriktigt ordentligt. Jag har full respekt och förståelse\r\nför det Ann-Cathrine Haglund säger under\r\nnormala omständigheter. Men nu råkar det vara så\r\natt vi hade en principdebatt i den här frågan även\r\nden 14 december. Då kom det en skiss till en\r\ntilltänkt s.k. stiftelsereform.</pre><pre>Vid det tillfället gick dåvarande ledamoten i\r\nutbildningsutskottet Larz Johansson upp i hård\r\npolemik med utbildningsministern och fördömde\r\ndet förslag och det system som skisserades. Han\r\nsade att det var ekonomiskt orealistiskt. Det\r\nsaknade ekonomiska förutsättningar.</pre><pre>Jag kan inte se några större skillnader mellan det\r\nförslaget på den punkten och det förslag vi har att ta\r\nställning till i dag. Då är det rimligt, Ann-Cathrine\r\nHaglund, att fråga den nya företrädaren för\r\nCenterpartiet. Jag gör det än en gång. I vilka\r\navseenden har det förslag som Larz Johansson\r\nfördömde ändrats så att Marianne Jönsson nu kan\r\nställa sig så helhjärtat bakom det, att hon låter sig\r\nföreträdas av de moderata utbildningspolitikerna\r\nPer Unckel och Ann-Cathrine Haglund?</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 §  Valfrihet i skolan</pre><pre>Föredrogs</pre><pre>utbildningsutskottets betänkande</pre><pre>1992/93:UbU17 Valfrihet i skolan (prop.\r\n1992/93:230).</pre><pre>Anf. 108  JAN BJÖRKMAN (s):</pre><pre>Herr talman! När riksdagen fattade beslut med\r\nanledning av propositionen Växa med kunskaper\r\ngenomfördes en reformering av den svenska\r\ngymnasieskolan som var till gagn för såväl den\r\nenskilde som för samhället. För eleven betydde\r\ntreårigheten tillgång till en utbildning som gav såväl\r\nyrkeskunskap som högskoletillträde. Dessutom\r\nförbättrades medborgarkompetensen, vilket är nog\r\nså angeläget i vårt snabbt föränderliga samhälle.</pre><pre>Tyvärr innebar tillkomsten av en borgerlig regering\r\natt reformen försenades ett år. Detta hade väl sin\r\ngrund i att främst Moderaterna och Folkpartiet\r\nliberalerna var motståndare till reformen som\r\nsådan. Nu genomförs dess bättre den nya\r\ngymnasieskolan i landets kommuner.</pre><pre>Innan reformen har genomförts fullt ut föreslås nu\r\nförändringar som kan få stora konsekvenser för\r\nverksamheten och dess kvalitet. Detta görs i\r\npropositionen om valfrihet i skolan. SAF-förslagen\r\nom skola på entreprenad kröns med framgång.\r\nRegeringen föreslår att kommuner och landsting\r\nskall ges möjlighet att sälja ut stora delar av\r\nutbildningen till hugade spekulanter. Entreprenad\r\när lösenordet.</pre><pre>Det gäller områden som de estetiska, ekonomiska,\r\ntekniska och yrkesinriktade. Det skall vara möjligt\r\natt lägga ut dessa på entreprenad. Att lämna ut\r\nviktiga delar av gymnasieskolan på entreprenad är\r\nen mycket stor fråga som rymmer praktiska och\r\nprincipiella svårigheter. Det har också fått t.ex.\r\nRiksrevisionsverket att uttala att förslaget borde\r\nanalyseras ytterligare.</pre><pre>Någon egentlig analys av konsekvenserna av\r\nförslaget görs inte i propositionen. Förändringen\r\nhar tillkommit för att, som det heter, öka\r\nkommunernas och landstingens frihet att välja\r\nrationella produktionsmetoder. Det är som\r\nproduktionsmetod man ser skolan, en bland många\r\nandra får man förmoda.</pre><pre>Men vart tar elevens valfrihet vägen i detta\r\nresonemang? Vilken valfrihet har eleven när\r\npolitikerna har valt produktionsmetod? Sanningen\r\när ju den att när valet väl är gjort från politikerhåll\r\nsaknas valfrihet för eleven.</pre><pre>Den här uppdelningen av den kommunala\r\ngymnasieskolan bryter också den strävan till ökad\r\nintegration mellan de teoretiska och yrkesinriktade\r\ndelarna av gymnasieskolan som pågått under lång\r\ntid och ytterligare underströks i Växa med\r\nkunskaper. Risken finns att yrkesutbildningen\r\növertas av företagen med mer företagsanpassad\r\nutbildning som följd. Detta vore till förfång för\r\nutbildningens kvalitet. På sikt vore det negativt för\r\nlandets konkurrenskraft.</pre><pre>Samverkan med näringslivet är självfallet positivt.\r\nDet är ofta till fördel att verksamhet förläggs\r\nutanför skolan. Detta innefattades också av\r\nbesluten om den reformerade gymnasieskolan.\r\nMen skolans och kommunens totalansvar för\r\nutbildningen och en likvärdig utbildningsstandard\r\nmåste garanteras. Detta görs inte i\r\nentreprenadförslaget. Ingen tjänar på en\r\ngammaldags företagsanpassad utbildning.</pre><pre>För den utlagda verksamheten saknas också krav\r\npå lärarbehörighet. Förslaget har, föga förvånande,\r\nmött kritik. Så här skrev Lärarnas Tidning under\r\nvåren: ''Samma riksdagspartier som för några år\r\nsedan protesterade mot Göran Perssons\r\nkommunalisering av skolan och krävde garantier\r\nför att de statliga kvalitetskraven därmed inte\r\nskulle eftersättas -- samma riksdagspartier ställer\r\nsig nu bakom ett förslag att skrota det främsta\r\nkvalitetskravet som finns inskrivet i skollagen,\r\nnämligen kravet på lärarutbildning. Det är inte\r\nbara inkonsekvent, det är ett svek!''</pre><pre>Från socialdemokratisk sida är vi milt uttryckt\r\nförvånade över att det moderata\r\nUtbildningsdepartementet nu går ifrån kravet på\r\nlärarutbildning för stora delar av gymnasieskolan.\r\nAtt Moderaterna skulle medverka till att införa den\r\nlärarlösa skolan förvånar. Allt vackert tal om\r\nkunskap och färdigheter får nu stå tillbaka för\r\nkompetens. Med detta avses väl i huvudsak\r\nyrkeskompetens. Men läraryrket är ju så mycket\r\nmer.</pre><pre>Lärarbehörigheten skall ju garantera den av alla, i\r\nvarje fall hittills, omfattade likvärdigheten.\r\nLärarprofessionalismen innefattar ju pedagogisk\r\noch metodisk kunskap. Dessutom skall läraren vara\r\nproblemlösare i gruppen och klara av ungdomar\r\nmed olika typer av svårigheter. Om inte detta\r\nfungerar kanske eleverna får en sämre utbildning\r\noch risken för utslagning ökar.</pre><pre>Hur blir det när hela myndighetsutövningen\r\növerlämnas till undervisare utan lärarbehörighet?\r\nHur integreras entreprenadundervisarna med\r\növriga lärare? Hur blir det med studiedagar,\r\nfortbildning och utvecklingsverksamhet?</pre><pre>Det enda man kan se i förslaget är att\r\nskolledningresursen måste ökas för att kontrollera\r\nsystemet med entreprenad.</pre><pre>Även på regeringssidan finns kritik mot förslaget. I\r\nChristina Linderholms centermotion uttrycks\r\nbehovet av lärarutbildning. Hon anser det\r\nanmärkningsvärt att kravet saknas. Det är lätt att\r\ninstämma i detta.</pre><pre>I regeringens proposition En ny läroplan skrivs\r\nvältaligt om de krav som ställs på lärare i en\r\nmålstyrd, decentraliserad och avreglerad skola.\r\nDet är svårt att se något samband mellan dessa\r\nvackra ord och den lärarlösa skola som nu föreslås.</pre><pre>Sammanfattningsvis anser vi socialdemokrater att\r\nriksdagen bör avslå förslaget om generell rätt att\r\nlägga ut utbildning på entreprenad. Riksdagen bör\r\ndessutom avslå förslaget att efter ansökan lägga ut\r\nandra delar av verksamheten på entreprenad.</pre><pre>Herr talman! De flesta utgick nog från att\r\nvafrihetspropositionen på grundskolans område\r\nskulle rätta till de värsta bristerna i bidragssystemet\r\ntill de fristående skolorna. Den kritik mot\r\növerkompensationen till dessa skolor som kommit\r\nsedan systemet infördes har pekat på\r\nnödvändigheten av att sänka procenttalet. Såväl\r\nutredningen i ärendet som en stark remissopinion\r\npekade mot en lägre procentsats.</pre><pre>Det är förvånande att regeringen och\r\nutskottsmajoriteten inte vågar ta i dessa brister.\r\nFrån socialdemokratisk sida föreslår vi att\r\nkommunerna ges skyldighet att tilldela de\r\nfristående skolorna resurser på grundskolenivå\r\nefter samma principer som gäller för kommunens\r\negna grundskolor. Att behålla det nuvarande\r\ncentralstyrda bidragssystemet som\r\nregeringspartierna förespråkar gynnar i längden\r\nvarken eleverna i kommunala eller i fristående\r\nskolor.</pre><pre>Det nuvarande centralistiska systemet motverkar\r\nett effektivt och behovsstyrt utnyttjande av skolans\r\nresurser. Dessutom uppmuntrar det till att de\r\nprivata skolorna kan välja elever snarare än att\r\neleverna väljer skola.</pre><pre>Samtidigt som regeringen nu berömmer sig av att\r\nha skapat möjligheter för friskolorna att verka på i\r\nstort sett samma villkor som de kommunala\r\nskolorna, föreslås nu att de privata skolorna på\r\ngrundskolenivå skall ges rätt att ta ut elevavgifter.\r\nDetta kan inte tolkas som annat än ett utslag för att\r\nman vill skapa förutsättningar för segregring.</pre><pre>Från socialdemokratisk sida motsätter vi oss\r\nförslaget att ta ut elevavgifter. Elevavgifter är\r\nsegregerande och kan i praktiken bidra till att\r\nvalfriheten för föräldrar och elever inskränks. Inte\r\nvare sig fristående grundskolor eller\r\ngymnasieskolor bör ha rätt att ta ut elevavgifter.</pre><pre>Låt mig också säga att det finns positiva delar i det\r\nföreliggande betänkandet. Hit hör att rätten att\r\nvälja skola upprepas. Denna rätt har ju funnits\r\nsedan tidigare. Självfallet skall eleverna ha rätt att\r\nvälja skola. Samtidigt måste närhetsprincipen gälla.</pre><pre>Till det positiva hör också att det nu blir möjligt att\r\nvälja kommunal grundskola över\r\nkommungränserna. Denna rätt har ju tidigare bara\r\nfunnits när det gällt fristående grundskolor.\r\nMöjligen kan man undra varför denna rätt inte skall\r\ntillkomma föräldrar och elever förrän läsåret\r\n1994/95. Hur som helst. Det här är ett ur\r\nmedborgarperspektiv angeläget förslag.</pre><pre>Rätten att välja skola är viktig. Lika viktig är rätten\r\natt välja skolform. Att regeringen lägger fram ännu\r\nen proposition om valfrihet i skolan utan att ge\r\nföräldrar till utvecklingsstörda barn den självklara\r\nrätten att välja skolform är högst förvånande. Vi\r\nanser att alla föräldrar, även de utvecklingsstörda\r\nbarnens föräldrar, skall ha rätt att välja skolform.\r\nLagen bör därför ändras så att föräldrarna ges det\r\navgörande inflytandet när det gäller valet av\r\nskolform. Så långt sträcker sig emellertid inte den\r\nborgerliga majoritetens syn på valfrihet, och det är\r\nsynd.</pre><pre>Denna frågeställnng för också tankarna till det fall\r\ni Göteborg där en lätt förståndshandikappad flicka\r\nblev nekad undervisning när skolan skulle övergå\r\nfrån att vara kommunal till att bli privat. Detta trots\r\natt skolan genom byte av organisationsform fick\r\nmera pengar än tidigare.</pre><pre>Om detta skrev Göteborgs-Posten i en ledare den\r\n13 maj följande: Men tyvärr fungerar\r\nbidragssystemet till friskolorna illa. Det blir alltmer\r\nuppenbart -- inte minst i Göteborg.</pre><pre>Litet längre ned i samma ledare står det: I dag\r\növerkompenseras friskolorna på bekostnad av de\r\nkommunala skolorna.</pre><pre>För oss socialdemokrater framstår det som\r\nsjälvklart att alla fristående skolor, dvs.\r\ngrundskolor, särskolor och gymnasieskolor skall\r\ntilldelas resurser efter behov och inte efter centrala\r\nregler.</pre><pre>Herr talman! När det gäller de fristående skolorna\r\növer grundskolenivå är det viktigt för\r\nlikvärdigheten och kvaliteten att samma regler för\r\nlärarbehörighet kommer att gälla för fristående\r\ngymnasieskolor som i dag gäller för de offentliga\r\nskolorna. Det är dessutom angeläget att\r\ngodkännande av fristående gymnasieskolor sker\r\nmed stor restriktivitet så att inte resurserna splittras\r\noch eleverna i praktiken förlorar valmöjligheter.\r\nKommunernas yttranden bör tillmätas stor vikt vid\r\ngodkännanden.</pre><pre>Bidragssystemet föreslås av majoriteten bli samma\r\ncentralstyrda som gäller för privata grundskolor,\r\ndvs. att staten skall fastställa nivåerna. Från\r\nsocialdemokratisk sida anser vi att, analogt med de\r\nandra skolformerna, att kommunerna skall vara\r\nskyldiga att tilldela även dessa skolor resurser på\r\nsamma sätt som de egna skolorna, dvs. ett\r\nbehovsstyrt bidragssystem.</pre><pre>Regeringens förslag om att upphäva kommunernas\r\ntillsyn av de fristående skolorna kan inte\r\naccepteras. Kommunerna tilldelar skolorna medel\r\nför sin verksamhet, och därmed bör de också ingå i\r\noch påverkas av den kommunala skolplanen -- ett\r\nviktigt instrument för utveckling och utvärdering av\r\nutbildningen inom kommunen. Detta förtar på\r\nintet sätt det ansvar som Skolverket har när det\r\ngäller verkets allmänna tillsynsansvar för all\r\nskolverksamhet, kommunal såväl som privat.</pre><pre>Sist och slutligen bara några ord om de fristående\r\nskolornas storlek. Många av dessa skolor är mycket\r\nsmå med kanske enbart 8--10 elever. Enligt vår\r\nuppfattning bör regeringen återkomma till\r\nriksdagen med förslag till nedre elevgräns för att\r\nerhålla samhällsstöd. Alltför små skolor kan enligt\r\nvår mening ifrågasättas både av ekonomiska och av\r\npedagogiska skäl.</pre><pre>Herr talman! Vi socialdemokrater står naturligtvis\r\nbakom samtliga s-reservationer i detta betänkande.\r\nMen med respekt för kammarens arbetssituation\r\nnöjer jag mig med att yrka bifall till reservationerna\r\n1, 2, 5, 9 och 16.</pre><pre>Anf. 109  STEFAN KIHLBERG (nyd):</pre><pre>Herr talman! Regeringen föreslår i den proposition\r\nsom har föregått utbildningsutskottets betänkande\r\nnr 17 en rad åtgärder som vi i Ny demokrati\r\nvälkomnar, dvs. utvecklingen mot ökad valfrihet i\r\nskolan. På det hela taget är jag positiv till förslagen.\r\nMen jag anser att det finns skönhetsfläckar och\r\nsmärre brister. Jag har försökt att korrigera dem i\r\nutskottet, men jag har misslyckats.</pre><pre>I propositionen begränsas möjligheterna att välja\r\nentreprenadlösningar till gymnasieskolan. Dessa\r\nmöjligheter finns endast inom ämnesblocken\r\nestetiska, ekonomiska, tekniska ämnen och\r\nyrkesämnen. Orsaken till denna begränsning anges\r\nvara att frågan är av stor principiell betydelse och\r\nrymmer ett flertal praktiska problem.</pre><pre>Jag instämmer förvisso i dessa konstateranden.\r\nMen jag tycker inte att de är godtagbara som\r\nargument för att begränsa valfriheten och den\r\npositiva konkurrensen mellan olika aktörer.\r\nTvärtom! För mig är problem inte hinder utan\r\nmöjligheter och utmaningar. Frågans stora\r\nprincipiella betydelse ser jag också som ett starkt\r\nskäl att öppna även grundskolan och särskolan för\r\nentreprenadlösningar, likaväl som jag vill tillåta\r\ndem inom alla ämnen och ämnesblock.</pre><pre>Självfallet får inte i något avseende kvaliteten i\r\nundervisningen bli lidande av att anlita\r\nutomstående aktörer. Det är ju motsatsen,\r\nkvalitetshöjning, som är huvudsyftet. Därför\r\nförstår jag inte varför man är rädd för att skapa\r\nincitament att höja kvaliteten även inom\r\ngrundskolan och särskolan, liksom inom alla\r\nämnen och ämnesblock.</pre><pre>Jan Björkman kallar detta för SAF-förslag. Även\r\nom så vore, förstår jag inte varför förslagen skulle\r\nbli sämre. Det finns något slags näringslivsskräck.\r\nVad tror Jan Björkman att det beror på att det är\r\nkö till industriskolorna på t.ex. SKF? Där finns fler\r\nsökande än vad det finns plats för. Däremot letar\r\noch skriker industriprogrammet i gymnasieskolan\r\nefter elever, men får inga. Beror det på att\r\nindustriskolorna är så dåliga och SAF-inspirerade?\r\nNej, naturligtvis inte. Tvärtom! Eleverna vet att de\r\ndär får en bättre utbildning än i gymnasieskolan.</pre><pre>De i propositionen framförda förslagen\r\naktualiserar naturligtvis frågan om\r\nlärarkompetens. Jag vill återigen understryka att\r\nden alldeles avgörande frågan är att lärare har\r\nmycket hög fackkompetens kombinerad med hög\r\npedagogisk skicklighet. Hur de har skaffat sig\r\ndenna kompetens är faktiskt mindre intressant. Det\r\nkan naturligtvis vara genom den traditionella\r\nformella lärarutbildningen. Det kan med lika stor,\r\nkanske rent av större, sannolikhet vara genom en\r\nriktig akademisk utbildning. Det kan också vara\r\ngenom ett ambitiöst yrkesarbete under många år\r\nkombinerat med olika typer av studier.</pre><pre>Jag vänder mig i grunden mot den i vissa kretsar,\r\ninte sällan s-märkta, omhuldade uppfattningen att\r\ndet endast är genom en typ av formell\r\nlärarutbildning -- modell\r\ngrundskollärarutbildningen -- som kompetenta\r\nlärare genereras. Den typen av uppfattning stöds\r\ninte av sakliga och intellektuellt hederliga\r\nargument. Däremot påminner den om\r\nskråtänkande och ensidiga särintressen. Deras\r\nomsorg är inte i första hand elevernas bästa.</pre><pre>Låt mig ta ett exempel. Lärarens sociala roll lyfts\r\nofta fram. Den är förvisso viktig. Därför har jag\r\ntittat litet grand på hur kurs- och utbildningsplaner\r\nser ut för lärare. Jag konstaterar att det är\r\nskrämmande: Där finns inte utbildning i\r\ngruppdynamik. Där finns inte utbildning i\r\nkonflikthantering. Jag vågar påstå att i stort sett\r\nvarenda chef i näringslivet har bättre utbildning i\r\ngruppdynamik, samspel mellan människor och\r\nkonflikthantering än vad lärare i skolan har. I\r\nnäringslivet ges utbildning i dessa ämnen, eftersom\r\nman inser vikten av kunskap i dessa ämnen. Detta\r\nverifierades ytterligare i en artikel i en tidning för\r\nnågra dagar sedan. Av en undersökning framgick\r\ndet att en tredjedel av lärarna vantrivs i sitt yrke.\r\nDe klarar helt enkelt inte sitt jobb, och därför\r\nvantrivs de. De klarar inte disciplinproblemen och\r\nkravnivåerna. Jag tycker att det är mycket\r\nillavarslande.</pre><pre>Det är bl.a. mot denna bakgrund som jag vill\r\nunderstryka vikten av att skyndsamt införa någon\r\ntyp av lärarcertifikat eller lärarlegitimation, i syfte\r\natt just få ett incitament och skapa\r\nkvalitetsgarantier. Det blir på så sätt också en friare\r\narbetsmarknad och fri konkurrens mellan lärare.\r\nDet är viktigt att uppmuntra individuella och goda\r\narbetsprestationer, också t.ex. med individuell\r\nlönesättning och mer flexibla och utvecklade\r\nmöjligheter till karriärutveckling för ambitiösa\r\nlärare. Det finns det gott om.</pre><pre>Jag har i tidigare sammanhang understrukit det för\r\nmig självklara i att fristående skolor inte i något\r\navseende får diskrimineras i förhållande till de\r\nkommunala skolorna. Jag välkomnar därför att\r\nregeringen är klok nog att inte nu föreslå någon\r\nsänkning av bidragsprocenten. Självfallet behövs\r\ndet avsevärt fler erfarenheter från tillämpningen av\r\nde nyligen införda bidragsbestämmelserna. I\r\nmånga fall skulle dessutom en höjning vara mer\r\nmotiverad.</pre><pre>Däremot har det i flera fall visat sig bli tvärtom,\r\ndvs. att kommunala skolor missgynnas i\r\nförhållande till fristående skolor. Så är t.ex. fallet i\r\nmin hemstad Göteborg. Men det beror inte på att\r\nriksdagen har fattat ett tokigt beslut. Däremot har\r\nman gjort det i kommunfullmäktige i Göteborg.\r\nDär har beslut fattats om ett\r\nresursfördelningssystem som innebär att ett antal\r\nkommunala skolor får avsevärt mindre än 85 %.\r\nDet här problemet finns i flera kommuner. Vi\r\ntycker att det är orimligt och oacceptabelt och\r\ndessutom i strid med statsmakternas intentioner\r\nnär det gäller skolan.</pre><pre>Vi har därför föreslagit att samma garanti skall gälla\r\nför kommunala skolor som gäller för fristående\r\nskolor. Det innebär att även de skolorna skulle vara\r\ngaranterade åtminstone 85 % av snittkostnaden.\r\nTyvärr tvingas vi att konstatera att Ny demokrati är\r\nensamt om att vilja ge denna garanti. Jag tycker att\r\ndet är särskilt anmärkningsvärt med tanke på hur\r\ninte minst Socialdemokraterna brukar göra sig till\r\ntolk för den kommunala skolans ställning.</pre><pre>Jag vill gärna erkänna att vi i Ny demokrati inte\r\nheller är nöjda med det här systemet. Det är grovt.\r\nDet får snedeffekter i fråga om föredelningen av\r\nresurser. Men kom då med bättre förslag! Än så\r\nlänge har jag inte sett något. Det är lätt att kritisera\r\nde förslag som redan finns, men kom gärna fram\r\nmed bättre förslag.</pre><pre>Jag ställer mig bakom utredarens förslag att även\r\nde internationella skolorna bör omfattas av det nya\r\nbidragssystemet för fristående skolor. Det gör även\r\nSkolverket. Jag tycker att det är onödigt att\r\ndiskriminera de internationella skolorna. Jag frågar\r\nmig varför regeringen inte vill uppmuntra den form\r\nav mångfald, kvalitet och kulturell korsbefruktning\r\nsom de internationella skolorna står för.</pre><pre>Vi är också förvånade över den etableringskontroll\r\nsom regeringen uppenbarligen vill införa när det\r\ngäller fristående gymnasieskolor, genom att\r\nlänsstyrelsen skall göra en prövning. Prövningen\r\nskall också innefatta kommunens och närliggande\r\nkommuners bedömning. Som motivering anger\r\nman i propositionen följande:</pre><pre>''Nyetableringar av fristående gymnasieskolor har\r\nnaturligtvis effekter på det redan befintliga\r\nskolväsendet i kommunen och regionen. På\r\ngymnasienivå är det viktigt att det finns ett allsidigt\r\nutbud av utbildningar över hela landet. Om\r\nunderlaget blir för litet hotas utbudets bredd, Det\r\nfinns således anledning pröva varje nyetablering av\r\nfristående gymnasieskolor från denna\r\nutgångspunkt.''</pre><pre>Hur välvilligt jag än läser detta, kan jag inte\r\nuppfatta det som annat än intentioner som har sina\r\nrötter i ett gammalt, planekonomiskt tänkesätt, där\r\nkonkurrens uppfattas som något negativt och som\r\nett hot mot ett allsidigt utbud. I själva verket är det\r\nprecis tvärtom. Fri etablering och konkurrens\r\nbefrämjar allsidighet, hög utbildningskvalitet och\r\nutbildningseffektivitet. Därför förstår jag inte\r\nvarför dessa restriktioner finns.</pre><pre>Som jag har uppfattat regeringens intentioner vill\r\nman befrämja och uppmuntra just kvalitet,\r\nmångfald och valfrihet inom skolan. Denna form av\r\netableringskontroll påminner mest om den som\r\nfinns för livsmedelsbutiker. Vi vet alla att den har\r\nförhindrat konkurrens och nyetableringar. Man har\r\nvelat värna ortens lilla lanthandel. Här ser vi en risk\r\nför att man värnar ortens lilla gymnasieskola och\r\nförhindrar nya, friska skolinsatser.</pre><pre>En förutsättning för att elever och föräldrar skall\r\nkunna välja aktivt mellan olika skolor är att de får\r\nbra information. Därför instämmer vi i att denna\r\ninformationsplikt bör lagstadgas, precis som\r\nutredaren föreslog. Vi tycker att det är synd att\r\nutskottet inte vill följa samma linje. Jag instämmer\r\nvisserligen i det som står i propositionen, att det\r\nborde vara naturligt för kommunen att informera\r\nom sina grundskolor. Jag tror dock inte att denna\r\nförhoppning är tillräcklig. Erfarenheterna visar\r\ntyvärr att många kommuner gärna underlåter att\r\ninformera om alternativ som inte sammanfaller\r\nmed vad kommunpolitikerna anser vara bäst för\r\ninvånarna.</pre><pre>Herr talman! Självfallet står vi bakom alla våra\r\nreservationer. Jag skall, i likhet med föregående\r\ntalare, spara kammarens tid och yrkar därför\r\nendast bifall till våra reservationer 3, 4 och 10.</pre><pre>Anf. 110  BJÖRN SAMUELSON (v):</pre><pre>Herr talman! Jag ber att få yrka bifall till\r\nreservationerna 1 och 5. Jag skall fatta mig mycket\r\nkort. Vi avvisar från Vänsterpartiets sida denna\r\nproposition. Det gör vi av följande skäl.</pre><pre>För det första är det ingen som har bett om detta,\r\nvare sig elever, föräldrar, lärare eller marknaden.</pre><pre>För det andra öppnar propositionen för en\r\navgiftsbeläggning av utbildning. Det vore på sin\r\nplats att statsrådet angav vid vilken nivå man går\r\növer gränsen och en avgift blir oskälig.</pre><pre>För det tredje avhänder sig riksdagen ett viktigt\r\nkvalitetsinstrument, nämligen lärarutbildningen\r\noch möjligheten att använda den som ett\r\nstyrinstrument i skolan.</pre><pre>I propositionen och betänkandet otydliggörs det\r\npolitiska ansvaret för utbildningspolitiken\r\ngentemot både föräldrar, elever och lärare.\r\nPropositionen ålägger kommunen ensidigt\r\nskyldighet gentemot privatskolor. Man går in och\r\ndetaljreglerar i statsbidraget som kommunerna får.</pre><pre>Man ger inte alla barn möjlighet att välja skola,\r\ndefinitivt inte de barn som är utvecklingsstörda.</pre><pre>Herr talman! Detta är ett antal argument för avslag\r\npå propositionen och utskottets hemställan.</pre><pre>Anf. 111  STEFAN KIHLBERG (nyd)\r\nreplik:</pre><pre>Herr talman! Jag skulle vilja fråga vad Björn\r\nSamuelson menar när han säger ''lärarutbildningen\r\nsom styrinstrument i skolan''?</pre><pre>Anf. 112  BJÖRN SAMUELSON (v) replik:</pre><pre>Herr talman! Stefan Kihlberg sade att han hade\r\nstuderat hur lärarutbildningarna såg ut. För att\r\nundervisa i t.ex. drifts- och underhållsteknik krävs\r\ncivilingenjörsutbildning, minst fyra års\r\nyrkeserfarenhet inom en bransch samt ett års\r\nstudier i pedagogik och metodik. Är inte det\r\nkvalitet?</pre><pre>Anf. 113  STEFAN KIHLBERG (nyd)\r\nreplik:</pre><pre>Herr talman! För att göra det tydligt: Vad är\r\nviktigast för Björn Samuelson, att en lärare har den\r\nfaktiska kompetens som krävs för ett professionellt\r\narbete som lärare eller att man har gått en\r\nutbildning som syftar i den riktningen, men det\r\nfinns inga belägg för att man har nått målet?</pre><pre>Anf. 114  BJÖRN SAMUELSON (v) replik:</pre><pre>Herr talman! Lärare skall naturligtvis ha både\r\nkompetens och relevant utbildning.</pre><pre>Anf. 115  CHRIS HEISTER (m):</pre><pre>Herr talman! Det gläder mig att Jan Björkman\r\ntycker att det är bra att vi nu ger ökade möjligheter\r\nför elever att gå i en kommunal skola i en annan\r\nkommun. Jag kan inte låta bli att ta med mig ett\r\ntidningsurklipp upp i talarstolen som är från Jan\r\nBjörkmans hemtrakter. I tidningsurklippet står att\r\nBromölla kommun säger att den enda möjligheten\r\nför lilla Ros-Marie att gå i skola i Olofström i stället\r\nför i Bromölla, är att flytta kommungränsen. Nu\r\nbehöver man inte flytta kommungränser längre, om\r\nvi fattar detta beslut i kammaren i dag. Nu har Ros-\r\nMarie möjlighet att gå i den skola hon vill gå i. Det\r\ntycker jag är bra.</pre><pre>Herr talman! Alla elever skall ha rätt att välja\r\nskola. Det är grunden för de beslut vi skall fatta i\r\ndag. Vi har tidigare genom beslut i riksdagen gjort\r\ndet möjligt för elever att välja en fristående skola\r\nutan att de skall vara beroende av storleken på\r\nföräldrarnas plånböcker.</pre><pre>Vi går nu vidare och stärker rätten att välja skola\r\ninom det kommunala skolväsendet. Elevers val av\r\nskola skall tillgodoses om det inte kolliderar med\r\nnärhetsprincipen eller förorsakar betydande\r\nekonomiska och organisatoriska svårigheter.</pre><pre>Möjligheten att välja grundskola i en annan\r\nkommun förbättras, och elever som flyttar får rätt\r\natt gå kvar det sista året i sin gamla grundskola.\r\nKommuner och landsting får möjlighet att sluta\r\nentreprenadavtal med fysiska eller juridiska\r\nhuvudmän när det gäller estetiska, ekonomiska och\r\ntekniska ämnen samt yrkesämnen.</pre><pre>Slutligen föreslår vi ett nytt bidragssystem för\r\nfristående gymnasieskolor.</pre><pre>Herr talman! Att friskolereformen har varit\r\nefterlängtad visar det stora antalet fristående skolor\r\nsom har startat under det senaste året. Det är\r\nefterfrågat, Björn Samuelson! Antalet skolor har\r\nnästan fördubblats. Det finns i dag drygt 170\r\nfristående skolor. Sedan regeringen tillträdde har\r\nen ny fristående skola startats varje vecka. Trots det\r\ngår bara ca 1 % av alla grundskoleelever i en\r\nfristående skola.</pre><pre>Socialdemokraternas kritik mot de fristående\r\nskolorna riktar sig inte mot skolorna som sådana\r\nutan i första hand mot de ersättningsregler som\r\ngäller för de elever som väljer ett fristående\r\nalternativ. Att man har valt den\r\nargumentationslinjen kan jag förstå, med tanke på\r\ndet intresse som finns för att gå i och starta\r\nfristående skolor.</pre><pre>Men vi vet att ni socialdemokrater i grunden\r\nfortfarande är motståndare till fristående skolor.\r\nFöreträdare för ert parti har sagt att man har för\r\navsikt att riva upp friskolereformen om man\r\nkommer tillbaka till makten, säkert inte genom att\r\ni lag förbjuda fristående skolor -- det vore för\r\nutmanande -- utan genom att långsamt svälta ut\r\ndem på det sätt som man gjorde tidigare, när de\r\nfristående skolorna endast hade ca 40 % av de\r\nresurser som de kommunala skolorna hade. Det\r\nförslag till ersättningsmodell som\r\nSocialdemokraterna föreslår, dvs. att ersättningen\r\nskall beslutas av kommunerna, gör en sådan\r\nutveckling möjlig.</pre><pre>Tillsammans med förslag om att kommunen skall\r\nges möjligheter att pröva behov eller skälighet av\r\netablering av fristående skolor på grundskolenivå\r\nskulle detta bli effektiva verktyg i arbetet med att\r\nmontera ner denna valfrihetsreform. En sådan\r\nutveckling tänker vi inte bidra till.</pre><pre>Utgångspunkten för denna reform är att vi vill göra\r\ndet möjligt för föräldrar och elever att välja den\r\nskola som de bäst anser svara mot deras behov och\r\nönskemål, oavsett om den är kommunal eller\r\nfristående. Vem som driver skolan skall inte vara av\r\navgörande betydelse. De ekonomiska villkoren\r\nskall vara likvärdiga oavsett huvudman.</pre><pre>I propositionen föreslår regeringen att man justerar\r\nersättningen så, att beräkningsåret för fördelning\r\nav resurser är detsamma för såväl kommunala\r\nskolor som fristående skolor, och att ansökan om\r\ngodkännande av en fristående skola skall lämnas in\r\nsenast den 1 augusti året innan bidragsåret börjar\r\nför att skolan skall ha rätt till bidrag.</pre><pre>Utskottet stödjer dessa förslag till justeringar. Men\r\ni övrigt anser vi att det är för tidigt att dra några så\r\nsäkra slutsatser av den nuvarande bidragsnivån att\r\nvi är beredda att ompröva den. Reformen har varit\r\ni kraft i bara knappt ett år.</pre><pre>Jan Björkman redovisade i sitt anförande bara den\r\nena partens syn på detta bidragssystem. I samtal\r\nmed företrädare för fristående skolor har vi fått\r\nhöra vilka svårigheter de haft att få ut de medel som\r\nde i lag är garanterade. Mot den bakgrunden är det\r\nsvårt att tro att tilldelning efter behov skulle vara\r\nmöjlig. Det skulle resultera i än mer ändlöst\r\nförhandlande än i dag.</pre><pre>Mot den bakgrunden vill utskottet liksom\r\nstatsrådet avvakta Skolverkets fördjupade\r\nanslagsframställning, som skall lämnas den 1\r\nseptember i år. Där skall Skolverket redovisa\r\neffekterna av det nya bidragssystemet. Då kan det\r\nfinnas anledning att återkomma.</pre><pre>Skall man våga satsa, starta och driva fristående\r\nskolor krävs det fasta spelregler, som ger den\r\nlångsiktighet och trygghet i planeringen som är\r\nnödvändig allra helst på detta område, som innebär\r\nstora åtaganden under lång tid. Därför finns det,\r\nsom sagt, all anledning att avvakta Skolverkets\r\nredovisning innan ytterligare överväganden görs.</pre><pre>Samtidigt som Socialdemokraterna föreslår\r\nförsämrade ekonomiska villkor för de fristående\r\nskolorna vill de förbjuda de fristående skolorna att\r\nta ut elevavgifter. Det är bara att konstatera att när\r\nde fristående skolorna ges likvärdiga ekonomiska\r\nvillkor som de kommunala är elevavgifter inget\r\nproblem. Över 130 av de 170 fristående skolorna är\r\ni dag helt avgiftsfria.</pre><pre>Att förbjuda elevavgifter skulle emellertid\r\ninnebära att man också förbjuder fristående skolor\r\natt bedriva verksamhet utöver den som motsvaras\r\nav den utbildning som förekommer vid kommunala\r\ngrundskolor. Det kan röra sig om extra kostnader\r\nför undervisningsmateriel i en Montessoriskola\r\neller någonting annat. Att införa ett sådant förbud\r\nvore att lägga hämsko på de fristående skolornas\r\nmöjlighet till pedagogisk och annan utveckling.</pre><pre>Däremot slår utskottet fast att elevavgifterna skall\r\nvara skäliga med hänsyn till vad som kan vara\r\nrimliga kostnader för verksamheten och att\r\nSkolverket har till uppgift att bedöma skäligheten\r\nbåde i samband med beslut om godkännande av\r\nskolan och vid sin tillsyn.</pre><pre>När det gäller tillsynen av de fristående skolorna\r\nklargör vi att den myndighet som har befogenhet att\r\ngodkänna en skola och också befogenhet att\r\nåterkalla ett godkännande, dvs. Skolverket, skall\r\nha ansvaret för den pedagogiska tillsynen.\r\nKommunen skall naturligtvis fortsatt ha skyldighet\r\natt se till att de barn som är skolpliktiga fullgör sin\r\nskolplikt, men också att utöva tillsyn enligt t.ex.\r\nhälso- och miljölagen och annan lagstiftning som\r\nålägger kommunen att utöva tillsyn över den\r\nverksamhet som bedrivs i kommunen.</pre><pre>Detta hindrar ju inte att en kommun som får reda\r\npå att det förekommer missförhållanden i en\r\nfristående skola påtalar detta för Skolverket.</pre><pre>Herr talman! Det som förvånar mig allra mest är\r\negentligen att Socialdemokraterna motsätter sig\r\ngymnasieskolornas möjlighet till\r\nentreprenadsamarbete, dvs. att få möjlighet att\r\nkomma i åtnjutande av det kunnande och den\r\nkompetens som finns i arbetslivet och dessutom få\r\ntillgång till moderna resurser i form av utrustning\r\noch maskiner, resurser som en kommun själv kan\r\nha svårt att ekonomiskt klara av.</pre><pre>Jag tycker att det konstigt att Jan Björkman, som\r\nkommer från en mindre kommun, inte inser vilken\r\nbetydelse det har för små kommuner med små\r\ngymnasieskolor att kunna utnyttja den kompetens\r\nsom finns i näringslivet runt omkring den\r\ngymnasieskolan.</pre><pre>Jag är, som sagt, övertygad om att en ökad\r\nsamverkan med arbetslivet innebär en vitalisering\r\nav utbildningen, inte bara för eleverna utan också\r\nför de yrkeslärare som är verksamma inom dessa\r\nområden.</pre><pre>Ny demokrati har i en reservation velat gå längre\r\nän de borgerliga partierna och föreslår en generell\r\nmöjlighet till entreprenadlösningar. Låt mig peka\r\npå den möjlighet som finns genom att regeringen\r\nkan besluta om tillstånd i andra fall, om det finns\r\nsärskilda skäl. Samtidigt är jag lika angelägen om\r\natt slå fast vikten av att se till att likvärdigheten och\r\nhelhetssynen i utbildningen säkerställs.</pre><pre>När det gäller frågan om lärarnas kompetens vid\r\nentreprenad är det för mig självklart att det endast\r\när utbildning av god kvalitet som kan komma i\r\nfråga. Det är ju just kompetensen hos\r\nentreprenören som gör att det är intressant för en\r\nskola att samarbeta. Om en kommun eller ett\r\nlandsting söker en entreprenadlösning gör den det\r\nför att det är till fördel för utbildningen, inte\r\ntvärtom.</pre><pre>Läraren skall självklart ha kompetens för den\r\nundervisning den skall bedriva, både vad avser\r\nyrkeskunnande och pedagogisk insikt. Det är\r\nemellertid inte alltid möjligt att enbart anlita\r\npersonal som har formell lärarutbildning, t.ex. i ett\r\nföretag som anordnar undervisning på\r\nentreprenad.</pre><pre>Men, som vi också framhåller i betänkandet,\r\nkompetensen hos entreprenörens lärare måste\r\nalltid vara sådan att kvaliteten i undervisningen\r\nhåller samma nivå som annars krävs inom det\r\noffentliga skolväsendet.</pre><pre>Herr talman! En fråga som vållat viss osäkerhet är\r\nden samverkan som finns mellan kommunerna och\r\nlandstingen när det gäller gymnasieutbildning. Låt\r\nmig klargöra att de samverkansavtal som finns inte\r\nberörs av denna entreprenadreform. Det\r\nsamarbete som finns i dag kan även fortsättningsvis\r\näga rum enligt de övergångslösningar som\r\nriksdagen beslutade om i samband med beslutet om\r\nden nya gymnasieskolan. Det finns ingen anledning\r\natt slå sönder det som fungerar bra.</pre><pre>Jag vill när det gäller särskolan och val av skolform\r\nsäga följande.</pre><pre>En arbetsgrupp har tillsatts som en direkt följd av\r\ndet beslut riksdagen fattade under förra riksmötet.\r\nDen arbetsgruppen har till uppgift att följa\r\nutvecklingen när det gäller föräldrar och skolans\r\nsamverkan vid val av skolformer.</pre><pre>I arbetsgruppen ingår företrädare för såväl\r\nsärskolan som föräldrar och\r\nhandikapporganisationer. Arbetsgruppen skall\r\nredovisa sina förslag och synpunkter under våren\r\n1994. Jag tycker att det är rimligt att riksdagen\r\navvaktar arbetsgruppens redovisningar innan man\r\ngår vidare.</pre><pre>Jag vill till sist bara kommentera det enskilda fall i\r\nGöteborg som Jan Björkman tog upp. Enligt den\r\nuppgift som jag har fått var skolan mycket väl\r\nberedd att ta emot denna elev, men\r\nstadsdelsnämnden ville inte bidra med mer än\r\n85 %. Det stärker mig bara i min uppfattning att\r\nriksdagen bör stå fast vid principen om elevens\r\nminsta rätt och kommunens minsta skyldighet.</pre><pre>Herr talman! Med detta yrkar jag bifall till\r\nutbildningsutskottets hemställan i betänkandet\r\nUbU17.</pre><pre>Anf. 116  JAN BJÖRKMAN (s) replik:</pre><pre>Herr talman! Låt mig av de funderingar som Chris\r\nHeister har riktat mot mig först ta upp den som\r\ngällde vårt motstånd mot entreprenader. Vi menar\r\natt det krävs utbildning för att undervisa, och vi\r\nanser att det är viktigt att samhället också slår fast\r\ndet kravet för att garantera elever en bra, likvärdig\r\noch högkvalitativ utbildning.</pre><pre>Vad hoppas Chris Heister uppnå med den lärarlösa\r\nskola som hon och utskottsmajoriteten nu\r\nförespråkar? Hoppas man att skolan skall bli bättre\r\nutan utbildade lärare? Om det nu är\r\nförhoppningen, varför då inte tillämpa det på hela\r\ngymnasieskolan? Varför inte ta steget fullt ut?\r\nVarför vara så blygsam och nöja sig med denna del\r\nav den?</pre><pre>Chris Heister bekymrar sig för hur vi i min\r\nhemkommun, som är en liten kommun, skall kunna\r\nbevara kompetensen och undrar om det inte vore\r\nbra med entreprenadverksamhet. Jag kan försäkra\r\nChris Heister att vi skall lyckas ge\r\ngymnasieeleverna i min hemkommun en god\r\nutbildning utan entreprenad. För att utnyttja\r\nutrustning och maskiner samt kompetens hos\r\nkringliggande företag krävs inte att samhället\r\navhänder sig ansvaret för utbildningen. Man\r\nbehöver inte entreprenadisera för att utnyttja\r\nutrustning i omkringliggande företag. Man behöver\r\ninte sälja ut skolan för att få möjligheter att\r\ntillgodogöra sig företagens kompetens.</pre><pre>I det här avseendet litar tydligen Chris Heister\r\ndessutom obetingat på kommunalpolitikerna. Det\r\nvore klädsamt om samma tillit fanns när det gällde\r\natt övergå från det nuvarande centralstyrda\r\nstatsbidragssystemet för de fristående skolorna till\r\nett behovsstyrt system, där kommunerna fick göra\r\nen bedömning av resursbehovet.</pre><pre>Chris Heister säger att det behövs långsiktighet och\r\ntrygghet i finansieringen för de fristående skolorna,\r\noch det är säkert riktigt, men de förutsättningarna\r\nges ju inte för de ordinarie skolorna i dagens --\r\nModeraternas -- Sverige. Av ideologiska skäl görs\r\nju nu dramatiska förändringar i den normala\r\noffentliga skolverksamheten. Det är fråga om stora\r\nnedskärningar, som slår hårt och drabbar de svaga\r\neleverna hårdast.</pre><pre>Anf. 117  CHRIS HEISTER (m) replik:</pre><pre>Herr talman! Jan Björkman säger att kommunerna\r\navhänder sig ansvar genom att ingå i\r\nentreprenadsamarbete. Det förstår jag inte alls.\r\nKommunerna söker faktiskt en kompetens som de\r\nsjälva inte har eller den fördel som kan ligga i att\r\nkunna utnyttja viss utrustning och annan dyr\r\nmateriel på ett företag, varigenom pengarna kan\r\nanvändas på ett bättre sätt.</pre><pre>Jan Björkman antydde vidare i sitt\r\ninledningsanförande att man på något vis lägger\r\nhela entreprenadutbildningen utanför skolan. Så är\r\ninte fallet. Detta ligger inom ramen för skolans\r\nverksamhet. Rektorn är ansvarig för utbildningen\r\noch har ett direkt pedagogiskt ansvar. Skolan har\r\nockså ansvaret för planeringen av skolåret.</pre><pre>Vad det handlar om är ju att skolorna och\r\nkommuner och landsting skall få möjlighet att i\r\nskolan utnyttja den kompetens och det kunnande\r\nsom finns ute i arbetslivet. Jag tror att det blir bra\r\nför skolan. Jag menar att detta skulle vitalisera\r\nbåde eleverna och lärarna, inte tvärtom. Det\r\nförvånar mig verkligen att Socialdemokraterna är\r\nemot denna reform. Det hade varit mera naturligt\r\natt ni hade sagt ja.</pre><pre>Jan Björkman talar vidare om ett centralstyrt\r\nsystem där vi vill garantera elevens minsta rätt och\r\nkommunens minsta skyldighet när det gäller att\r\nvälja fristående skolor. Jag tyckte att jag i mitt\r\ninledningsanförande gav klart uttryck för den oro\r\nsom jag känner, om man inte genom beslut i\r\nSveriges riksdag skulle göra på det viset. Vad vi\r\nåstadkommer genom detta beslut är att föra ned\r\navgörandet till frukostbordet, där jag, de mina och\r\nandra familjer kan bestämma över vilken skola våra\r\nbarn skall gå i. Det är grunden för det hela. Vi skall\r\ninte vara beroende av kommunpolitiker på den\r\npunkten.</pre><pre>Jan Björkman säger att jag är inkonsekvent när jag\r\njämför entreprenadlösningar och fristående skolor.\r\nDet är en stor skillnad, Jan Björkman, mellan det\r\nsamarbete inom ramen för det offentliga\r\nskolsystemet som en entreprenad utgör och ett val\r\nav ett fristående alternativ utanför den offentliga\r\nskolan. I det senare fallet finns det ett\r\nkonkurrensförhållande, och det tycker jag att jag\r\ngav uttryck för genom att referera till de samtal som\r\njag har haft med företrädare för många fristående\r\nskolor, som har stora bekymmer i samarbetet och\r\ndiskussionen med kommunerna om t.ex.\r\nersättningen för de elever som väljer en fristående\r\nskola.</pre><pre>Anf. 118  JAN BJÖRKMAN (s) replik:</pre><pre>Herr talman! Jag tycker att det är bra med\r\nnäringslivs- och arbetslivskontakter för skolan. Jag\r\ntror att det kan berika skolan, inte bara när det\r\ngäller utrustning utan även på annat sätt.</pre><pre>Men det som vi socialdemokrater har vänt oss mot\r\när att mycket av ansvaret för den kommunala\r\nverksamheten överlämnas till företagen. Risken\r\nblir att man får en företagsanpassad verksamhet,\r\nsom inte tillgodoser bägge sidor, dvs. både kravet\r\npå bra yrkeskompetens och förutsättningar att ta\r\nsig ut i arbetslivet och kravet på\r\nmedborgarkompetens. Det gäller också att man\r\ninte blir fastlåst i systemet och att man har valfrihet\r\nframöver.</pre><pre>Med en annan modell, där man åtminstone slår\r\nvakt om lärarutbildningen som en garant för bra\r\nutbildning åt ungdomarna, skulle det här förslaget\r\nvunnit större gehör. Det är inte bara\r\nsocialdemokrater som är negativa till den här\r\nmodellen, utan många remissinstanser och de som\r\njobbar i verksamheten har uttryckt kritiska\r\nsynpunkter.</pre><pre>Chris Heister säger om de fristående skolorna och\r\nstatsbidragssystemet att hon vet att\r\nSocialdemokraterna i grunden är motståndare till\r\nfriskolorna. Så är naturligtvis inte fallet. Vi\r\nsocialdemokrater är motståndare till ett offentligt\r\nbidragssystem, som får orimliga konsekvenser,\r\nvilket vi också påpekat.</pre><pre>I det nuvarande systemet sägs det att spridningen\r\nnär det gäller behoven för de mest resp. minst\r\nbehövande inte får vara mer än 15 %, dvs. man\r\ngaranterar 85 %, något som man inte är beredd att\r\nändra på. Samtidigt vet vi, vilket också från andra\r\nhåll poängterats, att spridningen,\r\nbehovsstyrningen, i den vanliga verksamheten är\r\nstörre än dessa 15 %.</pre><pre>Chris Heister säger att det är viktigt för familjerna\r\natt kunna välja och fritt styra. Men varför vill inte\r\nChris Heister ge föräldrar till utvecklingsstörda\r\nbarn rätten och möjligheten att välja skolform?\r\nVarför är ni inte lika snabba med att lägga fram\r\nförslag för att fatta beslut om när det gäller den\r\ndelen? Det vore bra om Chris Heister kunde\r\nklargöra om ni är beredda att ge även dessa\r\nföräldrar samma rättigheter som övriga föräldrar.</pre><pre>Anf. 119  CHRIS HEISTER (m) replik:</pre><pre>Herr talman! Jan Björkman argumenterar som om\r\ndet här med entreprenadlösningar är något som\r\nman är tvungen till. Entreprenadlösningar väljs i\r\nden utsträckning som kommunen önskar.\r\nSjälvfallet bör den lösning som väljs vara till fördel\r\nför utbildningen, annars väljs den inte.</pre><pre>Jan Björkman säger att Socialdemokraterna inte är\r\nmotståndare till fristående skolor. Det är bra att Jan\r\nBjörkman slår fast detta. Det innebär att ni inte är\r\nberedda att driva upp denna friskolereform om ni\r\nskulle komma tillbaka till makten.</pre><pre>Men när man läser era motioner blir man litet\r\ntvivlande. Om vi studerar reservationerna till\r\ndagens betänkande finner vi fyra inskränkningar i\r\nden friskolereform som majoriteten i riksdagen\r\nställt sig bakom. Den första inskränkningen\r\nhandlar om att kommunerna beslutar om bidraget.\r\nDen andra inskränkningen handlar om att i lag\r\nförbjuda elevavgifter. Den tredje inskränkningen\r\nhandlar om att kommunen skall ha inflytande över\r\nvilka fristående grundskolor som får starta och den\r\nfjärde inskränkningen handlar om en nedre gräns\r\navseende antalet elever i en fristående skola för att\r\nden skall bli godkänd.</pre><pre>Det är alltså fyra inskränkningar i dagens\r\nfriskolereform. Två av dem, nämligen när det gäller\r\nelevavgifter och en nedre gräns för antalet elever,\r\ninnebär en skärpning i förhållande till den situation\r\nsom gällde innan den borgerliga regeringen\r\ntillträdde. Det vore klädsamt om vi från den\r\nsocialdemokratiska sidan fick höra vilka\r\ninskränkningar som ni inte tänker genomföra, om\r\nni kommer tillbaka till makten.</pre><pre>Anf. 120  BJÖRN SAMUELSON (v) replik:</pre><pre>Herr talman! Chris Heister, vilken är den högsta\r\nelevavgift som i dag behöver tas ut på\r\ngrundskolenivå?</pre><pre>Anf. 121  CHRIS HEISTER (m) replik:</pre><pre>Herr talman! Precis som jag sade i mitt\r\ninledningsanförande måste en sådan bedömning\r\ngöras i förhållande till den verksamhet som den\r\nfristående skolan bedriver. Det är Skolverkets\r\nuppgift, i samband med ett godkännande av en\r\nfristående skola, att ta ställning till. Det gäller även\r\ntillsynen av den fristående skolan.</pre><pre>Anf. 122  BJÖRN SAMUELSON (v) replik:</pre><pre>Herr talman! Har Chris Heister ingen egen\r\nuppfattning i denna fråga?</pre><pre>Anf. 123  CHRIS HEISTER (m) replik:</pre><pre>Herr talman! Det framgår klart att elevavgifterna\r\nskall vara skäliga och inte segregerande. De skall\r\nockså ge möjlighet för sådana delar i\r\nskolverksamheten som skiljer sig från kommunens\r\nskola. Jag kan inte säga något exakt belopp. Det får\r\ngöras en skälig bedömning, vilket är Skolverkets\r\nuppgift.</pre><pre>Anf. 124  Statsrådet BEATRICE ASK (m):</pre><pre>Herr talman! Dagens eftermiddagsdebatt handlar\r\nom regeringens proposition rörande Valfrihet i\r\nskolan. Förslagen som jag noterat att utskottets\r\nmajoritet i huvudsak ställt sig bakom är var för sig\r\nutomordentligt betydelsefulla. Samtidigt skulle jag\r\ngärna vilja understryka att propositionen är en del\r\nav regeringens samlade skolpolitik.</pre><pre>Målen för utbildningspolitiken är inte så svåra att\r\nbli överens om här i kammaren. Att Sverige skall\r\nerbjuda alla barn och ungdomar utbildning av hög\r\nkvalitet och att vi skall ha likvärdig utbildning över\r\nhela landet uppfattas som självklart.</pre><pre>Under innevarande riksmöte har jag visserligen av\r\noch till fått en del kommentarer kring regeringens\r\nuttalanden om att skapa Europas bästa skola, men\r\njag uppfattar det inte som en målsättning som\r\nopponenterna i sak ifrågasätter utan mer som\r\nagitation. Ingen i den här kammaren torde\r\nifrågasätta betydelsen av höga ambitioner när det\r\ngäller utbildningspolitiken.</pre><pre>Men om det är enkelt att bli överens om målen, är\r\ndet betydligt mer besvärligt att vinna enighet om\r\nmedlen. Visserligen, och det förtjänar att påpekas\r\nhär i kammaren, ställer de flesta upp bakom den\r\nnya ansvarsfördelningen när det gäller\r\nskolväsendet. Problemet är att några stannar på\r\nhalva vägen och att andra gärna talar om\r\ndecentralisering men känner mycket stort behov av\r\natt i varje sammanhang kringgärda det lokala\r\nansvaret med mängder av regler, riktlinjer och\r\ndetaljer.</pre><pre>Regeringens idé är dock mycket klar. Vi vill ha färre\r\ncentrala regler. Men de regler som vi har skall vara\r\nbra. Jag medger att denna formulering är mycket\r\nförenklad, men i sak är den rätt. Vår idé handlar om\r\natt fullfölja decentralisering av besluten om skolan.\r\nDet vore olyckligt om riksdagens beslut om\r\nansvaret i skolan bara flyttades från riksdagen till\r\nkommunfullmäktige. Elever, föräldrar och de\r\nenskilda skolorna skall få mer att säga till om. Det\r\när ett viktigt mål med regeringens arbete.</pre><pre>Regeringen anser att offentliga och fristående\r\nskolor skall arbeta på likvärdiga villkor. Att bryta\r\ndet offentliga skolmonopolet är viktigt, om man vill\r\nskapa mångfald och flexibilitet i skolväsendet. Den\r\nreform som riksdagen fattade beslut om förra\r\nhösten har också varit mycket framgångsrik.</pre><pre>Med dagens ärende går vi vidare. Särskilt viktigt är\r\ndet att rätten att välja skola skrivs in i skollagen och\r\natt elevens val blir utgångspunkt för placering också\r\ninom det offentliga skolväsendet. De flesta\r\neleverna går ju faktiskt där.</pre><pre>Med anledning av den hittills förda debatten vill jag\r\npåpeka att motsvarande möjlighet att välja skola\r\nockså föreslås när det gäller barn på särskolans\r\nområde. Det visar på ett svaghetstecken att\r\nSocialdemokraterna använder handikappade och\r\nutvecklingsstörda elever som ett vapen för att\r\nmisskreditera frågan om fristående skolor och allas\r\nmöjligheter att välja.</pre><pre>Det vore bättre om vi försökte se till att de\r\neventuella brister som finns i systemet blir belysta\r\nhär i kammaren och att vi gör någonting åt dem,\r\nbrister som möjligen kan innebära att de fördomar\r\nsom kan finnas om bl.a. utvecklingsstörda elever\r\nminskar deras möjligheter.</pre><pre>Än så länge har vi olika uppfattning när det gäller\r\navgörandet om placering av elever i viss skolform.\r\nMen då handlar det inte om att välja skola och\r\nplacering. Av omtanke av eleverna har vi i den här\r\nmycket svåra frågan tillsatt en arbetsgrupp\r\ninkluderande föräldrarepresentanter för att\r\nnoggrant undersöka hur det faktiskt fungerar. Jag\r\ntycker inte att det är fel att invänta deras\r\nsynpunkter och resultat.</pre><pre>Skälet till att frågan om elevens val har sådan\r\nbetydelse är givetvis att valmöjligheterna skapar\r\nökat intresse för skolan och elevernas skolgång\r\növer huvud taget, samtidigt som det ger elever och\r\nföräldrar ökat inflytande. Det är också med glädje\r\nsom jag har noterat att just denna del av\r\npropositionen vunnit stor uppslutning i alla partier.</pre><pre>I samband med att regeringen lade fram\r\npropositionen om likvärdiga ekonomiska villkor för\r\noffentliga och fristående skolor förra året,\r\naviserade jag att regeringen skulle följa upp\r\nfrågorna och komma med förslag om\r\ngymnasienivån. När det gäller gymnasienivån\r\nföreslår vi nu en indelning av berörda skolor i två\r\nkategorier -- fristående gymnasieskolor och\r\nkompletterande gymnasieskolor. För\r\ngymnasieskolor med utbildningar som motsvarar\r\ngymnasieskolans nationella program skall det efter\r\nregeringens prövning kunna utgå såväl bidrag som\r\nstudiemedel. Kriterierna påminner om dem som\r\ngäller fristående skolor på grundskolenivån -- dock\r\ngäller dessutom att berörda kommuner via\r\nlänsstyrelsen skall ge sitt yttrande innan frågan\r\nprövas av regeringen.</pre><pre>En hel del utbildningar över grundskolenivån utgör\r\nbetydelsefulla inslag i det svenska\r\nutbildningsväsendet. Inte sällan erbjuder\r\nfristående skolor påbyggnadsutbildningar eller\r\ninriktningar som saknas i det offentliga\r\nskolväsendet. Regeringen föreslår därför att sådan\r\nutbildning skall kunna ställas under statlig tillsyn,\r\ndvs. att eleverna skall kunna få studiemedel, och att\r\nman i vissa fall skall kunna tilldela den typen av\r\nutbildningar statsbidrag.</pre><pre>Inte heller de förslagen tycks vara särskilt\r\nkontroversiella i kammaren.</pre><pre>Nej, det är två delar av propositionen som\r\nuppenbarligen väcker känslor. Det är för det första\r\nsjälva grundfrågan, dvs. huruvida man vill eller inte\r\nvill att offentliga och fristående skolor skall arbeta\r\nutifrån likvärdiga ekonomiska villkor.\r\nSocialdemokraterna uppvisar en makalös\r\nkreativitet när det gäller att hitta fel och brister i\r\nregeringens förslag. Ersättningsnivån anses fel,\r\navgifter i friskolorna är fel, formen för beslut om\r\nbidrag till fristående skolor är fel, ja, man får en\r\nkänsla av att fristående skolor är fel över huvud\r\ntaget för socialdemokraterna. Ni vill inte att elever\r\noch föräldrar skall kunna välja en fristående skola --\r\nså enkelt är det. Åtminstone skall det i så fall inte\r\ngöras ekonomiskt möjligt för flertalet. Det var det\r\nju inte heller under den socialdemokratiska\r\nregeringsperioden.</pre><pre>Det är för det andra -- och det förvånar inte bara\r\nChris Heister utan även mig -- möjligheterna för en\r\nkommun att lägga ut viss undervisning i\r\ngymnasieskolan på entreprenad. Regeringen\r\nföreslår i det här sammanhanget att kommuner och\r\nlandsting skall kunna lägga ut undervisning inom\r\nämnesblocken estetiska ämnen, ekonomiska\r\nämnen, tekniska ämnen och yrkesämnen på\r\nentreprenad. Motiven för förslaget är framför allt\r\natt företag och andra, inte minst när det gäller\r\nyrkesutbildningar, i vissa fall kan erbjuda bättre\r\nkompetens och mer verklighetsanknuten\r\nutbildning än vad den kommunala skolan klarar.</pre><pre>Jag vet inte om ledamöterna har haft tillfälle att läsa\r\nkvällstidningarna ännu, men precis innan jag gick\r\nin i kammaren läste jag i dagens Expressen om en\r\nmycket trist historia i Borås, där man har haft\r\ngesällprov. Av 18 elever blev 16 kuggade -- siffrorna\r\nvar i alla fall i den storleksordningen -- därför att de\r\nefter tre års utbildning inte klarade av branschens\r\nyrkeskrav. Det är möjligt att branschens krav i det\r\nhär fallet var felaktiga -- det vet inte jag. Det är\r\nockså möjligt att det var något som brast i\r\nprövningen.</pre><pre>Vi får ofta höra från högskolan eller från branscher\r\natt gymnasieskolans utbildning inte håller måttet.\r\nIbland kanske det är sant. Det är därför som vi\r\nmåste få till stånd ett ökat samarbete. Det är också\r\ndärför som man i vissa fall kan behöva lägga ut\r\nnågon del på entreprenad -- vi har kanske inte\r\nkompetensen i den vanliga gymnasieskolan. Jag\r\ntycker att det är självklart att man skall säga ja till\r\ndetta. Men det är uppenbart att det förslaget ogillas\r\npå flera håll.</pre><pre>Ett genomgående drag i kritiken i motioner och på\r\nandra håll är misstro mot kommunernas vilja och\r\nförmåga att ta ansvar för gymnasieutbildning över\r\nhuvud taget. Skrönor om hur kommunalpolitiker\r\nskulle strunta i att anordna egen utbildning för att i\r\nstället lägga ut uppgiften på vilket företag som helst\r\nbara det är billigt eller sälja ut skolan som Jan\r\nBjörkman påstår insinuerar att kommunalpolitiker\r\nskulle vara beredda till precis vad som helst för att\r\nminska utbildningskostnaderna.</pre><pre>Jag delar inte den uppfattningen. Regeringen delar\r\ninte heller den uppfattningen. Riksdagen borde\r\ninte mot bakgrund av den ansvarsfördelning som\r\nman har beslutat om när det gäller skolan hysa en\r\nsådan misstro mot kommunala förtroendemän. Jag\r\ntycker i stället att vi skall utgå från att kommunerna\r\nkan ta sitt ansvar och att de vinnlägger sig om att\r\nhitta lösningar som ger bästa möjliga utbildning\r\nockså när budgeten är snäv.</pre><pre>Regeringen anser inte -- det har ju redan\r\ndiskuterats här -- att lärarutbildning skall vara ett\r\nabsolut krav för att undervisa när det gäller den\r\nbegränsade möjlighet till entreprenad som nu\r\nföreslås. Om man skall lägga ut undervisningen\r\ninom ett ämne eller en del av ett ämne, t.ex.\r\nklippning för de elever som går inrikting för frisörer\r\ninom hantverksprogrammet, är formell\r\nlärarutbildning fel krav -- så enkelt är det. I stället\r\nmåste man kräva att vederbörande lärare har god\r\nkompetens i det aktuella ämnet och förmåga att\r\nlära ut de kunskaperna. De kraven ställer\r\nregeringen i propositionen. Huvudmannen för\r\ngymnasieutbildningen och rektorn har ansvar för\r\natt se till att den som tar en entreprenad har den\r\nkompetensen och den förmågan. Jag tycker inte att\r\nman skall slarva och påstå att vi har struntat i det\r\nhär.</pre><pre>Att formulera krav som gör hela projektet att lägga\r\nut någon del av utbildningen på entreprenad\r\nmeningslöst bara för att man misstror lokala\r\nbeslutsfattare är att gå som katten kring het gröt.\r\nSäg som det är i stället: Ni är emot utbildning som\r\ngenomförs av någon annan än den som är anställd\r\nav kommunen. Alternativet är att ni egentligen inte\r\ntilltror kommunerna förmågan att ta ansvar för den\r\nviktiga gymnasieutbildningen över huvud taget. Jag\r\nmedger att det skulle få visst eko i debatten om\r\nriksdagen uttalade det eller om de partier som nu\r\nhar den uppfattningen sade så, men det är ju\r\nkontentan av den kritik som man riktar mot det\r\nförslag som regeringen nu har lagt fram.</pre><pre>Kommunernas ansvar för hela\r\ngymnasieutbildningen ligger fast, liksom kravet på\r\nkompetens och kvalitet. Den typen av krav\r\nkommer den här regeringen aldrig att ifrågasätta.\r\nDet är oerhört viktigt att man håller fast vid dem,\r\nmen man får inte vara formalist så att hela idén med\r\nutbildningen går förlorad. Det är risken med en del\r\nav de oppositionsförslag och den kritik som har\r\nframförts.</pre><pre>Anf. 125  JAN BJÖRKMAN (s) replik:</pre><pre>Herr talman! Skolministern säger att det är två\r\nområden som väcker känslor i det här\r\nsammanhanget. Det ena skulle då vara förslaget om\r\nentreprenad och det andra förslaget om fristående\r\nskolor.</pre><pre>När det gäller entreprenaden uttrycker sig\r\nskolministern så försiktigt som om det handlade om\r\natt lägga ut någon del. I själva verket handlar det ju\r\nom en generell rätt -- det är ju det vi skall besluta\r\nom -- att lägga ut utbildning på entreprenad, utan\r\nkrav på lärarbehörighet, utan krav på\r\nlärarutbildning. Det är ju det som förslaget går ut\r\npå och som vi om en liten stund också kommer att\r\nfå se riksdagsmajoriteten fatta beslut om.</pre><pre>För vår del handlar det inte om någon misstro som\r\nskolministern är inne på. Vi menar att samhället\r\nhar skyldighet att se till att likvärdigheten och\r\nkvaliteten kan garanteras i utbildningssystemet. Vi\r\nmenar att entreprenadförslaget inte ger den\r\ngarantin. Det är utifrån den rationella aspekten\r\nsom vi är emot det här förslaget.</pre><pre>Jag tycker att det vore betydligt rakare att säga att\r\nni föredrar privata gymnasieskolor. Då är det\r\ntydligt att det är någon som har ansvaret, precis\r\nsom i den kommunala gymnasieskolan. Man kan\r\npeka ut vem som har ansvaret för verksamheten,\r\nför utbildningen, och vem som också skall ställas till\r\nsvars om verksamheten inte fungerar. Nu säger\r\nman litet luddigt att det är rektorn som har ansvaret\r\noch att man måste öka skolledningsresursen för att\r\nkunna kontrollera det här systemet -- man är inte\r\nsäker på hur det kommer att slå.</pre><pre>Jag tror att det hade varit bra om\r\nentreprenadförslaget inte hade sett ut som det gör.\r\nDärmed inte sagt att det inte är viktigt att ta till vara\r\nden kompetens som kan finnas i näringslivet -- det\r\nhar jag poängterat förut. Men en bättre form för\r\ndet än den man nu har lyckats hitta hade varit att\r\nföredra.</pre><pre>När det gäller de fristående skolorna säger Beatrice\r\nAsk att Socialdemokraterna hittar fel på\r\nfriskolesystemet. Nej, Beatrice Ask, vi hittar inte\r\nfel -- det är verkligheten som tränger sig på och\r\nvisar en del av de avigsidor som det här systemet för\r\nmed sig. En skola som har varit kommunal och som\r\nväljer att övergå i privat regi får t.ex. mera resurser\r\nbara genom att ändra organisationsform. Det är\r\nklart att ett sådant system väcker känslor -- inte hos\r\noss som politiker utan hos de föräldrar och de\r\nelever som skall välja framöver.</pre><pre>Tyvärr är regeringen inte beredd att ändra det\r\norättvisa systemet; där visar regeringen den rädsla\r\nför kommunalpolitiker som Beatrice Ask beskyller\r\nSocialdemokraterna för att lida av. Man vågar inte\r\növerlåta åt kommunalpolitikerna att efter behov\r\ntilldela de här skolorna resurser.</pre><pre>Anf. 126  FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 127  Statsrådet BEATRICE ASK (m):</pre><pre>Herr talman! Det förslag vi har lagt fram innebär\r\natt man skall ha entreprenader inom vissa särskilt\r\nangivna delar av gymnasieskolans utbildningar --\r\ninte inom all utbildning. Det finns möjlighet för\r\nregeringen att, när det finns särskilda skäl, medge\r\nentreprenad utöver detta. Som exempel på vad\r\nman kan tänka sig tar vi upp hemspråk. Jag tycker\r\natt det i texter och i formuleringar ganska tydligt\r\nmarkeras att det inte handlar om en generell rätt,\r\nvilket Jan Björkman uppenbarligen läser in i\r\nförslaget.</pre><pre>Frågan om ersättningsnivån har diskuterats och\r\nutretts på olika sätt. Vi har inte ansett att det nu\r\nfinns skäl för att ändra den uppfattning vi tidigare\r\nhade.</pre><pre>Socialdemokraterna är förvånade över att vi inte\r\nvill låta kommunerna bestämma över hur mycket\r\nde skall ge till fristående skolor. Det var så det\r\nformulerades nu, även om jag vet att ni i en del\r\nförslag har uttryckt det något annorlunda. Jag\r\ntycker att likvärdigheten över landet är ganska\r\nviktig. Det gäller i synnerhet som Sverige har skrivit\r\nunder internationella konventioner om elevers och\r\nföräldrars rätt att välja skola. Då skall inte\r\nmöjligheterna att i praktiken kunna välja skola\r\nbero på vilken kommun man hör till. Det blir dess\r\nvärre följden, tror jag, om man inte har samma\r\nrättighet överallt.</pre><pre>När det gäller avigsidor av system osv. är det klart\r\natt vi skall se på vilka brister förslag innebär. Jag\r\ntycker att regeringen följer upp sina förslag på olika\r\nsätt. Vi gör en del justeringar i denna proposition\r\nsom vi tycker är nödvändiga, bl.a. av tidpunkten för\r\nansökan om bidrag för friskola osv.</pre><pre>Jag tycker inte att oppositionen skall slå sig för\r\nbröstet. Under den tid då vi såg alla avigsidor, t.ex.\r\nfriskolor som i olika kommuner inte fick en krona,\r\nbetraktades det aldrig som något bekymmer. Det\r\nmedförde uppenbara problem.</pre><pre>Jag tror återigen att det handlar om den ideologiska\r\nskiljelinje som finns mellan borgerliga och\r\nsocialister. Det är skälet till att vi har olika\r\ninfallsvinklar i denna typ av frågor.</pre><pre>Anf. 128  JAN BJÖRKMAN (s) replik:</pre><pre>Herr talman! För att börja med det sista vill jag säga\r\natt de avigsidor som fanns i det tidigare systemet --\r\nden enligt skolministern alltför njugga tilldelningen\r\nav medel till privatskolor -- påpekades av den\r\ndåvarande oppositionen. Det behöver vi inte vara\r\noroliga för. Synpunkterna kom säkert fram.</pre><pre>Jag har fortfarande svårt att förstå varför\r\nskolministern är så rädd för en behovsstyrning av\r\nresurserna till de fristående skolorna. Är det så att\r\nskolministern är orolig för att den\r\növerkompensation som sker gentemot friskolor,\r\nframför allt om de har etablerat sig i rätt område,\r\ninte längre skall få förekomma? Vilket är skälet till\r\natt det jag tycker är alldeles självklart, dvs. att\r\nskolor skall tilldelas resurser efter behov, inte får\r\nske? Det måste ju vara utgångspunkten för\r\nverksamheten. Att säga att spridningen av behovet\r\ninte kan vara mer än 15 % -- det är vad\r\nskolministern säger i dag -- framstår för mig som\r\nmärkligt. Vi vet att spridningen i de offentliga\r\nskolorna i dag är betydligt större.</pre><pre>För att knyta an till det skolministern sade om\r\ninternationella konventioner vill jag läsa ur ett\r\nklipp från Göteborgsposten från den 9 maj. Där\r\nskriver skolministern mycket riktigt att det givetsvis\r\när så att elevers och föräldrars rätt att välja skola,\r\nvilket Sverige skrivit under på i internationella\r\nkonventioner, också bör gälla i det kommunala\r\nskolväsendet.</pre><pre>Med tanke på att det skrevs den 9 maj -- det var\r\nunder den vecka då debatten kring den lätt\r\nförståndshandikappade flicka som förvägrades\r\nrätten att välja skola fördes som livligast i\r\nGöteborg -- tycker jag att det vore bra om\r\nskolministern litet klarare än i dag tog ställning för\r\natt föräldrar till utvecklingsstörda barn har rätt inte\r\nbara att välja skola utan också att välja skolform.\r\nRätten att välja skolform hänger ju också ihop med\r\nrätten att välja skola. Det är för oss\r\nsocialdemokrater en självklar rätt, och ingenting\r\nsom man behöver oroa sig för.</pre><pre>Jag skulle avslutningsvis vilja säga att det hade varit\r\nbra om skolministern inte bara hade beskrivit\r\ngrundskolan och det offentliga skolväsendet som\r\nett monopoliserat område eller som ett uniformerat\r\nsystem, vilket man skriver i propositionen, eller\r\nsom ett konformt system, vilket man skriver i\r\nbetänkandet. Vi vet att 99 % av Sveriges elever går\r\ni den skolan. Vi vet att det inte ser likadant ut i det\r\nena klassrummet som det gör i det andra. Vi vet att\r\ndet pågår en väldig massa bra verksamhet.\r\nSkolministern slulle kanske någon gång kunna\r\nuttrycka ett positivt omdöme också om den\r\nverksamheten och inte bara om marknaden och\r\naktörerna.</pre><pre>Anf. 129  Statsrådet BEATRICE ASK (m):</pre><pre>Herr talman! Det är alldeles riktigt att\r\nkommunerna har litet olika nivåer för de\r\nersättningar som olika skolor får. Det är inte alltid\r\nså att varje system imponerar. Det finns brister\r\näven där.</pre><pre>Vi har prövat frågan om ersättningsnivån. Det finns\r\nväl inget exakt facit, men vi har tyckt att det är\r\nrimligt att ligga kvar på den här nivån. Jag tror att\r\nman kommer att få pröva det av och till, men vi är\r\nför att det så långt som möjligt skall vara fasta\r\nspelregler. Man skall ha mycket goda skäl till att\r\nförändra nivån.</pre><pre>Det är viktigt att framhålla att vi i propositionen tar\r\nupp vikten av att elever inom särskolan också får\r\nvälja skola och att man inom särskolan låter elevens\r\noch föräldrarnas val påverka t.ex. placering. Jag\r\nförsökte reda ut det här redan innan. Det vi inte är\r\növerens om, åtminstone om vi skall läsa protokoll,\r\när frågan om prövning av vilken skolform en elev\r\nskall tillhöra. Jag försökte att seriöst redovisa vilka\r\nskäl vi har för att iaktta en viss försiktighet där.</pre><pre>Jag tycker att utvecklingsstörda elever har rätt att\r\nbegära att vi ägnar den frågan viss omsorg, precis\r\nsom alla elever har. Vi har vad gäller denna fråga\r\noch alla de synpunkter som finns omkring valt att\r\nlåta en arbetsgrupp titta särskilt på den debatt som\r\nhar förts och på den verklighet som man möter ute\r\ni kommunerna. Det bästa för eleverna när det\r\ngäller val av skolform -- en fråga vi inte behandlar\r\nhär i dag -- är givetvis att föräldrarna ock skolan är\r\növerens. Valet fordrar kunskap om\r\nutvecklingsstörning, olika pedagogiker och om\r\ngrundskolans möjligheter att ge eleven rätt stöd\r\nsamt kunskap om den enskilde individen. I det\r\nfallet är föräldrarna nästan alltid de som kan allra,\r\nallra mest.</pre><pre>Allt detta är nödvändigt för att man skall kunna\r\nfatta rätta beslut. I de allra flesta fall gör man det.\r\nVi tittar nu på om det finns stora brister. Det är inte\r\ndet vi resonerar om, och det är därför jag tycker att\r\ndet är så orättvist att Jan Björkman försöker\r\nanvända den debatten för att misskreditera förslag\r\nsom handlar om att elever i olika skolformer\r\nfaktiskt skall kunna välja skola eller placering i\r\nstörre utsträckning än tidigare. Den är den\r\nvalfriheten vi nu arbetar med. Vi skall titta på det\r\nandra senare.</pre><pre>Anf. 130  BJÖRN SAMUELSON (v) replik:</pre><pre>Herr talman! Det var ett par resonemang som\r\nBeatrice Ask förde som fick mig att begära replik.\r\nI det ena sade hon att Vänsterpartiet odlar misstro\r\nmot kommunala förtroendevalda. Jag var en av\r\ndem som röstade för kommunaliseringen. Beatrice\r\nAsk kan lyssna på vad hennes partivänner sade i\r\nsamband med det utbildningspolitiska beslutet. De\r\nanförde just denna misstro mot kommunala\r\nförtroendevalda. Det går bra att läsa protokollet.</pre><pre>Beatrice Ask förde ett resonemang om\r\nentreprenadskap och kompetens som gjorde mig\r\nlitet nyfiken. Finns det mot bakgrund av det\r\nresonemang som fördes över huvud taget något\r\nämne eller någon verksamhet inom skolan som inte\r\nkan läggas ut på entreprenad?</pre><pre>Anf. 131  Statsrådet BEATRICE ASK (m):</pre><pre>Herr talman! När det gäller misstron mot de\r\nkommunala förtroendemännen och den debatt som\r\nfördes om kommunaliseringen vill jag bara säga att\r\nvi i dag har ett beslut som jag tror att alla ställer upp\r\npå. Jag vet också hur debatten såg ut. Därför tror\r\njag att det är oerhört centralt att man visar tilltro\r\noch utgår ifrån att kommunerna tar det viktiga\r\nansvar som de nu har fått.</pre><pre>Björn Samuelson frågade om det finns något ämne\r\nsom inte kan läggas ut på entreprenad. Det finns ett\r\nstort område, enklast uttryckt som kärnämnena i\r\ngymnasieprogrammen. Jag är ganska säker på att\r\nskolan har den bästa professionella kompetens som\r\növer huvud taget finns när det gäller att förmedla\r\nde ämnenas innehåll på ett sådant sätt att så många\r\nsom möjligt faktiskt tillgodogör sig dem. Jag tror att\r\ndetta gäller för många av de andra ämnena också.\r\nÖver huvud taget är det just skolans\r\nprofessionalism som gör att det måste finnas en\r\nbegränsning när det gäller\r\nentreprenadverksamheten. Jag tror att man skall\r\nvara försiktig med att lägga ut allt.</pre><pre>Skälet till att vi påpekar att det främst är inom\r\nyrkesutbildningar eller yrkesinriktade utbildningar\r\nsom man hittar exempel på ämnen som vore\r\nlämpliga att lägga ut på entreprenad är just att\r\nyrkeskompetens och mycket specialiserad\r\nkompetens inom vissa grenar ofta saknas hos\r\nyrkeslärarna i kommunerna. Möjligen beror det på\r\nden snabba tekniska utvecklingen och mycket\r\nannat, men det är svårt att hänga med om man\r\nsamtidigt är verksam inom skolan. Vi är ganska\r\ntydliga på den punkten. Det finns en hel del\r\nområden där frågan om entreprenad inte behöver\r\ndiskuteras, åtminstone inte inom överskådlig tid.</pre><pre>Anf. 132  BJÖRN SAMUELSON (v) replik:</pre><pre>Herr talman! Jag kan inte se att det resonemang\r\nsom Beatrice Ask för när det gäller kompetens och\r\nentreprenadskap egentligen skulle sätta stopp för\r\nnågot ämne. Allt kan i princip läggas ut på\r\nentreprenad. Det finns ju ingen begränsning i det\r\nlogiska resonemanget, så att säga.</pre><pre>Det låter litet märkligt att Beatrice Ask exkluderar\r\nyrkeslärarna när hon resonerar om kompetensen\r\noch professionalismen.</pre><pre>Anf. 133  Statsrådet BEATRICE ASK (m):</pre><pre>Herr talman! Det vore väl främmande att\r\nexkludera yrkesvalslärarna, men jag konstaterar att\r\nbåde utrustning och annat ändras så snabbt ute i\r\narbetslivet att det är omöjligt för en lärare som inte\r\ndirekt är ute i verksamheten att hänga med.</pre><pre>Forskning och annat går också snabbt. Det kan\r\nfinnas delar av ett centralt ämne där utvecklingen\r\ngår så fort att man inte ens med fortbildning har\r\nkunnat hänga med. Då kan det vara en bättre väg\r\nför gymnasieskolan att hyra eller köpa den\r\nkompetensen, i stället för att vänta på en ny\r\ngeneration lärare eller genomföra stora\r\nutbildningsinsatser.</pre><pre>Anf. 134  BIRGITTA CARLSSON (c):</pre><pre>Herr talman! Vi i Centern ser i betänkandet,\r\nValfrihet i skolan, stora möjligheter och många\r\nfördelar. Men vid alla förändringar finns det alltid\r\nnågot område där man har funderingar om hur\r\nförslagen kommer att tas emot i kommuner och\r\nandra berörda verksamheter.</pre><pre>Vi vill ha en valfrihet för varje elev. De skall kunna\r\nvälja utbildning och utbildningsväg. Denna\r\nvalfrihet skall gälla alla, oavsett vilken kommun\r\nman bor i.</pre><pre>Det här betänkandet har ett brett innehåll, men jag\r\nkommer bara att lyfta fram två motioner i det. Det\r\när dels Ub161 av Stina Gustavsson m.fl om\r\nlanthushållsskolor, dels Ub162 av Sten Svensson\r\nm.fl. från Skaraborgs län om rekrytering till Skara\r\nskolscen.</pre><pre>I båda dessa motioner tar man upp problemet med\r\nkommuner som inte betalar interkommunal\r\nersättning när elever har sökt sig till dessa\r\nutbildningar. Lanthushållsskolorna är ju en\r\ngammal form av utbildning som har funnits länge.\r\nDet finns bara ett fåtal kvar. Där ges en bredd, och\r\nbetydelsen av kunskaper i ämnen som kost, hälsa\r\noch hushållsekonomi lyfts fram. Vi har en skola\r\nsom har blivit mer och mer teoretisk. Därför ser vi\r\ndet som oerhört viktigt att den här typen av\r\nutbildning får finnas kvar. Det är många, som t.ex.\r\njobbar inom vård och omsorg, som behöver den.</pre><pre>Även motion Ub162 tar upp en gammal utbildning.\r\nSkara skolscen är 30 år. Den är riksunik på sitt sätt.\r\nEn stor andel av de elever som har gått igenom\r\nutbildningen har fått arbete som skådespelare eller\r\nsökt sig till andra teaterhögskolor.</pre><pre>Skara skolscen är den enda förberedande sceniska\r\nutbildningen i Sverige. Det gör att den har sökande\r\nfrån hela Sverige. Vid den senaste intagningen var\r\ndet över 400 sökande till 12 platser. Skolans\r\nekonomi grundar sig på statsbidrag,\r\ninterkommunala ersättningar och bidrag från Skara\r\nkommun. Vi ser det som ett riksintresse att den här\r\nutbildningen får vara kvar.</pre><pre>I prop. 1992/93:230 indelas utbildningen i två\r\ngrupper. Där står det att de utbildningar som jag\r\nhär talar om kan hänvisas till den grupp som\r\nbetecknas som kompletterande skola, som\r\nomfattar utbildningar som kompletterar\r\ngymnasieskolan och är av nationellt intresse.</pre><pre>Jag anser att det är av stort intresse och värde att vi\r\näven i framtiden kan erbjuda dessa utbildningar.\r\nDe är mycket olika, men både Skara skolscen och\r\nlanthushållsskolor har stor betydelse för framtiden,\r\nbl.a. som förvaltare av det svenska kulturarvet\r\ninom sina områden.</pre><pre>Vår uppfattning är att regeringen värnar om\r\nmångfalden inom utbildningsområdet, att den inte\r\nvill begränsa möjligheten att kunna välja utbildning\r\neller utbildningsväg. Därför utgår vi från att\r\ntolkningen av detta betänkande kan göras så, att\r\ndessa skolor även i framtiden kommer att ges\r\nekonomiska möjligheter -- genom statsbidrag -- att\r\nbedriva sin utbildning.</pre><pre>Därmed, herr talman, yrkar jag bifall till\r\nhemställan i betänkande UbU17.</pre><pre>Anf. 135  LEIF BERGDAHL (nyd):</pre><pre>Herr talman! Den egendomliga debattordningen i\r\ndenna kammare medger inte att man som sista\r\nanmälde talare går in i debatten tidigare. Därför\r\nskall jag svara herr Björkman nu.</pre><pre>Jan Björkman påstod att det av ideologiska skäl\r\nsker dramatiska förändringar inom skolans värld i\r\nSverige. Bra! Mycket bra! Det är på tiden att det\r\nsker sådana förändringar, men jag vet inte om jag\r\nhåller med om att de är dramatiska. Tyvärr kommer\r\nden ideologiska omskolningen, eller\r\navprogrammeringen skulle jag vilja kalla det, av\r\nlärare aldrig att kunna ske. Det tror jag inte\r\nkommer att kunna ske innan det växer upp en ny\r\ngeneration lärare.</pre><pre>Tidigare i dag såg vi exempel på s.k. cirkuskonster\r\nutförda av socialdemokrater som ställde sig på rad.\r\nAtt de reagerade på det här viset förvånade mig\r\ninte. Att skolan icke skall vara fri och obunden utan\r\nstyras av samhället, dvs. helst det\r\nsocialdemokratiska partiet, har länge varit ett\r\nönskemål för dem. Om man går emot denna\r\nuppfattning uppväcker man Socialdemokraternas\r\nvrede. Det är ungefär som att börja röra i ABF,\r\nFolkets hus-rörelsen, HSB osv. Då hotas själva\r\nlivsnerven i partiet.</pre><pre>Nyligen försökte jag i egenskap av riksdagsrevisor\r\nför andra året i följd att få till stånd en granskning\r\nav Folkets hus-rörelsen. Givetvis blev det nej. En\r\nsådan granskning kommer säkert aldrig till stånd,\r\ninte så länge som det finns socialdemokrater med\r\ninflytande i den här kammaren. Det var inte bara\r\nsocialdemokraterna som motsatte sig granskningen\r\nav Folkets hus-rörelsen, utan även hela den\r\nborgerliga sidan med undantag av en enda\r\nmoderat.</pre><pre>Det var så här det gick till tidigare i Sverige under\r\nden borgerliga regeringen. De vågade inte röra\r\nskolan. De satt mellan 1976 och 1982, och ingenting\r\nhände med skolan, utrikespolitiken eller försvaret.\r\nMan körde på precis på samma sätt. Nu har den här\r\nborgerliga regeringen tack vare moderaterna -- det\r\nskall de ha en eloge för -- vågat börja röra i frågan\r\nom skolan. Jag är innerligt glad för detta, och jag\r\ntackar Beatrice Ask för att hon vågar röra i denna\r\nfråga.</pre><pre>I t.ex. Danmark är det naturligt med fria skolor.\r\nDär har man myntat uttrycket: Peng f lger dreng.\r\nDet har varit omöjligt i Sverige. Man har haft\r\nsocialdemokratiska regeringar i Danmark, men\r\nändå har man haft den här friheten. Man har under\r\nmånga år haft socialdemokratiska regeringar i\r\nTyskland, och ändå har man haft friheten med fria\r\nskolor, sjukvård, privatvård osv.</pre><pre>Det är Socialdemokraterna i Sverige som har varit\r\npå det här viset. Man undrar då hur det kunde bli på\r\ndet här viset inom socialdemokratin i Sverige. Man\r\nmåste gå långt tillbaka tiden för att få svar på den\r\nfrågan. Förstörandet av den svenska skolan\r\nbörjade redan på 1950-talet med en herre som hette\r\nStellan Arvidson. Det var en sann socialist som fick\r\nett mycket stort inflytande över den\r\nsocialdemokratiska utbildningspolitiken. Denna\r\nperson hade intima förbindelser med DDR, och\r\nhan var faktiskt ordförande i vänskapsföreningen\r\nför DDR och Sverige.</pre><pre>Sedan kom nästa katastrof inom\r\nutbildningsväsendet inom socialdemokratin, som\r\npolitiskt var dominerande i Sverige under mycket\r\nlång tid. Det var nämligen Olof Palme. Det var\r\nmannen som Ernst Wigforss hade varnat Erlander\r\nför. Redan första dagen som utbildningsminister --\r\njag har själv hört Palme med stolthet berätta om det\r\ni TV -- avskaffade han betygen i ordning och\r\nuppförande. Sedan fortsatte han att hålla på med\r\nutbildningsväsendet innan han fick större\r\ninflytande och kunde kasta sig över försvaret,\r\nutrikespolitiken osv. -- med känt resultat.</pre><pre>Studentexamenen avskaffades 1968. Det året har\r\nsom bekant gått till hävderna även av andra\r\norsaker. Då inträffade Parisvåren och efterföljande\r\nrevolutionsstämning i Sverige. Allt skulle rivas och\r\nett nytt socialistiskt samhälle skulle byggas upp här\r\ni landet, om än med demokratiska medel. Skolans\r\nstandard försämrades. Redan för mer än 20 år\r\nsedan accepterade inte Sorbonneuniversitetet\r\navgångsbetyg från svenska gymnasier.</pre><pre>Hur det har gått med gymnasieutbildningen\r\nframgår av följande. Jag har testat en mycket\r\nskicklig student, som hade femmor i alla ämnen.\r\nHan var mycket duktig i matematik, och han var\r\nden bästa studenten i Täby gymnasium. Jag visade\r\nhonom en studentskrivning ifrån reallinjens\r\nmatematiska gren från 1960-talet. Jag frågade\r\nhonom hur många tal han kunde klara av. Han\r\ntittade länge på uppgifterna. Denne mycket\r\nduktiga, intelligenta student sade att han, efter\r\n''studentexamen'' 1988, möjligen klarade av ett av\r\nåtta tal. Jag skall inte ta flera exempel, men jag har\r\nmånga sådana på lager.</pre><pre>Slutligen vill jag citera en herre som med orätt har\r\nblivit felbehandlad av svenska massmedia,\r\nnämligen Sven Stolpe. Han sade: ''Mycket förlåter\r\njag Socialdemokraterna, men aldrig att de raserade\r\nden svenska skolan.''</pre><pre>Anf. 136  LENA HJELM-WALLÉN (s):</pre><pre>Herr talman! Inte för att jag förstår vad Leif\r\nBergdahls anförande har med dagens ärende att\r\ngöra, men jag vill ändå göra den kommentaren att\r\ndet han sade om Socialdemokraterna är sådant\r\nnonsens att det inte ens är upprörande.</pre><pre>Anf. 137  LEIF BERGDAHL (nyd):</pre><pre>Herr talman! Jag förstår att man kallar det här för\r\nnonsens. Men det jag har sagt är faktiskt sanning.\r\nJag står för vartenda ord. Det är noga\r\ngenomtänkt -- alltihop.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utbildningsutskottets\r\nbetänkanden 1992/93:UbU18 och UbU17.</pre><pre>Utbildningsutskottets betänkande UbU18</pre><pre>Mom. 1 (avslag på propositionen)</pre><pre>Utskottets hemställan bifölls med 169 röster mot\r\n129 för reservationen av Lena Hjelm-Wallén m.fl. 4\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU17</pre><pre>Mom. 1 (entreprenadförhållanden inom skolan)</pre><pre>Utskottets hemställan bifölls med 167 röster mot\r\n133 för reservation 1 av Lena Hjelm-Wallén m.fl.</pre><pre>Mom. 2 (kompetens vid utbildning på\r\nentreprenad)</pre><pre>Utskottets hemställan bifölls med 169 röster mot\r\n133 för reservation 2 av Lena Hjelm-Wallén m.fl.</pre><pre>Mom. 3 (generella möjligheter till\r\nentreprenadlösningar)</pre><pre>Utskottets hemställan bifölls med 280 röster mot 22\r\nför reservation 3 av Claus Zaar.</pre><pre>Mom. 4 (lärarlegitimation)</pre><pre>Utskottets hemställan bifölls med 279 röster mot 22\r\nför reservation 4 av Claus Zaar. 1 ledamot avstod\r\nfrån att rösta.</pre><pre>Mom. 8 (det kommunala bidraget till fristående\r\ngrundskolor)</pre><pre>Utskottets hemställan bifölls med 166 röster mot\r\n134 för reservation 5 av Lena Hjelm-Wallén m.fl.</pre><pre>Mom. 11 (elevavgifter i fristående skolor)</pre><pre>Utskottets hemställan bifölls med 166 röster mot\r\n135 för reservation 9 av Lena Hjelm-Wallén m.fl. 2\r\nledamöter avstod från att rösta.</pre><pre></pre><pre>Mom. 13 (resursfördelningen till kommunala\r\ngrundskolor)</pre><pre>Utskottets hemställan bifölls med 279 röster mot 22\r\nför reservation 10 av Claus Zaar.</pre><pre>Mom. 27 (val av skolform)</pre><pre>Utskottets hemställan bifölls med 168 röster mot\r\n133 för reservation 16 av Lena Hjelm-Wallén m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU24</pre><pre>Utskottets hemställan bifölls.</pre><pre>Utrikesutskottets betänkande UU28</pre><pre>Utskottets hemställan bifölls.</pre><pre>Utrikesutskottets betänkande UU30</pre><pre>Utskottets hemställan bifölls.</pre><pre>Utrikesutskottets betänkande UU33</pre><pre>Mom. 1 och 2 (bemyndigande m.m.)</pre><pre>Utskottets hemställan bifölls med 168 röster mot\r\n134 för reservationen av Mats Hellström m.fl. 1\r\nledamot avstod från att rösta.</pre><pre>Utrikesutskottets betänkande UU34</pre><pre>Utskottets hemställan bifölls.</pre><pre>Konstitutionsutskottets betänkande KU36</pre><pre>Utskottets hemställan bifölls med 169 röster mot\r\n134 för reservationen av Thage G Peterson m.fl.</pre><pre>Lagutskottets betänkande LU49</pre><pre>Utskottets hemställan bifölls.</pre><pre>Lagutskottets betänkande LU44</pre><pre>Mom. 1 (avgift på oinspelade band)</pre><pre>Utskottets hemställan bifölls med 290 röster mot 11\r\nför meningsyttringen av Elisabeth Persson i\r\nmotsvarande del. 1 ledamot avstod från att rösta.</pre><pre>Mom. 2 (droit de suite)</pre><pre>Utskottets hemställan bifölls med 163 röster mot\r\n140 för reservation 1 av Maj-Lis Lööw m.fl.</pre><pre>Mom. 3 (fotografirätten)</pre><pre>Utskottets hemställan bifölls med 162 röster mot\r\n140 för reservation 2 av Holger Gustafsson m.fl. 1\r\nledamot avstod från att rösta.</pre><pre>Bertil Danielsson (m) och Hadar Cars (fp) anmälde\r\natt de avsett att rösta nej men markerats ha röstat\r\nja.</pre><pre>Mom. 5 (framförande av verk vid gudstjänst)</pre><pre>Utskottets hemställan bifölls med 289 röster mot 12\r\nför meningsyttringen av Elisabeth Persson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU38</pre><pre>Mom. 1 (utrikessekretessen)</pre><pre>Utskottets hemställan med godkännande av\r\nutskottets motivering bifölls med 169 röster mot\r\n134 för utskottets hemställan med godkännande av\r\nmotiveringen i reservation 1 av Thage G Peterson\r\nm.fl.</pre><pre>Mom. 2 (offentlighetsprincipen och\r\nmeddelarskyddet)</pre><pre>Först biträddes reservation 2 av Thage G Peterson\r\nm.fl. med 129 röster mot 12 för det av Bengt Hurtig\r\nunder överläggningen framställda särskilda\r\nyrkandet. 162 ledamöter avstod från att rösta.</pre><pre>Härefter bifölls utskottets hemställan med 168\r\nröster mot 133 för reservation 2 av Thage G\r\nPeterson m.fl. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU39</pre><pre>Utskottets hemställan bifölls.</pre><pre>Försvarsutskottets betänkande FöU10</pre><pre>Utskottets hemställan bifölls.</pre><pre>Försvarsutskottets betänkande FöU12</pre><pre>Utskottets hemställan bifölls.</pre><pre>Socialförsäkringsutskottets betänkande SfU15</pre><pre>Mom. 2 (kompensationsnivån inom\r\nsjukförsäkringen)</pre><pre>Utskottets hemställan bifölls med 289 röster mot 11\r\nför meningsyttringen av Berith Eriksson i\r\nmotsvarande del. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU18</pre><pre>Utskottets hemställan bifölls.</pre><pre>Utbildningsutskottets betänkande UbU19</pre><pre>Utskottets hemställan bifölls.</pre><pre>Jordbruksutskottets betänkande JoU27</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>13 §  Uppskov med behandlingen av vissa\r\närenden</pre><pre>Föredrogs</pre><pre>utbildningsutskottets betänkande</pre><pre>1992/93:UbU20 Uppskov med behandlingen av\r\nvissa ärenden.</pre><pre>Tredje vice talmannen konstaterade att ingen talare\r\nvar anmäld.</pre><pre>14 §  Mervärdesskatt</pre><pre>Föredrogs</pre><pre>skatteutskottets betänkande</pre><pre>1992/93:SkU26 Mervärdesskatt (prop. 1992/93:150\r\ndelvis).</pre><pre>Anf. 138  YVONNE SANDBERG-FRIES\r\n(s):</pre><pre>Herr talman! I skatteutskottets betänkande SkU26\r\nbehandlas ett antal förslag om mervärdesskatt.</pre><pre>Vi socialdemokrater instämmer i förslaget om att\r\nmomsbelägga väg- och broavgifter. Vi har i\r\nutskottet också kunnat enas om ett\r\ntillkännagivande till regeringen. I detta\r\ntillkännagivande gör utskottet helt klart att den s.k.\r\nDennisöverenskommelsen om storstadstrafiken\r\nalltjämt skall gälla. Tillkännagivandet innebär\r\nockså att full kompensation skall utgå till följd av\r\natt skatteplikten utvidgas. Detsamma gäller även\r\nRödöbron i Jämtlands län.</pre><pre>Vi socialdemokrater är också överens med\r\nutskottsmajoriteten om att undanta medicinskt\r\nbetingad fotvård från mervärdesskatt. Sak samma\r\ngäller lokaler eller anläggningar för sport och\r\nidrottsutövning.</pre><pre>Vidare har vi kunnat bli eniga om ytterligare ett\r\ntillkännagivande till regeringen. Där begär vi att\r\nregeringen skall påskynda den beredning som skall\r\nske, så att riksdagen snarast kan ta ställning till\r\nförslag som leder till att svenska försäkringsföretag\r\ninte missgynnas i den internationella konkurrensen\r\npå grund av momsregler.</pre><pre>När det däremot gäller förslaget om att ta tillbaka\r\nden momsbeläggning beträffande skepp och\r\nluftfartyg som genomfördes som ett led i\r\nskatteomläggningen tar enigheten slut.</pre><pre>Skattereformen ledde till en kraftig\r\nmomsbreddning, och den har också lett till att ca\r\n70 % av den privata konsumtionen beskattas i dag.\r\nTidigare var det bara ca 55 %.</pre><pre>Genom den här breddningen av momsen har denna\r\nblivit mera konkurrensneutral och styr därmed inte\r\ni samma utsträckning som tidigare. Det här var en\r\nstor poäng med skattereformen.</pre><pre>De problem som nu anges som skäl för att ta bort\r\nmomsplikten på fartyg och luftskepp är en fråga\r\nsom analyserats väldigt noga i samband med\r\nskatteomläggningen. De problem som kan\r\nuppkomma är inte unika för företag inom\r\ntransportbranschen. I alla händelser är de inte\r\nvärre än att det går att leva med dem.</pre><pre>Att regeringen med riksdagsmajoritetens goda\r\nminne bit för bit trasar sönder skattereformen är\r\ntyvärr ett faktum. Men när utskottsmajoriteten,\r\nutan föregående diskussion, helt plötsligt\r\nbestämmer sig för att momsbefria s.k.\r\nalternativmedicinska behandlingar är det inte utan\r\natt man blir något häpen.</pre><pre>I de motioner som utskottsmajoriteten i allt\r\nväsentligt säger sig instämma i argumenterar man\r\nutifrån ett slags konkurrensresonemang. Eftersom\r\nskolmedicinen är momsbefriad och\r\nalternativmedicinen är momspliktig snedvrids\r\nkonkurrensen. Det innebär -- det framgår om man\r\nläser motionerna -- att det är kostnaden som styr\r\nvalet av vård. Annorlunda uttryckt: Som\r\nutskottsmajoriteten och motionärerna resonerar\r\nvänder sig svenska folket till den traditionella\r\nsjukvården, som har krav på sig att åtgärderna skall\r\nstå i överensstämmelse med vetenskap och\r\nbeprövad erfarenhet endast därför att den vården\r\när billigare.</pre><pre>I en annan motion påstås det att ''ofta kan\r\nalternativmedicinen bota patienter där\r\nskolmedicinen gett upp''.</pre><pre>Vi vet att det finns ca 200 olika alternativa\r\nbehandlingsformer i landet. Vi vet också att det är\r\nbara för ett fåtal av de alternativa terapierna som\r\ndet finns dokumentation om effekterna. Flertalet\r\nhar inte utsatts för någon vetenskaplig prövning.\r\nTrots detta är utskottsmajoriteten beredd att\r\nlikställa dessa terapier skattemässigt med den\r\netablerade sjukvården.</pre><pre>Man undrar om det möjligtvis inte finns några\r\nläkare eller andra sjukvårdskunniga personer i de\r\nborgerliga partierna som reagerar över detta\r\nplötsliga ställningstagande från utskottets sida.</pre><pre>Är det verkligen lämpligt i dagens läge, med stora\r\nbesparingskrav på den befintliga, vetenskapligt\r\nbeprövade sjukvården, att momsbefria alla\r\ntänkbara alternativmedicinska behandlingar -- t.ex.\r\nnasal reflexterapi, hawaiiansk tarmrening, dianetik\r\neller ädelstensterapi?</pre><pre>Vi socialdemokrater ser liksom -- det är jag\r\növertygad om -- en absolut majoritet av svenska\r\nfolket med stort allvar på hälso- och sjukvården. På\r\ndenna skall vi medborgare ha rätt att ställa mycket\r\nhöga krav. Vi skall kunna lita på att den som\r\nbehandlar vår kropp och vår själ har en adekvat\r\nutbildning. Ansvar skall kunna utkrävas.</pre><pre>Därför lämpar sig hälso- och sjukvården sällsynt\r\nilla för nyliberalt teoretiserande. Att, som\r\nutskottsmajoriteten gör, se medicinsk behandling\r\nendast i ett snävt konkurrensperspektiv är för oss\r\nfullständigt främmande. Därför tillsattes under den\r\nsocialdemokratiska regeringen\r\nAlternativmedicinkommittén, som hade i uppdrag\r\natt seriöst pröva vilka alternativmedicinska\r\nbehandlingar som förtjänar samhällets stöd. Därför\r\nhar kiropraktorerna legitimerats. Därför har vi\r\nsocialdemokrater här i riksdagen upprepade gånger\r\nbegärt att den borgerliga regeringen skall komma\r\ntill skott och lägga fram förslag med anledning av\r\nAlternativmedicinkommitténs betänkande. Jag\r\nbeklagar, men jag måste säga att ingenting har\r\nhänt.</pre><pre>Jag kan förstå att det här i kammaren finns\r\nborgerliga riksdagsledamöter som börjar tröttna på\r\nregeringens senfärdighet. Om dessa ledamöter\r\nhade ett resonemang med sina partikamrater i\r\nregeringen om att det är dags att skriva fram en\r\nproposition i den här frågan vore det bättre än att,\r\npå det sätt som nu föreslås, momsbefria all möjlig\r\ns.k. alternativmedicin.</pre><pre>Slutligen, herr talman! Den här propositionen är\r\nännu en i raden av propositioner där regeringen\r\ninte har ansett sig behöva analysera de\r\nstatsfinansiella konsekvenserna av sina förslag.\r\nOch inte blir det bättre av att utskottsmajoriteten,\r\nutan att blinka, är beredd att avstå från\r\nskatteintäkter om i storleksordningen 125 miljoner\r\nkronor årligen genom momsbefrielse av\r\nalternativmedicinen.</pre><pre>Jag yrkar bifall till reservationerna 1, 2 och 3.</pre><pre>Anf. 139  PETER KLING (nyd):</pre><pre>Herr talman! Skatteutskottets betänkande SkU26\r\nhandlar, som sagt, om mervärdesskatten.</pre><pre>Vi i Ny demokrati har endast tre reservationer.\r\nMen det skulle ha blivit betydligt fler om inte\r\nutskottet hade tillstyrkt flera motioner rörande\r\nmedicinskt betingad fotvård, alternativmedicin och\r\ngruppregistrering av företag inom den finansiella\r\nsektorn.</pre><pre>I betänkandet föreslås undantag från moms för\r\nskepp och luftfartyg samt mervärdesskattelättnader\r\nför vissa tjänster angående sport och idrott. Sådant\r\nser vi i Ny demokrati som något mycket positivt. Ja,\r\ndet är nästan så, att jag hade kunnat skriva\r\nutskottsbetänkandet själv. Nu låter jag som en\r\ntalesman för regeringssidan i utskottet. Det är i och\r\nför sig inte meningen. I stället skall jag tala litet\r\ngrand om Ny demokratis tre reservationer.\r\nDessutom har jag ett särskilt yttrande här.</pre><pre>I samtliga tre reservationer stöder vi oss på att det\r\nskall vara full konkurrensneutralitet. I motsats till\r\nvad Socialdemokraterna sade förut hävdar vi i Ny\r\ndemokrati att det är mycket bra att det blir full\r\nkonkurrensneutralitet.</pre><pre>Därför stöder jag en motion om momsbefrielse\r\navseende privata, fristående skolor. Det är en\r\nsjälvklarhet. Den som vill öppna en privat,\r\nfristående skola måste ju få konkurrera på samma\r\nvillkor som de statliga och kommunala skolorna.\r\nDärför anser jag att väckta motioner är helt\r\nkorrekta. Jag tycker mig utläsa av\r\nutskottsbetänkandet att regeringen så snart som\r\nmöjligt ämnar göra något åt detta. Jag hoppas\r\nverkligen att det kommer ett betänkande till hösten\r\nom momsbefrielse av de privata skolorna.</pre><pre>I en reservation påpekar vi att det skall vara full\r\nkonkurrensneutralitet mellan de olika TV-\r\nkanalerna. Så är det inte i dag, speciellt inte på\r\nmomssidan. TV 4 får betala moms för vissa\r\nreklamprogram, medan andra TV-kanaler är\r\nbefriade från denna moms. Det är otroligt att man\r\nfår konkurrera på de villkoren. Men jag som\r\npolitiker kan inte styra hur en marknad skall\r\nfungera. Därför hoppas jag verkligen att\r\nkammarens ledamöter är överens med mig om att\r\nvi inte är tillsatta för att styra konkurrensen. I\r\nstället är det en uppgift för oss politiker här att ge\r\nolika marknader samma konkurrensvillkor.</pre><pre>Vidare har vi en reservation som gäller\r\nmomsbefrielse för gallerier. Ideella föreningar som\r\nhar hand om galleriförsäljning är momsbefriade.\r\nDäremot är kommersiella gallerier inte\r\nmomsbefriade. Det betyder att de kommersiella\r\ngallerierna slås ut, eftersom inte samma\r\nkonkurrensvillkor gäller. Här vill vi från Ny\r\ndemokrati också påpeka att det inte är bra när man\r\nsom politiker snedvrider konkurrensen.</pre><pre>Jag har ett särskilt yttrande angående\r\nmomsbefrielse på böcker. Jag har inte tillstyrkt\r\nmotionen, som är skriven av Bert Karlsson, för nu\r\nfår vi en likvärdighet mellan böcker och tidningar.\r\nJag hoppas att regeringen så snart som möjligt\r\nkommer att momsbelägga tidningarna. Därför,\r\nherr talman, har jag inte någon reservation på den\r\nhär punkten.</pre><pre>Härmed vill jag yrka bifall till reservation 4 och 6\r\ntill betänkande SkU26.</pre><pre>Anf. 140  LARS BÄCKSTRÖM (v):</pre><pre>Herr talman! I skatteutskottets betänkande\r\nangående mervärdesskattefrågorna blandas en rad\r\nfrågor som var för sig inte är av större statsfinansiell\r\nvikt. De är däremot viktiga för de berörda\r\nyrkesutövarna, för de människor som har del i de\r\nhär tjänsterna.</pre><pre>Jag vill göra en kort kommentar. Trots att det är av\r\nstatsfinansiellt ringa vikt belyser det här\r\nbetänkandet ett problem på mervärdesskattesidan.\r\nNär man genom skattereformen sänkte\r\ninkomstskatterna mycket kraftigt, skulle detta till\r\nstor del finansieras på mervärdesskattesidan. Vi\r\nfick då ett nytt system som täckte ända upp mot\r\n70 %, som den socialdemokratiska talaren har\r\nredogjort för, av den privata konsumtionen och\r\nmervärdesskatten.</pre><pre>Sedan får vi proposition på proposition, utredning\r\npå utredning som arbetar för att i efterhand se över\r\nmervärdesskatten. I många fall kommer man fram\r\ntill att vi bör lätta på mervärdesskatten, att den bör\r\ntas bort eller minskas på de här områdena. I många\r\nfall kan detta vara välbehövligt, i vissa fall mindre\r\nvälbetänkt. Den stora principfrågan handlar om att\r\nman beslöt om en helhetsfinansiering av\r\nskatteomläggningen med mervärdesskatten. Sedan\r\nminskar man mervärdesskatteuttaget. Då\r\nbortfaller finansieringen. Det är ur det perspektivet\r\nsom man bör se på den här frågan.</pre><pre>Till de av kammarens ledamöter som arbetar med\r\nskattefrågorna vill jag säga, att för min personliga\r\ndel tror jag att man för kommande tider och\r\ndebatter bör ta upp en betydande del av det som\r\nkallas det strukturella budgetunderskottet, men\r\nsom rätteligen borde kallas det oförklarade\r\nbudgetunderskottet. Det härrör från brister på\r\nmervärdesskattesidan. Men det är en annan och\r\nstörre debatt. Jag tror att vi skall föra den inom\r\nskatteutskottets ram.</pre><pre>Vad gäller yrkandena från utskottet och från\r\nreservanterna har vi från Vänsterpartiet redogjort\r\nför vår inställning i vår meningsyttring. Vi stöder\r\nalltså den socialdemokratiska reservationen i mom.\r\n3. Under mom. 6 stöder vi också den\r\nsocialdemokratiska reservationen. Vi har således\r\nen litet vidare motivering för vårt ställningstagande\r\ni denna fråga än bara de här enskildheterna. Det är\r\nett större sammanhang och det kan visa sig vara\r\nnödvändigt att tillsätta en genomgripande\r\nutredning för att se på budgeteffekterna av\r\nmervärdesskattesystemet.</pre><pre>I mom. 7 har vi samma inställning som\r\nSocialdemokraterna. I mom. 13 är vi däremot\r\nensamma från Vänsterpartiets sida. Det är ingen\r\nVänsterpartimotion. Vi har tidigare motionerat i\r\ndenna fråga, men lidit nederlag i kammarens\r\nvoteringar. Sören Lekberg och Nils T Svensson har\r\nvarit mer ihärdiga och i konsekvensens namn har vi\r\nstött dem.</pre><pre>Vi har fått ett mycket säreget förhållande när man\r\nmervärdesskattebelade ett område för att skapa\r\nkonkurrensneutralitet. Man lade på en skatt för\r\nden som utförde fastighetsarbete i egen regi.\r\nEgentligen är det en egenartad metod, att ett\r\nfastighetsbolag får skatta för att man utför arbete\r\npå sina egna fastigheter. Så har man nu konstruerat\r\ndetta. Men det leder till problem och till en skatt\r\nsom särskilt riktar sig till bostadsföretag som drivs\r\nutan något som helst vinstsyfte.</pre><pre>Yrkandet är mycket mjukt formulerat. Man vill ha\r\nen utredning. Det finns naturligtvis möjlighet för\r\nden pågående utredning som ser på\r\nmervärdesskattefrågorna att titta även på detta,\r\nmen vi menar att det här är ett sådant särskilt fall\r\natt det borde finnas ett tillkännagivande från\r\nriksdagens sida.</pre><pre>Slutligen vill jag lyfta fram ett särskilt yttrande från\r\nSocialdemokraterna, mom. 16, där vi har samma\r\ninställning. Det gäller en eventuell\r\nmervärdesskatteplikt på portokostnader och\r\ntjänster från Postverket. Det här är redan ett\r\nproblem för organisations- och kulturtidskrifterna.\r\nGår man vidare på den här vägen kan det innebära\r\nstora problem. Vi kan få en skattefälla, där\r\nskattebeläggningen innebär ökade kostnader i\r\nandra delar av samhället. Skattebeläggning på\r\ndetta kan leda till ökade kostnader på ett annat\r\nkonto. Det är en sådan rundgång som Moderata\r\nsamlingspartiet brukar motsätta sig. Detta vill vi\r\nflagga för är en viktig fråga att bevaka vid\r\nkommande hantering av de här ärendena.</pre><pre>Vad gäller mom. 14 och 15 avvaktar vi för\r\nVänsterpartiets del pågående utredningsarbete.</pre><pre>Herr talman! Vi yrkar enbart bifall till\r\nVänsterpartiets yttrande under mom. 13 samt bifall\r\ntill de socialdemokratiska reservationerna.</pre><pre>Anf. 141  CARL FREDRIK GRAF (m):</pre><pre>Herr talman! Dagens betänkande om olika\r\nmomsfrågor innehåller, som tidigare talare har varit\r\ninne på, en hel del frågor av olika slag. Den\r\nviktigaste frågan har inte diskuterats så mycket,\r\nbl.a. beroende på att vi var överens om den. Den\r\ngäller att upplåtelse för trafik av väg, bro eller\r\ntunnel inordnas under momsplikten.</pre><pre>Vidare förordas slopad momsplikt för medicinskt\r\nbetingad fotvård, för vissa skepp och luftfartyg\r\nsamt för vissa tillhandahållanden inom\r\nidrottsområdet.</pre><pre>Jag skall i mitt anförande begränsa mig till några av\r\ndessa frågor. Det är inte möjligt att gå in på alla de\r\nolika motioner som har väckts.</pre><pre>Till att börja med vill jag ta upp det som är viktigt\r\nbeträffande skatteplikten för väg- och broavgifter.\r\nSkälet till att regeringen valt att redan nu lägga\r\nfram förslag på detta område är att avtalet mellan\r\nSverige och Danmark om en fast förbindelse över\r\nÖresund stipulerar att det skall råda klarhet på den\r\nhär punkten. Då kan det finnas anledning att\r\nnämna några motiv till de föreslagna\r\nförändringarna av lagstiftningen.</pre><pre>För det första skapas en avdragsrätt för den moms\r\nsom avser kostnaderna för uppförandet av\r\nförbindelsen.</pre><pre>För det andra skapas en neutralitet gentemot\r\nskattepliktiga järnvägs- och färjetransporter.</pre><pre>För det tredje innebär det en harmonisering till\r\nEG:s sjätte momsdirektiv.</pre><pre>För det fjärde kan som argument anföras, även om\r\ndet haltar något just i detta sammanhang, att\r\ntrafiken till Danmark kommer att betraktas som\r\nexport. Då är det av konkurrensskäl viktigt att inte\r\nnågon skattemässig skillnad råder mellan färja och\r\nbro.</pre><pre>Förslaget får också konsekvenser för inhemska\r\nprojekt. Det är därför viktigt att framhålla, som\r\näven Yvonne Sandberg-Fries gjorde, att utskottet\r\nföreslår ett tillkännagivande till regeringen vad\r\ngäller frågan om kompensation för Rödöbron i\r\nJämtland och vad gäller\r\nStockholmsöverenskommelsen.</pre><pre>Utskottet har dessutom gått vidare, utöver\r\npropositionen, när det gäller gruppregistrering av\r\nföretag i den finansiella sektorn. Det tycker jag är\r\nutmärkt. Den snabba internationaliseringen gör det\r\nnödvändigt att vi får likvärdiga förhållanden och\r\nkonkurrensförutsättningar för de berörda\r\nföretagen. Därför är dagens tillkännagivande väl\r\nmotiverat.</pre><pre>Så här långt har alltså utskottet varit enigt. Men vi\r\nvar inte eniga, vilket vi också hörde av tidigare\r\ninlägg, när det gällde alternativmedicinen.\r\nSocialdemokraternas reservation nr 3 tycker jag är\r\nganska hovsamt formulerad på den här punkten.\r\nMen när jag sedan hörde Yvonne Sandberg-Fries\r\ninlägg insåg jag att Socialdemokraterna har en\r\nbetydligt mer negativ inställning till\r\nalternativmedicin än majoriteten har.</pre><pre>Majoriteten har diskuterat detta med utgångspunkt\r\nfrån de skattemässiga förutsättningarna, men\r\nYvonne Sandberg-Fries drar in även andra\r\nargument. Jag vill understryka att vi inte värderar\r\nalternativmedicinen kontra skolmedicinen som\r\nbehandlingsmetod. Det vi har diskuterat i de här\r\nsammanhangen är att den ena eller den andra\r\nformen inte skall utsättas för en skattemässig\r\ndiskriminering.</pre><pre>Det är självklart inte så att patienterna väljer\r\nskolmedicinen enbart därför att den inte är\r\nmomspliktig. Vi tycker att det är viktigt att vi gör\r\ndetta tillkännagivande för att få till stånd en\r\nordning som inte innebär att den ena formen, i det\r\nhär fallet alternativmedicinen, skulle vara\r\ndiskriminerad.</pre><pre>Dagens system innebär definitivt\r\nkonkurrenssnedvridande omständigheter. Det kan\r\nt.ex. vara på det viset att vissa behandlingsformer\r\nbeskattas olika beroende på om behandlingen\r\nutförs inom ramen för institutionell vård eller av\r\nfria yrkesutövare, även om behandlingen i\r\npraktiken utförs på samma vis.</pre><pre>En utgångspunkt för en förändring av\r\nlagstiftningen på denna punkt är att en patient\r\nsöker vård för sjukdom, kroppsfel eller skada och\r\natt vårdgivaren gör en individuell utredning om\r\nvårdbehovet. På grundval av denna, och om\r\nutredningen föranleder det, ges en individuellt\r\nanpassad behandling.</pre><pre>Socialdemokraterna har också en reservation om\r\nbudgeteffekterna av förslagen. Det framgår av\r\nbetänkandet att de förslag som vi skall fatta beslut\r\nom är finansierade i kompletteringspropositionen.\r\nNär det gäller momsundantaget för skepp och\r\nluftfartyg torde de statsfinansiella effekterna bli\r\nmycket begränsade.</pre><pre>Herr talman! Detta betänkande innehåller många\r\nandra motioner om smärre ändringar i\r\nmomslagstiftningen. Peter Kling var inne på detta i\r\nsitt inläg. Förutom de lovord som han spred över\r\nutskottsmajoriteten hade han en del andra\r\nsynpunkter. Utskottet har valt att i dessa fall låta\r\nden utredning som nu sitter komma med sina\r\nförslag innan vi går vidare. Peter Kling märker\r\nsäkert att färdriktningen är klar och att det här nog\r\nkommer att gå i den riktning som jag tror att Peter\r\nKling och jag är ganska överens om.</pre><pre>Till slut vill jag yrka bifall till utskottets hemställan\r\noch avslag på reservationerna.</pre><pre>Anf. 142  YVONNE SANDBERG-FRIES\r\n(s):</pre><pre>Herr talman! Carl Fredrik Graf säger i sitt\r\nanförande att skatteutskottet bara har bedömt\r\nfrågan om alternativmedicin och momsbeläggning\r\nav densamma utifrån skattemässiga motiv. Men det\r\när, Carl Fredrik Graf, just min poäng:\r\nSkatteutskottets majoritet har behandlat denna\r\nmycket allvarliga hälso- och sjukvårdsfråga enbart\r\nutifrån skattemässiga motiv. Så kan inte en seriös\r\nriksdag behandla den här typen av frågor.</pre><pre>Carl Fredrik Graf säger att det enbart är de\r\nkonkurrenssnedvridande faktorerna som\r\nutskottsmajoriteten är ute efter. Vi har av tradition\r\ni det här landet mycket klokt valt att se på hälso-\r\noch sjukvården utifrån andra utgångspunkter än\r\nnågot slags nyliberala konkurrensresonemang. Vi\r\nhar av det skälet skaffat oss lagar som skall\r\ngarantera oss medborgare att den hälso- och\r\nsjukvård som vi får verkligen ges av utbildad\r\npersonal och på ett sätt som gör att vi kan känna oss\r\ntrygga i den vård som vi får.</pre><pre>Därför är det väldigt olyckligt att skatteutskottets\r\nmajoritet genom att begära ett förslag om\r\nskattebefrielse, oavsett vad det är för slags\r\nalternativmedicinska terapier som det handlar om,\r\nger legitimitet åt alla möjliga konstigheter. Det\r\nfinns viktiga och förmodligen mycket\r\nframgångsrika alternativa behandlingsmetoder,\r\nmen ett sådant resonemang har utskottet inte gett\r\nsig in på. Man drar alla över en kam och därmed får\r\nmed en hel del konstigheter i det hela.</pre><pre>Vi har verkligen försökt att se seriöst på denna\r\nfråga. Vi tillsatte Alternativmedicinkommittén för\r\natt få ett ordentligt studium av vilka behandlingar\r\nsom är värda samhällets stöd. Vi väntar på ett\r\nförslag från regeringen, men det kommer inga\r\nförslag. Det är så att säga fel gång på frågan när\r\nskatteutskottet på det här sättet gör bedömningar\r\nsom leder till orimligheter sett i ett hälsopolitiskt\r\nperspektiv. Man borde börja i andra ändan och\r\nbedöma vilka behandlingsmetoder som är bra, som\r\nvi har glädje av och som vi från samhällets sida skall\r\nge vårt gillande till. Först därefter borde frågan om\r\nmomsbefrielse komma in.</pre><pre>Anf. 143  CARL FREDRIK GRAF (m):</pre><pre>Herr talman! Det var bra att Yvonne Sandberg-\r\nFries begärde ordet. Då får jag anledning att bli\r\ntydligare än vad jag uppenbarligen var i mitt\r\ninledningsanförande. Vad Yvonne Sandberg-Fries\r\nhar missat i den här debatten är patientens roll i det\r\nhela och patientens möjligheter att själv styra val av\r\nbehandlingsform. Det tycker jag är viktigt att föra\r\nfram. Jag tror att Yvonne Sandberg-Fries\r\nunderskattar den vårdsökandes möjligheter att\r\nsjälv dra slutsatser och göra bedömningar av den\r\nbehandling som kan vara nödvändig.</pre><pre>Däremot när det gäller momsfrågan kan vi inte gå\r\nin på socialutskottets kompetensområde. Men vi\r\nhar sett att det här finns en möjlighet att rätta till\r\nproblemet. Det är ingenting som har kommit\r\nplötsligt, rätt över disk vid bordet, utan\r\nutredningen i momsfrågan har kommit med ett\r\ndelbetänkande, och den har gått igenom dessa\r\npunkter och lämnat lagförslag om hur det hela skall\r\ngå till. Någon överraskning behöver det inte vara.</pre><pre>Jag tror att skillnaden mellan Yvonne Sandberg-\r\nFries och mig i det här fallet är att vi värderar\r\npatientens möjligheter att ta ställning till dessa\r\nfrågor olika. I det fallet tror vi mer om patienten än\r\nvad Yvonne Sandberg-Fries tydligen gör.</pre><pre>Anf. 144  YVONNE SANDBERG-FRIES\r\n(s):</pre><pre>Herr talman! Patientens möjligheter att bedöma\r\nvärdet av olika medicinska behandlingar har att\r\ngöra med hur dessa behandlingar utvärderats och\r\nmed att denna utvärdering redovisas. De allra flesta\r\nav de 200 behandlingsformer som vi känner till i\r\nlandet är alltså inte utvärderade. Det ställs inga\r\nkrav på utbildning eller på en viss kompetens när\r\ndet gäller många av dessa behandlingsmetoder för\r\natt de skall kunna bli momsbefriade enligt\r\nutskottsmajoritetens förslag. Det är inte att\r\nunderskatta patienten, det är att värna om\r\npatientens intressen, att vara försiktig på denna\r\npunkt.</pre><pre>Det är alldeles riktigt, som Carl Fredrik Graf säger,\r\natt skatteutskottet går in på socialutskottets\r\nkompetensområde. Och det kommer plötsligt. Vid\r\nden första behandlingen i utskottet fanns inga\r\nyrkanden i den riktningen. Det var först i\r\nbetänkandetexten som det dök upp ett tillstyrkande\r\ntill motioner med dessa mycket långtgående\r\nkonsekvenser.</pre><pre>Det är oerhört olyckligt att vi inte, innan vi\r\ndiskuterar frågan och går till beslut, får möjlighet\r\natt ta del av socialutskottets syn på frågan. Jag tror\r\natt socialutskottet med sina sakkunskaper hade sett\r\nbetydligt mera allvarligt på denna fråga än vad\r\nskatteutskottsmajoriteten gör.</pre><pre>Visst har frågan utretts. Utredningen ligger till\r\ngrund för propositionen. Men vi kan också i\r\nremissvaren se att alla tunga remissinstanser har\r\nsagt precis samma sak som vi i vår reservation,\r\nnämligen att vi borde vänta med ställningstagande\r\ni momsfrågan tills hela frågan om\r\nalternativmedicinen, så som den har redovisats i\r\nden särskilda utredningens betänkande, har blivit\r\nföremål för ställningstagande. Först därefter är det\r\ndags att diskutera momsfrågan i detta\r\nsammanhang.</pre><pre>Anf. 145  CARL FREDRIK GRAF (m):</pre><pre>Herr talman! Yvonne Sandberg-Fries säger i\r\nsvepande ordalag att patienterna kan råka ut för\r\nbåde det ena och det andra, om de utsätter sig för\r\nvissa typer av alternativmedicinsk behandling. Det\r\nframgår av utredningens förslag att det självfallet\r\nmåste vara så att bara den typ av behandling som är\r\ntillåten får inordnas under detta. Förbjuden\r\nbehandling har självfallet inte med detta att göra.\r\nMan kan lätt få det intrycket när man hör Yvonne\r\nSandberg-Fries svepande formuleringar om att det\r\nförekommer all möjlig sorts behandling som man\r\ninte riktigt har kontroll över.</pre><pre>När det sedan gäller behandlingen i utskottet, har\r\njag bestämt för mig att det redan vid den\r\npreliminära behandlingen förelåg yrkanden på den\r\nhär punkten.</pre><pre>Anf. 146  YVONNE SANDBERG-FRIES (s):t</pre><pre>Herr talman! Nu börjar vi verkligen att komma in\r\npå intressanta saker. Förbjudna behandlingar skall\r\ninte bli momsbefriade. Vilka behandlingar är det då\r\nsom är förbjudna? Det finns ju kvacksalverilagen\r\nfrån 1960, som med andra ord är tämligen föråldrad\r\nvid det här laget.</pre><pre>I kvacksalverilagen förbjuds vissa aktiviteter på\r\ndetta område. Man får inte behandla folk som har\r\ncancer, folk som har diabetes, barn under 8 år osv.\r\nDenna lag är alltså inriktad på att skydda folk från\r\nde grövsta formerna av kvacksalveri, men den är\r\ninte till fyllest i dagens läge. Kvacksalverilagen\r\nföreskriver inte på något sätt vilka krav som skall\r\nställas i det moderna samhället när det gäller sådant\r\nsom är att betrakta som alternativmedicinsk\r\nbehandling och som rimligen bör ha samhällets\r\nstöd. Detta måste man ha klart för sig. Det här är\r\ninte så enkelt som ni i utskottmajoriteten tror, Carl\r\nFredrik Graf. Det är inte en momsfråga, utan det\r\när en betydligt större och viktigare fråga än bara att\r\nmomsen skall vara konkurrensneutral. Det handlar\r\nom att människor i detta samhälle skall veta att de\r\nmedicinska behandlingar som har samhällets stöd\r\nockså har en viss kvalitet.</pre><pre>Anf. 147  CARL FREDRIK GRAF (m):</pre><pre>Herr talman! Det är riktigt att förbjuden\r\nbehandling varken är momsbefriad eller\r\nmomsbelagd. På den punkten kan vi vara överens.</pre><pre>Det ligger naturligtvis mycket i Yvonne Sandberg-\r\nFries resonemang om samhällets stöd osv.\r\nSamtidigt tycker jag att man skall fästa en viss tilltro\r\ntill vad patienten har för uppfattning om hur en viss\r\nbehandling fungerar. Detta skall vara vägledande i\r\ndet här sammanhanget.</pre><pre>Det är också riktigt att vi i dag enbart diskuterar\r\nden skattemässiga situationen för\r\nalternativmedicinen, vilket det finns utrymme för\r\natt lyfta fram redan på detta stadium. Sedan finns\r\ndet naturligtvis en rad andra frågor inom\r\nalternativmedicinen som riksdagen i ett senare\r\nskede också kommer att ha anledning ta ställning\r\ntill.</pre><pre>Anf. 148  YVONNE SANDBERG-FRIES\r\n(s):</pre><pre>Herr talman! För att inte förlänga den här debatten\r\nalltför mycket vill jag avslutningsvis säga att jag\r\ntycker att det ganska tydligt har framgått att\r\nskatteutskottets majoritet har gett sig in på ett\r\nområde som man dess värre inte behärskar och där\r\nman inte kan förutse konsekvenserna. Man kan\r\ninte heller finansiera det som blir konsekvenserna.\r\nDet handlar om ett skattebortfall på 125 miljoner\r\nkronor årligen, enligt utredningens egna\r\nberäkningar, som man påstår har en hög grad av\r\nsannolikhet. Det är bara att beklaga att\r\nutskottsmajoriteten behandlar så här allvarliga\r\nfrågor på detta sätt.</pre><pre>Anf. 149  CARL FREDRIK GRAF (m):</pre><pre>Herr talman! Jag tror att det har framgått ganska\r\ntydligt att utskottsmajoriteten står på den sida där\r\npatienterna får ett större inflytande över den\r\nbehandling som de själva väljer för att kunna\r\nåstadkomma en förbättring. Det är viktigt att detta\r\nhar framkommit.</pre><pre>Ajournering</pre><pre>Kammaren beslöt kl. 17.54 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>15 §  Beskattning av allmännyttiga\r\nbostadsföretag</pre><pre>Föredrogs</pre><pre>skatteutskottets betänkande</pre><pre>1992/93:SkU30 Beskattning av allmännyttiga\r\nbostadsföretag (prop. 1992/93:241).</pre><pre>Anf. 150  GUNNAR NILSSON (s):</pre><pre>Herr talman! Förslaget om övergång till\r\nkonventionell beskattning av de allmännyttiga\r\nbostadsföretagen är, med den utformning förslaget\r\nfått, i huvudsak acceptabelt. Vi kan konstatera att\r\nde allmännyttiga företagens synpunkter i stora\r\ndelar har beaktats vid utformningen av\r\npropositionen. Det är bra.</pre><pre>I vår motion har vi dock haft invändningar på två\r\npunkter när det gäller utformningen av\r\növergångsbestämmelserna.</pre><pre>Den första invändningen gäller behovet av en\r\ntidsbegränsad befrielse från stämpelskatt under\r\n1993 och 1994, detta för att möjliggöra\r\nstrukturförändringar inom allmännyttan och göra\r\ndet möjligt att vid behov kunna ändra\r\nverksamhetsform från stiftelse till aktiebolag.</pre><pre>Denna del av motionen överläts till\r\nbostadsutskottet, som hade att ta ställning till ett\r\nlikartat yrkande från Centern. Bostadsutskottets\r\nhandläggning resulterade i ett tillkännagivande till\r\nregeringen i enlighet med motionernas förslag.</pre><pre>Den andra invändningen gäller avskrivningstiden\r\nför de tillgångsposter som finns i företagens\r\nbalansräkningar enligt den särskilda bokföringslag\r\nsom gällt i detta avseende. Vi föreslår i detta\r\nsammanhang en årlig avskrivning med 4 %, medan\r\npropositionen och utskottsmajoriteten har fastnat\r\nför 3 %. Dessa tillgångsposter gäller främst\r\nunderhållskostnader bakåt i tiden, som vid en\r\nkonventionell beskattning skrivs av på betydligt\r\nkortare tid än vad som nu föreslås för de\r\nkvarstående balansposterna.</pre><pre>För att underlätta de allmännyttiga företagens\r\növergång till en konventionell beskattning bör\r\ndessa avskrivningsposter kunna skrivas av i en\r\nsnabbare takt än vad som föreslås i propositionen.\r\nEn årlig avskrivning med 4 % får därför anses väl\r\navvägt mot en normal avskrivning på 20--25 år.\r\nPropositionens avskrivningsnivå på 3 % ger\r\ndäremot en alltför lång avskrivningsperiod på 33 år.</pre><pre>En större avskrivningsrätt ger också bättre\r\nmöjlighet till resultatutjämning. De allmännyttiga\r\nbostadsstiftelserna riskerar annars att få en sämre\r\nställning i förhållande till andra bostadsföretag,\r\ngenom att de allmännyttiga bostadsstiftelserna inte\r\nhar möjlighet att göra avsättningar till någon\r\nskatteutjämningsreserv.</pre><pre>Herr talman! Jag yrkar därför bifall till\r\nreservationen och i övrigt till utskottets hemställan.</pre><pre>Anf. 151  INGA BERGGREN (m):</pre><pre>Herr talman! Regeringen har föreslagit att de\r\nallmännyttiga bostadsföretagen skall beskattas\r\nkonventionellt. Detta innebär att bostadsföretagen\r\nskall beskattas på samma sätt som privata\r\nfastighetsägare. Det är bra. Därmed skapas lika\r\nvillkor och förutsättningar för alla bostadsbolag och\r\nfastighetsägare i detta avseende. Det är precis som\r\ndet skall vara. Hela utskottet tillstyrker\r\nsalomoniskt förslaget i denna del.</pre><pre>Förslaget innebär också, som Gunnar Nilsson\r\nmycket riktigt påpekade, en reglering av vissa\r\növergångsfrågor. De tre punkter som särskilt tas\r\nupp i detta sammanhang är dels vad som skall\r\nräknas som skattemässigt restvärde, dels s.k. gamla\r\nunderskott, dels tillgångsposter enligt den särskilda\r\nbokföringslagen.</pre><pre>Utskottet är överens om att skattemässigt restvärde\r\nskall vara byggnaders bokförda värde och befintliga\r\nmarkanläggningar som hänförs till byggnad. Till\r\nskattemässigt restvärde räknas också inventariers\r\nbokförda värde. Konsensus råder också vad gäller\r\ns.k. gamla underskott, dvs. att underskott i\r\nfastighetsförvaltning som uppkommit före\r\növergången till konventionell beskattning inte får\r\nutnyttjas framgent.</pre><pre>Däremot har socialdemokraterna i utskottet en\r\nnågot avvikande uppfattning då det gäller takten\r\nför avskrivning av vissa tillgångsposter enligt den\r\nsärskilda bokföringslagen. Det handlar om\r\nbalansposter som hänför sig till underhållsåtgärder.</pre><pre>Jag vill här bemöta den socialdemokratiska\r\nreservationen. Jag hänvisar då till vad jag i\r\nbostadsutskottet varit med om att yttra: ''...det kan\r\nanses råda tveksamhet om hur de olika\r\nbalansposterna principiellt sett bör hanteras\r\nskattemässigt vid övergången. Posterna\r\nrepresenterar inget substansvärde och bör därför\r\ninte självklart medföra skattemässig avdragsrätt.\r\nAndra förhållanden anses tala för att avdragsrätt\r\nändå bör medges.''</pre><pre>Jag anser att övervägande skäl talar för att\r\navdragsrätt bör medges enligt en bestämd\r\nskattemässig avskrivningsplan och att den skäliga\r\nprocentsatsen för de årliga avdragen bör vara 3 %.</pre><pre>Skatteutskottets majoritet menar att dessa\r\ntillgångsposter skall få dras av på det sätt som\r\nföreslås i propositionen. Detta är nödvändigt för att\r\nde schablonbeskattade bostadsföretagen i\r\nfortsättningen skall kunna täcka sina kostnader för\r\nvissa bostadslån utan oskäliga beskattningseffekter.</pre><pre>Min slutsats blir följaktligen att det behövs vare sig\r\nytterligare skäl eller tid att argumentera för ett\r\nförslag som vi i huvudsak är överens om.</pre><pre>Herr talman! Därmed yrkar jag bifall till utskottets\r\nhemställan i sin helhet och avslag på reservationen\r\noch meningsyttringen under mom. 2.</pre><pre>Anf. 152  GUNNAR NILSSON (s):</pre><pre>Herr talman! Inga Berggren konstaterade här att\r\nman var överens i utskottet om att avdragsrätt bör\r\nmedges. Det kom också det föredragande\r\nstatsrådet fram till i propositionen. Men det ges\r\ninga direkta motiveringar till varför den här\r\navdragsrätten skall vara just 3 %.</pre><pre>Vi har i vår motion och reservation framfört att det\r\nfinns starka motiv som talar för att 4 % är en bättre\r\navdragsrätt. Den avdragsrätt som skall gälla för de\r\nhär balansposterna bör ju ha ett visst samband med\r\nden normala avskrivningstid som gäller för de\r\nåtgärder som har föranlett balansposterna, och\r\ndessutom bör en sådan här övergångsregel inte\r\nutsträckas för långt i tiden. Det finns därför\r\nanledning att se till att man får en kortare\r\navskrivningstid. Även allmännyttan och SABO\r\nmenar att det skulle ha varit bättre än det som nu\r\nföreslås av utskottet.</pre><pre>Det är inga stora saker, men en möjlighet till en\r\nsnabbare avskrivning skulle underlätta övergången\r\ntill en konventionell beskattning. Det skulle\r\ndessutom ge en större möjlighet till\r\nresultatutjämning, vilket också kan vara en viktigt\r\nfaktor i det här sammanhanget.</pre><pre>Anf. 153  INGA BERGGREN (m):</pre><pre>Herr talman! Gunnar Nilsson vill tydligen ha en\r\nrunda till. Okej då!</pre><pre>Övergångsreglerna är enligt min uppfattning\r\ngrundligt diskuterade. Syftet med förslaget är att\r\ndet sammantaget skall ge ett skäligt resultat, som\r\ninte försvårar bostadsföretagens fortsatta\r\nverksamhet och som inte heller snedvrider\r\nkonkurrensen i förhållande till privatdriven\r\nfastighetsförvaltning. Så står det i propositionen,\r\noch jag instämmer i det som sägs där.</pre><pre>Jag vill också gärna påpeka att så gott som samtliga\r\nremissinstanser har tillstyrkt förslaget eller lämnat\r\ndet utan erinran. De invändningar som har\r\nföreträtts har verkligen också diskuterats\r\nordentligt.</pre><pre>Tilläggas kan också att schablonmetoden har\r\ntillämpats för de kommunägda bostadsföretagens\r\nfastighetsförvaltning i över tre decennier, och detta\r\ntrots att den vid tillkomsten angavs vara ett\r\nprovisorium.</pre><pre>Jag anser att man verkligen har bemödat sig om att\r\nhitta en bra avvägning, ur både principiell och\r\npraktisk synpunkt. Man har vridit och vänt på den\r\nhär frågan. Vid en samlad bedömning har man\r\nstannat vid att avdraget skall vara just 3 %.</pre><pre>Jag tycker att reservationen tyder på att\r\nSocialdemokraterna hellre opponerar än diskuterar\r\nsakfrågan. Jag upprepar: Ett förslag som är så väl\r\ngenomarbetat och som vi i huvudsak är överens om\r\nbehöver inte någon ytterligare argumentation.</pre><pre>Anf. 154  GUNNAR NILSSON (s):</pre><pre>Herr talman! Vi säger oss alla vilja underlätta\r\növergången till konventionell beskattning. Jag\r\ntycker inte att vi socialdemokrater är ute för att\r\nopponera, utan att vi verkligen försöker att\r\nåstadkomma den bästa och smidigaste lösningen.\r\nJag menar att ett bifall till reservationen är\r\nytterligare ett steg för att underlätta en smidig\r\növergång till en konventionell beskattning.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>16 §  Skattereduktion för vissa\r\nreparationsarbeten</pre><pre>Föredrogs</pre><pre>skatteutskottets betänkande</pre><pre>1992/93:SkU36 Skattereduktion för vissa\r\nreparationsarbeten (prop. 1992/93:150 delvis).</pre><pre>Anf. 155  GUNNAR NILSSON (s):</pre><pre>Herr talman! I det här betänkandet återkommer\r\nförslaget om skattereduktion för vissa\r\nreparationsarbeten i bostadshus.</pre><pre>Förra gången ärendet behandlades här i kammaren\r\nvar den 14 april. Vi föreslog då att den tillfälliga\r\nstimulansen till byggsektorn inte skulle belasta\r\nskattesystemet utan ges i form av ett bidrag. Ivar\r\nFranzén hävdade däremot som talesman för\r\nmajoriteten att det fanns starka motiv att knyta\r\nstimulansen till reparations- och\r\nunderhållsåtgärder inom bosektorn till\r\nskattesystemet. Ivar Franzén trodde också att det\r\nslutliga förslaget skulle visa att systemet med\r\nskattereduktion skulle bli så rationellt och enkelt\r\natt vi alla skulle kunna ställa oss bakom det.</pre><pre>Nu blev det inte så. I stället visade det sig att\r\nsammanblandningen med skattesystemet innebar\r\nen stor komplexitet i förhållande till det befintliga\r\nlag- och regelverket, en betydande administrations-\r\noch kontrollapparat och en besvärande svårighet\r\natt uppnå en acceptabel fördelningsprofil i\r\nstimulanserna.</pre><pre>Lagrådet har i sitt yttrande belyst en rad brister i\r\nförslaget. Man konstaterar inledningsvis också att\r\ndet finns både principiella och praktiska\r\ninvändningar mot att använda skattesystemet för\r\nstimulansåtgärder av det här slaget, ett förhållande\r\nsom även skatteminister Bo Lundgren funnit sig\r\nföranlåten att framhålla i propositionen.</pre><pre>I utskottet kunde vi märka hur något av\r\neftertankens kranka blekhet sänkte sig över de\r\nborgerliga ledamöterna allteftersom yttranden och\r\nsynpunkter kom in. Även Ivar Franzén såg sig\r\nföranlåten att motionera mot detaljer i förslaget.</pre><pre>De invändningar som vi har framfört i vår motion\r\nkvarstår; nackdelarna har blivit allt tydligare under\r\närendets handläggning. Ett system med avdrag för\r\nvissa reparations- och underhållsarbeten står i strid\r\nmed de bärande principerna i skattesystemet, som\r\ninnebär en breddad skattebas, ett enkelt\r\nregelsystem och ett minimum av\r\navdragsmöjligheter.</pre><pre>Ur fördelningssynpunkt är förslaget minst sagt\r\ntvivelaktigt. Enligt förslaget går det inte att skilja\r\nmellan bostadshus och fritidshus, varför en\r\nvillaägare som också äger ett fritidshus kan\r\ntillgodogöra sig dubbel skattereduktion.</pre><pre>Å andra sidan missgynnas flerbostadshusen. Ett\r\nbostadsföretag eller en bostadsrättsförening med\r\nflerbostadshus eller småhus i grupp får\r\ntillgodoräkna sig en skattereduktion på maximalt\r\ntre gånger 1993 års fastighetsskatt. Redan detta\r\ninnebär ett betydligt lägre belopp per lägenhet än\r\nde 10 500 kr som gäller för villafastighet. Detta\r\nmotiveras med att den genomsnittliga\r\nlägenhetsytan är mindre.</pre><pre>Därtill kommer att de flesta bostadsföretag och\r\nbostadsrättsföreningar inte betalar någon annan\r\nskatt än fastighetsskatten och således inte kan\r\nerhålla större skattereduktion än den inbetalda\r\nskatten. Det betyder att man i praktiken bara kan\r\nfå ut två gånger fastighetsskatten för 1993, och då\r\nendast under förutsättning att ansökan om\r\nskattereduktion lämnas in för både 1993 och 1994.\r\nDet var väl ändå inte meningen, Ivar Franzén, att\r\ndet skulle bli på det sättet?</pre><pre>Slutligen vill jag ta upp administrationen och\r\nkontrollsystemet. Vid en hearing i utskottet med\r\nrepresentanter för Finansdepartementet och\r\nskattemyndigheterna framkom det att det\r\ntillkommande arbetskraftsbehovet beräknas uppgå\r\ntill 200 årsarbetare. Det är således en mycket\r\nmassiv arbetsinsats som krävs. För detta finns i dag\r\ninga medel anvisade.</pre><pre>Utskottet utgår från att regeringen under hösten\r\nåterkommer till riksdagen med begäran om anslag\r\nsom till fullo täcker dessa arbetsinsatser och övriga\r\nomkostnader i samband med skattereduktion och\r\nreparationsarbete. Det rör sig i det här fallet om\r\nbetydligt större belopp än dem som hittills\r\ndiskuterats för att förstärka skattekontrollen. Vi\r\nförutsätter dock att den ökade arbetsbelastning\r\nsom systemet med skattereduktion innebär inte får\r\ngå ut över andra mål och ambitioner inom\r\nskatteförvaltningen.</pre><pre>Herr talman! Det har under den här tiden inte\r\nfunnits möjligheter för utskottskansliet att utarbeta\r\nett fullständigt lagförslag om ett bidragssystem.\r\nMen vi anser fortfarande att ett bidragssystem\r\nskulle kunna göras betydligt enklare än det förslag\r\nsom nu föreligger. Ett bidrag kan utbetalas relativt\r\nsnabbt i samband med reparationsarbetet och\r\ndärmed ge större stimulanseffekter. Ett bidrag kan\r\nlätt utformas så att det är lika mycket värt för alla\r\noch inte missgynnar en del av de bostadsformer som\r\nbör omfattas av systemet.</pre><pre>Av hänsyn till de konsekvenser som en ytterligare\r\nförsening skulle få för de många arbetslösa inom\r\nbyggsektorn ställer vi nu inte krav på att regeringen\r\nskall återkomma med ett nytt förslag till\r\nbidragssystem. De allvarliga brister som systemet\r\nmed en skattereduktion innebär och som med all\r\ntydlighet har avslöjats under utskottsbehandlingen\r\nbör emellertid ges regeringen till känna. Jag yrkar\r\ndärför bifall till reservation nr 1.</pre><pre>Anf. 156  PETER KLING (nyd):</pre><pre>Herr talman! I betänkande SkU36 behandlar vi\r\nskattereduktion för vissa reparations- och\r\nombyggnadsarbeten. Den 14 april togs det första\r\nsteget, som Gunnar Nilsson nämnde. Då bestämde\r\nman sig för att göra avdrag mot\r\nfastighetstaxeringen. Det skulle då innefatta 30 %\r\nav arbetskostnaden. Det motsatte vi oss från Ny\r\ndemokrati. Vi tyckte att det var alldeles för dåligt.</pre><pre>I steg två, som vi behandlar i dag, har avdragsrätten\r\nökats. Nu kan man göra avdraget mot inkomst av\r\ntjänst, och det har även förbättrats på vissa ställen.\r\nDet tycker vi från Ny demokrati är bra, men det är\r\nlångt ifrån tillräckligt. Vi har föreslagit att man skall\r\nfå göra ett avdrag på ett basbelopp, och det oavsett\r\nom det är fråga om en villa, en bostadsrätt eller ett\r\nfritidshus. Man skulle då få göra ett avdrag per\r\nfastighet fram till den 30 juni 1995. Alla människor\r\nsom äger egnahem skulle alltså få göra ett avdrag\r\nför detta.</pre><pre>Detta avdrag skulle göras fullt ut på hela\r\nfakturabeloppet. Förutsättningen är givetvis att det\r\när ett momsregistrerat företag som gjort arbetet.\r\nFrån Ny demokratis sida menar vi bestämt att detta\r\nblir rättvist för de flesta. 60 % av allt boende har\r\nmöjlighet att göra de här avdragen, och vi menar att\r\ndet skulle kunna skapa 8 000--10 000\r\narbetstillfällen. Det är inte fy skam i dagens dåliga\r\ntider.</pre><pre>En annan aspekt på det är att det skulle minska den\r\nsvarta sektorn betydligt, mina damer och herrar.</pre><pre>I dag kan inte alla göra avdrag. De som bor i\r\nbostadsrätter kan faktiskt inte göra avdrag privat.\r\nOm jag har en bostadsrätt och vill restaurera mitt\r\nkök kan jag inte göra avdrag för det, men med Ny\r\ndemokratis förslag går det bra att göra avdrag på\r\nupp till ett basbelopp.</pre><pre>Det här skulle vara ett ganska enkelt system. Man\r\nskulle slippa att ansöka om tillstånd för att göra\r\navdraget. Man skulle helt sonika bara lämna in en\r\nkopia av fakturan med sin deklaration och kräva\r\navdraget. Det är ganska lätt -- man behöver inte\r\nansöka om någonting.</pre><pre>Sedan kan man givetvis utforma regler för vad\r\navdragskostnaden skall innefatta vad gäller\r\nmaterialkostnader. Man kanske inte kan köpa en\r\nTV. Det är regeringens sak att utforma reglerna.</pre><pre>Regeringens förslag minskar inte den svarta\r\nsektorn. Det är fortfarande lönande att göra jobben\r\nsvart. Jag tror inte om jag skall vara ärlig att det\r\nskapar speciellt många nya arbetstillfällen -- det\r\ntror jag inte.</pre><pre>Jag vill påpeka några fördelar med det avdrag som\r\nvi föreslår. Om man gör ett avdrag på låt oss säga\r\n35 000 kr i runda tal och har en marginalskatt på\r\n50 % betyder det att staten tappar 17 500 kr i\r\nskatteintäkter. De pengarna går ju tillbaks till\r\nstaten på ett eller annat sätt. Jag som småföretagare\r\nbetalar sociala avgifter, moms och löneskatt. Vi får\r\ninte heller glömma att produktionen av material\r\nökar om man genomför den fulla avdragsrätt som\r\nNy demokrati vill ha. Det gäller målarfärg,\r\nelkablar, rör, trävaror m.m. De leden sätts också i\r\ngång.</pre><pre>Ny demokratis förslag skulle slå mycket, mycket\r\nbra. Det är klart att det kostar litet mer, men hur\r\nmycket skulle vi inte få in i andra ändan? Ni här i\r\nkammaren vet att 10 000 arbetstillfällen kostar\r\nomkring 2 miljarder för samhället oavsett om\r\nmänniskorna är produktiva eller icke produktiva.</pre><pre>Socialdemokraterna vill, trots ett katastrofalt\r\nbidragsberoende i Sverige, ytterligare utveckla\r\nbidragssamhället. Det tycker jag är konstigt när vi\r\nser hur bidragen har bidragit till att få samhället på\r\nfel kant. Var och varannan människa är beroende\r\nav bidrag, och då vill Socialdemokraterna slänga in\r\nett bidrag till. Det tycker jag är märkligt, får jag\r\nsäga.</pre><pre>En nackdel med Socialdemokraternas förslag är att\r\nman måste söka bidraget för att få det. Det gör att\r\ndet måste finnas en stor tungrodd apparat för\r\nadministrativa åtaganden på Riksskatteverket.</pre><pre>Herr talman! Med detta yrkar jag bifall till Ny\r\ndemokratis reservation nr 2.</pre><pre>Anf. 157  GUNNAR NILSSON (s) replik:</pre><pre>Herr talman! Jag vill erinra om syftet med\r\nåtgärderna. Det är för att skapa sysselsättning inom\r\nbyggsektorn som man skall ta till dem. Jag tror att\r\nett bidragsystem skulle ge betydligt större\r\nstimulanseffekter än ett avdragssystem. Det finns\r\nett bidragssystem i Danmark som betecknades som\r\nsuccé när det infördes.</pre><pre>Det finns en fördel med att ha ett bidragssystem i\r\nstället för ett avdragssystem. I förra debatten\r\nyttrades att avdrag ger effekt därför att viljan att\r\ngöra avdrag sitter i själen, men det var just de\r\nattityderna som det gamla skattesystemet hade lärt\r\noss. Det satt i själen att vi skulle göra avdrag.\r\nDärmed fördärvade vi skattesystemet. Det blev\r\ntotalt odugligt. Det var också de attityderna som vi\r\nsträvade efter att bryta när vi byggde upp ett nytt\r\nskattesystem.</pre><pre>Därför är det när vi genomför sådana här tillfälliga\r\nåtgärder viktigt att vi lägger dem utanför\r\nskattesystemet, och inte säger att vi skall lösa allting\r\nmed nya avdrag i skattesystemet. Denna tillfälliga\r\nåtgärd bör vi i stället göra med bidragssystem.\r\nBidragsmodellen kommer att ge betydligt större\r\neffekter -- det finns det exempel på.</pre><pre>Anf. 158  PETER KLING (nyd) replik:</pre><pre>Herr talman! Jag skall fatta mig kort.</pre><pre>Nackdelen, Gunnar Nilsson, är att man måste söka\r\ndetta bidrag. Det skapar merjobb för\r\nRiksskatteverket. Ny demokrati har föreslagit ett\r\navdrag och klara regler ut till folket, så att vem som\r\nhelst kan göra ett avdrag per fastighet och år. Då\r\nvet man hur spelreglerna är. Allt man som\r\nprivatperson behöver göra är att lämna in fakturan\r\nihop med deklarationen, klart och tydligt, och\r\nhävda att man vill göra ett avdrag.</pre><pre>Ny demokrati går ytterligare ett steg längre än\r\nSocialdemokraterna i betänkandet.</pre><pre>Anf. 159  LARS BÄCKSTRÖM (v):</pre><pre>Herr talman! Det talas om skattereduktion för vissa\r\nreparationsarbeten. Den här frågan gäller som\r\nGunnar Nilsson sade i grunden att vi skall försöka\r\nge byggnadsarbetare arbete. Det beklagliga är att\r\nvi tvingas tillgripa hastiga, tämligen improviserade\r\noch tämligen oövervägda åtgärder för att man inte\r\nhar bedrivit en långsiktig politik.</pre><pre>Vi säger att vi fick en för stor byggsektor med\r\nfelaktig inriktning. Det är politiska fel som är\r\nbegångna. Hur skall vi göra för att fasa ned\r\nbyggsektorn till rimligare omfattning? Den är för\r\nstor och måste minskas.</pre><pre>Egentligen borde politiker titta efter var i\r\nbostadsbeståndet det finns brister. Var finns det\r\nbrister i fastighetsbeståndet? Vi skulle åtgärda dem\r\ni första hand.</pre><pre>Jag tror att några av de allvarligaste bristerna finns\r\nt.ex. inom skolområdet och på barnstugesidan. Där\r\nfinns det en hel del fastigheter med mögelskador\r\noch dålig ventilation som nyttjas av barn och\r\nungdom. Det finns äldre fastigheter som, trots den\r\ngoda boendemiljön i Sverige, inte utgör någon god\r\nbostadsmiljö.</pre><pre>Vi skall tänka på att skattepengar inte är våra egna\r\npengar utan andras. Det är gemensamma pengar\r\nsom vi politiker anser att vi har rätt att förfoga över.\r\nDessa pengar borde användas där man kan räkna\r\nmed att de som betalat in pengarna till något\r\ngemensamt ändamål får största möjliga\r\ngemensamma nytta av pengarna. Så skulle\r\nnaturligtvis politiker med framförhållning hantera\r\ndessa frågor.</pre><pre>Nu har inte politikerna i regeringen\r\nframförhållning i den här frågan. De hanterar\r\nproblemen på annat sätt. De får ett hugskott, en idé,\r\nen tanke: Låt alla och envar få reparera litet grand!\r\nNågon kanske vill ha en ny altan, någon kanske vill\r\nha en bastu, någon kanske vill måla om huset osv.\r\nDe strör ut skattebetalarnas pengar till allmänna\r\nändamål, och de har inte någon riktig uppfattning\r\nom vart de tar vägen.</pre><pre>Det är ingen bra politik. Så skall man inte hantera\r\nandras pengar. Jag tycker inte att människor har\r\nnågon som helst anledning att bekosta en bastu till\r\nmig. Jag tycker inte det. Den tycker jag att jag skall\r\nbetala själv, om jag har lust med det. Det är min\r\nprincipsyn i den här frågan.</pre><pre>Men nu är vi där vi är. Något skall göras för att\r\nskapa arbetstillfällen för arbetslösa\r\nbyggnadsarbetare. Det har uppstått en majorietet\r\nför förslaget, och vi får hantera situationen som den\r\nnu är. Man kan föreslå ett avdragssystem eller ett\r\nbidragssystem.</pre><pre>Jag är ingen anhängare av den stora\r\nskatteomläggning som Socialdemokraterna drev\r\nigenom. Jag var motståndare till den på grund av\r\ndess dåliga fördelningseffekter. Men vissa poänger\r\nfanns i skatteomläggningen. Det fanns t.o.m.\r\nganska stora poänger: idén om enhetlighet, idén om\r\nraka system och om att man skulle ta bort\r\navdragssystemet. Det var goda principer.</pre><pre>Det är märkligt att de som stod bakom reformen nu\r\nriver och rafsar så mycket som möjligt för att få den\r\natt bli så kortlivad som möjligt. Det är märkligt att\r\njag tvingas försvara några av de goda principer som\r\nfanns i skatteomläggningen. Men det gör jag, för\r\nrätt skall vara rätt.</pre><pre>Det är dumt att bygga in stora avdragssystem. Det\r\ngäller inte bara det här särskilda fallet. Det handlar\r\nom principen att använda skattesystemet för\r\nmycket annat än för dess egentliga syfte, som är att\r\nta in skatt.</pre><pre>Nu försöker man bedriva bostadspolitik och\r\nregionalpolitik. Man lägger till punkt efter punkt,\r\noch till slut får man ett oformligt och ohanterligt\r\nskattesystem. Det borde skatteutskottets\r\nborgerliga ledamöter tänka på.</pre><pre>Det gör de inte. I stället tillämpar de en princip, och\r\nden är dåligt genomarbetad. Man skulle kunna\r\ntillämpa felaktiga principer gång på gång, men i alla\r\nfall göra det dåliga bra. Man kan i alla fall så att\r\nsäga bli bäst på att vara värst. Inte ens det har de\r\nklarat.</pre><pre>De har åstadkommit ett system som slår\r\nfördelningspolitiskt orättvist. Det gynnar vissa\r\nboende mer än andra. Det är svårkontrollerat. Det\r\nfinns gränsdragningsproblem. Mycket talar för att\r\ndet borde avvisas. Men återigen: det bästa får inte\r\nbli det godas fiende, inte ens när det inte längre är\r\nfråga om det bästa utan bara det tredje bästa.</pre><pre>Jag kan från samma synpunkt som\r\nSocialdemokraterna se att vi släpper igenom det\r\nfjärde bästa, med tanke på sysselsättningen. Men\r\nden borgerliga regeringen borde nog tänka efter\r\nföre nästa gång.</pre><pre>Anf. 160  PETER KLING (nyd) replik:</pre><pre>Herr talman! Jag är nog ganska överens med Lars\r\nBäckström i många avseenden, speciellt när det\r\ngäller att vi har en överhettning inom\r\nbyggbranschen. Men för att det inte skall bli\r\ntvärstopp har vi också kunnat gå med på en tillfällig\r\navdragsrätt för reparation och ombyggnad, även\r\nför Lars Bäckströms bastu, om vi nu talar om\r\nbastuaggregat.</pre><pre>Jag är helt säker på att vårt förslag skulle skapa\r\n8 000--12 000 arbetstillfällen, om det genomförs\r\nfullt ut. Varför inte minska den drastiga\r\nneddragningen på byggsektorn litet försiktigare,\r\nmed förhoppning att byggnationen skall öka litet\r\ngrand i förhållande till hur det är nu? Nu är\r\nbyggnationen, som sagt var, så långt ner den kan\r\nkomma. Både Lars Bäckström och jag vet ju att\r\nmånga byggnadsarbetare tyvärr måste skola om sig,\r\neftersom branschen inte kan vara så stor.</pre><pre>Som Lars Bäckström vet har vi föreslagit ett\r\ntillfälligt bidrag på 1 miljard från staten för\r\nreparation, ombyggnad och tillbyggnad av skolor.\r\nDet kanske Lars Bäckström har observerat. Jag vill\r\ninte ha det här tvärstoppet för byggnationen, därför\r\natt det är så otroligt många byggnadsarbetare och\r\nhantverkare med familjer som kommer att få\r\nmycket svåra problem. Därför undrar jag varför\r\nman inte kan göra ett tillfälligt skatteavdrag och få\r\nen mjuk övergång, så att säga.</pre><pre>Anf. 161  LARS BÄCKSTRÖM (v) replik:</pre><pre>Herr talman! Peter Kling frågar varför man inte kan\r\ngöra ett tillfälligt skatteavdrag. Det gör man ju.\r\nDärför förstår jag inte frågan. Vi har ju t.o.m. gått\r\nså långt att vi nu accepterar att man gör det. Vi\r\nundrar bara varför man inte valde någon av de\r\nmycket bättre metoderna och formerna för det.</pre><pre>Frågan är därför omöjlig att besvara. Man inför det\r\nhär, och vi har inte motsatt oss det. Vi kommer inte\r\natt rösta emot det, men vi har sagt att man skulle ha\r\nkunnat göra det på en rad sätt som är bättre. Man\r\nkunde t.ex. ha använt de pengar som Ny demokrati\r\noch vi ville anvisa för reparation och tillbyggnad av\r\ndåliga offentliga miljöer, som barn och ungdom\r\nvistas i. Det hade varit mycket klokare att pengarna\r\nhade använts till sådant än att törhända jag skall få\r\nen bastu och att törhända Peter Kling skall få en\r\naltan.</pre><pre>Det hade varit bättre att pengarna hade använts till\r\nupprustning av dåliga miljöer. Det finns många\r\näldre som bor i oerhört dåliga miljöer. De har inte\r\nmöjlighet att komma ner på gatan. De behöver\r\nhissar och anordningar, och lägenheterna behöver\r\nhandikappanpassas. Något parti borde ha tänkte på\r\ndet glömda Sverige, alla dessa handikappade som\r\ninte kommer ut och som bor i dåliga lägenheter.</pre><pre>Byggnadsarbetare skulle kunna göra oerhörda\r\ninsatser. I stället strör man ut pengarna generöst.\r\nMen den här regeringen är ju generös när det gäller\r\nskattesänkningar och litet allmänna gåvor. Men det\r\när ingen bra politik.</pre><pre>Anf. 162  PETER KLING (nyd) replik:</pre><pre>Herr talman! Som jag antydde i mitt anförande och\r\ni min replik måste man göra både--och för att det\r\ninte skall bli ett totalt tvärstopp för\r\nbyggnadsbranschen. Det går inte att ställa så många\r\nmänniskor utan jobb.</pre><pre>Jag håller med Lars Bäckström. Vi genomför en\r\nåtgärd, men den är inte fullgod, enligt vårt sätt att\r\nse. Man skulle gå hela vägen. Då hade man\r\nmöjligtvis skapat 10 000 arbetstillfällen och kunnat\r\nminska den svarta sektorn. Samtidigt ville vi avsätta\r\n1 miljard för reparation av skolor och upprustning\r\nav dåliga miljöer för barn. Det hade också skapat\r\n10 000--15 000 arbetstillfällen. Det är sådana\r\nåtgärder som man måste göra. Jag tror att vi innerst\r\ninne är ganska överens om detta, både Lars\r\nBäckström och jag.</pre><pre>Anf. 163  LARS BÄCKSTRÖM (v) replik:</pre><pre>Herr talman! Det är alldeles riktigt att vi innerst\r\ninne är överens om att något måste göras. Det är vi\r\nnog alla här i lokalen.</pre><pre>Det är just detta både--och-tänkande som\r\nkännetecknar den här regeringen. Man kan både\r\ngöra den skattesänkningen och ha den utgiften. Det\r\när både--och-tänkandet som har gjort att\r\nstatsbudgeten har skenat i väg.</pre><pre>Jag har gjort vissa omprövningar under min\r\npolitiska gärning. Jag har tagit bort många både--\r\noch för att få råd med någonting. Både--och-\r\ntänkandet skall nog bort. Särskilt allvarligt är det\r\nväl när det blir både--och-tänkande med Ny\r\ndemokrati och regeringen. Då blir ju både--och\r\nibland till farliga men för rikets finanser.</pre><pre>Det hade varit klokt att nu styra pengarna till\r\nombyggnad av offentliga lokaler, daghem,\r\nbarnstugor, bostäder för handikappade och\r\nbostäder för äldre. Det hade varit en förståndig och\r\nansvarsfull politik. Det hade räddat många jobb för\r\narbetslösa byggnadsarbetare. I stället är man mer\r\nallmän och frikostig. Man strör litet pengar till\r\nnågon och tror att det väl alltid kommer att växa ut\r\nnågonting. Men jag vill återigen säga att det inte är\r\nnågon bra politik.</pre><pre>Andre vice talmannen anmälde att Peter Kling\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 164  IVAR FRANZÉN (c):</pre><pre>Herr talman! Det är inte länge sedan vi diskuterade\r\nprinciperna för en skattereduktion för vissa\r\nreparationsarbeten. Därför bör den här debatten\r\nkunna bli kort. Men jag måste ändå starta med att\r\nkommentera Gunnar Nilsson litet grand.</pre><pre>Jag konstaterar att vi förra gången vi debatterade\r\nvar överens om att det inte var fel att utnyttja\r\nskattemyndigheten, dess kapacitet och rationella\r\nhandlande. Det ifrågasatte inte Gunnar Nilsson.</pre><pre>Gunnar Nilsson fortsätter att prata om\r\navdragssystem. Det är på tiden att vi använder den\r\nrätta beteckningen, nämligen skattereduktion.</pre><pre>Det är inte fråga om någon sammanblandning med\r\nskattesystemet. Det är en enkel räkneoperation vid\r\nberäkning av den slutliga skatten. Det är i det här\r\nfallet inte fråga om att skapa något farligt\r\navdragsberoende, utan det är helt enkelt fråga om\r\nen skattereduktion som är lika för alla.</pre><pre>Gunnar Nilsson är också litet snett ute när han\r\npratar om tre gånger 1993 års fastighetsskatt. 1994\r\nårs fastighetsskatt känner vi inte till. Vi vet att\r\nallmännyttan övergår till konventionell beskattning\r\n1994. Det finns alltså möjligheter att spara på andra\r\navdragsmöjligheter och i stället se till att man har\r\nen vinst som balanserar emot den skattereduktion\r\nsom man har möjlighet till. Det finns rätt mycket\r\nkunnande inom allmännyttan. Det försäkrar jag.\r\nDetta kommer vi säkert att klara av.</pre><pre>Den verkligt stora missen som Gunnar Nilsson och\r\nflera andra gör är att de tror att ett bidragssystem\r\nblir billigare. Försök bevisa det! Jag tror inte heller\r\natt ni har tänkt på att det i vårt vanliga\r\nbostadsfinansieringssystem rör sig om maximalt\r\nhundratusentals ärenden per år. Här rör det sig om\r\nkanske ett par miljoner.</pre><pre>Det är alldeles uppenbart att det kommer att ge ett\r\nvisst merarbete, vilket system vi än väljer. Gunnar\r\nNilsson, visa mig hur man i ett bidragssystem skiljer\r\nmellan fritidshus och permanentboende. Jag vet att\r\ndet har diskuterats. Det går inte att\r\nlagstiftningsvägen klara det, om man väljer ett\r\nbidragssystem.</pre><pre>I stort sett kan man säga att bidragssystemet har\r\nprecis alla de svagheter som finns när det gäller\r\nskattereduktionen.</pre><pre>Gunnar Nilsson är mån om svenska folkets själsliga\r\nhälsa. Självfallet skall vi alla vara det. Men det är\r\ndå bidragsberoendet, avdragsberoendet, kommer\r\nin för Gunnar Nilssons del.</pre><pre>Jag tror ändå att det ligger någonting positivt i den\r\nskattereduktion som vi får i det här sammanhanget.\r\nTänk på pensionssparandet! Räkna på\r\npensionssparandet i dag! Med nuvarande\r\nskattesystem, skatteregler och avkastningsresultat\r\när det inte särskilt fördelaktigt. Men ändå väljer\r\nväldigt många pensionssparandet därför att man får\r\nen skattereduktion. Jag tror faktiskt att det ligger\r\nen poäng i detta. Annars är det rent sakligt sett\r\nbättre att spara i obligationer i dag än att\r\npensionsspara.</pre><pre>Socialdemokraterna vidhåller att ett bidragssystem\r\nskulle vara bättre, utan att ha några som helst bevis\r\nför detta. Påståendet att det kan göras enkelt är\r\nnärmast en notorisk upprepning utan\r\nverklighetsförankring. Kortfattat kan konstateras\r\natt de problem som finns med skattereduktionen\r\ninte kan lösas genom en övergång till ett\r\nbidragssystem. Detta faktum är säkert ett av\r\nmotiven bakom socialdemokraternas beslut att inte\r\nyrka avslag utan bara ge till känna sina synpunkter.\r\nDet är ett förnuftigt och praktiskt ställningstagande\r\nsom jag har respekt för.</pre><pre>Skattereduktionen kommer säkert att ge en mycket\r\ngod stimulans och många nya byggjobb. Det är\r\nsannolikt bättre än ett bidragssystem. Jag tror inte\r\nheller, Lars Bäckström, att vi kan ersätta det här\r\ngenom att enbart satsa på offentliga lokaler. Det\r\nskall då till alla delar vara skattepengar som\r\nanvänds. Det är oerhört mycket privata pengar som\r\nhär involveras i sysselsättningen, eftersom bidrag\r\nbara lämnas till arbetskostnaden. Vi talar här om\r\ntvå väsensskilda saker. Man kan multiplicera med\r\ntre eller fyra, där man får huvuddelen av kapitalet\r\nfrån privat håll plus materialkostnaden. Det här går\r\ninte att jämföra. Båda sakerna är viktiga och\r\nnödvändiga. Det är emellertid inte möjligt att\r\nersätta skattereduktionen genom att satsa på\r\noffentliga lokaler. Det är här de mångas insatser\r\nsom kommer att ge resultat.</pre><pre>Nu finns det ingen anledning att hårdra denna\r\ndebatt. Det viktiga är att förslaget snabbt kommer\r\ntill praktisk användning. Riksskatteverket har varit\r\ntidigt ute med information -- så tidigt att den inte\r\ntill alla delar stämmer med dagens beslut. Jag tror\r\ndock inte att det är någon större olycka. Det är\r\nt.o.m. möjligt att den hantering som föreslås i\r\nRiksskatteverkets information kan vara den mest\r\npraktiska, och då bör den tillämpas om inga\r\npåtagliga olägenheter uppstår.</pre><pre>Ny demokrati, Peter Kling, vill begränsa\r\nskattereduktionen till villor, fritidshus och\r\nbostadsrätter och ställa alla hyresgäster utanför.\r\nDet är ett så allvarligt ställningstagande att jag inte\r\nkan låta bli att påtala detta. Detta är ytterligare ett\r\navsteg från den kostnadsneutralitet som det\r\ntidigare i riksdagen har funnits en total enighet om\r\natt det borde råda mellan olika upplåtelseformer.\r\nValfrihet i boendet är en central fråga. Då skall inte\r\nskatter, bidrag eller andra statliga åtgärder gynna\r\nvissa boendeformer före andra.</pre><pre>Det låter faktiskt bra när Peter Kling pratar om att\r\nalla kan väl få ett basbelopp. Men det går inte att\r\nhantera det här så enkelt. Tyvärr stämmer inte det\r\nmed verkligheten. Det skulle också bli alldeles för\r\nkostsamt för statens kassa.</pre><pre>Bostadsrättsinnehavarna kan via sin förening till\r\nfullo dra nytta av detta. Vi skapar nu inte, Lars\r\nBäckström, ett ohanterligt skattesystem. Det är\r\nfaktiskt fråga om ett rationellt utnyttande av de\r\nbefintliga resurserna. Det är kanske de enda\r\npraktiska ekonomiska möjigheterna att genomföra\r\ndetta mycket omfattande projekt.</pre><pre>Den här bastun och altanen kanske kan vara bra för\r\nden själsliga hälsan, Lars Bäckström. I så fall möts\r\nju Lars Bäckström och Gunnar Nilsson i en\r\ngemensam åsikt.</pre><pre>Jag yrkar bifall till utskottets hemställan.</pre><pre>Anf. 165  PETER KLING (nyd) replik:</pre><pre>Herr talman! Ivar Franzén nämnde tidigare att vi vill\r\nbegränsa avdragsrätten till 60 % av befolkningen.\r\nVarför vill vi göra det? Jo, det är ganska naturligt.\r\nOm jag hade bott i en hyresfastighet och hyrt min\r\nlägenhet skulle jag troligen inte reparera för 35 000.\r\nDet skulle jag aldrig tänka mig att man gör om man\r\ninte äger sin bostad. Jag skulle inte reparera Ivar\r\nFranzéns bil. Det skulle aldrig falla mig in. Det är\r\nfråga om ungefär samma argument. Därför har vi\r\nsagt att alla som har egna hem nog är intresserade\r\nav att reparera dem. Egnahem omfattar 60 % av\r\nboendet. Man skulle naturligtvis kunna utsträcka\r\ndetta så att även de som vill kosta på en reparation\r\nav hyreshus av upp till ett basbelopp skulle kunna\r\nfår göra sådana avdrag under den här perioden.\r\nMen jag tror att det är marginellt. Jag tror inte att\r\nfolk satsar på någonting som de inte äger.</pre><pre>Vad vill vi då göra med ett basbelopp? Jag har\r\njobbat inom den här branschen i många år. Jag vet\r\natt det tyvärr är lönande för kunderna om jobben\r\ngörs utan moms. Om man skall dra av 30 % på\r\narbetskostnaderna så ger det ingen effekt. Jag kan\r\nlova Ivar Franzén att varenda svensk sätter sig ner\r\noch funderar över om det är lönande att göra\r\nreparationer med det här avdragssystemet. Eter\r\nfem minuter har de antagligen kommit på att det\r\ninte är lönande. Det är fortfarande mera lönande\r\natt anlita den arbetslöse byggnadsarbetaren,\r\nelektrikern eller rörläggaren för att göra jobbet\r\nsvart. Det här förslaget kommer tyvärr inte att ge\r\nnågot. Jag tror inte på det. Jag kan hålla med om\r\natt det är ett steg i rätt riktning. För att stävja\r\nsvartjobben, skapa arbetstillfällen och för att\r\nundvika att friska företag som i dag har svårt att\r\nhävda sig på arbetsmarknaden slås ut, krävs lite\r\ntuffare åtgärder. Man måste då säga ja till ett sådant\r\nhär förslag och ta ett basbelopp rakt av.</pre><pre>Anf. 166  IVAR FRANZÉN (c) replik:</pre><pre>Herr talman! Är man hyresgäst så har man valt att\r\ni första hand ordna sitt boende genom att betala\r\nhyra. Det är då uppenbart i första hand på hyran\r\nsom man vill se resultat av den här\r\nskattereduktionen. Det har jag rätt till, och det\r\nkommer jag att få via min hyresvärd. Därför är det\r\nhär förslaget precis lika angeläget för den som vill\r\nhyra och för den som äger sin bostad.</pre><pre>Jag vill återigen poängtera att vi i denna kammare\r\nmåste värna om valfriheten i boendet. Vi har gjort\r\nett farligt avsteg från neutraliteten när vi bestämde\r\natt hyresgäster och bostadsrättsinnehavare skulle\r\nha en extra upptrappning av den garanterade\r\nräntan, motsvarande den skattesänkning som var\r\ntänkt på kapitalskatten. Det är en ojämlikhet i dag\r\nsom är ytterst allvarlig. Om vi åstadkommer flera\r\nsådana, bryter vi mot det grundläggande i\r\nbostadspolitiken. Vi skall skapa valfrihet för\r\nmänniskor. Det är deras egna värderingar som skall\r\navgöra vilken bostad de har. Om de vill äga en villa\r\nskall de ha möjlighet till det. De skall dock inte\r\npremieras särskilt för det. Den som vill vara\r\nhyresgäst skall också kunna vara det.</pre><pre>Det är självklart, Peter Kling, att vi kommer att\r\ngöra olika beräkningar av var gränsen går då man\r\ntycker att det är så pass lönsamt med svartjobb att\r\nman väljer det. Jag tror att svenska folket ändå\r\nkänner en icke oväsentlig tillfredsställelse över att\r\nfå göra det här på ett sätt som gagnar\r\nsysselsättningen. Kan vi då klart minska\r\nlönsamheten för svartjobben tror jag att det\r\nkommer att bli väldigt många vita jobb. Jag har de\r\nhöga tankarna om svenska folket.</pre><pre>Anf. 167  PETER KLING (nyd) replik:</pre><pre>Herr talman! Till Ivar Franzén vill jag bara säga att\r\njag fortfarande inte tror att de som hyr sin bostad\r\när intresserade av att kosta på fastigheten 35 000\r\nkr -- inte vanliga Medelsvensson i alla fall. Om man\r\ndäremot äger en sak är man nog ganska angelägen\r\nom att fixa till och eventuellt restaurera.</pre><pre>Tyvärr köper de flesta svenskar den billigaste\r\nvaran. Det gäller väl även mig på många områden.\r\nJag köper inte en dyr bil om jag kan få en likvärdig\r\nbil för ett lägre pris. Folk tittar självfallet på priset.\r\nOm man väljer mellan att få ett jobb utfört och dra\r\nav för arbetskostnad på 30 000 eller att få det utfört\r\nsvart utan moms för halva beloppet så väljer man\r\ndet. Inte går folk och tänker som så att nu har Ivar\r\nFranzén fattat ett beslut i kammaren och då måste\r\nvi vara lojala och betala 7 000 extra för att försöka\r\nskapa arbetstillfällen. Glöm det. Det håller inte.</pre><pre>Anf. 168  IVAR FRANZÉN (c) replik:</pre><pre>Herr talman! Jag har aldrig hävdat att\r\nhyresgästerna själva skulle reparera sina\r\nlägenheter. Glöm det Peter Kling! Det handlar om\r\natt de via sin värd kan få sin lägenhet upprustad till\r\nlägre kostnad, och därmed också en lägre hyra.\r\nHyran betalar man av beskattade pengar. Det är\r\ninte oväsentligt för hyresgästen att få en bättre\r\nlägenhet till oförändrad eller lägre hyra.</pre><pre>Sedan måste man tänka på dem som gör dessa jobb.\r\nDe svarta jobben ger varken pension eller\r\nsocialförsäkring. Samtidigt är man i dag, i varje fall\r\ni kärnan av byggföretagen, angelägen om att hålla\r\nsysselsättningen uppe.</pre><pre>Vi har pressade priser och en skattereduktion för\r\nden som beställer jobbet. Dessa två saker\r\ntillsammans kommer att ge en hel del nya jobb, det\r\när jag övertygad om.</pre><pre>Anf. 169  GUNNAR NILSSON (s) replik:</pre><pre>Herr talman! Jag förstår att de borgerliga partierna\r\när så rädda för ett begränsat och tillfälligt bidrag till\r\nsysselsättningsstimulanser att man hellre offrar\r\nstabiliteten i skattesystemet. Det är vi inte beredda\r\natt göra. Vi skulle helst vilja slippa se den\r\nlösningen.</pre><pre>Ivar Franzén säger att ett bidragssystem inte skulle\r\nbli billigare. Vi är medvetna om att det finns\r\nsvårigheter också med ett bidragssystem, men vi är\r\növertygade om att det skulle vara lättare att\r\nuppfylla målen när det gäller effektiviteten i\r\nstimulansen och när det gäller fördelningspolitiken,\r\noch när det gäller administrationen skulle vi nog\r\nkunna klara av de svårigheter Ivar Franzén har\r\npekat på. Han pekade på svårigheten att skilja\r\nmellan fritidshus och permanenthus. Man skulle\r\nkanske ha en decentraliserad modell. Vi har\r\ntidigare anlitat kommunerna att sköta\r\nadministrationen av exempelvis energilånen. På\r\nkommunerna har man en god kontroll över den\r\nlokala marknaden. Den lösningen borde tilltala\r\näven Ivar Franzén.</pre><pre>Jag förstår att det är besvärande för Ivar Franzén att\r\ndet bara blev två gånger fastighetsskatten om man\r\ninte har några andra skatter att betala, vilket ju är\r\ndet vanliga hos bostadsrättsföreningar och\r\nbostadsföretag. Han säger att då sparar man på\r\nandra avdrag. Men ett avdrag är väl lika mycket\r\nvärt var det än används. Att spara på avdraget är\r\nkanske ingen större vits. Möjligtvis kan man\r\nanvända det i en framtid, men jag tycker att det var\r\nen ganska dålig lösning.</pre><pre>Här är ett typiskt exempel på att skattereduktionen\r\nhar misslyckats med att skapa en rättvis fördelning.\r\nMed den utformning förslaget har fått är det ingen\r\nrättvisa mellan bostadsrättsinnehavare, hyresgäster\r\noch villaägare. Det är framför allt ett\r\nstimulansbidrag för villaägare och\r\nsommarstugeägare. Jag är förvånad över att Ivar\r\nFranzén fortfarande kan försvara detta.</pre><pre>Nu står vi där vi står. Det gäller sysselsättningen.\r\nMen hade vi, Ivar Franzén, lagt prestigen åt sidan\r\nfrån början, hade vi kunnat få ett förslag med en\r\nbidragslösning som hade gett en bättre\r\nmåluppfyllelse än vad vi uppnått här. Jag kan inte\r\ntänka mig att Ivar Franzén kan vara nöjd med detta.</pre><pre>Anf. 170  IVAR FRANZÉN (c) replik:</pre><pre>Herr talman! Gunnar Nilsson talar om att vi\r\nriskerar stabiliteten i skattesystemet. Hur kan man\r\nsäga så därför att vi gör en liten extra enkel\r\nräkneoperation i samband med att vi beräknar den\r\nslutliga skatten? Det resonemanget saknar\r\nproportioner i denna diskussion, Gunnar Nilsson.</pre><pre>Om vi vill offra ett par tre tusen personer eller så\r\nkan vi givetvis göra en typ av övervakning av att\r\njobben inte görs på fritidshusen. Men är man\r\nmantalsskriven på orten räknas husen som\r\npermanentbostad. Det finns massor av saker som\r\ngör att vi kan konstatera att det blir otroligt svårt\r\natt klara en distinkt gränsdragning mellan\r\npermanenthus och fritidshus.</pre><pre>Vi har därför avstått från detta. Även de jobb som\r\ngörs på fritidshus ger ju sysselsättning. Här är ingen\r\nskillnad mellan bidrag och skattereduktion.</pre><pre>Återigen kan jag upprepa att det är tre gånger 1993\r\nårs fastighetsskatt. För 1994 blir den sannolikt\r\nhögre.</pre><pre>Gunnar Nilsson har tidigare sagt att han vill höja\r\navdragsprocenten. Den stora konsolidering man\r\nkan göra på en fastighet är att skriva ned den.\r\nAvskrivningar man inte gör ena året kan man göra\r\nlängre fram. Att skjuta upp en avskrivning innebär\r\natt man har större möjligheter kommande år. Det\r\när både intressant och meningsfullt att göra sådana\r\nförskjutningar för att utnyttja denna\r\nskattereduktion fullt ut. Jag är alldeles övertygad\r\nom att företagen kommer att göra det.</pre><pre>Jag tror inte, Gunnar Nilsson, att ett bidragssystem\r\nskulle vara mera jämlikt och rättvist gentemot de\r\nolika upplåtelseformerna än denna\r\nskattereduktion, om vi analyserar dem på samma\r\nsätt.</pre><pre>Anf. 171  GUNNAR NILSSON (s) replik:</pre><pre>Herr talman! Det är märkligt att bostadsföretagen\r\nförst skall manipulera för att betala skatt som de\r\nsedan skall få tillbaka i en skattereduktion. Jag\r\ntycker det är ganska långsökt, och det stärker inte\r\nförtroendet för det här systemet.</pre><pre>Sedan tycker jag också det är litet generande när\r\nIvar Franzén talar om en enkel räkneoperation. Det\r\ngår ju åt 200 årsarbetare till en kostnad av 50\r\nmiljoner kronor. Det är en betydande satsning på\r\nskattemyndigheterna i jämförelse med de summor\r\nvi har diskuterat i en ökad skattekontroll.</pre><pre>Dessutom är jag övertygad om att kontrollen av\r\ndenna skattereduktion ändå kommer att bli mycket\r\nsummarisk.</pre><pre>Faktum är, Ivar Franzén, att detta avdragssystem\r\ninte förmår lösa denna fråga på ett bra och rimligt\r\nsätt. Fördelningsambitionerna är bortsopade i dag.\r\nSkattesystemet belastas på ett orimligt sätt.\r\nAdministration och kontroll kommer att bli\r\nomfattande. T.o.m. själva\r\nsysselsättningsstimulansen, som är kärnpunkten i\r\ndenna fråga, kan man starkt ifrågasätta.</pre><pre>Jag tycker det är tråkigt, Ivar Franzén, att\r\nprestigeskäl har hindrat er från att fullfölja denna\r\ndel av ROT-programmet på ett mer förnuftigt och\r\nmer praktiskt sätt. Vi har ju löst de andra delarna\r\nav ROT-programmet gemensamt.</pre><pre>Anf. 172  IVAR FRANZÉN (c) replik:</pre><pre>Herr talman! Jag vill poängtera att jag på ett så\r\nobjektivt sätt som möjligt och med stor ödmjukhet\r\ninför att detta är ett mycket stort projekt försöker\r\nanalysera bidrag resp. skattereduktion. Jag kan\r\ninte komma fram till annat än att skattereduktionen\r\när ett mycket bra alternativ.</pre><pre>Vi kan också konstatera att representanterna från\r\nRiksskatteverket klart ansåg att detta var ett bra\r\nförslag.</pre><pre>Det är ett enkelt förslag när det gäller\r\ninblandningen av vårt skattessystem.\r\nInblandningen är denna enkla räkneoperation,\r\nGunnar Nilsson.</pre><pre>Oavsett om vi har skattereduktion eller\r\nbidragssystem kommer ett hantverk till. I detta fall\r\nutnyttjar vi den resurs som har mest att tillgå utan\r\nextra åtgärder, nämligen Riksskatteverket. Den\r\nhanteringen är ganska omfattande. Hur stor har\r\ningen bevisat, det är möjligt att siffran 150 är\r\nkorrekt, men jag tror den är överdriven. I varje fall\r\nskulle vi, utan tillgång till Riksskatteverkets stora\r\nresurser och kunnande, fått en mycket större\r\nkostnad och väsentligt sämre kontroll.</pre><pre>Vi måste ändå gemensamt dra dessa slutsatser och\r\ninte hänga upp oss på att ni vill ha bidrag och vi\r\ntycker givetvis ganska bra om bidrag. Vi har stannat\r\nvid skattereduktion som en kompromiss som vi\r\nborde kunna ha gemensamt och som med all\r\nsannolikhet är den bästa tänkbara lösningen i\r\nnuvarande situation.</pre><pre>Anf. 173  LARS BÄCKSTRÖM (v):</pre><pre>Herr talman! För ordningens skull måste jag ge Ivar\r\nFranzén det berömm han förtjänar från min sida.</pre><pre>Han påpekar för mig att det också finns fördelar\r\nmed regeringsförslaget. Ja, det finns det. I nästan\r\nalla regeringsförslag finns några fördelar. Annars\r\nskulle man inte kunna dupera så många väljare att\r\nman kunde bilda regering.</pre><pre></pre><pre>Det finns t.ex. en fördel med att inte bara begränsa\r\nsig till offentliga lokaler. Visst, det är ju en fördel.\r\nAtt det är en fördel att det innehåller ett marginellt\r\nstöd så att det blir en multiplikatoreffekt, håller jag\r\nockså med om. Men då vill jag bara till Ivar Franzén\r\nsäga att min poäng är att det var ett grundläggande\r\nfel i den tidigare systempolitiken, som ledde fram\r\ntill den kris vi nu har. En del av uppfattningarna om\r\nde systemfelen tror jag att Ivar Franzén och jag\r\ndelar från Centerns och Vänsterpartiets sida.\r\nÖverhettningen på bostäder vet jag att Centern\r\nliksom Vänsterpartiet ville att man skulle vidta\r\nåtgärder för att bromsa ned. Det var systemfelen\r\nsom ledde fram till detta. Man ville ha en generell\r\npolitik för att slippa tillgripa detaljregleringar. Min\r\nallmänna principsyn är att man, när man har\r\nhamnat i ett sådant läge att man behöver gå in med\r\ndetaljingripande, måste vara effektiv så att inget\r\nspills ut åt fel håll. Där menar jag att regeringen har\r\ngjort en del misstag. Det hade då varit bättre att\r\nsätta in koncentrerade insatser på ROT-området,\r\noffentliga lokaler -- det är också fullt möjligt med\r\nROT-insatser hos privata hyresvärdar i\r\nprivatfastigheter --, smålägenheter,\r\nenergibesparingar, handikapp- och äldreboende.\r\nDet medför naturligtvis mer krångel. Därför är\r\ngenerella system att föredra. Men när man nu ändå\r\nmåste frångå det generella systemet, måste man\r\ngöra det väldigt effektivt. Men i grunden skall\r\nsystemen vara generella så att man slipper dessa\r\nproblem. Detta var den allmänna synen.</pre><pre>Slutligen, den tredje frågan som jag tycker att Ivar\r\nFranzén hade rätt i är att det kommer att öka mitt\r\nvälbefinnande när jag får bastu. Om jag sedan får\r\nen finare altan ökar det också mitt välbefinnande.\r\nDet är helt korrekt, Ivar Franzén. Men jag tycker\r\ndock inte att skattebetalarna skall behöva bidra till\r\ndetta, utan det får jag sköta själv. Något skall även\r\nen medborgare sköta. Det får finnas gränser för det\r\npolitiska inflytandet, eller hur Ivar Franzén?</pre><pre>Anf. 174  IVAR FRANZÉN (c):</pre><pre>Herr talman! Om Lars Bäckström tycker att han\r\nkan betala själv är det i så fall inget som hindrar att\r\nhan gör detta. Men om Lars Bäckström å andra\r\nsidan nu gör extrainsatser och skapar jobb, tycker\r\njag att han trots sin goda ekonomi, hans ädelmod\r\noch ideella värderingar här har tilldelats precis\r\nsamma rätt som andra att uppnå detta rättvisa och\r\njämlika system som jag har försökt att tala om.</pre><pre>Jag tycker ändå att vi måste skilja noga mellan den\r\ngamla tidens avdragssystem, då marginalskatten\r\nvar 60 %, 70 %, 80 % och ibland 90 %. Inflationen\r\nvar hög och realräntan låg. Det var något som var\r\nväldigt osunt. Detta kan inte jämföras med en 30-\r\nprocentig skattereduktion. Detta är inget som man\r\nblir vare sig skattereduktionsberoende eller\r\navdragsberoende av, utan det är en sund stimulans.</pre><pre>Vi har ju, Lars Bäckström, också gjort insatser vad\r\ngäller ROT-verksamheten --\r\nombyggnadsverksamheten. Vi har förlängt denna\r\noch försökt att dra över en del av pågående\r\nverksamhet från 1992 till 1993. Det finns stöd för\r\noffentliga lokaler. Vi har spelat på fiolens alla\r\nsträngar, och då brukar det låta bäst.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>17 §  Uppskov med behandlingen av vissa\r\närenden</pre><pre>Föredrogs</pre><pre>skatteutskottets betänkande</pre><pre>1992/93:SkU37 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>18 §  Den svenska försäkringsavtalsrättens\r\nanpassning till EG:s regelverk m.m.</pre><pre>Föredrogs</pre><pre>lagutskottets betänkande</pre><pre>1992/93:LU16 Den svenska\r\nförsäkringsavtalsrättens anpassning till EG:s\r\nregelverk m.m. (prop. 1992/93:222).</pre><pre>Anf. 175  LENNART FRIDÉN (m):</pre><pre>Herr talman! Förutom att yrka bifall till utskottets\r\nhemställan skall jag säga några ord om motion\r\nL408.</pre><pre>Det heter ju i reklamen för vårt land att Sverige är\r\nfantastiskt. Visst, det är det på många sätt. Det är\r\nett land med bl.a. ett otroligt finmaskigt nät när det\r\ngäller skydd för den som råkar illa ut. Men varje år\r\nhänder det att några familjer -- de är inte många och\r\ndet kanske är därför man inte heller så mycket har\r\nuppmärksammat problemen -- drabbas av att\r\nnågon nära och kär försvinner. På toppen av detta\r\nuppstår då ekonomiska bekymmer, bl.a. beroende\r\npå att ett försäkringsfall, enligt försäkringsbolag,\r\nförst uppstår i samband med att man kan lämna in\r\nett dödsbevis.</pre><pre>Den nuvarande lagen för dödsförklaring har med\r\nett par små förändringar i princip varit densamma\r\nsedan 1934. Det obehagliga i sammanhanget har\r\nockså varit att medan denna motion har hanterats\r\nhar dessvärre dess frågeställning aktualiserats\r\ngenom olyckan med den polska färjan utanför\r\nSassnitz.</pre><pre>Vi arbetar ju för att få en samordning av lagarna i\r\nNorden. I Norge, där man har ännu större\r\nerfarenhet av detta än vad vi i Sverige har, genom\r\nkrigshändelser och genom att vara mer utav en\r\nsjöfarts- och fiskenation, har lagstiftningen i dessa\r\nfrågor ändrats två gånger efter kriget. Det är inte\r\nmånga per år som berörs, men när nu utskottet\r\nlämnar en beställning till regeringen om en översyn\r\nvet jag att detta är mycket välkommet. Jag hoppas\r\nockså att den beställningen kan resultera i att de\r\nsom varje år råkar ut för den här situationen\r\nhädanefter kommer att slippa att, på toppen av det\r\nsvåra som det innebär att bli av med en nära och kär\r\nanförvant, också få problem med ekonomin.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>19 §  Uppskov med behandlingen av vissa\r\närenden</pre><pre>Föredrogs</pre><pre>lagutskottets betänkande</pre><pre>1992/93:LU47 Uppskov med behandlingen av vissa\r\närenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>20 §  Lokalisering av Försvarets internationella\r\ncentrum m.m.</pre><pre>Föredrogs</pre><pre>försvarsutskottets betänkande</pre><pre>1992/93:FöU14 Lokalisering av Försvarets\r\ninternationella centrum m.m. (prop. 1992/93:50\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>21 §  Uppskov med behandlingen av vissa\r\närenden till riksmötet 1993/94</pre><pre>Föredrogs</pre><pre>socialutskottets betänkande</pre><pre>1992/93:SoU27 Uppskov med behandlingen av\r\nvissa ärenden till riksmötet 1993/94 (prop.\r\n1992/93:197 och skr. 1992/93:201).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>22 §  Smittskyddsinstitutet m.m.</pre><pre>Föredrogs</pre><pre>socialutskottets betänkande</pre><pre>1992/93:SoU28 Smittskyddsinstitutet m.m. (prop.\r\n1992/93:150 delvis).</pre><pre>Anf. 176  MARTIN NILSSON (s):</pre><pre>Herr talman! I socialutskottets betänkande SoU28\r\nyrkar utskottsmajoriteten bifall till\r\nregeringspropositionen om privatisering av statligt\r\nägda företag m.m.</pre><pre>Kärnfrågan handlar egentligen om huruvida\r\nriksdagen skall besluta om att ge befogenheter till\r\nregeringen att sälja ut den del av det forna SBL som\r\nproducerar vaccin.</pre><pre>Låt mig direkt säga att för oss socialdemokrater\r\nhandlar inte denna fråga i första hand om\r\nideologiska principer, utan mer om pragmatiska\r\nting.</pre><pre>Hur vaccinproduktionen skall ske och var ägandet\r\nskall ligga avgörs inte bäst utifrån principer, utan\r\nbäst utifrån vad som bäst tjänar produktionen och\r\nkunderna. En sådan avvägning bör förvisso göras,\r\noch där finns anledning till kritik mot regeringen\r\ndärför att en sådan avvägning inte riktigt har gjorts\r\noch att en analys saknas.</pre><pre>Detta buntas ihop med flera andra privatiseringar i\r\nen stor proposition som inte riktigt uppfyller de\r\nkrav man kan ställa på ett beslutsunderlag. Vad det\r\ndock finns störst anledning att vara orolig över och\r\natt rikta kritik mot är regeringens förslag att nu ge\r\nbefogenhet att sälja ut vaccinproduktionen.</pre><pre>Enligt den organisationskommitté som förberedde\r\navvecklandet av SBL och inrättandet av\r\nSmittskyddsinstitutet antas inte\r\nvaccinproduktionen uppnå normala vinstnivåer\r\nförrän tidigast om fem år. Därutöver talar det\r\nallmänna konjunkturläget mot att en utförsäljning\r\ngörs nu. En utförsäljning riskerar att påverka\r\nriskkapitalsituationen. En utförsäljning nu innebär\r\nockså med största sannolikhet att\r\nvaccinproduktionen -- en av skattebetalarnas\r\nsamlade tillgångar -- reas ut.</pre><pre>Men då kan man ju, i likhet med\r\nutskottsmajoriteten, hävda att det inte nu finns\r\nnågon anledning för regeringen att göra en\r\nutförsäljning, utan att man skall avvakta det tillfälle\r\ndå det först skulle uppfattas som kommersiellt\r\nriktigt att sälja ut bolaget.</pre><pre>Låt oss då tala i klartext kring detta. Det finns nu\r\ninget lämpligt utförsäljningsläge. Det finns enligt\r\nOrganisationskommittén inget lämpligt\r\nutförsäljningsläge inom de närmaste fem åren. Vad\r\ntjänar det då till att riksdagen nu ger bemyndigande\r\ntill utförsäljning som skall ske i slutet av 1990-talet?</pre><pre>Egentligen ingenting, om bemyndigandet inte\r\ninnebär att regeringen redan nu vill sälja ut\r\nvaccinproduktionen.</pre><pre>Det agerande som regeringen och\r\nregeringspartierna här i riksdagen tidigare har visat\r\nnär det gäller oförmågan att hålla just\r\nkrisöverenskommelsen och den del som handlade\r\nom moratorium av utförsäljning av statliga företag\r\nlovar inte gott. Vi socialdemokrater kommer\r\nnaturligtvis, likt ett bränt barn, att sky elden så\r\nlänge vi tror och inser att de borgerliga partierna\r\ninte kommer att stå för de överenskommelser som\r\nfinns och de skrivningar som man gör här i\r\nriksdagen.</pre><pre>Vi socialdemokrater motsätter oss alltså inte\r\nbolagsbildningen eller utförsäljningen. När det\r\ngäller utförsäljningen vill vi ta ställning till den i\r\nform av ett bra underlag och en bra analys och i ett\r\nrätt läge här i riksdagen. Därför bör regeringen\r\nenligt vårt förmenande återkomma med ett nytt\r\nförslag när så är lämpligt och när man önskar sälja\r\nut vaccinproduktionen.</pre><pre>Jag yrkar därmed bifall till den socialdemokratiska\r\nreservationen.</pre><pre>Anf. 177  JAN JENNEHAG (v):</pre><pre>Herr talman! I allt väsentligt kan jag instämma i\r\nMartin Nilssons anförande. Jag ansluter mig till\r\nreservationen.</pre><pre>Anf. 178  STEN SVENSSON (m):</pre><pre>Herr talman! Socialutskottet har tidigare uttalat sig\r\nför att en del av Statens bakteriologiska\r\nlaboratorium, SBL, som svarar för produktion av\r\nvaccin m.m. får ombildas till aktiebolag. Man gör\r\ndå en mycket klok omstrukturering och skiljer på\r\nmyndighetsutövande och ren produktion.</pre><pre>Socialutskottets majoritet ser inga principiella\r\nhinder för detta eller för att bolagets aktier senare\r\nfår säljas helt eller delvis.</pre><pre>När ärendet nu åter behandlas i anslutning till\r\nberörd del av kompletteringspropositionen,\r\nvidhåller socialutskottet sin tidigare deklarerade\r\nprincipiella uppfattning. Det bör, enligt vår\r\nmening, ankomma på regeringen att välja den\r\nlämpliga tidpunkten härför. Utskottsmajoriteten\r\ntillstyrker att regeringen får det begärda\r\nbemyndigandet.</pre><pre>Herr talman! Jag yrkar bifall till utskottets\r\nhemställan i samtliga moment.</pre><pre>Anf. 179  MARTIN NILSSON (s):</pre><pre>Herr talman! Vi fick inga nya klara besked om den\r\nborgerliga utskottsmajoriteten delar den av\r\nOrganisationskommittén framlagda uppfattningen,\r\nnämligen att det inom de närmaste fem åren inte\r\nfinns något underlag för att sälja ut\r\nvaccinproduktionen. I den mening som man gör\r\ndet, fick vi inte heller någon uppfattning om\r\nhuruvida det är meningen att man skall avvakta fem\r\når, utan det blir bara en allmän till intet\r\nförpliktigande uppfattning om att det skall\r\nankomma på regeringen att avgöra när\r\nutförsäljningen bör ske. Det innebär att vi\r\nfortfarande inte vet det. Det innebär alltså att vi i\r\nmorgon dag kan få se en utförsäljning. Det är tyvärr\r\ntrist, och det är dåliga och oklara besked på den\r\npunkten.</pre><pre>Om utskottsmajoriteten delar\r\nOrganisationskommitténs uppfattning innebär det\r\nalltså att vi nu fattar beslut här i riksdagen som inte\r\nkommer att verkställas och som inte kommer att få\r\nnågon betydelse förrän i slutet av 90-talet. Man kan\r\nundra vad det är för mening med att fatta sådana\r\nbeslut här och nu.</pre><pre>Anf. 180  STEN SVENSSON (m):</pre><pre>Herr talman! De åtgärder som Martin Nilsson\r\nnämnde i sitt anförande skall regeringen självfallet\r\npröva. Det är viktigt att tidpunkten för\r\ngenomförandet av en sådan privatisering verkligen\r\nväljs med omsorg. Hänsyn måste då tas till\r\nriskkapitalmarknaden, som Martin Nilsson\r\nnämnde i sitt anförande, och till förutsättningarna\r\natt erhålla ett marknadsmässigt pris vid en\r\nkommersiellt riktigt vald tidpunkt.</pre><pre>Martin Nilsson frågade hur jag ser på\r\nOrganisationskommitténs förslag. Den talar\r\nnaturligtvis för sig. Men jag tycker att det är ett\r\nganska statiskt betraktelsesätt att välja ut en\r\ntidsperiod på fem år och säga att ingenting\r\nsannolikt kommer att hända under den kommande\r\nperioden. Det vet vi faktiskt inte så mycket om,\r\ndärför att förhållandena på marknaderna ju kan\r\nväxla ganska snabbt. Eftersom riksdagen inte är\r\nsamlad hela året, är det lämpligt att regeringen\r\nkontinuerligt följer denna fråga och tar de initiativ\r\nsom erfordras.</pre><pre>Jag vill också påpeka för Martin Nilsson att vi\r\ntydligt har skrivit in i majoritetstexten i\r\nbetänkandet att det skall ske ett samråd med\r\nSocialdemokraterna innan man fattar ett beslut\r\nmed denna innebörd i regeringen. Det står tydligt\r\noch klart. Jag förmodar att Martin Nilsson har\r\nuppmärksammat detta.</pre><pre>Anf. 181  MARTIN NILSSON (s):</pre><pre>Herr talman! Samråd har fått en speciell betydelse\r\nför den borgerliga regeringen. Det brukar betyda\r\natt regeringen skall berätta litet grand om vad den\r\nhar för avsikt att göra och att den sedan mer eller\r\nmindre struntar i de uppfattningar som\r\nsocialdemokratin lämnar. Det har vi t.ex. tidigare i\r\ndag i debatten om högskolevärlden fått ett konkret\r\nbevis på.</pre><pre>När det gäller Organisationskommittén kan man\r\nsjälvfallet göra en bedömning av vem som har bäst\r\nsakkunskap, om det är regeringen eller om det är\r\nOrganisationskommittén. Personligen lutar jag nog\r\nåt den senare när det gäller lämplig tidpunkt. Jag\r\nblev dock litet förvånad över att man som argument\r\nanför att riksdagen inte är inkallad under hela året.\r\nÄr det så bråttom att sälja ut vaccinproduktionen?\r\nSkall det kanske t.o.m. ske redan under sommaren,\r\neller vilka planer och avsikter har regeringen? Jag\r\ntror att det gott och väl finns anledning att tro att\r\nregeringen skulle ha tid att återkomma till\r\nriksdagen om den hade haft den intentionen.</pre><pre>Anf. 182  STEN SVENSSON (m):</pre><pre>Herr talman! Den rigorösa bedömning som skall\r\ngöras när det gäller dels val av tidpunkt, dels att få\r\nfram ett marknadsmässigt pris som är rimligt skall\r\nsjälvfallet regeringen göra på samma grunder som\r\nom riksdagen hade gjort det eller om vi hade suttit i\r\nsocialutskottet och gjort dessa överväganden. Med\r\ntillgång till myndigheter och till den sakkunskap\r\nsom finns i Socialdepartementet, kan\r\nNäringsdepartementet och Socialdepartementet\r\nsamarbeta i denna fråga. Det kommer sannolikt\r\ninte att bli någon annan bedömning än den som vi\r\nsjälva hade kommit fram till i socialutskottet.</pre><pre>Vad jag påpekade var att det är praktiskt att\r\nregeringen under hela året kan följa denna\r\nverksamhet till skillnad från riksdagen som ändå\r\nhar ett långt uppehåll från början av juni fram till\r\nbörjan av oktober. Det är den skillnaden som jag\r\npåpekade.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>23 §  Trafiksäkerheten på vägarna inför 2000-\r\ntalet</pre><pre>Föredrogs</pre><pre>trafikutskottets betänkande</pre><pre>1992/93:TU29 Trafiksäkerheten på vägarna inför\r\n2000-talet (prop. 1992/93:161).</pre><pre>Anf. 183  STEN-OVE SUNDSTRÖM (s):</pre><pre>Herr talman! Inför denna proposition om\r\ntrafiksäkerheten som vi nu behandlar, har det\r\nfunnits stora förväntningar på radikala åtgärder för\r\natt förbättra säkerheten på våra vägar. Efter alla\r\nutredningar och allt förberedelsearbete som har\r\ngjorts under de senaste åren, har många aktörer på\r\ntrafiksäkerhetsområdet räknat med att\r\nregeringsförslaget skulle innehålla en rad konkreta\r\nförslag och en samlad strategi för att minimera\r\nantalet döda och skadade i trafiken.</pre><pre>Nu kan vi konstatera att så inte blev fallet. I\r\npropositionen talas det mycket om visioner och om\r\nverksamhetsstrategi. Men de konkreta förslagen\r\nsaknas. De skjuts på framtiden, trots att vi på\r\nmånga områden har god kunskap om vilka åtgärder\r\nsom bör vidtas.</pre><pre>Under alla de 16 år som jag har varit här i riksdagen\r\nhar jag inte upplevt en svagare proposition på\r\ntrafiksäkerhetsområdet. Jag har också fått många\r\nbevis för det under senare tid i form av brev och\r\ntidningsartiklar om denna proposition.</pre><pre>Jag skall passa på att referera ett par av dessa\r\nreaktioner.</pre><pre>Vi riksdagsledamöter har fått brev bl.a. från\r\nSveriges försäkringsförbund. Där skriver man:</pre><pre>Det är med stor besvikelse som branschen har tagit\r\ndel av den nu framlagda\r\ntrafiksäkerhetspropositionen. Propositionen är\r\nsom helhet uddlös och innehåller dessutom i flera\r\navseenden förslag som innebär försämringar sett\r\nfrån trafiksäkerhetssynpunkt.</pre><pre>Ytterligare reaktioner har vi kunnat läsa om i\r\nFörsäkringstidningen nr 6--7, 1993. Där skriver\r\nLennart Fogel, VD i NTF:</pre><pre>Regeringen visar ett oacceptabelt ointresse för att\r\npå ett effektivt sätt tackla trafiksäkerhetsfrågorna.</pre><pre>Fogel konstaterar också att propositionen när den\r\nväl kom var pinsamt mager.</pre><pre>Mot den bakgrunden kan jag förstå varför\r\nkommunikationsministern inte deltar i dagens\r\ndebatt. Det finns ju verkligen inte mycket att hurra\r\nför när det gäller det här regeringsförslaget.</pre><pre>I fråga om det totala antalet dödsolyckor vet vi att\r\n30 % av dessa är alkoholrelaterade och att\r\nalkoholen är den enskilt största olycksorsaken i\r\ntrafiken. Trots det dröjer regeringen med att lägga\r\nfram förslag på detta område. Det är beklagligt.\r\nMånga av de tragedier som kommer att äga rum på\r\nvåra vägar i sommar skulle kunna undvikas genom\r\nradikala grepp mot alla de rattfyllerister som\r\nkommer att krossa framtiden för de trafikanter som\r\ndrabbas.</pre><pre>Det är nu vår förhoppning att regeringen skall sluta\r\ndra de här viktiga frågorna i långbänk och att man\r\nskall snabba på med förslagen. Vi är många som\r\nväntar på dem.</pre><pre>När det gäller förslaget i propositionen om vem som\r\nskall ha hand om den regionala organisationen för\r\nregisteravdelningarna så vill regeringen att den\r\nfrågan skall utredas av Vägverket och några\r\nlänsstyrelser. Vi socialdemokrater anser att den\r\nutredningen bör skötas av Riksrevisionsverket eller\r\nStatskontoret, vilka som utanförstående organ kan\r\ngöra en förutsättningslös prövning.</pre><pre>Ett annat märkligt förslag är slopandet av kravet på\r\nreflexsele i bussar och lastbilar. Vi har ju här i\r\nriksdagen i många år fått upprepade motioner om\r\nutökade krav på bärandet av reflexer i trafiken.\r\nGenom de studiebesök som vi har gjort hos bl.a.\r\nreflextillverkare vet vi hur stor betydelse reflexerna\r\nhar för att man skall synas i mörkret. Den nya\r\ngenerationen reflexmaterial medverkar till att alla\r\ntrafikanter som är ute i mörker syns betydligt bättre\r\nom de bär reflexer än om de saknar sådana.</pre><pre>Alla som arbetar ute i trafiken, t.ex.\r\nvägverkspersonal och trafikpoliser, har ju sina\r\narbetskläder ordentligt utrustade med\r\nreflekterande material. Det är naturligtvis ingen\r\ntillfällighet.</pre><pre>Nu slopar regeringen, tvärtemot allt förnuft, kravet\r\npå reflexsele för bussar och lastbilar -- en sele som\r\nkan betyda skillnaden mellan liv och död för den\r\nförare som i mörker kan bli tungen att inspektera\r\nsitt fordon eller byta ut ett punkterat däck.</pre><pre>Jag måste fråga de borgerliga: Hur kan ni påstå att\r\nni ökar trafiksäkerheten genom att på det här sättet\r\nslopa kravet på att reflexer skall användas i\r\ntrafiken?</pre><pre>I propositionen föreslås också att den obligatoriska\r\nfordonskontrollen skall innefatta kontroll av\r\nmonterad men icke obligatorisk\r\nsäkerhetsutrustning. Däremot sägs det ingenting\r\nom fordonsägares skyldighet att redovisa den icke\r\nobligatoriska utrustningen på fordonet eller på\r\nvilket sätt de som svarar för kontrollerna skall ges\r\nmöjlighet att utföra sin uppgift på ett\r\ntillfredsställande sätt. Vi anser att regeringen\r\nsnarast bör ge Vägverket i uppdrag att tillsammans\r\nmed AB Svensk Bilprovning utarbeta rutiner för\r\nhur redovisning och kontroll av den icke\r\nobligatoriska säkerhetsutrustningen skall ske\r\navseende de enskilda fordonen.</pre><pre>När det sedan gäller de organisationsförändringar\r\nsom skall genomföras finns det en allmän strävan\r\natt förstärka insatserna för fordonskontroller på\r\nvägarna. Både Trafiksäkerhetsutredningen och\r\nTrafikpolisutredningen har pekat på\r\nnödvändigheten att detta genomförs. Riksdagen\r\nhar också gett klartecken för denna förändring\r\ngenom den neddragning av besiktningar i hall som\r\ngenomfördes 1992.</pre><pre>Vi socialdemokrater anser att genomförandet av en\r\nutökad fordonskontroll på vägarna skall ske nu.\r\nErforderliga beslut är ju fattade, och AB Svensk\r\nBilprovning har sakkunskap att genomföra dessa\r\nkontroller. Den fordonstekniska kompetens som\r\nbilinspektörerna har bör tillvaratas både vid\r\nfordonskontroll på väg och vid de obligatoriska\r\nkontrollbesiktningarna.</pre><pre>Mot den bakgrunden bör regeringen överföra\r\nbilinspektörerna som fordonstekniker till AB\r\nSvensk Bilprovning. Vägverket och Polisen bör\r\nskyndsamt träffa en överenskommelse om en\r\nutökning av fordonskontrollen på väg. För att\r\nsnabbt få i gång verksamheten bör de resurser som\r\nfrigjorts vid neddragningen av besiktning i hall\r\nanvändas. Uppdraget att tillsammans med Polisen\r\ngenomföra fordonskontroller på väg bör därför gå\r\ntill AB Svensk Bilprovning.</pre><pre>Det regeringsförslag som väckt mest kritik och\r\ndebatt är utan tvivel förslaget om en sänkt\r\növningskörningsålder, ner till 16 år -- ett förslag\r\nsom egentligen har sitt ursprung i Frankrike, men\r\nsom har förenklats så till den grad att det nästan\r\nutgör en säkerhetsrisk för trafiken. Den svenska\r\nvariant som regeringen nu föreslår saknar helt såväl\r\nde krav och regler som omgärdade det franska\r\nförslaget som de idéer som kommittén Körkort 2 000\r\nkom med.</pre><pre>Visserligen justerar nu trafikutskottets borgerliga\r\nmajoritet förslaget något genom att hänvisa till att\r\nregeringen bör ta hänsyn till de motioner om en\r\ngrundutbildning som har lagts fram. Men även\r\ndenna justering är en papperstiger, utan\r\ngenomarbetade krav.</pre><pre>Vi socialdemokrater anser att det finns\r\ntrafiksäkerhetsvinster att göra genom att sänka\r\növningskörningsåldern till 16 år, om samtidigt klara\r\nkrav ställs på en grundutbildning innan\r\növningskörningen startar. Dessutom måste vi här\r\noch nu klara ut vilka krav som skall gälla. Vi får inte\r\növerlåta det åt regeringen, som i sitt tandlösa\r\nförslag har visat att man inte klarar den här\r\nuppgiften.</pre><pre>Vi vill att 16-åringarna, innan de släpps ut i trafiken\r\nför övningskörning, med sina föräldrar/körlärare\r\nskall genomgå en kort grundutbildning omfattande\r\ntvå studietimmar som skall innehålla en\r\ngrundläggande trafikantutbildning i trafikskola.\r\nIntyg från en sådan utbildning skall sedan\r\ntillsammans med sedvanligt körtillstånd ge\r\nmöjlighet till övningskörning i trafiken.</pre><pre>Sedan får erfarenheterna av denna utbildning\r\navgöra om antalet utbildningstimmar bör utökas i\r\nframtiden. Men det är viktigt att grundutbildningen\r\ninte blir för kostsam för eleven, så att det hela\r\nmotverkar syftet med en sänkning av\r\növningskörningsåldern till 16 år.</pre><pre>Med andra ord: Låt oss se till att denna 16-årsgräns\r\nkopplas till kravet på grundutbildning för elev och\r\nhandledare, för annars riskerar vi att idén bakom\r\nförslaget förfelas och att syftet -- att skapa\r\ntrafiksäkrare förare -- inte uppnås.</pre><pre>Med detta yrkar jag, herr talman, bifall till de\r\nsocialdemokratiska reservationerna.</pre><pre>Anf. 184  MAX MONTALVO (nyd):</pre><pre>Herr talman! Det gäller inriktningen av\r\ntrafiksäkerhetsarbetet inför 2000-talet.</pre><pre>Alla människor i Sverige berörs av\r\ntrafiksäkerhetspolitiken på ett eller annat sätt.\r\nMånga, inte minst motorfolket, väntar sig nu något\r\nnytt och kraftfullt från den borgerliga regeringen.</pre><pre>Är det då fråga om något nytt och kraftfullt?</pre><pre>För att börja med inriktningen så tar man över en\r\nstor del från den gamla socialdemokratiska\r\npolitiken med prioritering av\r\nhastighetsövervakningen. Man kopplar samman\r\ndetta med tanken bakom projektet Heja Halland.\r\nGång på gång poängteras uttrycket ''att sätta\r\nmänniskan i centrum''.</pre><pre>Vi nydemokrater anser att dessa två delar är\r\noförenliga. Man måste välja. För oss har valet varit\r\nlätt. Jag återkommer litet senare till den saken.</pre><pre>Vidare säger regeringen att ansvaret skall vila på tre\r\nben: Vägverket, Polisen och kommunerna. Vi\r\nanser dock att den tredje delen redan från början\r\nvarit alltför svag i resonemanget, nämligen\r\nkommunerna. Kommunerna satsade ju inte\r\nhelhjärtat på trafiksäkerheten förut när ekonomin\r\nvar bättre. Att nu, när ekonomin på de flesta håll\r\nute i kommunerna har blivit sämre, tro att de skall\r\nkunna ta det här ansvaret verkar minst sagt\r\növeroptimistiskt.</pre><pre>Sedan vill man ha en årlig resultatrapport från\r\nVägverket. I och med det försvinner enligt vår\r\nuppfattning den långsiktiga\r\ntrafiksäkerhetspolitiken. Vi har nämligen svårt att\r\ntro att Vägverket kommer att satsa på långsiktiga\r\nprojekt, t.ex. på ombyggnader av trafikfällor, när\r\nman skall visa snabba resultat. Då är vi tillbaka i det\r\ngamla systemet med hastighetskontroller o.d.</pre><pre>Det finns många visioner i propositionen, och\r\nmånga delar förblir nog bara visioner. Man kan ju\r\ninte komma till beslut om de här sakerna nu, utan\r\nman skjuter dem på framtiden.</pre><pre>Vad är då alternativet? Jo, enligt vår syn på saken\r\ngäller det att ta ett helt nytt grepp, om man skall\r\nkomma framåt på trafiksäkerhetsområdet. Vi\r\nkänner alla till det banbrytande projektet Heja\r\nHalland. Resultatet av detta är att antalet\r\ndödsolyckor efter drygt två års arbete har halverats.\r\nDessutom har kommunerna och landstingen\r\nminskat sina utgifter med ca 30 miljoner.</pre><pre>Hallands läns trafiksäkerhetsförbund med\r\neldsjälen Bert Leion i spetsen lyckades efter\r\nmycken möda och stort besvär få sponsorer till\r\nprojektet. I och med det har man lyckats visa att\r\ntrafiksäkerheten handlar om att få människor att\r\nsamspela, att ta ansvar och att känna ett eget\r\nansvar. Dessutom handlar det om mindre av\r\npekpinnar och mer av saklig information. Vi i Ny\r\ndemokrati tycker att idén är mycket bra och har\r\ndärför anammat den som en av våra grundpelare i\r\ntrafiksäkerhetspolitiken.</pre><pre>Vi vill vidare reformera hastighetsgränserna och\r\nhastighetskontrollerna. Vi anser att de är\r\navgörande orsaker till den dåliga trafikmoralen.\r\nMer om detta senare.</pre><pre>Andra åtgärder som vi anser att man med kraft bör\r\nta itu med är hårdare tag mot rattfylleriet, bättre\r\nutbildning och att trafikfällorna byggs bort.\r\nÅterkommer till det. Definitivt inga årliga\r\nresultatrapporter. De skadar långsiktiga projekts\r\nmöjligheter.</pre><pre>Över till Polisens uppgifter. Polisen skall ha hand\r\nom trafikövervakningen. Där håller vi med\r\nregeringen. Men den öppna trafikövervakningen\r\nbör förstärkas i enlighet med Trafikutredningens\r\nförslag. Man bör vidare prioritera ned\r\nhastighetsövervakningen och prioritera upp\r\növervakningen av rattfylleri och grovt avvikande\r\nbeteende.</pre><pre>Rattfylleriet anser regeringen att det är viktigt att\r\nmed kraft bekämpa. Man konstaterar att ca 30 %\r\nav dödsolyckorna beror på alkohol. Trots detta\r\nväntar man till hösten med åtgärder. Vi anser detta\r\nvara ett område som diskuterats länge, så vi förstår\r\ninte varför man väntar med åtgärder. Vi anser att\r\ndet är helt oacceptabelt att framföra motorfordon\r\nmed alkohol i blodet. Därför vill vi ha en kraftigt\r\nskärpt övervakning.</pre><pre>Vi anser vidare att det är befogat att höja straffen\r\nför olovlig körning, som det här är fråga om, i\r\nsynnerhet för upprepade förseelser. Det är inte\r\nförsvarbart mot skötsamma medborgare att hålla\r\npå och dalta med sådana personer som vi hör talas\r\nom i tidningarna som har åkt fast 30--40 gånger.</pre><pre>Regeringens initiativ att pröva andningslås stöder\r\nvi. Samtidigt tror vi att det blir en marginell grupp\r\nsom blir hjälpt, vilket knappast kommer att\r\nförändra statistiken.</pre><pre>Till hastighetsgränserna. Regeringen följer\r\nutvecklingen inom EG och vill därför avvakta.\r\nKommunikationsministern framhåller: Sambandet\r\nmellan hastighet, trafiksäkerhet och miljö är väl\r\ndokumenterat. Detta samband har inte tillräckligt\r\ntydligt bibringats allmänheten, som har svårt att\r\nförstå sambanden och därför inte accepterar\r\ninskränkningar i gällande\r\nhastighetsbegränsningssystem.</pre><pre>Återigen kommer det gamla miljöargumentet in i\r\nhastighetsdebatten. Ni i trafikutskottet som var\r\nmed vid Saabs avgaslaboratorium i Södertälje\r\nkommer kanske ihåg att jag frågade om just\r\nförändringen i utsläpp mellan 80 km och 130 km i\r\ntimmen. Vi fick veta att skillnaden är mycket liten.</pre><pre>Om vi hade haft en vanlig over head-projektor här,\r\ni stället för den här miljoninvesteringen, hade jag\r\nkunnat visa er de tabeller som bekräftar det jag nyss\r\nframhållit. Den enda ökning som har betydelse är\r\nkoloxiden, i och med att man tillför mer bränsle vid\r\nhögre fart.</pre><pre>Regeringen säger vidare att man vill prioritera\r\nhastighetsövervakning. Ny demokrati anser att det\r\när dessa omotiverade och låga hastigheter som inte\r\när i takt med utvecklingen och att det är\r\nhastighetskontroller av dessa som skapat den låga\r\ntrafikmoral vi har i dag.</pre><pre>Samtidigt skapar det antipati mot samhället när\r\nman tycker att man blivit omotiverat beskattad.\r\nMan kan vidare inte uteslsuta att överträdelser av\r\nandra trafikregler blir resultatet av nämnda antipati\r\noch ilska. Ny demokrati anser att högsta tillåtna\r\nhastighet bör vara 50, 70 och 90 km i timmen som\r\ntidigare, men att en översyn bör göras av om\r\nhastigheten är relevant i förhållande till platsen.\r\n110 km i timmen bör gälla på mycket fina\r\nlandsvägar och motortrafikleder och 130 km i\r\ntimmen på motorväg. Vidare förespråkar vi 90 km\r\ni timmen för tung lastbil med och utan släp.</pre><pre>Regeringen föreslog 80 km i timmen, i första hand\r\nav EG-skäl. Samtidigt vill man införa\r\nhastighetsbegränsare, vilket vi inte anser gagnar\r\ntrafiksäkerheten.</pre><pre>Körkortsfrågorna. Ny demokrati håller med\r\nkommunikationsministern när han för egen del\r\nanser att det vore värdefullt med trafikutbildning\r\npå alla stadier i skolan. Just de första åren när man\r\nskall ut och cykla på allmän väg är det särskilt\r\nviktigt att veta hur man bär sig åt. Det man lär sig\r\npå detta stadium har man självklart nytta av när\r\nman kommer upp i mopedåldern.</pre><pre>Idén om att förarprövarna skall få psykologisk\r\nutbildning för att kunna göra en bedömning av\r\nkörkortsaspirantens lämplighet verkar inte vara\r\nsärskilt realistisk. Ny demokrati anser däremot att\r\nman bör rätta till bristerna i körkortsutbildningen\r\nvad gäller körning i mörker. Även om det inte ingår\r\ni uppkörningen bör eleven ha provat på det.</pre><pre>Vidare har vi körning med lätt lastbil och släpvagn,\r\nt.ex. husvagn. Vi anser att det är rimligt att begära\r\natt eleven åtminstone har liten vana att hantera och\r\nbacka med exempelvis husvagn, i och med att den\r\nsom tagit B-körkort kan gå och hyra en husvagn och\r\nåka på semester dagen efter det att han har tagit\r\nkörkortet. idare anser vi att man bör ha ett\r\nförarprov värt namnet. Med anledning av detta\r\nföreslår vi en översyn av dagens förarprov.</pre><pre>När det gäller övningskörning från 16 år är vi i Ny\r\ndemokrati mycket nöjda med överenskommelsen\r\nom skrivning, dvs. att låta både lärare och elev först\r\ngenomgå en liten teorikurs på ca två timmar. Nu har\r\nvi hört oroande meddelanden om att man inte\r\ntänker hålla uppgjord skrivning. Vad gäller? Det\r\nvill vi veta före omröstningen.</pre><pre>Över till trafiksäkerhetsåtgärder i allmänhet. Vi\r\nanser att det är dags att inse att det i första hand\r\när långsiktig politik som ger en reell förbättring av\r\nstatistik. Det jag tänker på är att man bör börja\r\nbygga bort trafikfällorna efter vägarna, t.ex. genom\r\nplanskilda korsningar, cykelbanor och gångbanor,\r\nså att man skapar bättre möjligheter att hålla i sär\r\nolika trafikanter. Anlägger man en ny väg bör man\r\ninte göra konventionella diken, utan svagt\r\nsluttande slänter.</pre><pre>Som ni märker, ärade ledamöter, är\r\ntrafiksäkerhetsområdet ett område där det\r\nverkligen inte saknas idéer till lösningar av dagens\r\nproblem, även om man får den känslan när man\r\nläser regeringens proposition. Samtidigt är\r\ntrafiksäkerhetsområdet känt för att man pratar\r\nmycket och gör litet konkret. Att som regeringen\r\nkalla denna proposition något så storstilat som\r\nTrafiksäkerheten på vägarna inför 2000-talet är väl\r\nmagstarkt. Det man har gjort är att ha fyra kockar\r\nsom har kokat soppa på en spik. Vi trafikanter får\r\nvara glada åt att man åtminstone hade en\r\nbuljongtärning, så att det blev litet grumligt.</pre><pre>Jag yrkar bifall till reservationerna 1, 4, 5, 6, 13 och\r\n14.</pre><pre>Anf. 185  STEN-OVE SUNDSTRÖM (s)\r\nreplik:</pre><pre>Herr talman! Jag noterar med mycket stor\r\nförvåning att Max Montalvo sade i sitt anförande\r\natt han var mycket nöjd med förslaget att läraren\r\noch eleven skall få genomgå en kurs på två timmar\r\nföre övningskörningen. Det måste betyda att Ny\r\ndemokrati ställer upp på vår reservation nr 12 och\r\natt vi kan få majoritet för den i kammaren i\r\nmorgon. Nu återstår att se under morgondagens\r\nomröstning om Max Montalvo verkligen talar för\r\nNy demokrati och om partiet röstar på den\r\nsocialdemokratiska reservationen.</pre><pre>Anf. 186  MAX MONTALVO (nyd) replik:</pre><pre>Herr talman! Vi hade den uppgörelsen med\r\nregeringen att vi skulle få till det här. Vi såg det som\r\ndet första alternativet. Vi hoppas att de står kvar\r\nvid det de har lovat. Vi får se vad som händer.</pre><pre>Anf. 187  STEN-OVE SUNDSTRÖM (s)\r\nreplik:</pre><pre>Herr talman! Detta innebär bara att om Max\r\nMontalvo har sitt parti bakom sig i det han nyss\r\nsade från talarstolen, att han var nöjd med att\r\nläraren och eleven skall få gå en kurs på två timmar,\r\nställer Max Montalvo och hans parti, Ny\r\ndemokrati, upp på den socialdemokratiska\r\nreservationen i morgondagens votering. Sedan\r\nåterstår det att se om han verkligen vågar ta några\r\nradikala grepp eller om han helt lyder under Ny\r\ndemokratis partipiska.</pre><pre>Anf. 188  KARL-ERIK PERSSON (v):</pre><pre>Herr talman! I trafikutskottets betänkande om\r\ntrafiksäkerheten på vägarna inför 2000-talet kunde\r\nman ha tänkt sig att det skulle ha tagits krafttag mot\r\ntrafikdöden. Vi kan läsa ut i betänkandet att\r\ningenting kommer att innebära att vi kan minska\r\ntrafikdöden på våra vägar. I stället finns det väldigt\r\nmånga vackra ord i detta betänkande, många\r\nfromma förhoppningar, som alla politiska partier\r\negentligen i grunden kan ställa upp på. I\r\nsammanfattningen skriver man: ''Den förbättrade\r\ntrafiksäkerheten skall skapas genom en\r\nförtroendefull samverkan mellan myndigheter och\r\ntrafikanter.'' Vem är inte intresserad av detta?</pre><pre>Vidare skriver utskottet på s. 8 att ''övergripande\r\nmålet för trafikpolitiken skall vara att erbjuda\r\nmedborgarna och näringslivet i landets olika delar\r\nen tillfredsställande, säker och miljövänlig\r\ntrafikförsörjning till lägsta möjliga\r\nsamhällsekonomiska kostnader''. Vem ställer inte\r\nupp på det?</pre><pre>Frågan är om vi når dessa mål med detta\r\ntrafikutskottets betänkande, när man samtidigt kan\r\nläsa att trafikdöden på våra vägar fortsätter att vara\r\nstor. Även om den minskade under 1992 för första\r\ngången på ganska lång tid, dödades 686 personer i\r\ntrafiken år 1992. 4 739 personer skadades svårt.\r\nAntalet lindrigt skadade i trafiken var 15 746.</pre><pre>Den samhällsekonomiska kostnaden för\r\nvägtrafikolyckorna beräknas till ca 18 miljarder\r\nkronor per år. Då kan man fråga: Når vi bättre\r\nresultat med detta betänkande? Jag vill hävda att\r\nman inte gör det.</pre><pre>Man kan förstå att det är de oskyddade\r\ntrafikanterna som lider mest och som är de mest\r\nutsatta, dvs. gång- och cykeltrafikanter. Med tanke\r\npå de pengar som anslås tycker jag att det skulle\r\nfinnas en möjlighet för riksdagen att uttala att man\r\nfortsättningsvis skall bygga ut gång- och\r\ncykeltrafiklederna, så att de oskyddade\r\ntrafikanterna inte kommer i kontakt med\r\nbiltrafiken. Det skulle kunna vara ett sätt att\r\nminska trafikolyckorna.</pre><pre>Sedan några ord om de motioner som vi har väckt\r\nom att minska olyckor på våra vägar. I motion T86\r\nhar vi föreslagit att man skall införa krav på ABS-\r\nbromsar på släpvagnar. Kortfattat, väldigt\r\nintetsägande, säger man från utskottets sida att\r\nVägverket skall följa detta. Hur då? Vad gör man\r\nför att komma till rätta med problemen? Är det\r\nstörre olycksfrekvens för tunga fordon med\r\nsläpvagn som icke har ABS-bromsar? Detta säger\r\nman ingenting om. Är dessa mer olycksdrabbade?\r\nJag vet i alla fall att yrkeschaufförerna har stora\r\nproblem när det gäller släpfordon som icke har\r\nABS-bromsar, särskilt under vinterhalvåret. I\r\nsituationer där man måste bromsa är\r\nuppmärksamheten mer riktad bakåt än framåt för\r\natt man skall se att släpfordonet håller sig på vägen\r\noch inte eventuellt hamnar i diket eller i den\r\nmötande trafiken.</pre><pre>Detta tycker jag är ganska nonchalant från\r\nutskottets sida. Utskottet föreslår inte, som vi vill,\r\natt man skall se över detta.</pre><pre>Sedan vill man avmonopolisera Svensk\r\nBilprovning, man vill att den skall upphöra. Jag\r\ntycker faktiskt att man från utskottets sida inte kan\r\npeka på något som skulle innebära att det blir\r\nbättre så. Jag ser detta mer som en ideologisk fråga,\r\nman fortsätter att privatisera utan att se\r\nkonsekvenserna.</pre><pre>I den trafiksituation som vi har i dag, framför allt\r\nnär det gäller tunga fordon, har man varit väldigt\r\nkritisk till att det finns bromsdefekter på de tunga\r\nfordonen. Men det struntar man i. Nu skall vi öka\r\ntrafikkontrollerna på vägarna. Vem klarar av en\r\nfordonskontroll vid flygande besiktningar? Det\r\nskrivs i utskottsbetänkandet att vi år 1994 skall ha\r\nökat antalet kontroller till 120 000.</pre><pre>nJag tror inte att det finns möjligheter att\r\nkontrollera bromsar ute på vägarna vid flygande\r\nbesiktningar, när man redan i dag talar om från\r\nSvensk Bilprovning att man har problem med att\r\nkontrollera, därför att man inte har anläggningar\r\nför att göra detta effektivt. Man säger från\r\nutskottets sida på flera punkter att den tunga\r\ntrafiken har en del i trafikolyckorna. Detta är\r\nmycket märkligt, tycker jag.</pre><pre>Givetvis står jag bakom alla de meningsyttringar av\r\nmig som finns fogade till betänkandet.\r\nVänsterpartiet står självklart bakom dessa. Men för\r\natt minska riksdagens gymnastiska övningar i\r\nmorgon bitti yrkar jag bifall endast till mom. 11 och\r\n18.</pre><pre>Anf. 189  LARS SVENSK (kds):</pre><pre>Herr talman! ''Gå på vägens högra kant, fel går\r\nalltså denna tant.'' Så hette det på vänstertrafikens\r\ntid. Det är den första trafiksäkerhetsinformation\r\nsom jag minns. Jag tror säkert att det är fler här i\r\nkammaren som kommer ihåg andra ramsor som\r\nNTF lärde oss i småskolan.</pre><pre>I Sverige lägger vi ner över 3 miljarder per år på\r\nolycksreducerande arbete, framför allt på\r\nkörkortsutbildning, fordonskontroll och\r\ntrafikövervakning. Till detta kan vi lägga en del av\r\nde miljarder som årligen satsas på väghållning och\r\nvägbyggande, där trafikssäkerhetsaspekten spelar\r\nen avgörande roll.</pre><pre>Internationellt sett ligger Sverige mycket väl till i\r\ntrafiksäkerhetsarbetet. Men trots vår duktighet har\r\ntrafiken under 80-talet skördat 8 000 människoliv.\r\n20 000 personer, företrädesvis unga, har\r\ninvalidiserats. Totalt räknar man med att vi får ca\r\n60 000 trafikskadade per år. 600 000 trafikskadade\r\nunder 80-talet!</pre><pre>Det är naturligtvis helt oacceptabelt med så höga\r\nolyckstal. Jag vill ändå i ärlighetens namn i det här\r\nsammanhanget säga att det betänkande som vi nu\r\nskall ta ställning till, lika litet som besluten 1982 och\r\n1988, kommer att innebära att vi kan reducera\r\nolyckstalen till en nivå där vi kan slå oss till ro och\r\nkonstatera att vi nu är framme.</pre><pre>Trafiksäkerhetsarbetet måste hela tiden fortgå. I\r\npropositionen sägs också att de av riksdag och\r\nregering antagna trafiksäkerhetsmålen ligger fast,\r\ndvs. att antalet dödade i trafiken skall år 2000 vara\r\nunder 600 och antalet skadade under 40 000. Det\r\nligger väl i linje med WHO:s målsättning att antalet\r\ndödade och skadade skall minska med 4 % per år.</pre><pre>En dag, herr talman, kanske vi är framme vid en\r\npunkt där riksdagen, på samma sätt som vi gjorde\r\nmed tobakslagen häromveckan, har tröttnat på den\r\nlångsamma åtgärdsprocessen och är beredd att gå\r\nmycket långt i restriktioner för att bringa ner\r\nolyckstalen. Själv följer jag med intresse utfallet\r\nfrån den omröstningen och ser det som en god\r\nfingervisning om huruvida det är politiskt riktigt,\r\npraktiskt och möjligt att med krafttag utöver de\r\nvanliga vidta åtgärder för att skapa en acceptabel\r\nlösning när det gäller trafiksäkerheten.</pre><pre>Under tiden måste vi inse att trafiksäkerhet inte är\r\nen prioriterad fråga. Det är den inte i den här\r\nkammaren. Om vi ser på talarlistan och jämför den\r\nmed talarlistan till den infrastrukturdebatt som vi\r\nkommer att ha i morgon, ser vi att det är det\r\nbetydligt fler som vill ha mer järnvägar och vägar\r\nän som vill ha ökad trafiksäkerhet. Det politiskt\r\nmöjliga, som vi arbetar med, är enligt WHO:s att\r\nminska antalet trafikolyckor och -skador med 4 %\r\nper år.</pre><pre>Jag har tagit del av 1988 års beslut. Det var inte\r\nheller någon höjdare när det gäller att komma till\r\nrätta med trafikolyckorna.</pre><pre>Betänkandet bygger på proposition 161 om\r\ntrafiksäkerheten på vägarna inför 2000-talet och på\r\nett antal motioner inlämnade dels under den\r\nallmänna motionstiden, dels i anledning av\r\npropositionen. Sammantaget rör det sig om ca 170\r\nyrkanden.</pre><pre>Propositionens förslag kan grovt delas in enligt\r\nföljande.</pre><pre>Trafiksäkerhetsmålen skall ligga fast. Trafikanten\r\nskall sättas i centrum. Attityden till rattfylleri skall\r\nskärpas.</pre><pre>Det finns ett antal förslag i avsikt att öka\r\nsäkerheten för bussar.</pre><pre>Övningskörningsåldern för behörighet B skall\r\nsänkas till 16 år. Kravet på reflexsele skall tas bort.\r\nDen högsta tillåtna hastigheten för lastbil skall\r\nhöjas till 80 km/tim, om fordonen samtidigt utrustas\r\nmed fartbegränsare.</pre><pre>Vidare behandlas i propostionen ett antal\r\norganisatoriska frågor såsom att regeringen skall\r\nbemyndigas att besluta om bilinspektörernas\r\nhemvist och att Vägverket får ta i anspråk medel ur\r\nanslaget B 2 till trafiksäkerhetsinformation.</pre><pre>Utskottet tillstyrker i stort propositionens förslag,\r\nmen man har vissa avvikelser.</pre><pre>För det första: I samband med att\r\növningskörningsåldern sänks till 16 år vill utskottet,\r\ntill skillnad från vad som anförs i propositionen, att\r\nnågon form av utbildning och handledning sker i\r\nenlighet med motionerna T88, T92, T94 och T406.\r\nLikaså bör inte övningskörning omfatta annat än\r\npersonbil.</pre><pre>För det andra: När det gäller transport av barn\r\nstående i buss, förutsätter utskottet att regeringen\r\nför riksdagen redovisar åtgärder som leder till att\r\nbarnen skall kunna erbjudas sittplatser vid\r\nskolskjutsning med buss. Det vill utskottet att\r\nriksdagen ger regeringen till känna.</pre><pre>För det tredje: Beträffande anslaget B 2 till\r\ntrafiksäkerhetsarbetet, vill utskottet att detta följs\r\nupp av ett förslag som riksdagen skall godkänna.</pre><pre>Till betänkandet har fogats 15 reservationer.</pre><pre>Herr talman! För att spara kammarens tid, tänker\r\njag inte kommentera dessa reservationer annat än i\r\nfråga om 16-årsgränsen, vilken har väckt en hel del\r\ndebatt.</pre><pre>Utskottet är enigt om att detta är ett bra initiativ.\r\nMeningen är att nedbringa antalet trafikolyckor för\r\nbilförare i åldrarna 18--24 år genom att låta\r\nungdomarna ''köra av sig'', innan de sitter ensamma\r\ni vid ratten. Förebilden kommer från Frankrike.</pre><pre>Det har riktats kritik mot att inga teoretiska krav\r\nställs på eleven och att det inte sker någon annan\r\nprövning av eleven eller handledaren, annat än att\r\nlämpligheten i allmänhet hos handledaren prövas.\r\nSom nämndes inledningsvis är utskottet av den\r\nuppfattningen att någon form av kontroll skall ske.\r\nMan hänvisar i detta sammanhang till fyra motioner\r\nsom kan ligga till grund för regeringen när den skall\r\növerväga formen för handledning och utbildning.</pre><pre>I reservation 12, som stöds av en meningsyttring\r\nfrån Vänsterpartiet, vill man specificera\r\nutbildningen till två timmars teoretisk\r\ngrundutbildning vid trafikskola, varefter intyg\r\nutfärdas. Här är utskottsmajoriteten mer öppen.\r\nMan hänvisar till motionerna när regeringen skall\r\ngöra bedömningen. Jag tror också att det är bra för\r\nräntan, om Ny demokrati sluter upp bakom\r\nutskottets förslag.</pre><pre>Det ökade kravet som utskotttet ställer innebär att\r\ndet inte kommer att vara möjligt att övningsköra\r\nvid 16 års ålder från den 1 juli som har nämnts, utan\r\ndet blir aktuellt någon gång under hösten. Som jag\r\nser det betyder detta att de trafikskolor som har\r\nhaft god beredskap nu snabbt kommer att kunna\r\nvara med och erbjuda utbildning.</pre><pre>Herr talman! Med det anförda återstår bara att yrka\r\nbifall till utskottets hemställan i dess helhet samt\r\navslag på samtliga reservationer och på\r\nmeningsyttringen.</pre><pre>Anf. 190  KARL-ERIK PERSSON (v)\r\nreplik:</pre><pre>Herr talman! Det var ju intressant att höra Lars\r\nSvensk. Han tänker tydligen mer på procent och\r\nWHO än på den svenska trafiksäkerheten. Det är\r\nför mig något märkligt. Han bemötte inte\r\nmotionerna med ett ord, utan han talade om\r\nprocent och WHO. Sedan kom han också in på\r\ntobakslagen, vilken kan vara intressant. Då kan vi\r\nlika gärna ta med alkoholpolitiken, om vi skall\r\ndiskutera WHO.</pre><pre>Det finns andra saker som gäller WHO och som\r\nockså är intressanta, men de har väldigt litet att\r\ngöra med trafiksäkerheten. Tobakslagen har\r\ndefinitivt inte med det här att göra. Möjligtvis kan\r\nalkoholkonsumtionen höra hit -- många här talar\r\nom en restriktivare hållning. Det vore i så fall\r\nintressant att höra vad Lars Svensk har att säga om\r\ndetta. Eller är det bara fråga om procent också i det\r\nsammanhanget?</pre><pre>Anf. 191  LARS SVENSK (kds) replik:</pre><pre>Herr talman! Vi kan konstatera att vi i varje fall är\r\nbättre på att följa WHO:s stipulerade krav när det\r\ngäller trafiksäkerhet än i fråga om konsumtion av\r\nalkohol. Det klarar vi inte av. Men\r\ntrafiksäkerhetsfrågorna klarar vi av, enligt WHO:s\r\nriktlinjer.</pre><pre>Jag har inte riktigt klart för mig Karl-Erik Perssons\r\nfrågeställning. Men jag vill ändå kommentera detta\r\nmed ABS-bromsar, som Karl-Erik Persson tog upp\r\ni sitt anförande. Enligt vad jag har erfarit är denna\r\nfråga uppmärksammad av Vägverket. I och med\r\narbetet med EG-integrationen ser man också över\r\nfrågan, så att det inte skall råda några\r\nhandelshinder, om man inför en restriktion av den\r\nhär typen. Här skiljer sig också vår uppfattning när\r\ndet gäller tron på ett EG-medlemskap eller inte.\r\nDet finns emellertid en tanke som är intressant. Om\r\nvi får behålla 24-metersgränsen, ser jag inga hinder\r\nmot att införa ABS-bromsar på släpvagnar som\r\nbara körs i Sverige.</pre><pre>Anf. 192  KARL-ERIK PERSSON (v)\r\nreplik:</pre><pre>Herr talman! Nu kom vi helt plötsligt in på EG. Om\r\nvi får behålla 24-metersgränsen, blir det lättare att\r\ninföra ABS-bromsar på släpvagnar. Men om 24-\r\nmetersgränsen minskas till en 18-metersgräns,\r\ntycks det vara omöjligt. Det var en intressant\r\nupplysning, åtminstone för dem som är i\r\nåkeribranschen.</pre><pre>Anf. 193  STEN-OVE SUNDSTRÖM (s)\r\nreplik:</pre><pre>Herr talman! Efter att ha lyssnat på Max Montalvos\r\ninlägg tidigare här i dag kan jag förstå om Lars\r\nSvensk känner osäkerhet om de verkliga\r\nmajoritetsförhållandena, när vi under\r\nmorgondagen går till votering.</pre><pre>Lars Svensk sade att trafiksäkerhetsmålen ligger\r\nfast. Varför nyttjar man då inte de resurser som\r\nfinns när det gäller t.ex. att överföra\r\nbilinspektörerna till ASB, så att de tillsammans\r\nmed ASB:s personal och Polisen kan genomföra\r\nfler flygande kontroller? Varför avskaffar man\r\nkravet på reflexsele för yrkesförarna? Vilka\r\ntrafiksäkerhetsvinster skapas med detta, Lars\r\nSvensk?</pre><pre>Angående 16-årsåldersgräns vid övningskörning\r\nsäger Lars Svensk att det skall ske någon form av\r\nutbildning. Det är ju lätt att säga. Men vilken form\r\nav utbildning och på vilket sätt skall det ske? Varför\r\nkan man inte ansluta sig till Socialdemokraternas\r\nförslag, där vi preciserar utbildningen till att\r\nomfatta två timmar, och med denna utbildning som\r\ngrund skall det bli tillåtet att börja övningsköra?\r\nVarför lämna över frågan till regeringen, som\r\nhittills inte har kunnat bestämma sig på någon\r\nväsentligt punkt, annat än att gränsen skall ligga vid\r\n16 år? Varför inte ställa upp nu när vi har chans att\r\ngå till beslut om en konkret och riktig utbildning, så\r\natt 16-åringarna får en hyfsad utbildning innan de\r\nskall ut i trafiken och övningsköra? Varför inte\r\nlyssna till all den kritik, Lars Svensk, som\r\nförekommer från praktiskt taget samtliga\r\norganisationer som arbetar på\r\ntrafiksäkerhetsområdet? Det har vi alltid gjort\r\nhitintills. Varför färgar inte detta er politik, Lars\r\nSvensk?</pre><pre>Anf. 194  LARS SVENSK (kds) replik:</pre><pre>Herr talman! Visst har vi lyssnat till kritiken. Det är\r\nju därför som ett enigt utskott går emot\r\npropositionens förslag. Det som skiljer oss åt är att\r\nSten-Ove Sundström vill införa ett slags\r\nmynighetsutövning och specificera hur den här\r\nutbildningen skall se ut. Vi anser att detta bör\r\növerlåtas till dem som kan det här bättre än vad vi\r\nkan.</pre><pre>Om vi ser på de motioner som utskottsmajoriteten\r\nhänvisar till, skiljer de sig inte så mycket åt från\r\nreservationen. Jag tror att vi kommer att landa\r\nganska lika i det avseendet.</pre><pre>Vägverket och Polisen är huvudaktörer när det\r\ngäller flygande inspektioner. Det är Vägverket och\r\nPolisen som skall träffa överenskommelser om\r\ninriktningen. Det är teknikerna som skall utföra\r\nkontrollen. AB Svensk Bilprovning kan vara med.\r\nMen som jag förstår uppfyller man inte på Svensk\r\nBilprovning de krav som i dag ställs. Det kan dock\r\nåtgärdas genom utbildning.</pre><pre></pre><pre>Både hos Vägverket och hos Polisen behövs det\r\nbilinspektörer. AB Svensk Bilprovning kan också\r\nanställa bilinspektörer för att på så sätt få in en fot\r\nför att kunna vara med vid den flygande\r\ninspektionsverksamheten.</pre><pre>Kravet på reflexsele skall inte gälla att reflexselen\r\nendast skall medföras i bilen, utan att reflexselen\r\nskall sitta på chauffören. Vi tycker att det skall vara\r\nen rekommendation. Det hindrar ju inte att\r\nreflexselen sitter på. Men att avsaknaden av\r\nreflexsele skulle innebära böter reagerar vi mot i\r\ndenna fråga.</pre><pre>Anf. 195  STEN-OVE SUNDSTRÖM (s)\r\nreplik:</pre><pre>Herr talman! Om man tolkar den borgerliga\r\nmajoritetens förslag och när man lyssnar till Lars\r\nSvensks argumentering om reflexselar, kan man\r\nförmoda att nästa förslag i trafiksäkerhetssyfte från\r\nden här regeringen och kammarens borgerliga\r\nmajoritet kommer att innebära att vi i framtiden\r\ninte har krav på reflexer på våra fordon, men att\r\ningenting hindrar att vi har dessa reflexer. Det\r\nmåste bli den utdragna effekten av en sådan politik.</pre><pre>Jag måste ha hört fel, men jag tyckte precis att Lars\r\nSvensk sade att ASB:s personal inte besitter\r\nkunskaperna för att genomföra dessa kontroller.\r\nVilken personal i det här landet har bättre\r\nkunskaper än de tekniker som finns på\r\nbilprovningsanläggningarna och som kontrollerar\r\nvåra bilar?</pre><pre>Jag återkommer till det här med övningskörning för\r\nden som fyllt 16 år. Genom alla de reaktioner och\r\nkontakter som vi har haft med praktiskt taget\r\nsamtliga berörda parter på det här området, inte\r\nminst Trafikskolornas Riksförbund som har stor\r\nerfarenhet här, förstår vi att man bör precisera vad\r\nen sådan utbildning skall innehålla. Man bör inte\r\nlåta regeringen, med en mycket stor spännvidd av\r\nförslag i en bunt motioner, gissa sig till hur en\r\nlämplig utbildning skall se ut.</pre><pre>Vi vet att det är bra att börja med en\r\ngrundutbildning på två timmar, vilken\r\nkostnadsmässigt anpassas så att den inte blir för\r\ndyr. Därigenom motverkas förslaget om sänkt\r\növningskörningsålder. Det är synd, Lars Svensk, att\r\nman inte lyssnar på alla de rekommendationer som\r\nlämnats och på den sakkunskap som finns på det\r\nhär området. Det är synd med tanke på den svenska\r\ntrafiksäkerhetens framtid.</pre><pre>Anf. 196  LARS SVENSK (kds) replik:</pre><pre>Herr talman! I de motioner som vi hänvisar till är\r\nspännvidden inte så stor när det gäller att sänka\r\növningskörningsåldern till 16 år. Jag tror att vi\r\nkommer mycket nära reservationen när vi ser\r\nresultatet. Reservationen finns ju också med som\r\nen rekommendation när man skall se över\r\nutbildningens omfattning.</pre><pre>Vad gäller inspektörerna, sade jag -- hoppas jag i\r\nalla fall -- att de inte uppfyller kraven, men det kan\r\nju rättas till. Kunskaperna därför har de kanske.</pre><pre>Vad gäller reflexselen, håller jag med om att det\r\nkan verka märkligt att man tar bort en sådan sak i\r\nen trafiksäkerhetsproposition. Men vi har tagit bort\r\näven andra restriktioner. För en tid sedan hade vi\r\nen lag om att man även på dagtid skulle ha lyse på\r\ncykeln. Polisen skulle kunna kontrollera om lyset\r\npå sommarstugecyklar fungerade även under\r\ndagtid. Det var en typ av lag som något tar bort\r\nrespekten för trafiksäkerhetslagar. För en del av\r\nvåra motorvägar höjde vi den högsta tillåtna\r\nhastigheten från 90 till 110 km/tim. Resonemanget\r\nsom fördes var att vi ville ha en lagstiftning som\r\nskapar respekt.</pre><pre>Om vi skall ha en lag om reflexsele skall den\r\nutformas så att chauffören tvingas använda en\r\nsådan sele. Jag har inte sett någon chaufför som\r\nanvänder en reflexsele.</pre><pre>Anf. 197  MAX MONTALVO (nyd) replik:</pre><pre>Herr talman! Försvaret av propositionen var lika\r\ndåligt som verket. Har man så litet att komma med\r\nfrån regeringens sida borde man inte ha lagt fram\r\nen proposition i detta ärende. Det är ynkligt dåligt.</pre><pre>Jag förstår att man inte tar upp våra motioner. Man\r\nhar väl dåliga argument även på de berörda\r\npunkterna. Att hänvisa till 1988 års trafikbeslut\r\nsom en ursäkt för en sådan här dålig produkt, det\r\när magstarkt att höra.</pre><pre>Jag skulle litet mer exakt vilja få svar på vad det är\r\nför slags utbildning som ni tänker er när det gäller\r\növningskörning för den som fyllt 16 år. Man kan\r\ninte skämta bort det här med att räntan faller om vi\r\ni Ny demokrati röstar med Socialdemokraterna. Så\r\nlätt kan ni inte komma undan. Precisera er nu,\r\nannars får ni väl se hur det går.</pre><pre>Anf. 198  LARS SVENSK (kds) replik:t</pre><pre>Herr talman! Som jag sade i mitt anförande är det\r\nhär med trafiksäkerhet svårt. Det som vi i\r\nverkligheten jobbar med är att följa WHO:s råd,\r\ndvs. att sänka olyckstalen med 4 % per år. Om vi\r\nskall göra en drastisk sänkning skall vi också göra\r\nen drastisk förändring. Det måste vara en\r\nuppslutning av hela svenska folket, ända in i\r\nkammaren, ungefär i likhet med det som hände när\r\nvi röstade om tobakslagen.</pre><pre>Den dag som Max Montalvo, riksdagens fortåkare,\r\nväcker en motion om 70 km/tim och stöder\r\nVänsterpartiets krav om fartbegränsare har vi\r\nmentalt kommit fram till en situation där vi kan ta\r\ndet här drastiska steget när det gäller\r\ntrafiksäkerheten. Men både Max Montalvo och jag\r\nvet att det i dag är politiskt omöjligt att göra det.\r\nDet betyder också att vi i realiteten jobbar med\r\nmålet om en sänkning med 4 %. Det gjorde vi 1982,\r\n1988 och det gör vi i det beslut som kommer att\r\nfattas i dag. Så är det, det är bara att erkänna.</pre><pre>Anf. 199  MAX MONTALVO (nyd) replik:</pre><pre>Herr talman! Det är uppenbart att ni aldrig tycks ha\r\nvarit i verkligheten. Så många argument och idéer\r\nom möjliga åtgärder som det finns på\r\ntrafiksäkerhetsområdet finns det endast på ett fåtal\r\nandra områden. Men ni föreslår i princip ingenting.\r\nDet är tunt.</pre><pre>På min konkreta fråga fick jag inget svar. Men det\r\när väl ingen idé att ställa frågan en gång till. Det\r\nfinns väl inte så mycket mer information att hämta.</pre><pre>Anf. 200  LARS SVENSK (kds) replik:</pre><pre>Herr talman! Det frågas om hur exakt utbildningen\r\nskall se ut och hur exakt Ny demokrati skall rösta.</pre><pre>Det finns de med bättre kompetens än ledamöterna\r\ni trafikutskottet som kan precisera själva\r\nutbildningsformen. I betänkandet säger vi att man\r\nkan läsa de motioner och den reservation som finns.\r\nMan kan då dra slutsatsen att utbildningen utifrån\r\nutskottets uppfattning ungefärligen skall vara på\r\ntvå timmar med ett prov eller i form av ett kursbrev\r\nsom följs upp med att kunskaperna fräschas upp\r\nhos en handledare. Utbildningen kan också\r\nomfatta lärare och elev. Men exakt hur\r\nutbildningen skall se ut skall vi överlåta till dem\r\nsom kan det bättre än vi att utforma.</pre><pre>Anf. 201  KENNETH ATTEFORS (nyd):</pre><pre>Herr talman! Jag hade tänkt att tala om reservation\r\n15, men eftersom andre vice talmannen så vänligt\r\nvädjade om att vi skulle skära ned våra anföranden\r\ntänker jag göra så. Jag har redan dragit det här en\r\ngång i lagutskottet, så man får gå tillbaks till\r\nsnabbprotokollet för att läsa vad jag sade då. Jag\r\nhade nämligen tänkt att hålla samma föredrag.</pre><pre>Vi i Ny demokrati kommer också att minska antalet\r\nreservationer något. Jag och Max Montalvo står\r\ngivetvis bakom alla reservationer som anges av Ny\r\ndemokrati, men för att spara tid åt kammaren yrkar\r\nvi nu endast bifall till reservationen som handlar om\r\natt tillsätta en parlamentarisk utredning och avslag\r\npå utskottets hemställan. Vi yrkar bifall till\r\nreservationen som handlar om att höja den högsta\r\ntillåta hastigheten till 130 km/tim på motorvägar.</pre><pre>Herr talman! Ny demokrati yrkar alltså bifall till\r\nreservationerna 1, 5 och 15.</pre><pre>I detta anförande instämde Max Montalvo (nyd).</pre><pre>Anf. 202  ÅKE CARNERÖ (kds):</pre><pre>Herr talman! Sverige har en internationellt sett\r\nmycket hög trafiksäkerhet. Vi har tillhört\r\npionjärerna när det gäller införandet av en rad\r\nsäkerhetsåtgärder, t.ex. lag om säkerhetsbälten\r\nfram och bak i bilar, barnsäkerhetsskydd, varselljus\r\noch regelbunden bilbesiktning. Ändå dog i\r\ngenomsnitt ca 800 personer varje år under 1980-\r\ntalet till följd av trafikolyckor.</pre><pre>Samhällskostnaderna för trafikolyckorna utgör\r\nenligt en OECD-rapport ca 1,5 % av BNP. För\r\n1991 motsvarade det drygt 21 miljarder. Bland\r\nolyckshändelser är trafikolyckor den vanligaste\r\ndödsorsaken, och dessa drabbar alla\r\nsamhällsgrupper.</pre><pre>Det är således ett omfattande problem att komma\r\ntill rätta med, och trafiksäkerhetsarbetet måste\r\nliksom tidigare bedrivas på alla fronter.\r\nKommunikationsministern föreslår nu ett offensivt\r\nstrategiarbete för att alla människor skall kunna\r\nkänna sig trygga i trafiken. Uppmärksamheten\r\nmåste inriktas mot de svaga och oskyddade\r\ngrupperna i trafiken, såsom barnen, åldringarna\r\noch de handikappade.</pre><pre>God trafiksäkerhet förutsätter att\r\nmänniskan/trafikanten sätts i centrum. Görs detta\r\nkan trafiksäkerhetsarbetet bli effektivt. En god\r\ntrafiksäkerhet, med andra ord ett säkert beteende i\r\ntrafiken, handlar givetvis om den enskildes etik och\r\nförhållningssätt. Lyckas vi i vår fostran, i skolans\r\ntrafikundervisning och i allt det informationsarbete\r\nsom bedrivs påverka den enskildes attityder\r\nkommer trafiksäkerhetsarbetet att bli mycket\r\nframgångsrikt.</pre><pre>När det gäller säkerhetskraven på fordon vill jag\r\nframföra följande.</pre><pre>I min motion T419 tar jag, herr talman, upp frågan\r\nom krockkuddar. Professor Claes Tingvall m.fl.\r\nmenar i en rapport med titeln ''Hur säkra är våra\r\nbilar?'' att det svenska trafiksäkerhetsarbetet under\r\nårens lopp främst har varit inriktat på s.k.\r\nolycksprevention, dvs. åtgärder som syftar till att\r\nminska risken för olyckor. Motsatsen,\r\npersonskadeprevention, där åtgärderna är\r\ninriktade på att minska skadeföljden vid inträffade\r\nolyckor, har haft ett mindre utrymme. Mycket kan\r\nnog göras i framtiden med våra fordon för att vi\r\nskall kunna färdas säkrare.</pre><pre>I den rapport jag nämnde hävdas att effekten av\r\nkrockkuddar framstår som mycket god. För en\r\nårsmodell bilar med hundraprocentig montering av\r\nkrockkuddar minskar under bilarnas ''levnad''\r\nantalet dödsfall med ca 75 personer och antalet\r\nsvårt skadade med ca 800 personer. Omräknat i de\r\nekonomiska modeller som bl.a. Vägverket\r\nanvänder motsvarar detta mer än 1,5 miljarder\r\nkronor eller 4 000 kr/bil. Här ingår då de materiella\r\nolyckskostnaderna, dvs. sjukvård, egendomsskade-\r\noch administrationskostnader och kostnader för\r\nproduktionsbortfall.</pre><pre>Vid MHF:s seminarium om trafiksäkerhet i augusti\r\n1992 presenterade försäkringsbolaget Ansvar en\r\nutvärdering av de ekonomiska besparingar som\r\nskulle göras vid en ökad användning av\r\nkrockkuddar. Enligt denna rapport skulle\r\ntrafikskadorna minska med 40 % om samtliga bilar\r\nvar utrustade med krockkuddar.</pre><pre>Den största och absolut viktigaste besparingen\r\nligger självfallet i minskat mänskligt lidande, men\r\nsom jag nämnt påverkas också samhällsekonomin\r\npositivt. Jag föreslår därför i min motion att\r\nkrockkuddar blir obligatorisk säkerhetsutrustning i\r\nalla nya bilar som säljs i vårt land.</pre><pre>Herr talman! Utskottet säger i sitt betänkande\r\nTU29 att man inhämtat att Vägverket studerar\r\nfrågan om införande av krockkuddar, varför jag\r\ntillstyrker utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>Meddelande om sammanträdet tisdagen den 8\r\njuni</pre><pre>Anf. 203  TREDJE VICE TALMANNEN:</pre><pre>Med hänsyn till det stora antalet anmälda talare\r\nrekommenderas efter kontakt med\r\nkvittningsmännen att huvudanförandena i\r\nmorgondagens ärenden bör omfatta högst tio\r\nminuter.</pre><pre>För trafikutskottets betänkande TU35\r\n(investeringar i trafikens infrastruktur m.m.)\r\nföreslås särskilda regler, som kommer att framgå av\r\ntalarlistan.</pre><pre>Det blir inget middagsuppehåll. Voteringar äger\r\ninte rum mellan kl. 17.30 och 20.00.</pre><pre>24 §  Ändring i körkortslagen (1977:477)</pre><pre>Föredrogs</pre><pre>trafikutskottets betänkande</pre><pre>1992/93:TU37 Ändring i körkortslagen (1977:477)\r\n(prop. 1992/93:189).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>25 §  Fiskelag m.m.</pre><pre>Föredrogs</pre><pre>jordbruksutskottets betänkande</pre><pre>1992/93:JoU23 Fiskelag m.m. (prop. 1992/93:232).</pre><pre>Anf. 204  KAJ LARSSON (s):</pre><pre>Herr talman! I jordbruksutskottets betänkande nr\r\n23 behandlas regeringens förslag till ny fiskelag.\r\nDen nya lagen skall ersätta lagen om rätt till fiske,\r\nsom gällt sedan 1950. Under de 43 år som lagen\r\nvarit gällande har utvecklingen och tekniken gått\r\nframåt, och förutsättningarna för både fritidsfisket\r\noch yrkesfisket har kraftigt förändrats. Det är\r\ndärför med stor tillfredsställelse vi välkomnar en ny\r\nfiskelag, en lag som både språkligt och\r\ntillämpningsmässigt är mer anpassad till dagens\r\nverklighet och problem.</pre><pre>Den nya lagen drar en klar skiljelinje mellan\r\nyrkesfisket och fritidsfisket, och i fritidsfisket\r\nräknar jag då också in det s.k. husbehovsfisket.</pre><pre>Det svenska yrkesfisket befinner sig i dag i ett\r\nmycket bekymmersamt läge. Under delar av 1980-\r\ntalet, då torsktillgången var god, gjorde de\r\nverksamma inom yrkesfisket stora investeringar i\r\nnya, större och modernare fartyg. De gamla s.k.\r\nträtrålarna övergavs, och investeringarna\r\npåhejades av oss politiker. Nu är tiden annorlunda.\r\nTorsktillgången har kraftigt minskat, och torsken\r\nvar den fiskart som till stor del bar upp det svenska\r\nyrkesfisket.</pre><pre>För att få en bild av nedgången kan sägas att den\r\ntotala kvoten av torskfisket i Östersjön i dag utgör\r\nendast 10 % av kvoten för 10 år sedan.</pre><pre>Laxen är också en fiskesort för vilken den totala\r\nkvoten har fått minskas.</pre><pre>Samtidigt kan vi konstatera att den modernisering\r\nav både fiskefartyg och redskap som skett har\r\norsakat ett både intesivare och effektivare\r\nfiskande. Det svenska yrkesfisket har i dag en\r\nkapacitet att fiska betydligt större uttag än vad\r\nhavets tillgångar på fisk kan erbjuda.</pre><pre>Utöver yrkesfisket bedrivs i dag ett alltmer växande\r\nhusbehovs- och fritidsfiske. År 1950, då nu\r\ngällande fiskelag kom till, fanns inte möjligheten\r\natt ha tillgång till fiskenät av nylon, plastbåtar och\r\nutombordsmotorer. Utvecklingen av nät, båtar och\r\nmotorer har inneburit att många av Sveriges\r\nmedborgare i dag har möjlighet att bedriva ett\r\nfritidsfiske i våra sjöar och hav. Denna möjlighet\r\nskall Sveriges medborgare givetvis ha -- det är något\r\nsom vi socialdemokrater aldrig kommer att ge efter\r\npå.</pre><pre>Den ökade tillgången på billiga redskap, båtar och\r\nmotorer har inneburit att fritidsfisket och\r\nhusbehovsfisket har brett ut sig längs våra kuster,\r\nsamtidigt som vi konstaterar att havets tillgångar\r\nminskat.</pre><pre>Av den anledningen anser vi socialdemokrater att\r\nen begränsning av redskap måste ske för den del\r\nfiskande som inte är yrkesfiskare. Det var också en\r\ngrupp socialdemokrater, bl.a. jag själv, som under\r\nallmänna motionstiden förra året motionerade om\r\nredskapsbegränsningar för icke yrkesfiskare.\r\nRiksdagen ställde sig bakom förslaget och uppdrog\r\nåt regeringen att framlägga ett förslag.</pre><pre>Nu är vi där. På vårt bord ligger i dag en ny fiskelag,\r\ni vilken det görs en klar begränsning av fritidsfisket\r\ni förhållande till yrkesfisket. Bl.a. sker detta genom\r\nen redskapsbegränsning för icke yrkesfiskare.</pre><pre>Under tiden som arbetet på regeringsplanet har\r\npågått och sedan promemorian presenterats har en\r\ndel kritiska röster höjts mot förslaget. Jag har själv\r\nbesökt Bohusläns husbehovsfiskares förening, jag\r\nhar svarat på flera brev från fritidsfiskare, jag har\r\nfått många telefonsamtal, och jag har också varit på\r\nmöten med sportfiskare. Det har inte bara varit\r\nkritik, utan jag har också fått lyssna till många\r\npositiva röster.</pre><pre>Av alla dessa kontakter har jag sammanfattningsvis\r\ndragit slutsatsen att en begränsning är rätt.\r\nDäremot finns det många åsikter om nivån på\r\nbegränsningen, och självfallet finns det de som\r\nanser att det är onödigt, att det inkräktar på en\r\nfrihet som har funnits genom alla tider och genom\r\nalla år.</pre><pre>Både Sportfiskarförbundet och Yrkesfiskarna\r\nhälsar förslaget med glädje.</pre><pre>Det förslag till begränsning som vi i dag skall ta\r\nställning till innebär att varje fiskande som inte är\r\nyrkesfiskare får rätt att använda</pre><pre>--180 meter garn eller nät,</pre><pre>--6 ryssjor,</pre><pre>--600 krok på lina,</pre><pre>--6 burar och</pre><pre>--14 hummertinor.</pre><pre>Förslaget innehåller också en begränsning till sex\r\nredskap som en fiskare samtidigt får använda.\r\nHandredskap och hummertinor ingår inte i denna\r\nbegränsning, kan man säga.</pre><pre>Vi socialdemokrater ansåg att antalet kräftburar\r\nkunde vara detsamma som antalet hummertinor,\r\nalltså 14. Likaså ansåg vi att begränsningen till sex\r\nredskap samtidigt innebar ett mycket\r\nsvårkontrollerat förslag. I vår motion gav vi uttryck\r\nför detta, men majoriteten i utskottet avslog vårt\r\nförslag, och vi har inte reserverat oss på den\r\npunkten.</pre><pre>Den nivå när det gäller antalet redskap som\r\nregeringen föreslår bör vara tillfredsställande för\r\nalla fritidsfiskare och husbehovsfiskare. Förslaget\r\när till stora delar detsamma som den ordning som\r\ntillämpas i vårt broderland Danmark.</pre><pre>Kritiskt vill jag säga till de människor som jag har\r\nlyssnat på och som anser att det föreslagna antalet\r\nredskap är för litet: Klarar man inte ett\r\nhusbehovsfiske, alltså ett fiske till det egna\r\nhushållet, med detta antal redskap är det nog dags\r\natt lägga av med denna fritidssysselsättning.</pre><pre>Som jag nämnde i inledningen gör lagen en\r\ngränsdragning mellan yrkesfisket och fritidsfisket.\r\nDe människor som har fisket eller delar av det som\r\nförsörjning kan ansöka om yrkesfiskelicens. Då\r\ngäller inte redskapsbegränsningen, utan man får\r\nfiska inom de kvoter och inom ramen för de\r\nfiskevårdande regler som Fiskeriverket fattar\r\nbeslut om.</pre><pre>Det finns de, från både Västkusten och Blekinge,\r\nsom påstår att skärgårdsbor och andra kustbor är\r\nberoende av en extra inkomst av fisket och att\r\nsamhällen kommer att försvinna med detta\r\nförslag -- människor som har varit beroende av en\r\nextra inkomst av fisket kan inte bo kvar i de här\r\nsamhällena.</pre><pre>Min uppfattning är att detta är betydligt överdrivet.\r\nI den nya fiskelagen sägs att en fiskande\r\nlandsbygds- och skärgårdsbo för vilken fisket är av\r\nväsentlig betydelse kan ansöka om yrkesfiskelicens.\r\nHela inkomsten behöver inte komma från fisket --\r\ndet räcker om inkomsten har varit av väsentlig\r\nbetydelse.</pre><pre>Här tror jag att många har missuppfattat förslaget.\r\nDet gäller att kunna bevisa att inkomst av fisket\r\nhaft en väsentlig betydelse. Har man tidigare inte\r\nredovisat sina inkomster från detta binäringsfiske\r\nkan det bli bekymmersamt att bevisa vilken\r\nväsentlig betydelse inkomsten av fisket har haft.</pre><pre>Herr talman! Nu har jag enbart berömt regeringens\r\nförslag, men det finns också delar i propositionen\r\nsom vi socialdemokrater inte instämmer i. Till\r\nbetänkandet har vi fogat tre reservationer.</pre><pre>Reservation nr 1 handlar om länsstyrelsernas\r\nansvar och samarbete med Fiskeriverket vad gäller\r\nfiskevården. Den nu gällande lagen är ett stort\r\nlappverk där det finns föreskrifter av många\r\nvarierande slag. Att göra en sanering av alla dessa\r\nföreskrifter är bra -- det anser vi. Men att gå så lång\r\natt man utestänger all länsexpertis, alla de\r\nlänsfiskeriexperter som finns på alla länsplan, är att\r\ngå för långt.</pre><pre>Det är ganska märkligt att jordbruksministern\r\nföreslår denna centralisering, allra helst då\r\nCenterpartiet vill göra gällande att det är det parti\r\nsom vill decentralisera.</pre><pre>Ytterligare ett skäl som talar för ett decentraliserat\r\nfiskevårdsbeslut utgör den i EG-sammanhang så\r\naktuella närhetsprincipen. Denna innebär, sådan\r\nden definieras i regeringens direktiv till\r\nregionberedningen, att beslut inte skall fattas på en\r\nhögre nivå än vad som är nödvändigt för att\r\nverksamheten skall kunna skötas på ett\r\nändamålsenligt och effektivt sätt.</pre><pre>Majoriteten i utskottet lyssnade till våra argument\r\noch höll med oss, t.o.m. så långt att vi i den\r\npreliminära behandlingen var överens om ett\r\ntillkännagivande till regeringen. Om det sedan var\r\nrädslan, fegheten eller partipiskorna som var\r\norsaken till ändringen vet jag inte, och jag får väl\r\nantagligen inte veta det heller. Kvar står en allmän\r\nskrivning utan tillkännagivande, som regeringen i\r\noch för sig inte behöver ta någon större hänsyn till.</pre><pre>Vi socialdemokrater anser att det är oerhört viktigt\r\natt på ett bra och effektivt sätt ta till vara all\r\nlänsstyrelsernas kunskap om varje vattendrag. Det\r\ngår inte att centralisera detta kunnande, och av den\r\nanledningen yrkar jag bifall till reservation nr 1.</pre><pre>Reservation nr 2 behandlar kräftfisket i enskilt och\r\nallmänt vatten. Majoriteten i utskottet går emot sin\r\negen regering i denna fråga.</pre><pre>Majoritetens förslag till riksdagen innebär att\r\nsvenska medborgare inte får fiska kräftor i Vänern,\r\nVättern, Mälaren, och Hjälmaren samt Storsjön i\r\nJämtland. Detta fiske skall i första hand reserveras\r\nför yrkesfisket.</pre><pre>Det är riktigt som påstås, att yrkesfisket med egna\r\nmedel har satt ut kräftor i dessa vatten, men det har\r\nockså skett med hjälp av skattemedel. Därför\r\nmenar vi att allmänheten också skall ha möjlighet\r\natt ägna sig åt det fritidsnöje som det är att fiska\r\nkräftor. Som tidigare redovisats blir det en\r\nredskapsbegränsning med sex burar per fiskande.\r\nDärutöver kan Fiskeriverket här, precis som när\r\ndet gäller andra fiskeslag, av fiskevårdsskäl\r\ntidsbegränsa kräftfisket i dessa sjöar. Jag yrkar\r\nbifall till vår reservation nr 2.</pre><pre>Den tredje och sista reservationen behandlar\r\nskyddszon runt fasta redskap. Regeringen föreslår\r\ni propositionen att en 100 meters frizon skall gälla\r\nrunt fasta redskap och vattenbruksanläggningar i\r\nfrifiskevatten och allmänt vatten.</pre><pre>Nu finns det många andra vatten i Sverige där det\r\nförekommer både fiske och\r\nvattenbruksanläggningar. Det borde därför vara\r\nytterligare en förenkling av fiskereglerna -- och det\r\när det som är propositionens syfte -- att införa en\r\nhundrametersregel för alla vattendrag i Sverige.\r\nJag yrkar bifall till reservation nr 3.</pre><pre>Herr talman! Sammanfattningsvis vill jag bara\r\nupprepa mina yrkanden om bifall till\r\nreservationerna 1, 2 och 3.</pre><pre>Anf. 205  MAX MONTALVO (nyd):</pre><pre>Herr talman! Ny demokrati anser att det är\r\nolämpligt att ha en generell regel i fråga om\r\nredskapsbegränsning med anledning av att Sveriges\r\nkust är så lång och har så skiftande karaktär.\r\nRegeringens förslag kan på en del platser ses som\r\nför snålt tilltaget, och på andra ställen kan\r\nfiskevårdande parter anse att det är för generöst\r\ntilltaget i förhållande till fiskbeståndet. Ny\r\ndemokrati anser att begränsningar bör anpassas till\r\nde lokala förhållandena.</pre><pre>För övrigt befarar vi att begränsningarna inte\r\nkommer att ge beräknad effekt, eftersom antalet\r\ntillåtna redskap gäller per fiskare. Tar man med sig\r\nhela familjen ut kan man fiska som förut.\r\nÖvervakningsresurserna är förmodligen inte heller\r\ntillräckliga.</pre><pre>Vår andra reservation handlar om vem som skall\r\nerhålla fiskelicens. I propositionen talas det om att\r\ntillgången på fisk skall vara avgörande för om en\r\nsökande skall erhålla fisklicens eller ej. Ny\r\ndemokrati anser att det är fel. Vi anser att\r\nkompetensen skall vara avgörande för om man får\r\nlicens eller ej. Vi delar regeringens underförstådda\r\noro för utfiskning men anser att upplysning om det\r\naktuella läget bör räcka, eftersom det är\r\nprofessionella människor som man har att göra\r\nmed.</pre><pre>Jag ber att få yrka bifall till reservation 4 och 6.</pre><pre>Anf. 206  CARL G NILSSON (m):</pre><pre>Herr talman! Detta förslag som vi i dag fattar beslut\r\nom i Sveriges riksdag kommer att förstärka svenskt\r\nyrkesfiske, och det kommer att stärka och förbättra\r\nfiskevården i våra svenska insjövatten.</pre><pre>Vi har haft och har en väldigt snårig och\r\nsvårbegriplig fiskelagstiftning i Sverige. Vi har\r\nolika länsstadgor i olika län. Vi har\r\nfiskeriförordningen och Fiskeriverkets\r\nförfattningssamling. Det har helt enkelt varit\r\nväldigt snårigt att få reda på vad som gäller i de\r\nolika länen.</pre><pre>Nu föreslår vi en välbehövlig förenkling av hela\r\nregelsystemet. En ny fiskelag kommer alltså att\r\nersätta lagen om rätt till fiske. Fiskeriverket\r\nkommer ensamt att bli normgivande och få i\r\nuppdrag att bl.a. bestämma hur fiske och fiskevård\r\ni övrigt skall skötas. Men i utskottet framhåller vi\r\nmycket noga att länsstyrelsens kompetens även\r\nfortsättningsvis måste tas till vara. Det är väldigt\r\nviktigt att påminna om det.</pre><pre>Jag tror att jag måste citera en rad ur utskottets\r\nbetänkande för Kaj Larsson. Det låter nämligen\r\ninte som om han har läst vad vi har skrivit. Det står\r\nnämligen: ''När det gäller länsstyrelsernas\r\ndelaktighet i fiskevården finner utskottet mycket\r\nangeläget att den kompetens som finns hos\r\nlänsfiskekonsulenterna utnyttjas och att den\r\nbibehålls på länsnivån.'' Vi fortsätter i liknande\r\nordalag längre fram i betänkandet. Detta är en så\r\npass stark skrivning att det i det här fallet är\r\nokunnigt att ifrågasätta majoritetens vilja att även\r\nfortsättningsvis ta till vara länsstyrelsernas\r\nkompetens.</pre><pre>Vi utför nu den beställning som riksdagen\r\nframställde för ungefär ett år sedan om den\r\nbegränsning av det s.k. husbehovsfisket som också\r\nKaj Larsson berörde i sin inledning.</pre><pre>Den begränsningen kommer alltså att ske i allmänt\r\nvatten, där fisket med s.k. mängdfångande redskap\r\ni dag är fritt. Det är viktigt att påpeka att\r\nbegränsningen inte sker för dem som fiskar med\r\nstöd av enskild fiskerätt. Syftet med begränsningen\r\nav mängdfångande redskap för icke licensierade\r\nfiskare är att vi vill värna om yrkesfisket.\r\nYrkesfisket skall förbehållas det yrkesmässiga\r\nfiskandet, men samtidigt skall husbehovs- och\r\nfritidsfiskare tillförsäkras möjlighet att fiska för den\r\negna familjens behov.</pre><pre>Det nu föreliggande förslaget, som Kaj Larsson\r\nmycket riktigt redogjorde för, är väldigt lämpligt\r\noch väl avvägt mellan yrkesfiske å ena sidan och det\r\nicke licensierade fisket å den andra sidan.</pre><pre>I betänkandet skriver vi också om hur vi tycker att\r\nreglerna för att erhålla yrkesfiskelicens skall\r\nutformas. Vi säger mycket tydligt och klart att de\r\nsom är beroende av fisket för sin försörjning skall\r\nkunna erhålla yrkesfiskelicens. De kommer alltså\r\ninte att drabbas av denna begränsning. Vi säger\r\nockså att den betydelse som detta har för\r\nförsörjningen inte innebär att yrkesfisket skall ge\r\nen stor avkastning i kronor räknat. Den kan även\r\npå andra sätt ha en stor betydelse för familjens\r\nförsörjning och för familjens möjligheter att bo\r\nkvar i den trakten där den nu bor. Detta kan ha stor\r\nbetydelse för att vi även i fortsättningen skall ha en\r\nbofast befolkning i våra skärgårdar.</pre><pre>Det har alltså inte varit någon entydig opinion för\r\noch emot det här lagförslaget och\r\nbegränsningsförslaget som vi nu lägger fram.\r\nYrkesfiskare, biologer och nu också Max Montalvo\r\ntycker att begränsningsförslaget är alldeles för\r\ngeneröst gentemot husbehovsfisket.</pre><pre>Sverre Palm tycker i sin reservation att det är\r\nalldeles för snålt tilltaget. Han vill ha en utökad\r\nmöjlighet. Det är möjligt att Sverre Palm i det här\r\nsammanhanget funderar mera på en annan typ av\r\nfiske än fiskfiske, nämligen röstfiske i sin egen\r\nhembygd.</pre><pre>På två punkter har utskottets majoritet justerat\r\nregeringens förslag. Den ena handlar om\r\nanvändandet av s.k. ålsax, som regeringen föreslår\r\nskall förbjudas. Vi föreslår att den skall få användas\r\näven i fortsättningen. Den andra handlar, som Kaj\r\nLarsson har nämnt, om hur kräftfisket i de stora\r\nsjöarna skall regleras. Vi vet att ett förnämligt\r\nkräftbestånd för närvarande håller på att byggas\r\nupp i Hjälmaren, och vi vet att det finns möjligheter\r\ntill ett bra kräftbestånd i Mälaren och också i de\r\nnorra delarna av Vättern.</pre><pre>Det har gjorts mycket stora satsningar och stora\r\nutsättningar, som huvudsakligen har bekostats av\r\nvattenägarna runt dessa sjöar, till en del också av\r\nyrkesfiskarna runt sjöarna. Det är viktigt att säga,\r\nsom Kaj Larsson också sade i sitt anförande, att en\r\ndel av utsättningarna har bekostats med allmänna\r\nmedel. Men det är viktigt att påpeka att motivet till\r\natt vi har använt allmänna medel för detta har varit\r\nav regionalpolitisk art. Anledningen har varit att vi\r\nfortfarande skall kunna ha ett aktivt yrkesfiske runt\r\ndessa sjöar. Hittills har det alltså i första hand gällt\r\nsjön Hjälmaren.</pre><pre>För min del tycker jag inte att det är rimligt att ens\r\nriskera att spoliera dessa utsättningar genom att\r\nsläppa den typ av fiske som vi av hävd vet är mycket\r\nattraktivt helt fritt. Om vi inte hade en särskild\r\nreglering för detta fiske skulle det bli så.</pre><pre>I de fem stora sjöarna är ju bl.a. allt\r\nhandredskapsfiske helt fritt. Det är inte alls särskilt\r\nsvårt att utnyttja det fria fisket med handredskap\r\nför att också fånga kräftor. Jag tror att det säger sig\r\nsjälvt att det skulle bli en orimlig situation om vi\r\ninte hade den här typen av reglering, i varje fall nu\r\noch under en relativt lång tid framöver när vi håller\r\npå att bygga upp de för framtiden värdefulla\r\nkräftbestånden i dessa sjöar.</pre><pre>Med detta, herr talman, vill jag yrka bifall till\r\nhemställan i betänkande JoU23 och avslag på\r\nsamtliga reservationer.</pre><pre>Anf. 207  KAJ LARSSON (s) replik:</pre><pre>Herr talman! Carl G Nilsson sade någonting om att\r\ndet var okunnigt av mig att ifrågasätta\r\nlänsstyrelsernas roll i fiskevården. Han citerade\r\nockså några rader ur utskottsbetänkandet. Men i\r\npropositionen på s. 41 står det: ''Länsstyrelserna\r\nges i fortsättningen inte någon befogenhet att\r\nmeddela föreskrifter för fiskevården.''</pre><pre>Från socialdemokratisk sida tog vi så allvarligt på\r\ndetta att vi tyckte att det var befogat med en\r\nändring. En ändring borde ske genom att det här\r\nges regeringen till känna.</pre><pre>Jag vill därför fråga Carl G Nilsson: Vad var det\r\nsom gjorde att man hoppade av? Från början var vi\r\nju överens om att vi skulle ge regeringen det här till\r\nkänna. Utan tvivel skulle ett tillkännagivande ha en\r\nbättre effekt än bara en lös skrivning i\r\nutskottsbetänkandet.</pre><pre>Hur kommer länsfiskeriexperterna att engageras\r\nmed den här skrivningen? Jag tror att de kommer\r\natt känna sig ganska meningslösa när de inte får lov\r\natt göra någonting utan att gå till Fiskeriverket.</pre><pre>När det gäller den andra frågan om kräftfiske anser\r\nvi att det också är viktigt för allmänheten. Eftersom\r\nman satsar 20 % av den totala summan av\r\nskattemedel borde man också ge allmänheten en\r\nmöjlighet till fiske. Jag tror inte på att allmänheten\r\nskulle förstöra hela kräftfisket i dessa sjöar.\r\nFiskeriverket har möjlighet att kontrollera\r\nfiskevården genom att sätta ut vissa tider och göra\r\ninskränkningar om det skulle bli för besvärligt.</pre><pre>Anf. 208  CARL G NILSSON (m) replik:</pre><pre>Herr talman! Kaj Larsson, det är nästan exakt\r\nsamma formuleringar i utskottets betänkande och i\r\ner reservation angående länsstyrelsernas roll. Det\r\när riktigt att det skiljer på ett tillkännagivande.\r\nBåda vi parter har tillrättavisat regeringen på den\r\npunkten. Vi har ändrat regeringens förslag,\r\neftersom vi tyckte att det skulle ge länsstyrelserna\r\nför liten roll. Jag tror mig veta och förstå -- det vet\r\nockså Kaj Larsson -- att majoriteten har en så pass\r\nstark skrivning i betänkandet om länsstyrelsernas\r\nfortsatta roll att den kommer att vara tillräcklig för\r\natt vi även i fortsättningen skall kunna behålla den\r\nkapaciteten. Vi skriver att kompetensen skall\r\nbibehållas även i fortsättningen.</pre><pre>Sedan till begränsningen av kräftfisket. Vi frågade\r\nFiskeriverkets expertis om hur de såg på\r\nmöjligheterna att släppa kräftfisket helt fritt i\r\nHjälmaren, som nu närmast är aktuell. Vi fick helt\r\nklart för oss att kräftfisket måste begränsas på\r\nnågot sätt ur beståndsvårdande synpunkt. I annat\r\nfall kommer vi inte att klara uppbyggnaden av\r\nbeståndet. Vi tycker att det är en ren åtgärd att\r\nredan från början skriva in och ge klara direktiv\r\nfrån riksdagens sida om hur vi ser på dem som skall\r\nhantera kräftfisket i fortsättningen. Yrkesfisket\r\nrunt Hjälmaren är en viktig del av verksamheten i\r\nbygden. Jag tror att det är bra, riktigt och viktigt att\r\nman får behålla den här verksamheten för sin\r\nframtida existens.</pre><pre>Anf. 209  KAJ LARSSON (s) replik:</pre><pre>Herr talman! Om Carl G Nilsson anser att\r\nlänsstyrelsernas roll och fiskevården är så viktig\r\nsom man har gett uttryck för här i dag, undrar jag\r\nvarför ni inte hängde med på texten att detta skall\r\nges regeringen till känna. Jag blev mycket orolig\r\nnär ministern och departementet skrev att\r\nlänsstyrelserna i fortsättningen inte skall ges någon\r\nbefogenhet att meddela föreskrifter om\r\nfiskevården. Vad kommer denna text att innebära?\r\nKommer den att ändra departementets och\r\nministerns inställning? Jag tvivlar på detta. Om\r\nriksdagen hade ställt sig bakom ett\r\ntillkännagivande tror jag däremot att det hade fått\r\nen bättre effekt. Varför ställer ni inte upp på det?</pre><pre>Anf. 210  CARL G NILSSON (m) replik:</pre><pre>Herr talman! Jag är övertygad, Kaj Larsson, om att\r\ndepartementet läser utskottets skrivning. Det är en\r\nmycket stark skrivning med precis samma syfte som\r\ndet som Kaj Larsson efterlyser. Jag utgår ifrån --\r\nsom vi brukar säga på utskottsspråk -- att texten\r\nkommer att ge den effekten.</pre><pre>Anf. 211  CHRISTER SKOOG (s):</pre><pre>Herr talman! Det största problemet för fisket i dag\r\när kanske inte det som diskuteras för närvarande\r\nom begränsning av användning av redskap för\r\nnågra husbehovsfiskare. Det största problemet\r\nframkommer enligt min mening i de\r\nsjukdomsrapporter om att laxen i allt större\r\nutsträckning drabbas av bakteriesjukdomen\r\nfurenkulos. Inte minst från mitt hemlän Blekinge\r\noch från den berömda Mörrumsån kommer\r\nlarmrapporter. Där ser man med oro på\r\nutvecklingen att fisken dör i ån. Sportfiskarna flyr\r\nån, eftersom det går ett rykte om att den här fisken\r\ninte är frisk. Man skall naturligtvis inte måla någon\r\nond på väggen här, men situationen är allvarlig.\r\nDessutom förekommer sjukdomen M74 som också\r\ndrabbar laxfisken, framför allt den framodlade\r\nyngeln. I Mörrum dör över 90 % av ynglen som\r\nframodlas. Det är oerhört allvarligt. Sådana\r\nlarmrapporter borde enligt min mening tas på\r\noerhört stort allvar. Nu görs det väl i och för sig.\r\nBåde Sven-Olof Petersson och jag som sitter i\r\nFiskeriverkets styrelse har begärt ett extra\r\nsammanträde för att ta fram och belysa och försöka\r\nfinna lösningar för att förhindra vidare spridning av\r\nsjukdomarna.</pre><pre>Fisket längs våra kuster har av tradition sedan länge\r\nvarit fritt och tillgängligt för den breda\r\nallmänheten. Inte minst i Blekinge har\r\nbefolkningen drygat ut sin många gånger låga\r\ninkomst genom att fiska litet till husbehov. Det är\r\nnästan frestande att fråga Carl G Nilsson och andra\r\nom de kan bedöma vilket behov de olika hushållen\r\nhar av fisk. Samtidigt är det svårt att ta ställning till\r\nde generella bestämmelserna. Förhållandena är så\r\nolika längs våra kuster. 180 meter garn i\r\nHanöbukten är inte mycket. Däremot är 180 meter\r\ni ett trångt sund mycket. Därför har vi\r\nsocialdemokrater från Blekinge plus Per-Olof\r\nHåkansson från Skåne skrivit en motion där vi\r\nanser att om man över huvud taget skall införa\r\nbegränsningar så skall begränsningarna vara av den\r\nart att man kan uppleva att de accepteras av\r\nbefolkningen så att det efterlevs. Jag utgår ifrån att\r\nvi inte kan bygga upp en kontrollorganisation av\r\nden storlek som kan kontrollera varenda fiskare\r\nlängs våra kuster. Ett sådant samhälle vill\r\nåtminstone jag absolut inte ha.</pre><pre>I vår motion har vi också tagit upp hur väsentligt\r\ndet är att de, för vilka fisket har betydelse, också i\r\nframtiden får en möjlighet att få en licens på det nya\r\nsätt som föreslås. Jag anser dock att utskottets\r\nskrivning i det här avseendet är mycket luddig, om\r\nuttrycket tillåts. Jag vill fråga Carl G Nilsson hur\r\nstor del av inkomsten som skall komma från fisket\r\nför att man skall få erhålla den nya licensen. Jag\r\ntror att denna fråga kommer att bli föremål för\r\nmånga diskussioner och tvister på länsstyrelserna\r\noch i Fiskeriverket. Det hade varit bättre om man\r\nmera klart hade angett detta eller gett\r\nlänsstyrelserna i uppdrag att sköta det här eftersom\r\nförhållandena är så olika på kuststräckorna.</pre><pre>Jag är dock glad, eftersom utskottet har gått på vår\r\nmotion som gäller fångsten av ål med ålsax.\r\nRegeringen vill avskaffa denna fiskemetod. Det är\r\nsedan tidigare förbjudet att fiska ål med ålljuster.\r\nJag återkommer till den frågan. Ålsax kommer att\r\nbli tillåten igen. Det tycker jag är bra. Ålsaxen har\r\nstor betydelse för dem som fiskar ål längs Blekinges\r\nkuster. Ålsaxen som fiskemetod är absolut inte mer\r\nplågsam för fisken än någon annan fiskemetod.</pre><pre>När man inför begränsningar och inskränkningar i\r\nfrioch rättigheter tycker jag att det borde finnas\r\nanledning att ha tidsgränser. Det kan finnas en liten\r\nmotivering som man kan skåda i fjärran.\r\nFisketillgången har nämligen minskat. Det är klart\r\natt även husbehovsfiskare och andra skall vara med\r\noch dra sitt strå till stacken. Man borde, som jag har\r\nföreslagit i motionen, göra en begränsning i tid och\r\nutvärdera. Det förslaget finns med i vår motion. Nu\r\nhar jag förstått att utskottet inte har velat ta hänsyn\r\ntill den här motionen. Jag har ingen anledning att\r\nyrka bifall till denna för att ytterligare belasta\r\nkammarens tid. Därför yrkar jag bifall till\r\nreservation nr 5 av Sverre Palm, som till viss del\r\ntillmötesgår de krav vi hade i motionen om 600\r\nmeter garn. Man kanske inte kan nå längre i\r\nnuvarande läge.</pre><pre>Vi socialdemokrater från Blekinge har också en\r\nmotion som vördsamt ber om att få fiskemetoden\r\nålljuster utvärderad. Vi vill ha en utvärdering av\r\nhur plågsam den kan vara för ålen. Utskottet vädjar\r\natt hörsamma denna blygsamma vädjan. Denna\r\nmotion har varit uppe i riksdagen under många år.\r\nDet började tidigt med Hans Wachtmeister och\r\nRalf Lindström. Vi andra har fullföljt denna fråga.\r\nVid omröstningar har fler och fler\r\nriksdagsledamöter förstått hur viktigt det här är.</pre><pre>Nu har vi dock ändrat innebörden och vill bara ha\r\nen utvärdering av fiskemetoden, men även detta\r\nförvägrades oss. Jag yrkar bifall till motion 403.</pre><pre>Jag har en fråga till Carl G Nilsson. Begränsningen\r\nav redskap gäller bara för fiske på allmänt vatten.\r\nVid fiske på enskilt vatten regleras inte\r\nfångstredskapen på detta sätt. Min fråga är: När\r\nåterkommer regeringen med förslag där man\r\nbegränsar även fisket på enskilt vatten?</pre><pre>Moderaterna gick till val på frågan om valfrihet. Jag\r\nskulle vilja fråga Carl G Nilsson: Vilken valfrihet\r\nhar den skärgårdsbo som fiskar litet för att kunna\r\nfå det kulturella utbyte som det innebär att fiska i\r\nskärgården? Han eller hon kan välja att inte fiska\r\neller att fiska med 180 meter garn, vilket enligt de\r\nsagesmän jag har i den blekingska skärgården är\r\nalldeles för litet.</pre><pre>Anf. 212  CARL G NILSSON (m) replik:</pre><pre>Herr talman! Om vi börjar med kategorin som inte\r\nfår yrkesfiskelicens, så frågade Christer Skoog hur\r\nstort deras husbehov är?</pre><pre>Egentligen har Kaj Larsson redan givit sin\r\npartikamrat det bästa svaret på den frågan,\r\nnämligen ungefär att de som inte med de\r\nbegränsningar som här föreslås och med det som då\r\nblir tillåtet kan tillförsäkra sig sin familjs husbehov\r\nbör ägna sig åt någonting annat.</pre><pre>Jag tycker att det är viktigt att också påminna om\r\natt de redskap som är tillåtna gäller per fiskande,\r\ninte per båt eller per familj. Det innebär att\r\nsamtliga familjemedlemmar som är tillräckligt\r\ngamla för att kunna sköta ett fiskeredskap kan\r\nanvända dessa mängder.</pre><pre>Christer Skoog frågar hur kontrollen skall gå till.\r\nJag tror för min del att den effektivaste kontrollen\r\nav att vi efterlever dessa regler sköter vi gentemot\r\nvarandra. Svenska folket har en viss förmåga att\r\ninte tillåta grannen att gå emot reglerna alltför\r\nmycket.</pre><pre>Hur stor del av inkomsten skall det gälla för att man\r\nskall erhålla yrkesfiskarlicens? Jag tror inte att\r\nriksdagen skall låsa fast sådana siffror. Här tror jag\r\nlänsstyrelserna har en viktig roll. Vi bör behålla den\r\nlokala förankringen och den kunskapen. Men\r\nutskottet skriver: utskottet betonar att väsentlig\r\nförsörjning inte behöver innebära ett högt belopp i\r\nkronor för personer i glesbygd med olika\r\nsysselsättningar. Även försörjningsbördan bör\r\nbeaktas.</pre><pre>Vid en hearing med utskottet frågade vi\r\nfiskeriverkets personal hur de såg på denna fråga.\r\nGeneraldirektör Ramner angav siffran 10 % av\r\ninkomsten. Den siffran får stå för honom, men det\r\när i varje fall ett svar på Christer Skoogs fråga.</pre><pre>Varför gäller inte begränsningen på enskilt vatten?\r\nHelt enkelt därför -- vilket står mycket tydligt i\r\ngällande riksdagsbeslut -- att den enskilde\r\nvattenägaren själv har ansvaret för fiskevården och\r\nbeståndsvården på sin egen fastighet.</pre><pre>Anf. 213  CHRISTER SKOOG (s) replik:</pre><pre>Herr talman! Svaret på den senaste frågan är\r\nganska belysande. Carl G Nilsson menar alltså i sin\r\nplädering att den som har köpt, fått ärva eller på\r\nannat sätt har enskilt vatten har större ansvar än\r\nden som fiskar på allmänt vatten. Jag tvivlar på det.\r\nJag tror inte att det finns någon som inte känner\r\nansvar för det vatten där han eller hon bedriver sitt\r\nfiske. Visst finns det en och annan som missbrukar\r\nsaker och ting i samhället, men det finns ingen\r\nanledning att göra begränsningar för några stycken\r\nbara för det.</pre><pre>När det gäller hushållens olika behov svarade Carl\r\nG Nilsson inte så som jag tyckte att han borde ha\r\nsvarat. Vad grundar man sig på när det gäller\r\nantalet meter garn? Finns det någon utredning eller\r\nutvärdering? Varför just 180 meter garn?</pre><pre>Den arbetslöse metallarbetaren i Blekinge behöver\r\nkanske ha två eller tre gånger så mycket garn för\r\natt kunna dryga ut den låga arbetslöshetsersättning\r\nhan får nu när den borgerliga majoriteten i\r\nriksdagen har sänkt den. Kanske det är en sådan\r\nvärdering man skall göra i stället. Det är absolut fel\r\ntid att över huvud taget begränsa för människor i\r\nnuvarande läge när de behöver\r\ninkomstförstärkning.</pre><pre>När det gäller hur stor del av inkomsten fisket skall\r\nvara för att man skall erhålla licens så har jag\r\nförstått Carl Nilsson så att det är 10 %.</pre><pre>Anf. 214  CARL G NILSSON (m) replik:</pre><pre>Herr talman! Nej, Christer Skoog, jag sade att\r\ngeneraldirektören besvarade den fråga vi ställde på\r\ndet sättet.</pre><pre>Christer Skoog har kanske ändå inte förstått vad\r\ndenna fråga handlar om.</pre><pre>Den person som Christer Skoog nu åberopar och\r\nsom behöver inkomstförstärkning och avser att\r\nfiska för avsalu, skall inte vara föremål för\r\nredskapsbegränsning. Han eller hon skall söka\r\nyrkesfiskelicens. Vi har sagt att om han är beroende\r\nav detta för sin försörjning, så skall han erhålla\r\nyrkesfiskarlicens. Begränsningen gäller\r\nhusbehovfisket, alltså det fiske man bedriver för att\r\nförse sig och sin familj med fisk för det egna\r\nhushållet.</pre><pre>Så några ord om dem som fiskar med stöd av\r\nenskild fiskerätt. Det hindrar naturligtvis inte att\r\ndet förekommer att fiskemyndigheten utfärdar\r\nbegränsningar också för enskilda vatten. Sådana\r\nbegränsningar är motiverade av beståndsvård i\r\nstörsta allmänhet. En fiskart kan vara hotad, t.ex.\r\nlaxbeståndet. Då genomförs begränsningar,\r\nfiskeförbud, kvoteringar som gäller alla typer av\r\nfiske. Men de bestämmelser vi nu talar om skall inte\r\ngälla den som fiskar med stöd av enskild fiskerätt.</pre><pre>Anf. 215  CHRISTER SKOOG (s) replik:</pre><pre>Herr talman! På frågan om hur detta skulle\r\nkontrolleras svarade Carl G Nilsson förut att vi\r\nskall ange varandra. Vi skall alltså ha ett samhälle\r\ndär vi anger grannen för att grannen fiskar för\r\nmycket eller liknande. Det samhället tror jag inte\r\nett dugg på. Sådana samhällen har man rivit ner på\r\nandra sidan Östersjön. Inte trodde jag Carl G\r\nNilsson skulle tillkalla sådana samhällssystem. Jag\r\ngör det i alla fall absolut inte.</pre><pre>Anf. 216  SVEN OLOF PETERSSON (c):</pre><pre>Herr talman! Svenskt fiske har stått mycket i fokus\r\noch varit uppe mycket i debatten under den senaste\r\ntiden. Då menar jag svenskt fiske alla kategorier\r\nfrån yrkesfiske till sportfiske.</pre><pre>Svenskt fiske kan i sig anses vara en liten näring.\r\nDet finns ett litet antal utövare om man ser till\r\nlandets befolkning. Det är ändå en näring som har\r\nutomordentligt stor betydelse inte minst för\r\nkuststräckor och skärgårdar där oftast annan\r\nmöjlighet för utkomst saknas.</pre><pre>Det är i många fall ofta en utmärkt komplettering\r\nsom deltidssyssla eller bisyssla till andra näringar i\r\ndessa sysselsättningssvaga områden.</pre><pre>Jag tycker att det är mycket positivt att svenskt\r\nfiske under den senaste tiden ganska mycket har\r\nlyfts upp och tagits till vara för att ses över. Jag\r\ntycker att jordbruksdepartementet under Karl Erik\r\nOlsson har lyft fram fisket på ett bra sätt i debatten.</pre><pre>Jag tittar just på den utredning som Per Wramner\r\nleder om fiskets framtid och\r\nutvecklingsmöjligheter. Det är ett bra exempel på\r\nden betydelse som man fäster vid fisket och dess\r\nframtidsmöjligheter.</pre><pre>Den nya fiskelag vi i dag debatterar, som ersätter\r\nen drygt 40 år gammal lagstiftning, är också ett\r\nexempel på att man är beredd att se över och\r\nmodernisera lagstiftningen.</pre><pre></pre><pre>Jag vill också peka på den skärgårdsutredning som\r\nvi ser fram emot tillsättandet av under den\r\nnärmaste tiden, vilken är ytterligare ett exempel\r\ndär fiske-, skärgårds- och kustfrågor lyfts fram. Att\r\nvi dessutom har tillskapat en speciell fiskeenhet i\r\nJordbruksdepartementet är något som är\r\nutomordentligt posivitivt och som faktiskt\r\nytterligare lyfter fram fisket och dess betydelse.</pre><pre>Det betänkande som vi i dag har att behandla har\r\nnågra huvuddrag som väl har kommit fram här\r\ntidigare i debatten. Jag vill dock säga att vi från\r\nCenterns sida anser att såväl propositionen som\r\nbetänkandet är balanserade och innehåller väl\r\navvägda förslag. En fråga som mycket har kommit\r\nupp är den om licensgivningen, dvs. vilka som skall\r\nerhålla licens i yrkesfisket. Det är viktigt att stryka\r\nunder, som tidigare här har sagts i kväll, att den som\r\nhar fisket som sin utkomst skall ha licens.</pre><pre>Beträffande detta med belopp, kronor och ören,\r\nkan ett litet belopp för många ha en utomordentligt\r\nstor betydelse, därför att det kan vara just den där\r\nlilla sista biten som gör att man klarar sin bärgning\r\noch får sin utkomst på den ort och i den trakt där\r\nman lever och verkar. Det är viktigt att ha en stor\r\nöppenhet i dessa frågor. Jag tycker att utskottets\r\nskrivningar pekar på att man ser problemet så som\r\ndet är och att man är beredd att se till att\r\nöppenheten blir stor och att det, för dem som fisket\r\nhar betydelse, också skall vara möjligt att få denna\r\nmöjlighet till licens.</pre><pre>När det gäller antalet redskap i de föreslagna\r\nredskapsbegränsningarna kan vi konstatera att en\r\nförbättring har skett vad gäller krokfisket från det\r\nförsta förslaget i departementsskrivelsen, där man\r\nsade att 100 krok, eller rättare uttryckt, 99 krok var\r\nvad man skulle få fiska med. Nu är antalet sex\r\ngånger så stort, dvs. 600 krok. Detta är ett mycket\r\nrimligare antal. Jag tycker att detta är en bra\r\nutveckling av propositionsskrivandet.</pre><pre>När det gäller länsstyrelsernas kompetens tycker\r\nockså jag att det är utomordentligt viktigt att den\r\ntas till vara. Jag vill påstå att länsstyrelsefolket -- de\r\nsom arbetar vid fiskeenheterna -- i många stycken\r\nbesitter en stor och mycket unik kompetens, skulle\r\njag vilja säga, i många avgörande fall. Det är viktigt\r\natt den tas till vara vad gäller frågor runt\r\nfiskevården, och för att man skall kunna ha den\r\nlokala och nära kopplingen mellan yrkesutövarna,\r\ndvs. de fiskande, oavsett om de är yrkesfiskare eller\r\nsportfiskare. Man har där en lokalkännedom som\r\ngör att man också är ett utmärkt organ att arbeta\r\nmed från Fiskeriverkets sida. Jag har full förtröstan\r\nför att Fiskeriverket kommer att ha denna\r\nkompetens till sitt förfogande när det gäller de\r\nsysslor som man har att utföra. Vi som har\r\nförmånen att få arbeta mot Fiskeriverket upplever\r\nju redan i dag att man sätter stort värde på\r\nfiskeenheterna vid länsstyrelserna. Jag förutsätter\r\natt man också i framtiden kommer att tillvarata den\r\nresursen.</pre><pre>Det är inte så ofta, herr talman, som man får\r\nmotioner bifallna. Jag känner i dag en stor glädje\r\ndå jag kan konstatera att den motion som jag själv\r\nhar lagt i anslutning till propositionen, som gäller\r\nbevarandet av ålsaxen som en tillåten fiskemetod,\r\nser ut att bifallas av kammaren. I alla fall tyder den\r\neniga skrivningen från jordbruksutskottet på detta.</pre><pre>Detta fiskeredskap är ett redskap som man sedan\r\nlång tid tillbaka använder speciellt i kusttrakterna i\r\nsydöstra Sverige. Redskapet har funnits under lång\r\ntid, men fick ett uppsving efter det att det, som vi\r\ndärnere brukar kalla för ålajärn, blev förbjudet för\r\nett antal år sedan. Det är viktigt att framhålla att\r\nutskottet här har visat en lyhördhet och öppenhet i\r\ndenna fråga, och att man också kan se att det finns\r\nlokala variationer av fisket och olika traditioner\r\nsom är betydelsefulla och värda att bibehålla. Det\r\när också viktigt att konstatera att detta är en\r\neffektiv metod för att fiska ål, en metod som på\r\nintet sätt kan anses utgöra någon större fara för\r\nfisken än om den skulle fiskas med annat\r\ntraditionellt redskap, dvs. att den inte alls riskerar\r\natt bli skadad med detta redskap. Det är en effektiv\r\nmetod för att på ett snabbt och bra sätt få upp fisken\r\ntill ytan, så att den där sedan också kan avlivas.</pre><pre>När det gäller de olika problem som fisket brottas\r\nmed i dag, kan vi konstatera att det är\r\ntorskfiskestopp i Östersjön. Detta drabbar\r\nyrkesfisket mycket hårt för närvarande. Det finns\r\nockså olika sjukdomar. Sjukdomen M 74 har slagit\r\nmycket hårt under den senaste tiden. Den har\r\nframför allt drabbat laxfiskarna. Detta innebär\r\nstora bekymmer, och här krävs olika insatser för att\r\nkomma till rätta med problemen. Jag förutsätter att\r\ndet skall gå att få fram någon form av\r\naktionsprogram eller ytterligare planer för att\r\npåskynda arbetet med att utreda problemen runt\r\ndessa sjukdomar, och att det, om det skulle\r\nerfordras, skall finnas möjligheter att också ta fram\r\nytterligare medel för detta. Detta är viktigt både för\r\natt kunna vårda fiskebeståndet och för att i\r\nframtiden se till att det finns någon fisk att ta upp\r\nför yrkesfiskare, heltidsfiskare, deltidsfiskare,\r\nbinäringsfiskare, husbehovsfiskare eller\r\nfritidsfiskare. Här har vi alla ett ansvar att driva på\r\ni denna fråga.</pre><pre>Det är också viktigt att fortsätta att bedriva en\r\npolitik på miljösidan som kan komma till rätta med\r\nde föroreningar som finns i våra vatten och som på\r\nmånga sätt under de gångna åren har lett till\r\nfluktuationer i fiskbestånden runt om. Dessa\r\nproblem är ju oftast inte av enbart nationell art,\r\nutan de är gränsöverskridande. Det är därför\r\nviktigt att arbetet fortsätter, inte minst i trakterna\r\nomkring Östersjön, för att minska\r\nutsläppsmängderna och se till att vattnet hålls\r\nfriskt, så att vi också i framtiden kan hålla en god\r\nfiskstam som tål att beskattas.</pre><pre>Det måste inför framtiden ligga i allas intresse att\r\nhushålla med fiskbeståndet på ett klokt sätt, så att\r\nvi genom en avvägd vård och beskattning får ett\r\nfiskbestånd både nu och i framtiden, som kan\r\nanvändas som en gemensam resurs för landet, för\r\nlandets invånare och för landets ekonomi.</pre><pre>Christer Skoogs motion, Jo403, om utvärdering av\r\nålljustring som fiskemetod, är intressant och tål att\r\nse vidare på. Motionen har kanske på sitt sätt en\r\nnågot lokal koppling i och med att det var just i\r\nBlekingefiskevattnen -- jag vill minnas att det var\r\nfrån Torhamns udde till Gö udde -- man senast hade\r\ntillstånd att använda denna fiskemetod och där den\r\nsenast också kom till användning. Denna motion är\r\nintressant och tål att vidare beaktas.</pre><pre>I övrigt, herr talman, vill jag yrka bifall till den\r\nhemställan i det betänkande som ett mer eller\r\nmindre enigt jordbruksutskott har lagt fram.\r\nFramför allt tycker jag att det är positivt att\r\nmotionen om ålsaxen som en godkänd fiskemetod\r\natt användas även i framtiden har tillstyrkts.</pre><pre>Anf. 217  SVERRE PALM (s):</pre><pre>Herr talman! Havet och de stora sjöarna med sina\r\nfjordar och vikar är en naturresurs och inte bara en\r\nplats för bad och segling. De grunda vikarna och\r\nkustvattnen utgör lek- och uppväxtområden för ett\r\nstort antal arter med hög biologisk produktion med\r\nbetydelse för fiskbestånden.</pre><pre>Vi står i dag i begrepp att dela upp denna resurs\r\nmellan yrkesfisket och fritids- och husbehovsfisket.\r\nKustbefolkningen från såväl Västkusten som från\r\nandra kustavsnitt har reagerat våldsamt mot de nya\r\nreglerna. De upplever att redskapsbegränsningen\r\när för långtgående och att hänsyn inte i tillräckligt\r\nhög grad tas till vedertagen tradition.</pre><pre>Norrbottens skärgårdsfiskare och Blekinge kust-\r\noch fiskförening har uppvaktat utskottet, och\r\nkraven är lindringar i reglerna.</pre><pre>Regeringsförslaget har föranlett ett antal motioner\r\nmed förslag på hur redskapsbegränsningen bör\r\nutformas. I motioner från enskilda ledamöter inom\r\nModeraterna, Folkpartiet, kds och\r\nSocialdemokraterna begärs att man ökar längden\r\npå garn från 180 meter till mellan 270 och 600\r\nmeter. Ny demokrati föreslår att redskapen\r\nanpassas till lokala förhållanden efter olika delar av\r\nkuststräckorna.</pre><pre>I en motion av Sten Östlund och mig begär vi att\r\ntillåten längd nät skall bestämmas till 360 meter och\r\natt antalet kräftburar och/eller krabbtinor ökas från\r\n6 till 14. Det blir samma antal som gäller\r\nhummertinor. Vi begär också att det antal som får\r\nanvändas samtidigt begränsas till högst 6 andra\r\nburar och nät eller garn. Linor och ryssjor utgår ur\r\nbestämmelserna.</pre><pre>Det är således på tre områden som vårt förslag\r\navviker från utskottsmajoritetens. Det gäller\r\nframför allt nät. Nät är för oss på Västkusten\r\nskäddgarn, säger vi. Skäddgarn har en maskstorlek\r\npå 70 millimeter och är avsedda för att fiska\r\nplattfisk, sandskädda och rödspotta med. Jag\r\npåstår att detta fiske inte är till förfång för\r\nyrkesfisket. Detta framgår av en lista som jag har\r\nhär. Där anges fisket värdemässigt. Denna lista\r\ntoppas av torsk, sill och strömming. Det är en\r\nuppräkning på tolv arter. Rödspotta och\r\nsandskädda är inte med bland dem. Därför hävdar\r\njag att det inte är till förfång för yrkesfisket om man\r\nutökar garnfisket till 360 meter.</pre><pre>Antalet kräftburar skall begränsas till sex.\r\nKräftfisket på Västkusten bedrivs till 80 % i de fyra\r\nnordligaste kommunerna. Det är ca 100 fiskare som\r\nbedriver detta fiske. Kräftburar sätts på ett djup på\r\növer 30 meter. Att få ned sex kräftburar är nästan\r\nomöjligt om man inte hänger på en massa tyngder.\r\nNormalt har man 25, 30 eller 40 burar på en lina för\r\natt kunna fiska på detta sätt.</pre><pre>Det finns också begränsningar i fråga om storlek på\r\nde kräftor som man får ta upp. Där är kräftfiske\r\nmed bur skonsamt. Man sätter tillbaka kräftorna på\r\nden plats där de är fiskade.</pre><pre>Däremot när det gäller trålfiske efter kräfta är\r\ntotalfångsten i Kattegatt och Skagerrak drygt\r\n10 000 ton varav 4 200 ton landas. Resten dumpas\r\nnär man har kört ett långt tråldrag, och man kanske\r\när i helt andra bottnar när man dumpar det som är\r\nför smått. Mycket av det är då redan dött. Också\r\ni detta sammanhang har jag visat att det är fel att\r\nbegränsa kräftfiske med bur.</pre><pre>Vi har också föreslagit att man skulle få ha fler tinor\r\natt fiska krabba med. Man skriver: Havet är fullt av\r\nkrabba.</pre><pre>Jag vill därför fråga Carl G Nilsson: Vilka skäl är\r\ndet som styr att man skall begränsa fisket av de\r\nfiskarter som jag har visat att det är skonsamt att\r\nfiska med de metoder som vi använder på\r\nVästkusten?</pre><pre>Avslutningsvis vill jag försäkra Carl G Nilsson att\r\ndet för mig inte handlar om röstfiske.\r\nEngagemanget går längre tillbaka. Det går tillbaka\r\ntill det remisskrivande som åtta av Bohusläns\r\nkustkommuner har utarbetat samfällt. Jag har varit\r\nmed och behandlat detta i vår landsbygdsnämnd.\r\nDär har jag reserverat mig till förmån för ett förslag\r\nsom gick något längre än det som jag har yrkat på.</pre><pre>Herr talman! Jag yrkar bifall till reservation 5.</pre><pre>I detta anförande instämde Inga-Britt Johansson\r\n(s).</pre><pre>Anf. 218  CARL OLOV PERSSON (kds):</pre><pre>Herr talman! Jag vill börja med att yrka bifall till\r\nutskottets hemställan.</pre><pre>Detta är en oerhört viktig fråga för det svenska\r\nfisket. Det finns många som sysslar med fiske och\r\nsom är intresserade av vad vi kommer att besluta.\r\nDärför är jag glad att jag kan säga att detta är en\r\nbra proposition. Vi måste värna om\r\nskärgårdsbefolkningen. Då gäller det att värna om\r\nyrkesfiskarnas och fiskindustrins möjligheter att\r\növerleva för att få en levande skärgård. Det gäller\r\nockså att värna om övrig kustbefolkning som har\r\nhusbehovet som en viktig del.</pre><pre>Jag tycker att den lag som nu kommer att stiftas\r\ninnebär en bra avvägning mellan olika intressen.\r\nJag upplever därför att Sverre Palms försök till\r\npopulism inte är särskilt klädsam.</pre><pre>För den som liksom Sverre Palm och Christer\r\nSkoog hävdar att det antal redskap som\r\nhusbehovsfiskarna skall få använda inte räcker,\r\nskyddar egentligen inte husbehovsfiskarna. Jag tror\r\natt man kan säga att alla om fem år kommer att vara\r\nmycket tacksamma för att vi fattade detta beslut i\r\ndag.</pre><pre>Det råder en missuppfattning här som jag skulle\r\nvilja korrigera. Kaj Larsson och Christer Skoog var\r\ninne på det. Christer Skoog frågade hur stor\r\ninkomsten skall vara, och Kaj Larsson sade att man\r\nskall ställa krav på redovisning av inkomsterna.</pre><pre>Det är faktiskt på det sättet att vi i utskottet går\r\nifrån propositionens text litet grand i detta\r\nsammanhang. Nu står det som svar på den\r\nsocialdemokratiska motionen Jo99 och som\r\nhandlar om ungdomarnas möjligheter att komma in\r\nsom fiskare:</pre><pre>Över huvud kan det förutsättas när frågan om licens\r\nprövas första gången att sökanden inte kan\r\ndokumentera några inkomster av fiske. I sådana\r\nfall får en bedömning av den framtida inkomsten\r\ngöras på grundval av de uppgifter som sökanden\r\nlämnar om sitt planerade fiske och sina\r\nförhållanden i övrigt.</pre><pre>Detta kan vara ett sätt att komma över att man\r\nkanske inte har redovisat också inkomster. Jag vet\r\ninte hur långt detta sträcker sig. Men det ger\r\nmöjlighet att få en licens och i fortsättningen\r\nredovisa inkomster från fisket för den som vill ha\r\nfisket som en binäring.</pre><pre>Anf. 219  CLAUS ZAAR (nyd):</pre><pre>Herr talman! Max Montalvo har tidigare i kväll\r\ntalat om redskapsbegränsningen. Jag instämmer i\r\ndet resonemanget. Jag tycker att detta reglerande\r\när alldeles onödigt att utföra på det sätt som\r\nföreslås i propositionen.</pre><pre>Det är inte på det sätt som Carl G Nilsson har\r\nuppfattat oss, nämligen att vi vill ha ytterligare\r\nregleringar, utan det är fråga om att det skall vara\r\nanpassat till lokala förhållanden, så att det\r\naccepteras av medborgarna utefter de olika\r\nkuststräckorna. Då är det bättre att det kommer\r\nned på en lokalare nivå än att vi bestämmer det i\r\ndenna församling. Det är alltså viktigt att sådana\r\nförändringar accepteras och uppfattas som sunt\r\nförnuft.</pre><pre>I det sammanhanget verkar Christer Skoog ha i\r\nstort sett samma uppfattning som vi. Ny demokratis\r\nförslag borde därför passa honom. Men Christer\r\nSkoog yrkar inte ens bifall till sin egen motion.\r\nPåminner den alltför mycket om Ny demokratis\r\nförslag? Det handlar ju här om valfrihet. Men när\r\ndet verkligen gäller verkar det vara svårt att\r\ngenomföra en sådan.</pre><pre>Herr talman! Så några ord om yrkesfiskelicensen. I\r\npropositionen sägs det att den skall vara beroende\r\nav fisketillgången. Det tycker vi i Ny demokrati är\r\noroande. Kompetensen och yrkesskickligheten\r\nborde finnas med i bilden när det gäller att avgöra\r\nom en person är lämplig. Samhället kan ju\r\nförorsakas svåra skador om en person uppträder\r\nolämpligt.</pre><pre>Alla minns vi nog bilderna på den fiskebåt som\r\nhade lastat 200 000 kilo sill. Vattenlinjen gick\r\nalldeles vid relingen. Båten stoppades i Sydsverige\r\ni sista stund. Men risken för en stor olycka var\r\nuppenbar. Det är viktigt att vi för ett resonemang\r\nom ansvaret. Det är inte bara tillgången på fisk som\r\nskall vara avgörande för licensen. Det måste också\r\ngöras en avvägning mellan kravet på en viss\r\nkompetens och yrkesskickligheten.</pre><pre>Christer Skoog känner liksom de flesta av oss andra\r\noro för de fisksjukdomar som breder ut sig. Detta\r\när ett bekymmer. Ett bekymmer har också det\r\ninternationella beteendet varit när det gäller\r\nÖstersjön. Från vissa länders sida har man ju inte\r\nbrytt sig om att ta hand om fångsten om näten inte\r\nkunnat hittas. I det avseendet har man dock försökt\r\natt skärpa sig. Är det månne sådant här som gör att\r\nsjukdomar uppstår? Inte vet jag. Det gläder mig\r\ndock att Christer Skoog lovar att genom\r\nFiskeriverkets styrelse snabbt verka för att frågan\r\nutreds.</pre><pre>Herr talman! Jag har också studerat sjukdomarna\r\nhos sötvattenkräftan och funderat över vilka\r\nåtgärder som behöver vidtas. Det bör alltså betonas\r\natt kräftpesten på sikt är ett sådant gissel för\r\nsötvattenkräftan att man kanske måste få fram\r\nandra föreskrifter än de som det talas om i\r\npropositionen. Jag har tidigare nämnt att man kan\r\nanvända annat än mört till bete, eftersom mörten\r\nkan komma från smittade vatten. Det är ett tips\r\nsom jag tycker att man borde ta fasta på framöver.\r\nSötvattenpesten sprids ju både genom\r\nfångstredskapen -- t.ex. burarna -- och genom\r\nbetet.</pre><pre>Till sist litet reklam för fiskeutbildningen i\r\nSimrishamn. Vi bör alltså när det gäller\r\nkompetensen, som jag tidigare nämnde, ta hänsyn\r\ntill att det finns en bra utbildning. Denna borde\r\nbemötas mera positivt i en sådan här utredning. När\r\nman talar om yrkesfiskelicensen nämns ingenting\r\nom utbildningen. Men jag tycker att det är viktigt\r\natt komma ihåg att vi har en resurs här som t.ex. är\r\nav hög teknisk kvalitet och som skall användas.</pre><pre>Jag hoppas att tidigare talare som berört frågor om\r\nfångstmetoder och särintressen tänker sig för i det\r\navseendet. Fisket är ju både för kustbefolkningen\r\noch för yrkesfiskarna en enormt viktig verksamhet.\r\nEn mängd människor sysslar med dessa saker och\r\nföljer frågan.</pre><pre>Anf. 220  CHRISTER SKOOG (s) replik:</pre><pre>Herr talman! Jag vill bara helt kort säga till Claus\r\nZaar att anledningen till att jag inte yrkade bifall till\r\nden utmärkta socialdemokratiska motionen var att\r\njag försökte vara litet mer resultatinriktad. Jag tror\r\nnämligen att vi, om vi kan samlas kring det förslag\r\nsom är näst bäst i det här avseendet, nämligen\r\nreservation 5 av Sverre Palm, kan få en större del\r\nav kammarens ledamöter att rösta på detta förslag.\r\nDet är den enkla anledningen, och även den enda.</pre><pre>Om jag hade varit ute efter att fiska röster skulle\r\njag kanske fullt ut ha yrkat bifall till den\r\nsocialdemokratiska motionen.</pre><pre>Jag har lovat att verka för att man skall komma åt\r\norsakerna till fisksjukdomarna. Jag tror att hela\r\nFiskeriverkets styrelse och ledning har samma\r\nambition. Sven-Olof Petersson och jag -- båda sitter\r\nvi med i verkets styrelse -- har nämligen begärt ett\r\nextra sammanträde. Kanske kan vi snabbare -- det\r\när ju nu som frågan är aktuell -- få fram fler\r\nutredningar och uppgifter. Kanske kan vi också få\r\nytterligare medel, inte minst från regeringen, för\r\nytterligare forskning för att komma åt sjukdomen\r\nM 74.</pre><pre>Claus Zaar har kanske ett visst inflytande -- i varje\r\nfall har han mycket större inflytande än jag -- när\r\ndet gäller detta med medel från regeringen.</pre><pre>Anf. 221  CLAUS ZAAR (nyd) replik:</pre><pre>Herr talman! Om man tittar på innehållet i den\r\npolitik som gäller regleringen av redskapen, finner\r\nman att det förslag som vi har avlämnat ligger så\r\nnära Christer Skoogs motion som det över huvud\r\ntaget är möjligt. Vårt förslag borde alltså ha passat,\r\nför därmed får den kustnära befolkningen ett\r\ninflytande på utformningen.</pre><pre>Vi är litet för långt från verkligheten. Vi i denna\r\nkammare håller ju på med detaljstyrning. Det\r\noroar mig om vi skall peta med sådana här detaljer.\r\nVi bör kunna ha litet generellare åsikter och låta\r\nden lokala myndigheten sköta utformningen,\r\nberoende på hur det ser ut lokalt.</pre><pre>Sedan kan jag nog säga att varken jag eller Christer\r\nSkoog har några stora mängder pengar.</pre><pre>Anf. 222  CHRISTER SKOOG (s) replik:</pre><pre>Herr talman! Nej, Claus Zaar, jag har inte några\r\npengar.</pre><pre>Men Claus Zaar och Ny demokrati borde nog vid\r\nsin uppgörelse med regeringen ha tänkt också på\r\ndetta stora och viktiga område och inte bara på\r\nröstfisket.</pre><pre>Anf. 223  CLAUS ZAAR (nyd) replik:</pre><pre>Herr talman! Jag hoppas att Christer Skoog är\r\nmedveten om landets ekonomiska situation. Vi\r\nskall inte diskutera den saken nu. Men att här i\r\nkväll begära att vi skall låna mer pengar till olika\r\nverksamheter är litet väl magstarkt.</pre><pre>Anf. 224  LISBET CALNER (s):</pre><pre>Herr talman! Jag tar till orda med anledning av att\r\njag inte håller med jordbruksutskottet när man i\r\nbetänkandet skriver att utskottet anser det\r\n''tillfredsställande att regeringen nu föreslår\r\nredskapsbegränsningar för husbehovsfisket och\r\nfritidsfisket''.</pre><pre>Jag har förståelse för att vissa begränsningar kan\r\nbehöva införas. Men jag anser att utskottets\r\nuppfattning om begränsningarna går för långt. Min\r\nuppfattning grundar sig på alla de brev,\r\ntelefonsamtal, tidningsartiklar, insändare och\r\npersonliga samtal som jag har fått av och haft med\r\nkustbefolkningen i västra Sverige.</pre><pre>Ett antal kommuner i Bohuslän har yttrat sig över\r\nutredningen Enklare fiskebestämmelser och ansett\r\natt en begränsning till högst 20 tinor, 20 burar och\r\n360 meter garn borde vara till fyllest. Jag har skrivit\r\nen motion tillsammans med tre andra västkustbor\r\noch föreslagit detta.</pre><pre>Utskottet har avstyrkt motionen. Man anser att det\r\när tillräckligt med ett mindre antal redskap för att\r\ntillgodose det egna hushållet med fisk.</pre><pre>När jag berättar detta för kustbefolkningen där\r\nhemma säger de: Ja, det är som vanligt där uppe i\r\nStockholm. Där har man ingen större förståelse för\r\neller kunskap om vårt sätt att leva. Det har Carl G\r\nNilsson och Carl Olov Persson gett oss bevis för i\r\ndag, med sina insinuationer om röstfiske och\r\npopulism.</pre><pre>Vid de dansk-norska provinsernas avträdande till\r\nsvenska kronan genom freden i Roskilde 1658\r\ntillförsäkrades genom fredsfördraget invånarna att\r\n''bliwa vid deras vanliga rätt, lag och gamla\r\nprivilegier och friheter oturberade och\r\nobehindrade, såvida de icke löpa eller strida contra\r\nleges fundamentales af Sweriges chrono''. Detta\r\nkunde man läsa i fredsavtalet.</pre><pre>Kustbefolkningens urgamla rätt att ta fångst ur\r\nhavet har haft stor betydelse för utvecklingen av\r\nvåra kustsamhällen. De begränsningar av\r\nmöjligheterna att utöva det för Västkusten\r\ntraditionella husbehovsfisket som regeringen och\r\nnu även jordbruksutskottet föreslår har upprört\r\nmånga sinnen.</pre><pre>Det finns, som jag sade tidigare, viss förståelse för\r\natt en del begränsningar behöver införas för att\r\nskydda yrkesfisket, för att det skall kunna bli av\r\nnågorlunda format. Men de begränsningarna måste\r\nändå stå i samklang med kustbefolkningens\r\nurgamla rätt till ett fritt fiske, tycker vi. Det är ett\r\nfiske som både socialt och kulturellt har varit en av\r\nförutsättningarna för många generationers sätt att\r\nleva. Eller uttryckt som några styrsöbor skrev till\r\noss på bohusbänken: Husbehovsfisket är en\r\nnaturlig del av våra liv och en av anledningarna till\r\natt vi bor kvar här.</pre><pre>Herr talman! Jag tycker att det är riktigt att tala om\r\nför kammaren vad befolkningen hemma i Bohuslän\r\ntycker och tänker i dessa frågor.</pre><pre>Det finns dock en reservation som någorlunda\r\nnärmar sig den uppfattning som jag har i de här\r\nfrågorna. Det är Sverre Palms reservation, nr 5.\r\nDen kommer jag att rösta på vid morgondagens\r\nvotering.</pre><pre>Herr talman! Jag yrkar bifall till reservation nr 5 till\r\njordbruksutskottets betänkande.</pre><pre>I detta anförande instämde Karl-Erik Svartberg (s).</pre><pre>Anf. 225  CARL OLOV PERSSON (kds):</pre><pre>Herr talman! Jag vill bara påpeka en sak för Lisbet\r\nCalner. Vid fredsslutet den gången kanske Sveriges\r\nbefolkning bestod av 600 000 människor. Europas\r\nbefolkning var inte stor. Man hade färdmässigt\r\nlångt mellan Tysklands och Sveriges kuster.</pre><pre>Det har alltså skett en enorm\r\nbefolkningsutveckling. Fisketrycket har ökat. Nu\r\nmåste man reglera detta på ett annat sätt än man\r\ngjorde på den gamla tiden.</pre><pre>Anf. 226  LISBET CALNER (s):</pre><pre>Herr talman! Jag får tacka för historielektionen,\r\nmen jag tror ingalunda att ett antal meter i nät och\r\nnågra burar skulle ha någon avgörande betydelse\r\nför fisken i havet. Det fria fisket i havet är\r\nfortfarande socialt och kulturellt betingat.</pre><pre>Vi har viss förståelse för att en del begränsningar\r\nbehövs. Men vi från Bohuslän, och även en\r\nhallänning som var med på vår motion, anser att\r\nbegränsningarna går för långt.</pre><pre>Herr talman! Jag försäkrar att vi avser att\r\nåterkomma under den allmänna motionstiden med\r\nvåra krav.</pre><pre>Överläggningen var härmed avslutad.</pre><pre>(Beslut skulle fattas den 8 juni.)</pre><pre>26 §  Uppskov med behandlingen av vissa\r\närenden</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU18 Uppskov med behandlingen av vissa\r\närenden.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>27 §  Uppskov med behandlingen av vissa\r\närenden</pre><pre>Föredrogs</pre><pre>bostadsutskottets betänkande</pre><pre>1992/93:BoU25 Uppskov med behandlingen av\r\nvissa ärenden.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 8 juni.)</pre><pre>28 §  Bordläggning</pre><pre>Anmäldes och bordlades</pre><pre>Finansutskottets betänkande</pre><pre>1992/93:FiU30 Den ekonomiska politiken och\r\nslutlig budgetreglering för budgetåret 1993/94</pre><pre>Skatteutskottets betänkande</pre><pre>1992/93:SkU27 Indrivningslag</pre><pre>29 §  Kammaren åtskildes kl. 22.35.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 41 (delvis),</pre><pre>av tredje vice talmannen därefter t.o.m. 10 § anf.\r\n99 (delvis),</pre><pre>av förste vice talmannen därefter t.o.m. beslutet\r\nom uppskjuten votering kl. 17.17,</pre><pre>av tredje vice talmannen därefter t.o.m.\r\najourneringen kl. 17.54,</pre><pre>av andre vice talmannen därefter t.o.m. 23 § anf.\r\n195 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}