{"dokumentstatus":{"dokument":{"hangar_id":"2349257","dok_id":"GI09113","rm":"1994/95","beteckning":"113","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"113","slutnummer":"0","datum":"1995-06-01 00:00:00","systemdatum":"2005-10-27 13:43:24","publicerad":"1995-06-01 00:00:00","titel":"Riksdagens snabbprotokoll 1994/95:113 Torsdagen den 1 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{0AB10158-4364-4846-BA64-62787C4E244F}","dokument_url_text":"http://data.riksdagen.se/dokument/GI09113/text","dokument_url_html":"http://data.riksdagen.se/dokument/GI09113","dokumentstatus_url_xml":"http://data.riksdagen.se/dokumentstatus/GI09113","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:113</div>\r\n<div class=\"sidhuvud_datum\">Torsdagen den 1 juni</div>\r\n<div class=\"sidhuvud_klockslag\">Kl. 12.00 17.59</div>\r\n<hr class=\"sidhuvud_linje\">\r\n<pre>19.00 - 22.58</pre><pre>Det justerade protokollet beräknas utkomma om 3 veckor</pre><pre>--------------------------------------------------------------------------</pre><pre>1 §  Avsägelser</pre><pre>Förste vice talmannen meddelade att följande\r\navsägelser avseende uppdrag i styrelsen för stiftelsen\r\nRiksbankens Jubileumsfond inkommit:</pre><pre>utrikesminister Lena Hjelm-Wallén (s) hade\r\navsagt sig uppdraget att vara ledamot i styrelsen\r\nf.d. riksdagsledamoten Christer Lindblom och\r\nprofessor Per Björntorp hade avsagt sig uppdragen att\r\nvara suppleanter i styrelsen</pre><pre>Kammaren biföll dessa avsägelser.</pre><pre>2 §  Val till styrelsen för stiftelsen Riksbankens\r\nJubileumsfond</pre><pre>Företogs val av sex ledamöter och fem personliga\r\nsuppleanter i styrelsen för stiftelsen Riksbankens\r\nJubileumsfond.</pre><pre>Enligt ett till kammaren från valberedningen\r\ninkommet protokollsutdrag hade valberedningen\r\nberett de på föredragningslistan upptagna valen av sex\r\nledamöter i styrelsen för stiftelsen Riksbankens\r\nJubileumsfond och personliga suppleanter för fem av\r\ndem. Valberedningen hade därvid enhälligt beslutat\r\nom en gemensam lista av innehåll som framgick av en\r\ni kammaren utdelad promemoria.\r\nDen gemensamma listan upplästes av talmannen\r\noch godkändes av kammaren, varvid befanns att\r\nföljande personer, vilkas namn i här angiven ordning\r\nupptagits på listan, valts, från tiden för valet till dess\r\nnytt val skulle förrättas under sjätte året därefter, till</pre><pre>ledamöter               personliga suppleanter</pre><pre>Jan Björkman (s)                Sonia Karlsson (s)\r\nriksdagsledamot         riksdagsledamot</pre><pre>Mona Berglund\r\nNilsson (s)             Lena Sandlin (s)\r\nriksdagsledamot         riksdagsledamot</pre><pre>Per Unckel (m)          Gun Hellsvik (m)\r\nriksdagsledamot         riksdagsledamot</pre><pre>Boel Berner             Henning Johansson\r\nprofessor               professor</pre><pre>Gunnel Gustafsson       Per Henrik Lindblom\r\nprofessor               professor</pre><pre>Jan Belfrage\r\nfinansdirektör</pre><pre>3 §  Utökning av antalet suppleanter i\r\nnäringsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i näringsutskottet skulle utökas från 23 till\r\n24.</pre><pre>Kammaren medgav denna utökning.</pre><pre>4 §  Val av suppleant i näringsutskottet</pre><pre>Företogs val av en suppleant i näringsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i näringsutskottet\r\nCarina Hägg (s)</pre><pre>5 §  Meddelande om kompletteringsval till\r\nstyrelsen för stiftelsen Riksbankens Jubileumsfond</pre><pre>\r\nFörste vice talmannen meddelade att på grund av\r\nuppkomna vakanser i styrelsen för stiftelsen\r\nRiksbankens Jubileumsfond hade Socialdemokratiska\r\nriksdagsgruppen som ledamot anmält Björn Kaaling\r\noch Folkpartiet liberalernas riksdagsgrupp som\r\nsuppleant anmält Anne Wibble.\r\nFörste vice talmannen meddelade vidare att som\r\nsuppleanter i nämnda styrelse föreslogs, efter\r\nföreskrivet samråd, professor Bengt Ankarloo och\r\nprofessor Gunnar Törnqvist.</pre><pre>Talmannen förklarade valda, under tiden från\r\nvalet till dess nytt val skulle förrättas under år 1998,\r\ntill</pre><pre>ledamöter i styrelsen för stiftelsen Riksbankens\r\nJubileumsfond\r\nBjörn Kaaling (s)</pre><pre>suppleanter i styrelsen för stiftelsen Riksbankens\r\nJubileumsfond\r\nAnne Wibble (fp)\r\nBengt Ankarloo\r\nGunnar Törnqvist</pre><pre>6 §  Meddelande om särskild EU-debatt</pre><pre>Talmannen meddelade att en särskild debatt om\r\nSverige och den europeiska unionen skulle anordnas\r\ntorsdagen den 8 juni kl. 15.15.</pre><pre>7 §  Hänvisning av ärenden till utskott</pre><pre>Föredrogs och hänvisades\r\nProposition\r\n1994/95:229 till lagutskottet</pre><pre>Förslag\r\n1994/95:RR12 till socialförsäkringsutskottet</pre><pre>8 §  Förnyad bordläggning</pre><pre>Föredrogs men bordlades åter\r\nUtrikesutskottets betänkanden 1994/94:UU23 och\r\nUU24\r\nJordbruksutskottets betänkanden 1994/95:JoU20 och\r\nJoU22\r\nArbetsmarknadsutskottets betänkanden\r\n1994/95:AU15\r\nBostadsutskottets betänkanden 1994/95:BoU21</pre><pre>9 §  Beslut rörande utskottsbetänkanden som\r\nslutdebatterats den 31 maj</pre><pre>SkU25 Beskattning av vissa förmåner\r\nMom. 1 (hälso- och sjukvård)\r\n1. utskottet\r\n2. res. 1 (s)\r\nVotering:\r\n237 för utskottet\r\n76 för res. 1\r\n36 frånvarande\r\nKammaren biföll utskottets hemställan.</pre><pre>Mom. 4 (bilförmåner)\r\n1. utskottet\r\n2. res. 4 (c, fp, v, mp, kds)\r\nVotering:\r\n151 för utskottet\r\n89 för res. 1\r\n36 frånvarande\r\nKammaren biföll utskottets hemställan.</pre><pre>Övriga moment\r\nKammaren biföll utskottets hemställan.</pre><pre>SkU26 Avisering av folkbokföringsuppgifter\r\nKammaren biföll utskottets hemställan.</pre><pre>SkU39 Ändrade övergångsbestämmelser till\r\ntullagen\r\n1. utskottet\r\n2. utskottets hemställan med den ändring däri som\r\nföranleddes av bifall till res. (m)\r\nVotering:\r\n236 för utskottet\r\n76 för res.\r\n37 frånvarande\r\nKammaren biföll utskottets hemställan.</pre><pre>SkU40 Vissa ändringar i skattelagstiftningen med\r\nanledning av lagen (1994:1809) om\r\ntotalförsvarsplikt\r\nKammaren biföll utskottets hemställan.</pre><pre>SkU41 Höjning av förseningsavgiften enligt\r\ntullagen (1994:1550)\r\nKammaren biföll utskottets hemställan.</pre><pre>TU25 Post- och telekommunikation\r\nMom. 3 (anslag till Ersättning till Posten AB för\r\nrikstäckande betalnings- och kassaservice)\r\n1. utskottet\r\n2. res. 2 (c)\r\nVotering:\r\n214 för utskottet\r\n21 för res. 2\r\n77 avstod\r\n37 frånvarande\r\nKammaren biföll utskottets hemställan.</pre><pre>Mom. 6 (privatisering av Telia AB och Posten AB)\r\n1. utskottet\r\n2. res. 3 (m)\r\nVotering:\r\n216 för utskottet\r\n76 för res. 3\r\n21 avstod\r\n36 frånvarande\r\nKammaren biföll utskottets hemställan.</pre><pre>Mom. 10 (telesystemets utbyggnad)\r\n1. utskottet\r\n2. res. 5 (fp)\r\nVotering:\r\n291 för utskottet\r\n22 för res.\r\n36 frånvarande\r\nKammaren biföll utskottets hemställan.</pre><pre>Övriga moment\r\nKammaren biföll utskottets hemställan.\r\nMeddelande om samlad votering</pre><pre>Talmannen meddelade att justitieutskottets\r\nbetänkanden JuU23, JuU21 och JuU22 samt\r\nlagutskottets betänkande LU30 skulle avgöras i ett\r\nsammanhang.</pre><pre>10 §  Gravfrid över m/s Estonia</pre><pre>Föredrogs\r\nJustitieutskottets betänkande 1994/95:JuU23\r\nGravfrid över m/s Estonia (prop. 1994/95:190).</pre><pre>Anf.  1  GUN HELLSVIK (m)\r\nHerr talman! Den 28 september 1994 förliste\r\npassagerarfartyget Estonia under färd mellan Tallinn\r\noch Stockholm. Estoniakatastrofen är den största\r\ncivila olyckan i vår del av världen på mycket lång tid,\r\noch den är en av historiens allvarligaste\r\nfartygsolyckor. Det snabba händelseförloppet, hårt\r\nväder, mörker och kyla gjorde att flertalet ombord\r\naldrig kunde lämna fartyget och att antalet\r\növerlevande blev lågt.\r\nDen 15 december 1994 beslutade regeringen att\r\nEstonia inte skall bärgas och att åtgärder för att ta upp\r\nde omkomna inte skall vidtas. Detta beslut var önskat\r\nav en del av de anhöriga till Estonias offer men\r\norsakade samtidigt ytterligare sorg hos andra.\r\nRegeringens beslut fattades efter noggranna men\r\nsvåra överväganden och var i förväg förankrat hos\r\nsamtliga riksdagspartier.\r\nJag är övertygad om att riksdagens ledamöter med\r\nmig önskar att vi skulle kunna lindra den plåga som\r\nhärrör ur de överlevandes minnen och den sorg de\r\nefterlevande drabbats av. Vad vi kan göra är\r\nemellertid endast att fatta de beslut som krävs för att\r\nsäkerställa att gravfriden över den plats där Estonia\r\nförliste skyddas.\r\nEfter diskussioner mellan regeringarna i Sverige,\r\nEstland och Finland har överenskommelse träffats\r\nbl.a. om att vraket efter Estonia och ett visst\r\nanslutande område i Östersjön skall betraktas som ett\r\nsista vilorum för dem som omkom vid katastrofen och\r\nsom sådant tillägnas tillbörlig respekt. Verksamhet\r\nsom stör offrens sista vilorum skall kriminaliseras.\r\nI motion Ju19 föreslås att överenskommelsen bör\r\nutsträckas till att gälla samtliga stater runt Östersjön.\r\nJustitieutskottet har uttalat att detta skulle vara\r\nönskvärt, och från regeringens sida har utlovats att\r\nman skall verka för att berörda stater ansluter sig till\r\növerenskommelsen.\r\nUtöver förslaget att godkänna den ingångna\r\növerenskommelsen föreslår justitieutskottet att\r\nriksdagen antar förslag till lag om skydd för\r\ngravfriden vid vraket efter passagerarfartyget Estonia.\r\nDetta lagförslag innebär bl.a. att dykning och annan\r\nundervattensverksamhet förbjuds i vraket och inom\r\nett anslutande område i Östersjön. Den som bryter\r\nmot förbudet skall kunna dömas till böter eller\r\nfängelse i högst två år.\r\nI den motion som jag tidigare nämnde föreslås\r\nåtgärder som skall försvåra dykning samt efterfrågas\r\ninformationsinsatser. Justitieutskottet har på grund av\r\nhittillsvarande erfarenheter ansett sig kunna utgå från\r\natt regeringen också i fortsättningen kommer att anlita\r\nden bästa tillgängliga tekniska expertisen för att lösa\r\nuppkommande problem och att den särskilde utredare\r\nsom regeringen tillkallat för att vara till hjälp med\r\ninformation och allmän vägledning till överlevande\r\noch anhöriga till offren, på ett grannlaga sätt fullföljer\r\nsitt uppdrag.\r\nHerr talman! Som talesman för ett enigt\r\njustitieutskott vill jag avsluta med att yrka bifall till\r\njustitieutskottets hemställan i betänkande 23.</pre><pre>Anf.  2  THOMAS JULIN (mp)\r\nHerr talman! Man har låtit mig förstå att man\r\negentligen inte alls vill ha någon debatt om\r\nbetänkandet \"Gravfrid över m/s Estonia\". Det är\r\nhänsynstagandet till de anhöriga som är orsak till\r\ndetta. Jag har full respekt för den åsikten även om jag\r\ninte delar den. Jag kan mycket väl tänka mig att de\r\nanhöriga vill ha klara besked från oss politiker om\r\nvåra ståndpunkter i denna fråga, även om den är\r\nkänslig.\r\nOavsett vilken ståndpunkt vi har när det gäller\r\ndenna fråga är jag övertygad om att vi alla känner\r\nstort medlidande och medkänsla med de anhöriga.\r\nAnledningen till att jag trots allt tar till orda är den\r\nmotion jag väckt med anledning av propositionen,\r\nsom kallas \"Skydd för gravfriden vid vraket efter\r\npassagerarfartyget Estonia\". För mig ger den rubriken\r\nstörre förpliktelse och inrymmer mer än enbart det\r\nrättsliga skyddet.\r\nI en så stor och svår fråga borde regeringen i\r\npropositionen haft med informationsinsatser och det\r\ntekniska skyddet av m/s Estonia. Nu omnämns det\r\nenbart, vilket jag anser vara en brist.\r\nAtt döma av telefonsamtal om oron för att det\r\nskall komma att ske omfattande dykningar på platsen\r\nav amatördykare anser jag att de informationsinsatser\r\nsom jag beskriver i motionen är motiverade.\r\nFör att skyndsamt få till stånd ett tekniskt skydd av\r\nEstonia borde riksdagen bifalla mitt förslag att ge\r\nMarinen i uppdrag att säkra vraket mot dykare. Om\r\ndet sedan sker som jag föreslår, med ett kraftigt\r\nubåtsnät och elektronisk övervakning, eller om\r\nMarinen föreslår något annat säkert sätt är oviktigt för\r\nmig. Det viktiga är att de som har kunnande och\r\ntekniska resurser för att göra en snabb insats får\r\nuppdraget. Jag anser att man skall ge detta uppdrag\r\ntill Marinen, som har de resurserna. Gravfriden kräver\r\nen snabb insats.\r\nÖverenskommelsen mellan Sverige, Estland och\r\nFinland är bra. Efter att ha tagit del av betänkandet\r\nanser jag att yrkande 3 i min motion är tillgodosett,\r\neftersom kommunikationsministern anför att hon i\r\nsina kontakter med övriga Östersjöstater skall verka\r\nför att man även där skall betrakta dykning vid vraket\r\nsom gravskändning och bestraffa det därefter.\r\nJag vidhåller däremot mitt yrkande 1 om\r\ninformationsinsatser och yrkande 2 om tekniskt\r\nskydd. Men jag avser inte att begära votering i denna\r\nfråga.</pre><pre>Överläggningen var härmed avslutad.\r\n(Beslut fattades efter 13 §.)</pre><pre>11 §  Påföljdsregistrering, m.m.</pre><pre>Föredrogs\r\nJustitieutskottets betänkande 1994/95:JuU21\r\nPåföljdsregistrering, m.m. (prop. 1994/95:144)</pre><pre>Anf.  3  JEPPE JOHNSSON (m)\r\nHerr talman! I justitieutskottets betänkande nr 21\r\nbehandlas regeringens proposition nr 144, \"Riktlinjer\r\nför registreringen av påföljder m.m.\".\r\nPropositionen innebär i korthet att nuvarande\r\nperson- och belastningsregister, förkortat PBR, skall\r\nersättas med ett belastningsregister som även skall\r\ninkludera körkortsregistrets nuvarande belastningsdel.\r\nVidare skall det inrättas ett misstankeregister med\r\nuppgifter om den som är skäligen misstänkt för brott\r\nenligt den s.k. personbladsrutinen.\r\nHerr talman! Vi moderater instämmer i stort sett\r\nmed de flesta förslag till riktlinjer som regeringen\r\npresenterat. I två avseenden har vi dock en avvikande\r\nuppfattning.\r\nMånga av dagens viktiga frågor är internationella\r\noch kräver samarbete för att kunna lösas på ett\r\neffektivt sätt. Vårt medlemskap i EU ger oss ökade\r\nmöjligheter att gemensamt ta tag i och lösa dessa\r\nfrågor. En av dessa gemensamma frågor är\r\nbrottsligheten.\r\nEn stor del av brottsligheten i de europeiska\r\nländerna har internationell bakgrund eller\r\ninternationella förgreningar. Tydligast gäller detta\r\nkanske narkotikabrotten.\r\nI propositionen saknar vi moderater förslag om\r\nhur de nya brottsregistren förhåller sig till de\r\ndataregister och informationssystem som håller på att\r\nbyggas upp inom Europol och Schengen. Vårt EU-\r\nmedlemskap aktualiserar frågan om hur våra\r\nnationella register kan komma att förhålla sig till\r\növriga medlemsländers register.\r\nVi anser det angeläget att regeringen redovisar sin\r\nsyn på registerfrågan även utifrån ett EU-perspektiv.\r\nVi anser därför att regeringen snarast bör återkomma\r\ntill riksdagen och redovisa sin syn på det aktuella\r\nregisterfrågorna mot bakgrund av att Sverige nu är\r\nmedlem i EU.\r\nHerr talman! Vår andra invändning gäller\r\nmisstankeregistret. I detta register införs uppgifter om\r\nbl.a. den som har fyllt 15 år och är skäligen misstänkt\r\nför brott. Vi anser att även de som är under 15 år bör\r\nregistreras i de fall det är utrett och fastställt att den\r\nunge begått ett brott.\r\nFör oss moderater är kampen mot brottsligheten\r\nett prioriterat område. Extra viktigt är det att\r\nförhindra att unga människor kommer in i ett\r\nbrottsligt beteende. Det första brottet begås ofta redan\r\ni 10-12-årsåldern. För att hindra unga från att komma\r\nin på en brottslig bana måste det brottsförebyggande\r\narbetet med kraft inrikta sig på åtgärder mot barnen\r\nredan före eller i de tidiga tonåren.\r\nFamiljens och skolans ansvar är grundläggande.\r\nMen även polisens insatser, särskilt närpolisen, har\r\navgörande betydelse. Därför är de aviserade\r\nneddragningarna på polisen särskilt oroväckande och\r\nallvarliga.\r\nHerr talman! Med dagens system går det inte att\r\nuttala sig om hur stor del av brottsligheten som begås\r\nav minderåriga. Gjorda uppskattningar tyder på att\r\n3 % av de brott som klaras upp begås av barn under\r\n15 år. För att kunna sätt in effektiva åtgärder mot\r\nbrottsligheten bland unga krävs kunskaper om\r\nungdomsbrottslighetens omfattning och karaktär.\r\nKunskapen om ett problem är startpunkten för\r\nlösningen av problemet. Vi hjälper inte de unga\r\ngenom att sticka huvudet i sanden och inte se\r\nverkligheten som den är.\r\nGenom att inte registrera barn under 15 år som\r\nbegår brott börjar man så att säga på noll den dag\r\nbarnet fyller 15. I andra sammanhang, t.ex. vid\r\nstadieövergångar i skolan, anses det vara av stort\r\nvärde att känna till bakgrunden, för att kunna ge bästa\r\noch effektivaste stöd och hjälp till var och en. Samma\r\nsak gäller naturligtvis inom detta område. För att\r\nkunna vidta rätt åtgärder är det viktigt att känna till\r\nvad som har hänt innan 15-årsdagen.\r\nHerr talman! Jag ställer mig naturligtvis bakom\r\nbåda våra reservationer - nr 2 och 3 - men för att\r\nspara tid här i kammaren yrkar jag bifall endast till\r\nreservation nr 3. I övriga moment ställer vi oss bakom\r\nutskottsmajoritetens hemställan.</pre><pre>Anf.  4  INGRID SKEPPSTEDT (c)\r\nHerr talman! Centern har återkommande begärt\r\nmera forskning om våld mot kvinnor och barn. Under\r\nden senaste tioårsperioden har det i Sverige bedrivits\r\nen omfattande forskning om våldsbrottslighet utanför\r\nfamiljen.\r\nNär det gäller våld och hot om våld mot kvinnor i\r\nnära relationer är forskningen inte lika omfattande.\r\nDet är därför angeläget att en ökad\r\nkunskapsunderbyggnad sker vad gäller omfattningen\r\noch orsakerna till kvinnovåldet.\r\nBl.a. behöver orsakerna till det höga mörkertalet,\r\nsamband mellan olika sociala faktorer, skador och\r\nkostnader, varningssignaler, överlevnadsstrategier och\r\nhur våldet påverkar deras barn utredas. Det gäller\r\näven frågan om en eventuell koppling mellan\r\npornografi och vålds- och sexualbrott mot kvinnor. En\r\nökad forskning krävs därför på området.\r\nI det sammanhanget är det viktigt att det i\r\nrättsstatistikens redovisningssystem framgår vilken\r\nrelation som råder mellan gärningsman och offer. För\r\nmisshandelsbrott går det visserligen att utläsa om\r\noffer och gärningsman är bekanta, men inte om de har\r\nen närmare relation. I statistiken saknas det också\r\nuppgifter om kön när det gäller t.ex. sexualbrott och\r\nolaga hot.\r\nFör att få ett bättre underlag för framtida och\r\njämförande studier bör en preciserad redovisning av\r\nrelationerna mellan offer och gärningsman ske i\r\nrättsstatistiken vad gäller våld och hot om våld mot\r\nkvinnor i nära relationer. Likaså bör statistiken alltid\r\nredovisa kön.\r\nHerr talman! Jag yrkar härmed bifall till\r\nreservation nr 4.\r\nJag delar uppfattningen i det särskilda yttrandet av\r\nGörel Thurdin angående registrering av minderåriga\r\nlagöverträdare. Det är nödvändigt att få kännedom om\r\nvilken typ av brott som begås av de unga. Det finns\r\nanledning att uttrycka oro över dagens\r\nungdomsbrottslighet. Det framhöll också\r\nUngdomskommittén som hade att göra en översyn av\r\ndet allmännas insatser vid brott som begås av unga.\r\nMellan åren 1990 och 1993 arbetade utredningen\r\nmed samhällets reaktioner mot straffmyndiga\r\nungdomar. Förklaringar till varför ungdomar under 15\r\når begår brott och vilka insatser som krävs från\r\nsamhällets sida för dessa ingick inte i uppdraget. Det\r\nledde till att utredningen enhälligt framhöll att det\r\nvore önskvärt med en ny utredning för denna kategori\r\nungdomar.\r\nVi vet att det finns en betydande barnbrottslighet.\r\nDen genomsnittligt mest brottsaktiva åldern ligger\r\nrunt 15 år. Det första brottet begås ofta redan i 10-\r\nårsåldern, som också sades av föregående talare. Att\r\nbryta mot lagen någon gång i ungdomen är inte\r\novanligt. De allra flesta ungdomar fortsätter\r\nemellertid inte med brottslig verksamhet.\r\nMen för de ungdomar som riskerar att fortsätta\r\nbegå brott är det mycket viktigt att samhället försöker\r\nbryta en begynnande brottskurva. För att samhället\r\nskall kunna sätta in rätt insatser krävs att vi har\r\ntillräckliga kunskaper om orsakerna till ungdomsbrott.\r\nDärför krävs det att vi vet effekterna av olika insatser\r\noch reaktioner från samhällets sida. Så är inte fallet i\r\ndag. Därför behövs en utredning som bör koncentrera\r\nsig på de bakomliggande orsakerna till brott som\r\nbegås av unga.\r\nUtskottet har tidigare vid flera tillfällen\r\nunderstrukit att det skulle vara av stort värde att ha\r\ntillgång till sådana statistiska uppgifter.\r\nJag förutsätter att den utredning som nu pågår\r\ninom BRÅ, Brottsförebyggande rådet, också\r\nanalyserar just de här frågorna och kommer med\r\nförslag inom kort.</pre><pre>Anf.  5  ALICE ÅSTRÖM (v)\r\nHerr talman! Den här propositionen handlar om\r\nriktlinjer för uppbyggandet av en ny registerstruktur.\r\nDet är många frågor som berörs i den här\r\npropositionen, t.ex. vilka uppgifter som skall\r\nregistreras i misstankeregistret och i vilken omfattning\r\ndessa uppgifter skall användas, hur myndigheter eller\r\nenskilda skall kunna gå in i dessa register och ta del\r\nav upplysningarna. Det är saker som berörs på ett\r\nmycket ytligt sätt i propositionen, och det är mycket\r\noklart.\r\nDen här propositionen innehåller ju inga\r\nlagförändringar eller lagförslag utan det handlar om\r\nriktlinjer. Samtidigt finns det en utredare som skall se\r\növer hela det här området och som också kommer att\r\nlägga fram lagförslag. Vi i Vänsterpartiet anser att\r\ndessa förslag till riktlinjer är alldeles för otydliga. De\r\ntar inte med alla juridiska aspekter. Vi anser att man\r\ninte skall anta dessa riktlinjer utan vänta tills\r\nutredaren kommer med ett samlat förslag.\r\nDetta är oerhört viktiga frågor som gäller\r\nmedborgarnas rättssäkerhet. Vilken typ av registrering\r\nav våra medborgare skall vi ha? Därför att det oerhört\r\nviktigt att man har ett ordentligt underlag där man har\r\nvägt in alla aspekter. Det skall också påpekas att\r\nAdvokatsamfundet pekade på just dessa brister i sitt\r\nremissyttrande. Detta är en stor brist ur\r\nrättssäkerhetssynpunkt och att man behöver behandla\r\ndetta i ett sammanhang.\r\nDärför har vi i Vänsterpartiet reserverat oss och\r\nskrivit en motion där vi anser att man bör avslå dessa\r\nriktlinjer. Vi anser att man skall återkomma när\r\nutredaren har lagt fram ett samlat förslag som ger en\r\nheltäckande bild. Vi är inte emot att man gör en ny\r\noch bättre uppbyggnad av registreringsstrukturen,\r\nmen vi tycker att detta inte är tillräckligt.\r\nJag yrkar bifall till reservation nr 1, mom. 1.</pre><pre>Anf.  6  KIA ANDREASSON (mp)\r\nHerr talman! Dessa riktlinjer är mycket viktiga för\r\ndet kommande lagförslaget. Miljöpartiet har\r\nsynpunkter på riktlinjerna.\r\nVi har inga synpunkter på att man inrättar ett rent\r\nbelastningsregister. Det kan väl vara bra att renodla\r\ndetta eftersom detta register baseras på domslut.\r\nInnan uppgifterna kommer dit har de behandlats av\r\nvårt rättssamhälle. Vi tycker också att det är bra att\r\nkörkortsregistrets belastningsdel ingår i registret.\r\nMen det är helt annorlunda beslut som skall\r\nantecknas i det här misstankeregistret. Enligt 6 § i\r\npolisregisterkungörelsen får man lägga in uppgifter\r\nom dem som är misstänkta för brott om det har\r\nsärskild betydelse för brottsspaning. Man har\r\npersonblad och olika register med misstankar. Men\r\npolisregisterförfattningen är inte skriven med\r\nutgångspunkt att detta skall ADB-föras. Det är\r\nskillnaden. Nu läggs allting in på data.\r\nUppgifterna som finns i belastningsregistret kan ju\r\nanvändas av andra myndigheter, t.ex. när det gäller\r\nolika tillståndsärenden, i domstolar och av åklagare i\r\nbrottmål.\r\nOch nu är det tänkt att samma förfarande skall\r\nkunna ske med misstankeregistret. Miljöpartiet tycker\r\ninte att dessa uppgifter inte är tillräckligt utredda för\r\natt kunna ges ut i samma omfattning.\r\nDet här registret kräver en helt annan försiktighet\r\noch behandling. Riktigheten och tillförlitligheten är\r\ninte lika stor. Uppgifterna grundar sig kanske inte\r\nalltid på fakta. Det är lätt att det hamnar uppgifter där\r\nsom grundar sig på omdömen, personliga värderingar\r\neller obekräftade uppgifter eftersom åtal inte har\r\nväckts.\r\nDet finns alltså två punkter som är mycket\r\ndiskutabla. Vi vill att utredaren skall titta på dem. Det\r\ngäller utlämnande av uppgifter från misstankeregistret\r\noch vem som skall ansvara för bedömningen av om\r\nskälig misstanke föreligger. Räcker det med att en\r\nperson gör detta, eller är det flera som skall göra det?\r\nMiljöpartiet tycker också att det finns en risk med\r\nsådana här register. Målet är ju också att fullfölja\r\nkonventionerna i EU om ett europeiskt\r\ninformationssystem, EIS, och en europeisk polisbyrå,\r\nEuropol. Dessa förutsätter att det byggs upp ett\r\ninformationssystem.\r\nI och med att detta förs in på data kan det lätt\r\nläggas till uppgifter. Man kanske vill ha uppgifter för\r\nframtida bruk osv. En utökning kan befaras. Ett av\r\nargumenten för att delta i EU-gemenskapen var ju den\r\nfria rörligheten för människor. Men det sades inte att\r\ndet kanske innebär att vi får register på människor\r\nsom polisen skall har riktig koll på.\r\nDen andra sidan är att polisen behöver ett\r\narbetsregister. Det förstår vi också. Men det skall\r\nbehandlas på ett mycket varligare sätt och med\r\nbegränsad uppgiftsutlämning.\r\nRikspolisstyrelsen driver dessa tankar hårt. Ur\r\ndess synpunkt är det bra med ett register och\r\növervakningskameror, osv. Men det är inte säkert att\r\nvi vill ha ett sådant samhälle och har en sådan vision.\r\nNu finns det redan underrättelseregister. År 1993\r\ngavs finanspolisen tillstånd att registrera människor\r\nsom är misstänkta för penningtvätt, osv. Det är kanske\r\nså vi skall ha det, inte att det är fråga om brott av\r\nallmän karaktär, utan att vissa brott av större dignitet\r\nskall kunna registreras.\r\nVi i Miljöpartiet tycker att det är vaga\r\nformuleringar och vill ha en skärpning. Jag yrkar\r\nbifall till reservation 1.\r\nSedan gäller det rättsstatistik för kvinnor.\r\nMiljöpartiet yrkar också bifall till reservation 4. Det\r\när väldigt viktigt att vi kan utläsa kön på offer och\r\ngärningsman och relationer när det gäller sexualbrott\r\noch annat våld som begåtts mot kvinnor. Statistiken\r\növer misshandeln visar höga tal, men vi vill veta litet\r\nmer för att man skall kunna agera och försöka\r\nförhindra denna form av brott och kränkningar mot\r\nkvinnor.</pre><pre>Anf.  7  ANN-MARIE FAGERSTRÖM (s)\r\nHerr talman! I Samband med polisväsendets\r\nförstatligande år 1965 överfördes ansvaret för de\r\ncentrala polisregistren till den då nyinrättade\r\nRikspolisstyrelsen. I detta sammanhang tillkom också\r\nlagen om polisregister, som fortfarande reglerar\r\npolisens registerföring. Vid sidan om polisregistret\r\nutvecklades också en central straffregistrering. Med\r\nbrottsbalkens tillkomst fick straffregistreringen en ny\r\nreglering genom lagen om allmänt kriminalregister.\r\nÅr 1971 fördes det allmänna\r\nkriminalvårdsregistret över från\r\nKriminalvårdsstyrelsen till Rikspolisstyrelsen. Skälet\r\nvar att minska den dubbelregistrering som då förekom\r\noch de kostnader som hängde samman därmed. I\r\nsamband med överföringen sammanfördes\r\nkriminalregistret med det centrala personregister som\r\nfördes hos Rikspolisstyrelsen, det s.k. person- och\r\nbelastningsregistret.\r\nUppgifter om den person som är misstänkt för\r\nbrott får endast tas in i polisregistret om det är av\r\nsärskild betydelse för brottspaning. De enda uppgifter\r\nom misstankar som får föras in i person- och\r\nbelastningsregistret är uppgifter enligt den s.k.\r\npersonbladsrutinen, som bl.a. omfattar den som är\r\nskäligen misstänkt för brott. Övriga uppgifter om\r\nmisstankar registreras i andra typer av polisregister.\r\nInom polisen används uppgifterna i person- och\r\nbelastningsregistret såväl vid spaning och\r\nbrottsutredning som vid ordnings- och\r\ntrafikpolisverksamhet. Uppgifterna används också\r\nsom underlag i bl.a. körkortsärenden. Uppgifter ur\r\nperson- och belastningsregistret får under vissa\r\nförutsättningar användas också av andra myndigheter,\r\nföretag och enskilda, t.ex. för personalkontroll och i\r\nolika tillståndsärenden. Hos domstolar och åklagare\r\nanvänds uppgifterna för handläggningen av brottmål.\r\nKörkortsregistret innehåller tre slag av uppgifter,\r\nnämligen identitetsuppgifter, körkortsuppgifter och\r\nbelastninguppgifter. Detta register förs till sin\r\nhuvuddel av Vägverket. Registrets belastningsdel förs\r\ndock av Rikspolisstyrelsen.\r\nHerr talman! I detta betänkande föreslås att\r\nriksdagen skall godkänna föreslagna riktlinjer för\r\nuppbyggnaden av en ny registerstruktur. Detta innebär\r\natt person- och belastningsregister skall ersättas av ett\r\nbelastningsregister och att det skall inrättas ett\r\nmisstankeregister med uppgifter om bl.a. den som är\r\nskäligen misstänkt för brott enligt den s.k.\r\npersonbladsrutinen. Körkortsregistrets belastningsdel\r\nföreslås samordnad med belastningsregistret.\r\nI reservation 1 anser Vänsterpartiet och\r\nMiljöpartiet att de uppgifter som skall tas in i\r\nmisstankeregistret, och i vilken omfattning den\r\nberörde, myndigheter och enskilda skall få ta del av\r\nuppgifterna i registret, inte är tillräckligt utredda. De\r\nfrågor som Vänsterpartiet och Miljöpartiet reserverar\r\nsig för kommer att belysas i det utredningsarbete som\r\nnyligen inletts om den närmare utformningen av den\r\nrättsliga regleringen av registret.\r\nI reservation 2 angående mom. 2 om EU-\r\nanpassning menar Moderata samlingspartiet att\r\nregeringen i propositionen borde redovisat sin syn på\r\nregisterfrågorna utifrån att Sveriges medlemskap i EU\r\nreser frågor om hur våra nationella register kan\r\nkomma att förhålla sig till övriga medlemsländers\r\nregister i olika avseenden. Då det pågår ett arbete med\r\natt belysa de frågeställningar som aktualiseras i denna\r\nreservation anser utskottet inte att någon åtgärd från\r\nriksdagens sida är nödvändig.\r\nHerr talman! Vidare menar Moderata\r\nsamlingspartiet i sin reservation angående mom. 3 om\r\nregistrering av minderåriga lagöverträdare m.m. att\r\ndet är nödvändigt att den som är under 15 år och\r\nskäligen misstänkt för brott blir föremål för\r\nregistrering.\r\nBrottsförebyggande rådet har inom ramen för ett\r\nregeringsuppdrag i mars 1994 att ta fram underlag för\r\nett nationellt brottsförebyggande program. Utskottet\r\nanser att resultatet av detta utredningsarbete bör\r\navvaktas samtidigt som utskottet vill understryka att\r\ndet skulle vara av stort värde att ha tillgång till\r\ntillförlitlig statistisk information om brott begångna\r\nav barn under 15 år. Utskottet avvaktar därmed det\r\nförslag som regeringen kommer fram till efter att detta\r\nbetänkande behandlats.\r\nHerr talman! Slutligen anser Centerpartiet,\r\nVänsterpartiet och Miljöpartiet i reservation 4 att det\r\nbehövs tillgång till bättre statistiskt underlag för\r\nstudier av brottsutveckling m.m. i kampen mot våld\r\noch hot mot kvinnor i nära relationer än vad som för\r\nnärvarande är tillgängligt.\r\nKvinnovåldskommissionen skall enligt sina\r\ndirektiv undersöka om den nuvarande brottsstatistiken\r\nkan och bör könsuppdelas i större utsträckning än för\r\nnärvarande. Vidare pågår inom Brottsförebyggande\r\nrådet i samarbete med Statistiska centralbyrån ett\r\narbete för att finna metoder för att statistiskt bättre\r\nkunna följa de rättstillämpande myndigheternas\r\nhantering av ett ärende från anmälan till lagföring.\r\nHerr talman! Med detta vill jag yrka bifall till\r\nutskottets hemställan i betänkandet och avslag på\r\nsamtliga reservationer.</pre><pre>Anf.  8  KIA ANDREASSON (mp)\r\nHerr talman! Jag vill fråga Ann-Marie Fagerström\r\nvad som avses med ytterligare utredning. Jag tyckte\r\natt Ann-Marie Fagerström sade att de farhågor som\r\njag har belyst i mitt anförande skall utredas\r\nytterligare. Som jag uppfattar det är det en utredare\r\nsom sitter och gör arbetet och för fram sina åsikter.\r\nDet verkar inte som att de farhågor som jag har\r\nbelysts har tagits upp, utan det är det som behövs\r\ngöras.\r\nJag förstår inte vad Ann-Marie Fagerström menar\r\nmed ytterligare utredning. Det här betänkandet skall\r\nutmynna i ett lagförslag. Har jag missuppfattat\r\ngången?</pre><pre>Anf.  9  ANN-MARIE FAGERSTRÖM (s)\r\nHerr talman! Jag vill hänvisa till mitt anförande.\r\nJag uppfattar det som att Kia Andreasson frågar om\r\nreservationen från Vänsterpartiet och Miljöpartiet. De\r\nfrågorna kommer att belysas tydligt.\r\nDet är också värt att komma i håg att detta beslut\r\ninnebär riktlinjer, precis som jag sade, för kommande\r\nförslag till ny registerstruktur.</pre><pre>Anf.  10  KIA ANDREASSON (mp)\r\nHerr talman! Hur kommer dessa tankar att\r\nbelysas? Jag förstår inte hur det skall gå till. De finns\r\nju bara i Miljöpartiets och Vänsterpartiets reservation.\r\nUtskottet har inte belyst dessa farhågor.</pre><pre>Anf.  11  ANN-MARIE FAGERSTRÖM (s)\r\nHerr talman! Det finns inte något lagförslag nu,\r\nutan det är efter det att utredningsarbetet är klart som\r\ndet kommer att finnas ett lagförslag som vi kan ta\r\nställning till.</pre><pre>Anf.  12  ALICE ÅSTRÖM (v)\r\nHerr talman! Det är just den här utredningen som\r\njag är ute efter i reservationen. Ann-Marie Fagerström\r\nsade att det här bara är riktlinjer och att utredaren\r\nkommer att titta på de här frågorna. Det är det vi i\r\nVänsterpartiet har vänt oss mot.\r\nDet görs i de här riktlinjerna en ganska klar\r\nuppdelning i fråga om hur registret skall byggas upp,\r\noch det sägs att det skall skapas ett nytt\r\nmisstankeregister. Det finns inte några farhågor i\r\nfråga om hur uppgifterna kommer att föras in och\r\nvilka som kommer att ha tillgång till dem.\r\nDärför ansåg vi att det var viktigt att inte anta de\r\nhär riktlinjerna nu, utan att vi skall vänta på utredaren,\r\nsom kommer med ett samlat förslag. Det är den\r\ngången vi brukar ha i vanliga fall. Om man precis har\r\ntillsatt en utredning borde man vänta tills den kommer\r\nmed ett förslag, i stället för att ge så tydliga riktlinjer.</pre><pre>Anf.  13  ANN-MARIE FAGERSTRÖM (s)\r\nHerr talman! Jag vill vidhålla att vi antar\r\nriktlinjerna nu. Utskottet har den inställningen, och\r\ndärför avvaktar vi det lagförslag som kommer.</pre><pre>Överläggningen var härmed avslutad.\r\n(Beslut fattades efter 13 §)</pre><pre>12 §  Några delgivningsfrågor</pre><pre>Föredrogs\r\nJustitieutskottets betänkande 1994/95:JuU22\r\nNågra delgivningsfrågor (prop. 1994/95:188)</pre><pre>Anf.  14  ANDERS G HÖGMARK (m)\r\nHerr talman! Till det betänkande om\r\ndelgivningsfrågor som vi nu skall debattera finns\r\nfogade två moderata reservationer, som rör dels\r\neffektiviseringar på delgivningsområdet, dels privata\r\nstämningsmän.\r\nVår utgångspunkt när vi moderater har tagit\r\nställning till propositionens förslag på det här området\r\när att snabbhet och effektivitet på delgivningsområdet\r\ngagnar rättssäkerheten. Omvänt gäller, att om vi\r\nförhindrar förbättringar i delgivningssystemet\r\nkommer detta att missgynna rättssäkerheten. Eftersom\r\nrättssäkerheten är central för oss - jag utgår att den är\r\ndet för hela kammaren - är det angeläget att vi har en\r\nöppenhet för att pröva nya vägar och nya metoder för\r\natt just öka på snabbheten och effektiviseringen i\r\ndelgivningsverksamheten.\r\nDet finns också skäl att se över effektiviteten från\r\nen annan utgångspunkt. Vi vet att\r\ndelgivningsverksamheten - framför allt om den inte\r\nomprövas och effektiviseras - tar onödiga resurser i\r\nanspråk, bl.a. från polisen. Då är det viktigt att man\r\nkan frigöra resurser från polisen, i syfte att polisen\r\nskall kunna ägna sig åt specifika polisiära uppgifter,\r\ndär de är bättre skickade att klara saker som inte\r\nandra kan göra.\r\nDet är de två utgångspunkterna som har väglett\r\noss när vi har tagit ställning till propositionens\r\nförslag.\r\nDet är också viktigt att notera att det finns en\r\nbetydande enighet i utskottet om att merparten av\r\nförslagen i propositionen är någonting som vi alla\r\nsluter upp kring. Det finns också anledning att\r\nmarkera att enighet råder om betydelsen av att\r\neffektivisera delgivningsförfarandet.\r\nJag tror också att det finns en betydande enighet\r\nom att man kan förenkla. Men man kan komma till en\r\npunkt då man inte kan gå längre i förenklingar av\r\nformaliakraven, därför att där går gränsen för vad som\r\nkan vara rimligt för att kombinera det med en god\r\nrättssäkerhet. Det kan i och för sig vara en\r\nbedömningsfråga från område till område att ta\r\nställning till, men det finns definitivt - det är viktigt\r\natt understryka det - en nivå under vilken man inte\r\nkan gå när det gäller formaliakraven. I vissa\r\nsituationer är det utomordentligt viktigt att\r\nformaliakraven iakttas.\r\nVi vill alltså från moderat sida på ett par områden\r\ngå längre än vad som föreslås i propositionen. För det\r\nförsta gäller det kärandens möjligheter och\r\nskyldigheter att i dispositiva mål ombesörja\r\ndelgivningen. Vi föreslår alltså att man skall ha större\r\nmöjlighet och större skyldighet från kärandens sida i\r\ndispositiva mål, och en sådan regel måste följas av ett\r\nmycket ordentligt kontrollsystem, som innebär att\r\nman har en garanti för att personer som kan ha en\r\nsvagare position garanteras en rätt att få sin sak\r\nframförd. Det är viktigt att markera detta.\r\nDet har framförts av utskottsmajoriteten att vårt\r\nförslag skulle innebära problem och farhågor i det\r\navseendet. Men vi tror att det är möjligt att kombinera\r\nen större rätt och skyldighet för de kärande i\r\ndispositiva mål med den positionen som kärande\r\nbehöver ha, dvs. en stark position.\r\nVi tror också att det är viktigt att regeringen\r\nfunderar vidare på de här sakerna, kommer tillbaka\r\ntill riksdagen och redovisar förslag under hösten, så\r\natt ett sådant förslag skulle kunna gälla från den 1\r\njanuari 1996. Jag tror att det i utskottshandlingarna\r\nstår den 1 januari 1966, men det skall självfallet vara\r\nden 1 januari 1996.\r\nFör det andra tror vi att det finns fördelar att vinna\r\nmed en utvidgning av stämningsmannabehörigheten\r\npå delgivningsområdet. Enligt vår uppfattning bör\r\näven privat arbetande stämningsmän, som står under\r\noffentlig kontroll, kunna godtas och ges samma\r\nbehörighet att överlämna handlingar och intyga att så\r\nhar skett. Förslagsvis bör polis och länsstyrelse kunna\r\nutöva den här tillsynen och kontrollen. Det är alltså\r\nväldigt angeläget att understryka, att när vi vill föreslå\r\ndetta och vill se en sådan möjlighet förverkligad, är\r\ndet i kombination med ett mycket ordentligt kontroll-\r\noch tillsynsförfarande från den offentliga maktens\r\nsida.\r\nÄven här menar vi att regeringen bör återkomma\r\ntill riksdagen under hösten, så att vi kan få beslut och\r\nikraftträdande av en sådan möjlighet och ett sådant\r\nsystem från den 1 januari 1996.\r\nMed det, herr talman, yrkar jag bifall till\r\nreservation nr 1.</pre><pre>Anf.  15  MARGARETA SANDGREN (s)\r\nHerr talman! I detta betänkande behandlas\r\nregeringens förslag om effektiviseringar på\r\ndelgivningsområdet, bl.a. utvidgade möjligheter att\r\nanvända förenklad delgivning och att lägga\r\ndelgivningsansvar på käranden i dispositiva tvistemål.\r\nDärtill föreslås utvidgade möjligheter att tillgripa\r\nhusrannsakan för att kunna genomföra delgivning i\r\nbrottmål samt föreslås att utredning i ett\r\ndelgivningsärende om att den sökte håller sig undan\r\nskall få användas vid bedömning av om han håller sig\r\nundan även i ett senare delgivningsärende.\r\nDelgivningssystemet har under senare år varit\r\nföremål för flera översyner, och lagändringar har\r\nföretagits vid flera tillfällen.\r\nDen 1 februari 1991 genomfördes vissa ändringar\r\ni delgivningslagstiftningen, och reformen har, såsom\r\ndet aviserades i propositionen, nu utvärderats.\r\nDomstolsverket har avlämnat en rapport, där det\r\nsammanfattningsvis sägs att man har funnit att de nya\r\nreglerna på det hela taget fungerar tillfredsställande.\r\nTrots de åtgärder som mer eller mindre\r\nfortlöpande under de senaste decennierna har\r\nvidtagits för att effektivisera delgivningsverksamheten\r\när läget bekymmersamt. Särskilt ansträngd är polisens\r\nstämningsmannaorganisation.\r\nBristande delgivning gör ofta att ett förfarande\r\nhejdas och leder på detta sätt till effektivitetsförluster.\r\nBristande delgivning är t.ex. den viktigaste orsaken\r\ntill att rättegångsförhandlingar får ställas in.\r\nNär försök till effektiviseringar av\r\ndelgivningsverksamheten övervägs måste alltid\r\nrättssäkerhetsaspekter beaktas. För att kunna tillvarata\r\nsin rätt måste alla på ett tillräckligt säkert sätt\r\nunderrättas om vad som krävs av dem. Å andra sidan\r\när det också en rättssäkerhetsfråga att den som har ett\r\nkrav  mot en annan inte hindras från att komma till sin\r\nrätt genom att motparten kan hålla sig undan\r\ndelgivning. Ändringar av delgivningsregler innebär\r\ndärför i allmänhet en balansgång.\r\nDe nu föreslagna förändringarna syftar till att i än\r\nhögre grad förenkla och förbättra delgivningssystemet\r\nmed ett bibehållande av en hög rättssäkerhetsnivå.\r\nRegeringen gör också den bedömningen att de\r\nföreslagna lagändringarna skall leda till att polisens\r\nstämningsmannaorganisation kommer att avlastas\r\nbetydligt samt att även andra myndigheter, särskilt\r\ndomstolarna, avlastas en del arbete med delgivning.\r\nDe nya reglerna kommer att bidra till effektivare och\r\nsnabbare handläggning av många mål och ärenden,\r\noch viktiga besparingar kan hämtas hem.\r\nPropositionen innehåller bl.a. förslag om att i ett\r\nmål om betalningsföreläggande eller vanlig\r\nhandräckning hos kronofogdemyndigheten skall\r\ninformation om förenklad delgivning kunna delges\r\nsvaranden för att sådan delgivning sedan skall kunna\r\nanvändas genast i tingsrätten, om målet efter\r\nbestridande överlämnas dit för fortsatt handläggning.</pre><pre>I propositionen föreslås också att husrannsakan\r\nskall kunna tillgripas för delgivning av stämning i\r\nbrottmål och för kallelse av den tilltalade till\r\nförhandling i brottmål, allt oavsett brottets\r\nsvårighetsgrad. En förutsättning är dock att\r\ndelgivningsförsök tidigare har misslyckats eller\r\nbedöms som utsiktslösa.\r\nFrån polis- och åklagarhåll anförs bl.a. att\r\nhusrannsakan för delgivning hittills inte kommit till\r\nanvändning ofta men att delgivning kan underlättas\r\nom den sökte får klart för sig att husrannsakan kan\r\nkomma att företas. Vidare anför man att en möjlighet\r\ntill husrannsakan kan vara av stort processekonomiskt\r\nvärde.\r\nDet sägs också beträffande möjlighet till\r\nhusrannsakan att proportionalitetsprincipen skall\r\niakttas. I varje enskilt fall gäller således att det intrång\r\nsom husrannsakan för delgivning innebär skall\r\nuppvägas av de skäl som talar för att åtgärden vidtas.\r\nEnligt regeringens mening bör det i lagtexten\r\nuttryckligen markeras att andra metoder för\r\ndelgivning skall ha prövats först och misslyckats eller\r\nbedömts som utsiktslösa.\r\nProportionalitetsprincipen innebär vidare att\r\nhusrannsakan knappast kommer i fråga i helt\r\nbagatellartade fall.\r\nI propositionen föreslås också förändringar vad\r\navser notoriskt svårdelgivna personer. Förslaget\r\ninnebär, som jag sade inledningsvis, att om någon vid\r\ntidigare delgivningsförsök har varit svår att delge får\r\ndessa erfarenheter användas vid bedömning av om\r\nsamma person i ett senare delgivningsärende kan\r\nantas ha avvikit eller på annat sätt hållit sig undan.\r\nHerr talman! Avslutningsvis vill jag här ta upp\r\nförslaget om kärandens ansvar för delgivning och\r\nockså kommentera den reservation som här lämnats\r\nav moderaterna, som föreslår att käranden skall\r\nombesörja delgivning av stämning i alla dispositiva\r\ntvistemål.\r\nFörslaget i propositionen i denna del innebär att\r\nrätten kan erbjuda käranden att ta över delgivning av\r\nstämning i ett dispositivt tvistemål vid påföljd att\r\nstämningsansökan eljest skulle avvisas. En\r\nförutsättning är att rätten först gjort aktningsvärda\r\ndelgivningsförsök men har misslyckats.\r\nDet inträffar att kronofogdemyndigheten trots\r\nupprepade försök inte lyckas delge svaranden\r\nföreläggande i målet. Det kan vara så att kraven för\r\ns.k. spikning inte är uppfyllda eller att förutsättningar\r\nför delgivning genom kungörelse inte finns. I den\r\nsituationen skall kronofogdemyndigheten pröva om\r\nförsöken till delgivning skall fortsätta eller om\r\nsökanden skall erbjudas att själv ombesörja\r\ndelgivningen. Om sökanden inte antar erbjudandet\r\nskall ansökan avvisas.\r\nFrån en del remissinstanser påpekas risken att de\r\ndrabbas som inte har resurser och kunskaper att själva\r\nkunna ombesörja delgivningen. I propositionen\r\nframhålls dock att huvudregeln måste vara att\r\ntingsrätterna sköter delgivningen och att inför en\r\neventuell tillämpning av regeln är det lämpligt att\r\nbeakta parternas processuella styrkeförhållanden.\r\nI propositionen understryks också att en\r\ntillämpning av den föreslagna regeln kan leda till att\r\nkärandens talan förfaller eller avvisas om denne inte\r\nantar erbjudandet om att ombesörja delgivning eller\r\nom denne antagit erbjudandet men ej inom viss tid\r\ninkommer med bevis om att delgivning skett. Men\r\näven om talan förfaller och avvisas så kan den aldrig\r\nogillas. Käranden har alltid möjlighet att återkomma\r\nmed en ny stämningsansökan.\r\nI motion Ju16 av moderaterna föreslås att\r\nkäranden skall ombesörja delgivning av stämning i\r\nalla dispositiva tvistemål. Som skäl härför anförs bl.a.\r\natt man tycker att det är rimligt att den part som har\r\nintresse av att få till stånd en rättslig process också\r\nmåste vara beredd att i större utsträckning än hittills\r\nsjälv medverka till att domstolsförfarandet inleds\r\ngenom att ombesörja delgivningen. Man pekar också\r\npå vissa besparingar som kan uppnås genom detta.\r\nUtskottet ifrågasätter om det finns några\r\nbesparingar att göra när det gäller de okomplicerade\r\ndelgivningarna. Däremot, som utskottet skriver, skulle\r\nett genomförande av motionsförslaget medföra\r\nbesparingar för staten och motsvarande ökning av\r\nrättegångskostnaderna för käranden i de fall\r\ndelgivning går att genomföra först efter ett mer\r\nomfattande delgivningsförfarande.\r\nPrecis som det finns farhågor att det för vissa\r\nenskilda kan bli en övermäktig uppgift att själv ta\r\nansvar för delgivningsförfarande i det av regeringen\r\nframlagda förslaget, är risken än större att dessa\r\ndrabbas om ansvaret läggs över på den enskilde att i\r\nalla dispositiva tvistemål svara för delgivning av\r\nstämning.\r\nTill sist vill jag kommentera det andra förslaget i\r\nmoderaternas motion om utvidgning av\r\nstämningsmannabehörigheten till enskilda\r\nnäringsidkare som bedriver delgivningsverksamhet.\r\nFrågan om en utvidgning av\r\nstämningsmannabehörigheten tas upp i den\r\npromemoria som ligger till grund för propositionen, i\r\nvilken skissas vad som skulle krävas för en sådan\r\nutvidgning. En del av dessa krav är nu föremål för\r\nytterligare överväganden vad gäller tillsyn, avgifter\r\nm.m. och frågan bereds för närvarande i\r\nJustitiedepartementet.\r\nI den av moderaterna lämnade reservationen\r\ngodtas förvisso att vissa ytterligare överväganden\r\nbehöver göras, men man vill samtidigt att riksdagen\r\nredan nu tar ställning för principen om privata\r\nstämningsmän.\r\nEnligt utskottets mening bör det pågående\r\nberedningsarbetet avvaktas innan riksdagen tar\r\nställning och yrkandet avstyrks.\r\nMed det anförda yrkar jag bifall till\r\njustitieutskottets hemställan och avslag på\r\nreservationerna.</pre><pre>Anf.  16  ANDERS G HÖGMARK (m)\r\nHerr talman! Margareta Sandgren inledde med att\r\npeka på hur allarligt läget är när det gäller bristerna i\r\ndelgivningen och hur de bristerna negativt påverkar\r\nhela den rättsliga processen. Polisen är ansträngd och\r\nprocesser fördröjs. Låt oss vara överens om att det är\r\ndet faktiska läget.\r\nRegeringen har kommit med förslag som har\r\nbejakats. Om detta råder enighet. Vi vill gå längre. Vi\r\ntycker inte att vi har råd att låta bli att pröva ett antal\r\nnya grepp. Vi är ganska övertygade om att det går att\r\nkombinera ett ansvar för käranden i dispositiva mål.\r\nMan skall klara det i svårare mål, så varför inte pröva\r\ndet i lättare mål.\r\nDet kan finnas problem med avvägningar som\r\ngäller den kärandes styrkeposition. Låt oss vara öppna\r\nför det. Låt regeringen titta på detta.\r\nNär det gäller privata stämningsmän vill jag säga\r\natt det inom andra områden i samhället finns uppgifter\r\nsom vi för 15-20 år sedan tyckte var typiska för\r\nhantering av den offentliga sektorn och som nu har\r\növerförts till den privata sektorn. Under strikt\r\noffentlig tillsyn och kontroll skulle man kanske kunna\r\navlasta polisen inom delgivningsområdet.\r\nDet är viktigt att kontrollen finns. Vi tycker att det\r\nkan finnas skäl att redan nu godta principen, men att\r\ndet bör ankomma på regeringen att närmare överväga\r\nhur kontrollen skall ske. Riksdagen skulle kunna ta\r\nbeslutet under hösten så att det kan träda i kraft den 1\r\njanuari 1996.\r\nMotivet är att läget är så allvarligt att\r\nrättssäkerheten för många hotas genom den\r\nfördröjning som nu sker på grund av påtagliga brister\r\ni delgivningsprocessen.</pre><pre>Anf.  17  MARGARETA SANDGREN (s)\r\nHerr talman! Vi är medvetna om att polisens\r\nstämningsmannaorganisation är hårt belastad. Men\r\nregeringen gör också den bedömningen att de förslag\r\nsom finns i propositionen kommer att avlasta polisens\r\nstämningsmannaorganisation och att de kommer att\r\nleda till besparingar.\r\nMan kanske måste gå vidare, men då får man göra\r\ndet i den takt som man finner riktig. Man bör kanske\r\nförst utvärdera vilken verkan olika förslag har. När\r\ndet gäller moderaternas önskemål om att\r\ndelgivningsansvaret skulle läggas ut menar utskottet\r\natt regeringens förslag är väl avvägt.\r\nStämningsmannaorganisationen är ju föremål för\r\nen beredning inom Justitiedepartementet. Låt oss\r\navvakta de förslag som riksdagen får att ta ställning\r\ntill.</pre><pre>Anf.  18  ANDERS G HÖGMARK (m)\r\nreplik\r\nHerr talman! Man kan naturligtvis välja olika\r\ntempo i denna process. Jag tyckte mig märka en\r\nganska stor öppenhet hos Margareta Sandgren och att\r\nman är beredd att gå vidare efter löpande utvärdering.\r\nVi gör den bedömningen att det går att gå fram\r\nnågot snabbare. Margareta Sandgren och majoriteten\r\ngår något långsammare. Vi tycker att läget är så\r\nallvarligt att man bör forcera arbetet. Samtidigt skall\r\nman skaffa sig erfarenheter och vara beredd att göra\r\njusteringar om något är på väg att gå snett. Det är\r\nsamtidigt mycket viktigt för rättssäkerheten att vi inte\r\nfortsätter att leva med de problem som Margareta\r\nSandgren inledningsvis pekade på. Fördröjningar i\r\nprocessen är icke till gagn för rättssäkerheten.\r\nDet är glädjande att notera att färdriktningen är\r\nnågorlunda densamma.</pre><pre>Anf.  19  MARGARETA SANDGREN (s)\r\nreplik\r\nHerr talman! Jag vill påpeka att vi går ytterligare\r\nett steg när vi utvidgar delgivningsansvaret. Man bör\r\nutvärdera det innan man går vidare, precis som man\r\ngjorde med de förändringar som gjordes 1991. Vi får\r\nsenare ta ställning till om man skall gå vidare.\r\nJust nu gör utskottet den bedömningen att\r\nförslaget är väl avvägt.</pre><pre>Överläggningen var härmed avslutad.</pre><pre>13 §  Löneskydd vid upprepade konkurser</pre><pre>Föredrogs\r\nLagutskottets betänkande 1994/95:LU30\r\nLöneskydd vid upprepade konkurser (prop.\r\n1994/95:180)</pre><pre>Anf.  20  ROLF DAHLBERG (m)\r\nHerr talman! Lagstiftningen om statlig lönegaranti\r\nvid konkurser är en viktig trygghetsfaktor för de\r\nanställda. Det är därför viktigt att lagstiftningen\r\nfungerar på avsett sätt. Utformningen av reglerna för\r\nlönegarantin har dock visat sig ha stora brister, som\r\nframför allt kom i dagen då antalet konkurser blev\r\nrekordartat stort efter 1980-talets hämningslösa\r\nekonomiska yra.\r\nI omgångar har lönegarantisystemet ändrats för att\r\nman skulle komma till rätta med de uppenbara\r\nmissbruk som förekommer. Fusket med lönegarantin\r\när i huvudsak av två slag. Det ena innebär att\r\nanställningar görs och anställningsavtal träffas med\r\navsikt att lönegarantisystemet inom en snar framtid\r\nskall ta över det ekonomiska ansvaret för det som\r\navtalats. Genom det missbruket blir kostnaderna för\r\nsystemet mycket större än vad de egentligen skulle\r\nbehöva vara.\r\nDen andra typen av missbruk är när man använder\r\nlönegarantin för att tillskansa sig otillbörliga\r\nkonkurrensfördelar gentemot andra företag i samma\r\nbransch. Det är oerhört viktigt att vi kan komma till\r\nrätta med detta. Det får ofta till följd att företag får\r\nlägga ned eller gå i konkurs därför att andra företag\r\nmed hjälp av lönegarantipengar kan dumpa priserna.\r\nRegeringen föreslår nu en ändring i\r\nlönegarantilagen. Vi moderater tycker att det är dags\r\natt ta ett samlat grepp om hela konkurslagstiftningen\r\noch i det sammanhanget göra en total översyn av\r\nlagstiftningen om lönegarantin.\r\nMan bör då pröva om lönegarantisystemet skulle\r\nkunna utformas på samma sätt som den allmänna\r\nsjukförsäkringen. Man bör pröva möjligheten att låta\r\nförsäkringskassan ta över det administrativa arbetet\r\nmed lönegarantin.\r\nVi tror att ett sådant system skulle bli både\r\nbilligare, enklare och säkrare än dagens system.\r\nVi beklagar att utskottets majoritet inte ställt sig\r\nbakom vårt krav på en samlad översyn, men jag\r\nhoppas att den utredning som regeringen tydligen nu\r\nskall tillsätta ändå prövar den modell till ett nytt\r\nlönegarantisystem som i huvuddrag redovisas i\r\nmotion L43.\r\nHerr talman! Med detta yrkar jag avslag på\r\nutskottets hemställan och bifall till reservation 1.</pre><pre>Anf.  21  PER ROSENGREN  (v)\r\nHerr talman! Lönegarantin har försämrats, och\r\ndetta har drabbat arbetstagare som fortsatt sitt arbete\r\nhos den förre arbetsgivaren vid en rekonstruktion\r\nefter konkurs. I gällande fordringskarensregler\r\nanvänds omvänd bevisföring. Enligt propositionen\r\nskall gälla att om särskilda skäl föreligger, skall\r\nkarens inte förekomma.\r\nEnligt EG:s direktiv skall karens få förekomma\r\nendast vid uppenbara missbruk och där det kan\r\nbevisas att den anställde varit i maskopi med sin\r\narbetsgivare. Den föreslagna lagstiftningen strider helt\r\nuppenbart mot detta direktiv. Man attackerar\r\narbetstagarna när man vill komma åt\r\nkonkurssvindlerierna och det sätt som många\r\nföretagare använder sina företag på för att sko sig på\r\noch lura samhället.\r\nNågon enstaka gång kan det hända att anställda är\r\nindragna i verksamhet som är hart när brottslig, och\r\ndet skall naturligtvis beivras, men man skall göra det\r\npå ett sådant sätt att man kommer åt missbruket. Man\r\nfår inte gå till väga på ett sådant sätt att det generellt\r\ndrabbar arbetstagaren.\r\nDet är mycket viktigt att komma ihåg att\r\nlönegarantin är en social skyddslag. Vi är intresserade\r\nav att skydda arbetstagarna, men vi är också\r\nintresserade av att beivra missbruk. Det framlagda\r\nlagförslaget är för dåligt i båda avseendena. Genom\r\nkarensregeln blir arbetstagare rättslösa under en\r\ntvåårsperiod.\r\nVisserligen tas nu regeln om krav på förmedling\r\ngenom arbetsförmedling bort, och man skall ta hänsyn\r\ntill omständigheterna i det enskilda fallet, men, som\r\njag tidigare sagt, detta räcker inte, om vi skall\r\nuppfylla EG:s direktiv. Omedelbart efter det att\r\ntalmannen slagit klubban i bordet och betänkandet\r\nantagits av kammaren kommer en anmälan att skickas\r\ntill kommissionen.\r\nI ett tidigare avgörande i EG-kommissionen\r\nsammanfattar kommissionen sitt ställningstagande på\r\nföljande sätt:\r\n\"Kommissionen är av den åsikten att artikel 10 (a)\r\ni direktivet förutsätter att en arbetstagare endast kan\r\nstraffas med uteslutning från det i direktivet nedlagda\r\ngarantisystemet då arbetstagaren bevisligen gjort sig\r\nskyldig till fel i den meningen att arbetsgivaren varit i\r\nbedrägligt samförstånd med arbetstagaren för att\r\nmissbruka systemet. Under alla andra förhållanden är\r\narbetstagarna behöriga att erhålla garantiersättning.\"\r\nI samband med ett ärende med anledning av en\r\ntvist angående karensreglerna i Varbergs tingsrätt\r\nföreslog kommissionen att den aktuella frågan skulle\r\nbesvaras enligt följande:\r\n\"Artikel 10 a) i direktiv 80/987/EEG måste tolkas\r\nså att en nationell bestämmelse vilken, på andra\r\ngrunder än arbetstagarens missbruk, utesluter en\r\narbetstagare från det skydd som direktivet föreskriver,\r\ngår utöver de åtgärder som medlemsstaterna enligt\r\nartikeln är behöriga att vidta för att undvika\r\nmissbruk.\"\r\nKlarare kan det inte uttryckas.\r\nSlutligen, herr talman, vill jag yrka bifall till\r\nreservation 2. Eftersom lagförslaget trots allt innebär\r\nvissa förbättringar, som jag berörde tidigare, godtar vi\r\ni avvaktan på resultatet av den utredning som nu skall\r\nhandlägga ärendet propositionens förslag. Också vi\r\nvill, precis som moderaterna, ta ett samlat grepp på\r\ndetta, men eftersom det i propositionen och\r\nbetänkandet trots allt föreslås vissa förbättringar,\r\ngodtar vi tills vidare propositionens förslag.</pre><pre>Anf.  22  SVEN-ERIK ÖSTERBERG (s)\r\nHerr talman! I lagutskottets betänkande\r\n1994/95:30 behandlas löneskydd vid upprepade\r\nkonkurser. Det grundar sig på regeringens proposition\r\n1994/95:180. I propositionen föreslås en ändring i 9 a\r\n§ lönegarantilagen. Enligt regelns nuvarande lydelse\r\nhar en arbetstagare som inom två år före\r\nkonkursbeslutet har beviljats lönegarantiersättning för\r\nlönefordringar vilka har uppstått i huvudsakligen\r\nsamma verksamhet rätt till garantiersättning vid den\r\nsenare konkursen endast om han av en offentlig\r\narbetsförmedling anvisats den anställning i vilken den\r\nfordran som prövningen avser har uppstått. Den\r\nföreslagna ändringen innebär att det vid regelns\r\ntillämpning blir möjligt att ta större hänsyn till\r\nomständigheterna i det enskilda fallet.\r\nDen praktiska tillämpningen av detta är, såsom\r\ndepartementet har bedömt det, att ersättning skall\r\nkunna utgå i det fall det inte föreligger ett uppsåt där\r\narbetstagare har varit i maskopi med arbetsgivare om\r\natt en ny anställning kommer att leda till en förnyad\r\nkonkurs.\r\nAtt propositionen över huvud taget lagts fram vid\r\ndet här tillfället är av två skäl. Det ena är att den\r\ndåvarande borgerliga regeringen den 1 juli 1994\r\nförsämrade lönegarantilagen ganska väsentligt bl.a.\r\nmed avseende just på missbruksregeln, såsom här\r\nockså har framförts. Det andra skälet är den\r\nföreslagna ändringen i lönegarantilagen.\r\nJag yrkar bifall till utskottets hemställan i dess\r\nhelhet i lagutskottets betänkande och avslag på de\r\nreservationer som avgivits från Moderaterna och\r\nVänsterpartiet.</pre><pre>Anf.  23  PER ROSENGREN (v) replik\r\nHerr talman! Det har i debatten anförts att\r\nändringarna skulle vara föranledda av det\r\nstatsfinansiella läget och att lönegarantin kostar staten\r\nför mycket pengar. Men om man i alla situationer i\r\nförsta hand vill hävda det statsfinansiella läget, skulle\r\nman lika gärna kunna göra gällande att det borde\r\ninföras en längre karensperiod i sjukförsäkringen i fall\r\ndär den sjuke inte kan visa att sjukdomen inte har\r\nförorsakats av honom själv. Det är en parallell till det\r\nförslag till förändring av lönegarantin vilket nu\r\nföreligger.\r\nJag hävdade i mitt anförande att lönegarantin är en\r\nsocial skyddslag. Det vore intressant att höra om\r\nsocialdemokraterna delar min uppfattning i detta\r\navseende. Är lönegarantin en social skyddslag? I så\r\nfall skall samma principiella regel gälla i dessa\r\nsammanhang.\r\nJag undrar också hur Sven-Erik Österberg\r\nkommenterar kommissionens utlåtande angående\r\ntvisten i Varbergs tingsrätt.</pre><pre>Anf.  24  SVEN-ERIK ÖSTERBERG (s)\r\nreplik\r\nHerr talman! Såsom departementet har bedömt\r\nfrågan är det första skälet till att frågan över huvud\r\nkommer upp att det har ingått en anmälan till EFTA-\r\ndomstolen av att handläggningen inte tillgodoser\r\nkraven i EES-avtalet. En prövning är alltså på gång.\r\nEtt sätt för Sverige att undvika att bli fällt i EFTA-\r\ndomstolen är att man gör en anpassning av den\r\nnuvarande lagstiftningen i den riktning som föreslås i\r\npropositionen.\r\nDet andra skälet, där jag har mycket stor förståelse\r\nför det som Per Rosengren säger, är att lagen har en\r\nsocial karaktär och utgör ett skydd för arbetstagaren\r\nvid konkurs och upprepad konkurs, så att denne då\r\ninte skall göra en ekonomisk förlust utan i möjligaste\r\nmån skall få ersättning.\r\nJag kan också tycka att den ändring som nu\r\nföreslås inte riktigt lever upp till denna målsättning.\r\nDet har inte heller varit meningen, utan det gäller en\r\nanpassning med anledning av den gjorda anmälningen\r\ntill EFTA-domstolen.\r\nEn anledning till att det är viktigt att avvakta och\r\nnu inte gå längre för att uppnå ett gott syfte för den\r\nanställde är att det har tillsatts en utredning som skall\r\npåbörja sitt arbete under senare delen av 1995 och\r\nsom skall se över hela lönegarantilagen i syfte att ge\r\nett skydd för den anställde och att tillse att lagen inte\r\növerutnyttjas, som var fallet innan den föregående\r\nlagändringen kom till stånd.</pre><pre>Anf.  25  PER ROSENGREN (v) replik\r\nHerr talman! Sven-Erik Österberg hävdar i sitt\r\nhuvudanförande att ersättning skall kunna utgå utan\r\nkarens. Men det är ju faktiskt på det sättet att EG:s\r\ndirektiv säger att ersättning skall utgå om man inte\r\nkan bevisa ett missbruk och maskopi med\r\narbetsgivaren.\r\nAntingen råder det en viss förvirring på\r\ndepartementet eller en stor okunnighet i frågan. Det är\r\nde enda tolkningarna jag kan göra. Jag vill återigen\r\nläsa upp vad EG-kommissionen sade, nämligen att\r\ndirektivet \"måste tolkas så att en nationell\r\nbestämmelse vilken, på andra grunder än\r\narbetstagarens missbruk, utesluter en arbetstagare från\r\ndet skydd som direktivet föreskriver, går utöver de\r\nåtgärder som medlemsstaterna enligt artikeln är\r\nbehöriga att vidta för att undvika missbruk\".\r\nKlarare kan det hela inte uttryckas, och jag förstår\r\ninte hur departementet och den socialdemokratiska\r\ngruppen här i riksdagen kan tolka detta på något annat\r\nsätt.</pre><pre>Anf.  26  SVEN-ERIK ÖSTERBERG (s)\r\nreplik\r\nHerr talman! I mitt huvudanförande framförde jag\r\nprecis det Per Rosengren åsyftar. Enligt de kontakter\r\nman från utskottsmajoritetens sida har haft med\r\ndepartementet skall den praktiska tillämpningen vara\r\nföljande: detta med särskilda skäl skall tolkas så att\r\ndet skall utgå ersättning i de fall då det inte kan\r\npåvisas att det har varit ett uppsåt mellan arbetstagare\r\noch arbetsgivare att utnyttja lagen på ett felaktigt sätt.\r\nDärmed bör det som föreskrivs i EG-direktiven\r\noch som Per Rosengren hänvisar till vara tillgodosett.</pre><pre>Överläggningen var härmed avslutad.\r\nBeslut</pre><pre>JoU23 Gravfrid över m/s Estonia\r\n1. utskottet\r\n2. utskottets hemställan med den ändring däri som\r\nföranleddes av bifall till mot. Ju19 yrk. 1 och 2 av\r\nThomas Julin (mp)\r\nKammaren biföll utskottets hemställan med\r\nacklamation.</pre><pre>JuU21 Påföljdsregistrering, m.m.\r\nMom. 1 (riktlinjer för uppbyggnaden av en ny\r\nregisterstruktur)\r\n1. utskottet\r\n2. res. 1 (v, mp)\r\nVotering:\r\n274 för utskottet\r\n35 för res. 1\r\n40 frånvarande\r\nKammaren biföll utskottets hemställan.</pre><pre>Mom. 3 (registrering av minderåriga lagöverträdare\r\nm.m.)\r\n1. utskottet\r\n2. res. 3 (m)\r\nVotering:\r\n234 för utskottet\r\n75 för res. 3\r\n1 avstod\r\n39 frånvarande\r\nKammaren biföll utskottets hemställan.</pre><pre>Mom. 4 (rättsstatistiken beträffande våld m.m. mot\r\nkvinnor)\r\n1. utskottet\r\n2. res. 4 (c, v, mp)\r\nVotering:\r\n254 för utskottet\r\n56 för res. 3\r\n39 frånvarande\r\nKammaren biföll utskottets hemställan.</pre><pre>Mom. 5\r\nKammaren biföll utskottets hemställan.</pre><pre>JuU22 Några delgivningsfrågor\r\nMom. 1 (effektiviseringar på delgivningsområdet)\r\n1. utskottet\r\n2. res. 1 (m)\r\nVotering:\r\n235 för utskottet\r\n75 för res. 3\r\n39 frånvarande\r\nKammaren biföll utskottets hemställan.</pre><pre>Övriga moment\r\nKammaren biföll utskottets hemställan.</pre><pre>LU30 Löneskydd vid upprepade konkurser\r\n1. utskottet\r\n2. res. 1 (m)\r\n3. res. 2 (v)\r\nFörberedande votering:\r\n78 för res. 1\r\n32 för res. 2\r\n200 avstod\r\n39 frånvarande\r\nKammaren biträdde res. 1.\r\nHuvudvotering:\r\n218 för utskottet\r\n75 för res. 3\r\n16 avstod\r\n40 frånvarande\r\nKammaren biföll utskottets hemställan.</pre><pre>14 §  Transplantationer och obduktioner,\r\npsykiatrisk tvångsvård, primärvård,\r\nhandikappfrågor och SBL Vaccin AB m.m.</pre><pre>Föredrogs\r\nSocialutskottets betänkande 1994/95:SoU21\r\nTransplantationer och obduktioner m.m. (prop.\r\n1994/95:148)\r\nSocialutskottets betänkande 1994/95:SoU23\r\nVissa frågor om psykiatrisk tvångsvård (prop.\r\n1994/95:194)\r\nSocialutskottets betänkande 1994/95:SoU24\r\nPrimärvård, privata vårdgivare m.m. (prop.\r\n1994/95:195)\r\nSocialutskottets betänkande 1994/95:SoU25\r\nHandikappfrågor</pre><pre>Förste vice talmannen meddelade att\r\nsocialutskottets betänkanden 1994/95:SoU21, SoU23,\r\nSoU24 och SoU25 skulle debatteras gemensamt.</pre><pre>Anf.  27  LEIF CARLSON (m)\r\nHerr talman! Vi behandlar nu fem betänkanden.\r\nJag vill först säga att det noggranna och seriösa arbete\r\nsom nedlagts av alla partier för att nå en så bra\r\ngenomlysning som möjligt av\r\ntransplantationsfrågorna visar på en väldigt stor vilja\r\natt nå fram till en samsyn i dessa mycket svåra frågor.\r\nIngrid Andersson kommer senare att närmare\r\nredogöra för arbetet.\r\nJag yrkar bifall till hemställan i  betänkande\r\nSoU21 om transplantation m.m., liksom till\r\nhemställan i betänkande SoU23 om psykiatrisk\r\ntvångsvård och betänkande SoU27 om SBL Vaccin\r\nAB. Vad gäller betänkandet om handikappfrågor står\r\njag bakom våra reservationer, men jag nöjer mig med\r\natt yrka bifall till reservation 1.\r\nHerr talman! Nu till dagens huvudfråga: primär-\r\noch privatvården.\r\nJag menar att vi här står inför ett vägval. Skall vi\r\ngå vidare på vägen och stärka monopolet - den\r\nsocialistiska vägen med mycket begränsad valfrihet\r\nför patienterna, en vårdgivare och inskränkningar i\r\nnäringsfriheten? Eller skall vi gå vidare på den\r\ninledda valfrihetsrevolutionen och fortsätta med\r\nförsvaret av mångfald, eget val och en näringsfrihet\r\nmed rätt att erbjuda sin kunskap i konkurrens med\r\nandra?\r\nRegeringen har nu lämnat sitt besked: Monopol!\r\nDet gör den under en döljande slöja av honnörsord\r\nom valfrihet, alternativ och samarbete. Men det är\r\ntomma ord, endast avsedda att dölja en mycket\r\ndystrare verklighet.\r\nPrimärvårdens roll som bas i hälso- och\r\nsjukvården behöver, enligt regeringen, förstärkas. Jag\r\nbörjade själv för 23 år sedan som provinsialläkare,\r\nsom det då hette. Under hela denna tid har man talat\r\nom att satsa på primärvården, men landstingen har\r\naldrig mäktat med detta. Nu, utan påtagliga skäl, tror\r\nregeringen på deras kompetens, förmåga och goda\r\nvilja. Det verkar minst sagt inte betryggande för\r\nprimärvården, särskilt inte om man drar sig till minnes\r\nvad Riksdagens revisorer konstaterat. Skillnaden\r\nmellan \"verbala satsningar\" och landstingens verkliga\r\nsatsningar noteras särskilt i deras rapport Den svenska\r\nhälso- och sjukvården 1990/91.\r\nNya undersökningar av Landstingsförbundet självt\r\nvisar också att landstingen lyckats erövra en säker\r\nställning som ej pålitliga eller trovärdiga ur\r\npersonalens och allmänhetens perspektiv. Det finns\r\nalltså enligt min mening ingenting som talar för att\r\nlandstingen nu skulle vara mera benägna att följa\r\nstatsmakternas intentioner vad gäller primärvården än\r\nde tidigare varit.\r\nHerr talman! Under de senaste två åren har\r\nSocialdemokraterna kritiserat husläkarlagen för att\r\nvara detaljerad och därför snarast ha inskränkt\r\nvalfriheten, åtminstone för landstingen. Hur man kan\r\nfå en lag, som garanterade varje svensk rätten att välja\r\nsin egen läkare, som garanterade yrkesfrihet för\r\nläkarna och ersatte landstingens monopol med ökad\r\nvalfrihet och ändå gav landstingen möjlighet att\r\nutforma en egen variant i varje landsting, att bli en lag\r\nom minskad valfrihet och för omfattande detaljering\r\när och förblir en gåta.\r\nNär nu regeringen föreslår att husläkarlagen\r\nupphävs och ersätts med ett system med en fast\r\nläkarkontakt är det man gör egentligen inget annat än\r\natt man både avskaffar och behåller den nu gällande\r\nlagen. En fast läkarkontakt är bara andra ord för en\r\nbra husläkarrelation. Det är bra, men otillräckligt.\r\nHerr talman! I propositionen talas det bl.a. om\r\nlämplig läkartäthet, förbättrad rekrytering och ett ökat\r\nantal ST-tjänster. Det är bra, liksom betänkandets\r\nmarkering i den frågan. Men några garantier för en\r\nrimlig läkartäthet i primärvården ges inte.\r\nLandstingen skall själva bestämma. Inte heller har\r\nregeringen några förslag till hur man kan stimulera\r\nlandstingen att öka specialistutbildningen i\r\nallmänmedicin. Jag tror att den förbättring av\r\nrekryteringen som har skett under de senaste åren nu\r\nkommer att avbrytas. De senaste årens agerande från\r\nlandstingens sida visar heller inte på någon vilja att\r\nförbättra situationen. Det finns inget samband mellan\r\nantalet utbildningsplatser på grundnivå och antalet\r\nST-tjänster i allmänmedicin.\r\nÅr 1994 tillsattes 63 ST-tjänster, men tre gånger\r\nså många vore mera relevant.\r\nHistorien visar att det är berättigat med\r\nmisstroende mot landstingens förmåga att leva upp till\r\nförväntningarna i propositionen vad gäller\r\nprimärvården. Primärvårdens problem är, och har\r\nalltid varit, att landstingen bestämt allt. Möjligheterna\r\natt stärka primärvården med hjälp av propositionen\r\nsynes små. För att travestera furst Metternich:\r\nPropositionen är i denna del \"ett högtklingande intet\".\r\nHerr talman! Propositionen handlar också om de\r\nprivata vårdgivarna. Man säger att det är viktigt att\r\nvillkoren för alternativ är goda. Det ger stimulans.\r\nPrivata vårdgivares insatser lovordas. Här nöjer man\r\nsig inte med ord utan fyller på med lagtext. Men på\r\nnågot obegripligt sätt går denna lagtext tvärtemot alla\r\nord om alternativens betydelse och samarbetets vikt.\r\nDe privata vårdgivarna erbjuds insvepta i vackra\r\nord villkor som kommer att leda till deras snara\r\nutdöende. Den privata vården skall bli helt utlämnad\r\ntill landstingspolitikernas godtycke utan lagligt skydd.\r\nDet är ett dystert besked. Landstingen förväntas\r\nplötsligt ha blivit samarbetsvilliga och villiga att\r\nmedverka till vård på likvärdiga villkor för de privata.\r\nJag blev uppringd av en privatpraktiker som vid\r\nett möte med företrädare för Stockholms läns\r\nlandsting på en förfrågan om fortsatt verksamhet för\r\nsin del fått svaret: Var glad att du har din praktik i\r\nbolag! Nu förlorar du bara den, och inte bil och villa.\r\nSamarbetsviljan kan ta sig egendomliga uttryck!\r\nDet är också dystert för patienterna. Det handlar ju\r\nom rätten att själv få välja vem som skall handskas\r\nmed något så privat som den egna hälsan och\r\nkroppen. Det handlar också om rätten att som\r\nyrkesman eller -kvinna få erbjuda sina tjänster och sitt\r\nkunnande till den som efterfrågar dessa. Det handlar\r\nom att få ägna sig åt sitt yrke, inte om att vara anställd\r\nhos en monopolarbetsgivare. Det handlar om\r\nnäringsfrihet.\r\nEnligt vår mening står propositionens mångordiga\r\ntal och därmed också majoritetens betänkandetext om\r\nvikten av alternativ i vården i bjärt kontrast till\r\nregeringens förslag. Den privata vården kommer, om\r\ndetta genomförs, att helt avskaffas. En sådan\r\nutveckling kan Moderata samlingspartiet aldrig\r\nacceptera.\r\nHerr talman! Förvisso är det svåra frågor som\r\nuppkommer runt kostnaden för sjukvård, effektivt\r\nresursutnyttjande och människors rätt att välja.\r\nRegeringen anser sig, med rätta, inte ha erforderliga\r\nkunskaper om privatvårdens utveckling. Det\r\nrespekterar jag. Vad jag inte respekterar är att man,\r\ntrots att man inte har någon kunskap, föreslår mycket\r\nlångtgående förändringar och inskränkningar för\r\nprivatvården. Det är ytterst beklagligt.\r\nRegeringen konstaterar också att en nationell\r\ndelegation behöver inrättas för att närmare granska\r\neffekterna av de privata etableringar som kom till\r\nstånd under 1994. Jag respekterar och delar\r\nregeringens uppfattning att konsekvenserna av de nya\r\nvårdformerna, patientens valfrihet och samverkan\r\nmellan offentlig och privat vård behöver studeras.\r\nKunskap är en bra grund om man skall fatta beslut.\r\nMen det är häpnadsväckande att man först avskaffar\r\nprivatvården och etableringsfriheten för att sedan\r\ntillsätta en delegation som skall se över\r\nkonsekvenserna av det man just satt stopp för. Det är\r\nnärmast hyckleri, tycker jag. Vi anser att delegationen\r\nskall tillsättas. Men i avvaktan på en rapport skall\r\nytterligare åtgärder inte vidtas. Är väl en verksamhet\r\navskaffad, inrättas den sannerligen inte så lätt igen.\r\nHerr talman! Näringsfriheten är av grundläggande\r\nvärde för vår rättsordning och den skyddas av\r\ngrundlagarna. I linje med det bör privat verksamhet\r\ninom det som nu närmast enbart är offentlig\r\nverksamhet underlättas, inte motarbetas. Enskild\r\nverksamhet ger människor möjlighet att välja mellan\r\nolika alternativ och sporrar till effektivitet i både\r\noffentlig och privat vård - skattebetalarna till fromma\r\noch patienterna till gagn. Rätten att välja är förbunden\r\nmed rätten att erbjuda och att få starta en verksamhet.\r\nFörsvinner konkurrerande enskild verksamhet, då\r\nförsvinner valfrihetens kärnpunkt: att göra vården\r\nberoende av patienterna och inte tvärtom, som det\r\ntyvärr blir med regeringens förslag.\r\nDet intressantaste, tyvärr både i\r\nLandstingsförbundets rapport och i regeringens\r\nproposition om de ökade kostnaderna för privatvården\r\noch den fria etableringen, är att man över huvud taget\r\ninte ens berör möjligheten att ökade inslag i enskild\r\nvård i en förlängning kommer att innebära ett minskat\r\ntryck på landstingsverksamheten. I stället anklagar\r\nman privatvården för att fördyra sjukvården. I\r\nvaldebatten hävdade man att alla brister inom\r\nsjukvården berodde på att de privata läkarna och\r\nsjukgymnasterna kostade så mycket. I ett land med\r\nfärre privata vårdgivare än nästan alla andra länder\r\nskulle sjukvårdens problem bero på att nämnda\r\nvårdgivare är så dyra och så många.\r\nDet är rätt självklart att det tar litet tid för ett\r\nprivat konkurrerande utbud att växa fram. Självklart\r\nblir kostnaderna för nyetableringar högre om inte\r\nförändringar görs i befintlig egen verksamhet. Men\r\nsådana förändringar tycks ligga utanför landstingens\r\nföreställningsvärld.\r\nProblemet är inte utbyggnaden av den privata\r\nvården, utan problemet är att landstingen saknar\r\nförmågan och viljan att omstrukturera sin egen\r\nverksamhet! Den fria etableringen måste finnas kvar.\r\nHerr talman! Jag konstaterar också att regeringens\r\nförslag saknar förutsättningar för en bred lösning, om\r\nman i en sådan inkluderar de vårdgivare som skall\r\nfullgöra vården. Man bygger in motsättningar mellan\r\nprivat och offentlig vård. En samverkan måste bygga\r\npå parter med någorlunda lika styrkeförhållanden.\r\nDessutom måste de ha viljan att samverka. En part\r\nkan inte tillåtas ha diktatorisk makt. Det är en\r\navgörande invändning mot vårdavtal i den\r\npresenterade formen.\r\nLandstingen har en sådan styrka att de kan diktera\r\nvillkoren i avtalen. Avtalen blir alltså inte avtal utan\r\nföreskrifter från landstingen. Detta tycks också, trots\r\npratet om samarbete, vara regeringens avsikt. Man har\r\nju inga tvingande instruktioner att ge.\r\nMan kan också undra om inte den här typen av\r\navtal strider mot de arbetsrättsliga principerna. Ett\r\nsådant avtal mellan landsting och en privat vårdgivare\r\nfår tydliga drag av anställningsavtal - utan att\r\nlandstingen tar åt sig de arbetsgivarrättsliga\r\nskyldigheterna. Man kommer närmast att tänka på\r\nlivegenskap.\r\nHerr talman! De vårdgivare som har särskilt\r\narvode för tidskrävande patienter, utlämnas till\r\nlandstingens godtycke och blir enligt regeringens\r\nförslag tvingade att teckna vårdavtal genom att det\r\nsärskilda arvodet skall inrymmas i det totala\r\nersättningstaket och inte som nu ligga utanför. Det\r\nsärskilda arvodet har stimulerat och möjliggjort\r\nhögkvalitativ specialistvård av sjukgymnaster och\r\nläkare utanför sjukhus. Dess avskaffande kommer i\r\nprincip att omöjliggöra för utsatta patientgrupper att\r\nfå sitt vårdbehov tillgodosett.\r\nHerr talman! Ingenstans i propositionen berörs\r\nfrågan om ersättningsetablering. Den privata\r\nvårdsektorn kräver för sin fortlevnad en tryggad rätt\r\ntill ersättningsetablering. Rätten att överlämna sin\r\nverksamhet garanterar också att verksamheten hålls\r\npå en modern, kvalificerad nivå ända till\r\növerlåtelsetillfället. Incitament till nyinvesteringar blir\r\nde sista åren obefintliga om inte dessa kan nyttiggöras\r\ngenom en överlåtelse till annan vårdgivare. Detta\r\ndrabbar direkt de enskilda patienterna.\r\nJag har svårt att se hur principen om näringsfrihet\r\nkan förenas med att man fråntar privata vårdgivare\r\nrätten att överlåta verksamhet. Ingen torde våga\r\netablera en gruppmottagning då man vet att hela\r\nmottagningen kan falla om en kollega slutar. De\r\nexisterande gruppmottagningarna står också inför att\r\nen delägares sjukdom eller pensionering kan ödelägga\r\nhela verksamheten, då t.ex. en mottagning för fyra\r\ninte kan bäras av tre. Detta svär mot regeringens tal\r\nom alternativ. Landstingen kommer att få oinskränkt\r\nmakt att bestämma hur sjukvården skall organiseras\r\noch se ut i framtiden.\r\nHerr talman! Regeringen föreslår att riksdagen\r\nskall besluta om krav på heltidsverksamhet för\r\nprivatpraktiserande läkare och sjukgymnaster. Vi\r\nanser att regering och riksdag inte skall besluta om\r\narbetstiden för en särskild yrkesgrupp. Det måste vara\r\nupp till den enskilde att själv bestämma om han eller\r\nhon skall arbeta hel- eller halvtid.\r\nFörslaget om remisstvång i privatvården är mycket\r\nilla genomtänkt. Remisstvång minskar\r\ntillgängligheten och valfriheten. En sådan åtgärd\r\nskulle inte medföra den hushållning med resurserna\r\nsom man eftersträvar. Det finns i det här fallet en\r\navgörande skillnad mellan privat och offentlig vård.\r\nSkillnaden består i att det är små kostnadsdifferenser i\r\nprivatvården mellan ett besök hos en allmänläkare\r\noch hos en specialist. Men i den offentliga vården är\r\ndet stor skillnad mellan besök hos en allmänläkare\r\noch besök hos en specialist. Därför kan det i den\r\noffentliga sektorn vara av intresse att styra\r\npatienterna.\r\nHerr talman! Det är ett övergrepp av principiell art\r\natt diskriminera på grund av ålder; att man av\r\nåldersskäl inte får bestämma över sin verksamhet. Vi\r\nmoderater kan inte acceptera förslaget om krav på en\r\nåldersgräns på 65 år för rätten att uppbära\r\nvårdersättning. Möjligheten att fullgöra en mycket\r\ngod insats inom vården kan inte enbart kopplas till\r\nåldern. För många äldre patienter skulle regeringens\r\nförslag innebära att för länge sedan etablerade\r\nvårdrelationer upphör. Dessutom innebär regeringens\r\nförslag att bara de som har råd kan behålla sin doktor.\r\nAlternativet är att patienten, för att få förbli hos sin\r\ngamle doktor, måste betala hela kostnaden själv. För\r\nde flesta pensionärer är det inget alternativ alls; det\r\nligger helt utom ekonomiskt räckhåll. Det är\r\negendomligt att Socialdemokraterna, som ofta talar\r\nom att penningpungen inte skall få avgöra vård, alltid\r\när de som genomdriver förslag som i praktiken gör att\r\nendast de välsituerade kan åtnjuta  valfrihet. Det är\r\nsocialism i den högre skolan.\r\nHerr talman! Jag noterar också med förvåning att\r\ndet förslag om att stärka skyddet för den personliga\r\nintegriteten som regeringen har lagt och som är bra\r\nförkastas av utskottets majoritet. Här stöder vi\r\npropositionen.\r\nHerr talman! Denna proposition tillför inte\r\nprimärvården något substantiellt, utan bara  fagra ord.\r\nDen utgör ett hot mot patienternas valfrihet och mot\r\nen sund konkurrens i vården. Den är också ett förtäckt\r\nangrepp på näringsfriheten. På sikt leder den till en\r\nnärmast fullständig avveckling av den privata vården,\r\nalternativet till vårdmonopolet. Brist och köer skapas\r\npå nytt. Den gör det under en täckmantel av\r\nhonnörsord. Här agnas med ord om samarbete och om\r\nvikten av alternativa vårdformer som komplement och\r\nstimulans för att dölja att bytet, de privata vårdgivarna\r\noch egna företagare skall sväljas av landstingens\r\nomättliga gap tillsammans med patienternas reella\r\nvalfrihet. Aldrig har landstingen getts en sådan makt.\r\nVi får en helt socialiserad sjukvård. Det kan Moderata\r\nsamlingspartiet aldrig acceptera.\r\nHerr talman! Jag står givetvis bakom alla våra\r\nyrkanden, men för tids vinnande yrkar jag bifall bara\r\ntill reservationerna 1, 10 och 22 i betänkandet om\r\nprimärvård och privatvård.\r\n(Applåder)</pre><pre>I detta anförande instämde: Henrik S Järrel,\r\nMikael Odenberg, Beatrice Ask, Lars Tobisson, Knut\r\nBilling, Gunnar Hökmark, Inger Koch, Jan Sandberg,\r\nStig Rindborg, Per Westerberg, Henrik Landerholm,\r\nCarl G Nilsson, Per Unckel, Jan-Olof Franzén, Ulf\r\nMelin, Göte Jonsson, Wiggo Komstedt, Ingvar\r\nEriksson, Jeppe Johnsson, Karl-Gösta Svenson, Nils\r\nFredrik Aurelius, Bertil Persson, Rune Rydén, Annika\r\nJonsell, Peter Weibull Bernström, Anna Åkerhielm,\r\nJan Backman, Carl Fredrik Graf, Hans Hjortzberg-\r\nNordlund, Gun Hellsvik, Inger René, Lennart Fridén,\r\nLars Hjertén, Sten Svensson, Birgitta Wichne, Stig\r\nBertilsson, Tomas Högström, Birgit Henriksson, Kent\r\nOlsson, Ola Karlsson, Gullan Lindblad, Göthe\r\nKnutson, Patrik Norinder, Eva Björne, Rolf Dahlberg,\r\nGöran Hedberg, Ola Sundell, Rolf Gunnarsson,\r\nChristel Anderberg, Ulla Löfgren, Olle Lindström,\r\nLars Björkman, Arne Andersson, Sonja Rembo,\r\nLennart Hedquist, Gustaf von Essen, Per Bill, Jerry\r\nMartinger, Carl Erik Hedlund, Birgitta Wistrand och\r\nMargareta E Nordenvall (alla m).</pre><pre>Anf.  28  ROLAND LARSSON (c)\r\nHerr talman! Jag hade faktiskt med glädje noterat\r\nden goda närvaron i kammaren och hoppades i det\r\nlängsta att den berodde på intresse för ämnet, men nu\r\nser jag tyvärr att de flesta lämnar kammaren. Det är\r\nsynd.\r\nLåt mig då i stället passa på att hälsa\r\nsocialministern välkommen hit. Jag tycker att det\r\nämne vi skall diskutera i dag är utomordentligt viktigt.\r\nDet handlar om sådana frågor som nog kräver ett stort\r\nengagemang och ett stort intresse. Därför är det\r\nviktigt att representanter för alla partier deltar i\r\narbetet. Så har skett på ett väldigt fint sätt i\r\nsocialutskottet.\r\nSom här har sagts behandlas fem olika\r\nbetänkanden i fem olika ärenden samtidigt i den här\r\ndebatten. Den tekniken har socialutskottet tillämpat\r\nvid ett tidigare tillfälle under mandatperioden och då\r\nvisat sig fungera ganska bra. Jag tycker att det manar\r\ntill efterföljd, men jag vill samtidigt höja ett varnande\r\nfinger: Den här tekniken får inte drivas så långt att\r\ndebatten på något sätt hämmas och att ledamöter\r\nhindras från att delta i debatten.\r\nSpeciellt tänker jag då naturligtvis på oss från\r\nmindre partier, som bara har en representant i varje\r\nutskott. Det är risk att vi får mindre möjlighet att delta\r\nmed flera representanter i debatten. Detta tycker jag\r\natt man skall vara uppmärksam på, men samtidigt\r\ntycker jag att det här är en bra modell, som man bör\r\nkunna pröva även i andra sammanhang. Det är också\r\nviktigt att man tittar närmare på vilken typ av ärenden\r\nsom förs samman till en debatt. Det passar inte att\r\nföra samman ärenden av olika typ.\r\nFör min del avser jag att kommentera först och\r\nfrämst förslaget om primärvård, privata vårdgivare\r\nm.m. men också i någon mån det betänkande som\r\nhandlar om handikappfrågor. Men givetvis vill jag\r\nockså redovisa Centerns ståndpunkt i den oerhört\r\nviktiga och svåra frågan om transplantationer och\r\nobduktioner m.m.\r\nDet är en oerhört svår fråga, och den går på djupet\r\ni den mänskliga själen på ett sätt som gör att den\r\nkänns mycket angelägen. Det känns också väldigt\r\nviktigt att man på ett rejält sätt har funderat igenom\r\nden och diskuterat igenom den. Det är ett bra förslag\r\nsom har kommit från departementet, det är en bra\r\nproposition - den har blivit ännu bättre av det arbete\r\nsom har bedrivits i socialutskottet. Vi har jobbat med\r\nden på ett unikt sätt: Vi har träffats i en särskild\r\nberedningsgrupp under Ingrid Anderssons eminenta\r\nledning och fått diskutera igenom alla de avsnitt där\r\nvi har haft delade meningar. På det viset har vi lyckats\r\nuppnå konsensus på en hel del olika, svåra avsnitt.\r\nÄven om det finns ett par reservationer har det här\r\narbetssättet visat att det i sådana värderingsfrågor\r\nfinns ganska stor samsyn mellan riksdagens partier.\r\nDen enigheten tycker jag att det är viktigt att ta vara\r\npå.\r\nJag skall inte gå in på innehållet i förslaget,\r\neftersom Ingrid Andersson har fått utskottets uppdrag\r\natt på hela utskottets vägnar redovisa det. Jag vill bara\r\nsäga att på den punkt där Centern hade en motion har\r\nvåra önskemål blivit tillgodosedda, och vi är\r\nnaturligtvis nöjda med det.\r\nSå, herr talman, över till betänkandet Primärvård,\r\nprivata vårdgivare m.m. Här föreslås att den\r\nhusläkarlag som infördes under den förra regeringen\r\nskall avvecklas. Innebörden av förslaget är dock att de\r\npositivaste inslagen i husläkarreformen kommer att\r\nfinnas kvar. Det handlar därför som jag ser det mer\r\nom att avveckla själva begreppet husläkare än om att\r\navveckla systemet som sådant.\r\nFör Centerns del är det ointressant om den\r\nvårdgivare som den enskilda patienten väljer kallas\r\nhusläkare, familjeläkare, primärvårdsläkare eller\r\nnågonting annat. Det viktiga är att patienten själv får\r\nbestämma vem som skall utföra vården och så långt\r\nsom möjligt också kan påverka vårdens innehåll.\r\nDessa krav tillgodoses i den husläkarlag som vi\r\nhittills har haft, men de tillgodoses också genom den\r\nlagändring som nu föreslås. I ett patientperspektiv\r\nkommer det således inte att märkas någon skillnad.\r\nSkillnaden ligger i att sjukvårdshuvudmannen\r\ngenom de föreliggande förslagen får större\r\nmöjligheter att utforma primärvården efter lokala\r\nförutsättningar och på ett för befolkningen effektivt\r\nsätt. Från Centerns sida tycker vi att denna förändring\r\när rimlig, precis som vi i andra sammanhang, t.ex. när\r\ndet gäller socialtjänsten, hävdat att den som har\r\nkostnadsansvaret också måste kunna planera och\r\nbesluta om hur tillgängliga resurser skall fördelas och\r\nhur omfattande verksamheten får vara.\r\nCentern, som av tradition har en stark ställning i\r\nkommunerna, har alltid värnat om den kommunala\r\noch landstingskommunala självbestämmanderätten.\r\nMed de krympande resurser som man på kommunal\r\nnivå kommer att tvingas leva med under lång tid\r\nframöver såvitt man i dag kan överblicka är det viktigt\r\natt man själv har kostnadskontroll över all den\r\nverksamhet som man har ansvar för.\r\nI Socialtjänstkommittén, där jag ingår, har Centern\r\ntillsammans med Moderaterna och kds varit överens\r\nom att den här principen om den kommunala\r\nsjälvbestämmanderätten skall hävdas, t.ex. när det\r\ngäller socialt bistånd. Däremot har\r\nSocialdemokraterna och Folkpartiet liberalerna haft\r\nen annan mening. I frågan om primärvården hävdar vi\r\nsamma princip. Här har Socialdemokraterna samma\r\nuppfattning som vi, medan de övriga här nämnda\r\npartierna intar en annan hållning. Det förefaller\r\ndärmed, herr talman, bara vara Centern som\r\nkonsekvent står fast vid principen om att ifall\r\nkommunerna och landstingen har kostnadsansvaret\r\nskall de också ha det avgörande inflytandet över hur\r\nresurserna skall fördelas.\r\nFör vårdgivarens del - den enskilde läkaren,\r\nprivatläkaren - innebär det här förslaget att den som\r\nvill bygga upp en privat verksamhet måste ha ett\r\nvårdavtal med sjukvårdshuvudmannen. Vi kan inte se\r\ndet som någon större nackdel, eftersom vi förutsätter\r\natt den politiska viljeyttring som kommer till uttryck\r\npå riksnivå har sin motsvarighet på kommunal nivå.\r\nMed andra ord bör det inte vara någon skillnad\r\nmellan de politiska partiernas uppfattning på olika\r\nnivåer.\r\nJag har därför svårt att förstå den misstro som\r\nalltför ofta kommer till uttryck i den här församlingen\r\nnär det gäller kommunernas och landstingens goda\r\nvilja att rätta sig efter riksdagens beslut. Det är en\r\nmisstro som i grunden egentligen också är en misstro\r\nmot det demokratiska system vi har i det här landet.\r\nPå ett par punkter har vi från Centern tyvärr inte\r\nlyckats få gehör för de synpunkter vi har fört fram.\r\nDet gäller remissförfarandet och uppföljningen av\r\nlagändringen. Här vänder jag mig särskilt till\r\nsocialministern, eftersom jag hoppas på att så\r\nsmåningom få ett visst gehör för de här\r\ntankegångarna.\r\nInom en del landsting krävs att patienten har\r\nremiss från primärvården för att komma till en viss\r\nspecialist. Förslaget innebär att samma regler som\r\ngäller för sjukvårdshuvudmännen även skall gälla för\r\nprivata vårdgivare. Av resursskäl har ett\r\nremissförfarande ibland varit motiverat, även om det i\r\ndag tillämpas i långt ifrån alla landsting. Frågan är\r\ndessutom om det är särskilt kostnadseffektivt.\r\nCentern anser att specialisterna inom gynekologi\r\noch psykiatri generellt skall vara undantagna kravet\r\npå ett remissförfarande. Vi anser att det finns flera\r\nskäl till detta, men vi vill framför allt hänvisa till\r\nintegritetsskäl. Vi menar också att de patienter som i\r\ndag har en väl fungerande läkarkontakt med en\r\nprivatläkare måste kunna få fortsätta att gå till samma\r\nläkare även om denna privatläkare är en specialist.\r\nPatienten skall i det fallet inte först behöva gå till en\r\nhusläkare eller en primärvårdsläkare för att få en\r\nremiss till en läkare som han eller hon redan går till.\r\nVi tycker också att de förändringar som den\r\nprivata vården genomgår måste följas upp med den\r\nårlig översyn, där det privata läkarnas situation\r\nredovisas för riksdagen. Eftersom det från vissa håll\r\ninom riksdagen och från de privata läkarna finns en\r\nviss misstro mot landstingets inställning till privata\r\nvårdgivare är det viktigt att få belagt om det finns\r\nnågon täckning för det.\r\nDet är också angeläget att få belyst\r\nkonsekvenserna av 65-årsgränsen ur framför allt\r\npatientperspektivet. Även en patient som väljer att\r\nvara kvar hos sin privatläkare även sedan denna har\r\nfyllt 65 år måste på samma villkor som andra\r\npatienter kunna få del av de resurser som finns i andra\r\ndelar av vården, t.ex. röntgen och laboratorietjänster.\r\nHerr talman! Centern anser att det är mycket\r\nangeläget att ta ett nästa steg i genomförandet av\r\nhandikapputredningens förslag och att regeringen\r\nskall arbeta fram en plan för detta. Denna mycket\r\nviktiga fråga får inte till följd av alla de problem som\r\nfinns på ekonomins område och på andra områden bli\r\nliggande på en hylla i garderoben. Vi föreslår därför\r\natt en sådan plan tas fram så snart som möjligt.\r\nHerr talman! Jag står självfallet bakom Centerns\r\nsamtliga reservationer i utskottet men nöjer mig nu\r\nför tids vinnande med att yrka bifall till\r\nreservationerna nr 17 i SoU24 och nr 3 i SoU25.</pre><pre>Anf.  29  LEIF CARLSON (m) replik\r\nHerr talman! Roland Larsson uttalar en mycket\r\nstor tilltro till att vårdavtalen blir utformade så att\r\nprivatläkare blir kvar. Jag kan tyvärr inte dela den\r\ntilltron. Landstingen är kostnadsansvariga och de är\r\nockså producenter. De har den verksamheten att se\r\npå. För att man skall få ett vårdavtal kommer de att\r\nställa sådana krav att det blir mycket svårt för en\r\nprivat läkare att ställa upp på dem om de skall få\r\nverksamheten att gå runt.\r\nVårdavtalet måste alltid vara tidsbegränsat. Vem\r\nvill kanske få ett treårigt avtal och etablera en\r\nverksamhet, investera och kanske få skulder på ett par\r\nmiljoner för att sedan efter tre år upptäcka - när\r\nlandstinget i sin verksamhet har funnit att man skall\r\nbygga ut något själv eller skärper kraven - att det är\r\nomöjligt för en privatläkare att vara kvar. Ingen\r\nkommer att tordas gå in med ett avtal som kanske är\r\ntidsbegränsat till tre fyra år och dra på sig skulder\r\nsom egentligen skall amorteras över en\r\ntjugoårsperiod. Ett system med vårdavtal där\r\nlandstingen har så oerhört stark ställning, kommer att\r\ninnebära att ingen kommer att tordas gå in i någon\r\nform av privat verksamhet.</pre><pre>Anf.  30  ROLAND LARSSON (c) replik\r\nHerr talman! Regeringens och därmed också\r\nriksdagens intentioner när det gäller synen på privata\r\nläkare är helt klara i det här betänkandet. Det framstår\r\nmycket tydligt och det andas en mycket positiv\r\ninställning till att ha privata alternativ i vården.\r\nDet finns inget här som på något sätt talar för att\r\nde här vårdavtalen inte skulle komma till stånd, annat\r\nän att landstingen möjligen inte bryr sig om vad\r\nriksdag och regering säger.\r\nOm landstingen inte gör det blir detta en\r\ndemokratisk fråga. Det är en fråga om att kunna\r\nhantera det demokratiska systemet på det sättet att det\r\nsom riksdagen uttalar också får genomslag på den\r\nprimärkommunala och landstingskommunala nivån.\r\nDet tycker jag är ett något annat problem, som inte på\r\nnågot sätt motiverar att man flyttar de här besluten ner\r\ntill den nivå där de rätteligen hör hemma.</pre><pre>Anf.  31  LEIF CARLSON (m) replik\r\nHerr talman! Det är just historien som talar emot\r\nRoland Larsson. Det vore önskvärt om det vore så\r\nsom Roland Larsson säger. Men vi vet att - och det\r\npåpekades särskilt av Riksdagens revisorer -\r\nlandstingen aldrig har visat något intresse av att följa\r\nriksdagens och regeringens intentioner inom\r\nprimärvården och när det gäller de förslag på vårdens\r\nområde som har lagts fram. Man kan gå tillbaka till\r\n70- och 80-talet. Man har sagt samma sak.\r\nLandstingen har inte agerat på det sättet utan har\r\nbyggt ut och handlat på annat sätt.\r\nDetta är ett problem. Men vi måste faktiskt vara\r\nrealister och se att historien säger oss att vi inte i detta\r\nfall kan se någon beredvillighet hos landstingen att ta\r\nemot privata vårdgivare. Den som har erfarenhet av\r\nsjukvårdspolitik i Sverige, i synnerhet landstingens,\r\nvet att det inte finns någon beredvillighet att ta emot\r\nprivata vårdgivare.</pre><pre>Anf.  32  ROLAND LARSSON (c) replik\r\nHerr talman! Jag delar uppfattningen att man skall\r\ndra lärdom av historien, men man skall inte bara utgå\r\nfrån historien. Man måste blicka litet grand framåt\r\nockså. Den som tittar litet grand bakåt - inte alltför\r\nlångt bakåt - kan ändå se att inställningen i de här\r\nfrågorna har förändrats.\r\nVi har nu en regering som är socialdemokratisk\r\nmen som ändå uttalar en välvillig och positiv\r\ninställning till de privata vårdgivaralternativen. Det är\r\ndå fråga om att tro på att detta också är allvar. Det\r\ntycker jag att det är viktigt att man kan göra.\r\nHistorien är viktig men den är inte allt. Därför har\r\nvi från Centerns sida också föreslagit att det skall ske\r\nen uppföljning. Det är här jag hoppas på\r\nsocialministerns stöd. Det är viktigt att det här sker i\r\npraktiken, så att det inte blir som Leif Carlson säger.\r\nDet vore mycket olyckligt.</pre><pre>Anf.  33  KERSTIN HEINEMANN (fp)\r\nHerr talman! Beträffande socialutskottets\r\nbetänkande SoU21 vill jag endast hänvisa till Ingrid\r\nAnderssons anförande senare i dag. Jag vill betona det\r\nstora arbete som har lagts ned i utskottet när det gäller\r\ndessa svåra frågor och den stora enighet som man\r\nändå nått i detta betänkande och yrka bifall till\r\nutskottets förslag på denna punkt. Jag yrkar också\r\nbifall till utskottets hemställan vad beträffar SoU23\r\noch SoU27.\r\nSoU25 berör handikappfrågorna. Enligt liberala\r\nvärderingar har varje individ - också hon med de allra\r\nsämsta förutsättningarna - rätt att leva ett så värdigt\r\nliv som möjligt och rätt till samhällets resurser på\r\nsamma villkor som alla andra. Många i Sverige har\r\ninte de möjligheterna. De tillhör det glömda Sverige.\r\nFör deras skull måste Handikapputredningens alla\r\nförslag tas fram.\r\nDen borgerliga regeringen genomförde den första\r\nindividreglerade delen, LSS. Slutbetänkandet som\r\ninnehåller förslag som syftar till att göra hela\r\nsamhället tillgängligt för människor med\r\nfunktionshinder återstår. Folkpartiet liberalerna anser\r\natt regeringen måste utarbeta en plan för\r\ngenomförandet av dessa förslag och därefter\r\nåterkomma till riksdagen med en redovisning.\r\nTillgången på hjälpmedel är en annan viktig\r\nförutsättning för ett bra liv för många\r\nfunktionshindrade. Det finns i dag en rad problem\r\ninom hjälpmedelsområdet. Det händer t.ex. att man\r\nköper kortsiktigt billigt och långsiktigt dyrt.\r\nAvvägning mellan kostnaden för hjälpmedlet och\r\nkostnaden för hemtjänst görs inte, och det finns stora\r\nskillnader i bedömningen av hjälpmedelsbehovet i\r\nlandet. Folkpartiet liberalerna anser därför att åtgärder\r\nbör vidtas för en mer enhetlig behovsprövning samt\r\nunderlag för vilka hjälpmedelsinsatser som är mest\r\neffektiva från en hälsoekonomisk synpunkt.\r\nVi står naturligtvis bakom samtliga reservationer i\r\ndet här betänkandet, men jag yrkar här bara bifall till\r\nreservationera 1 och 3.\r\nHerr talman! Jag övergår nu till det betänkande\r\nsom behandlar primärvården och privata vårdgivare. I\r\npropositionen sägs en hel del positivt om fasta\r\nläkarkontakter i primärvården och om värdet av\r\nprivata vårdgivare. Det är roligt och överraskande att\r\nläsa när man som jag i många år arbetat med dessa\r\nfrågor och mött väldigt lite förståelse och mycket\r\nkritik, inte minst för husläkarlagen. Det är ju den som\r\nhar bidragit till en stor del av det positiva som hänt\r\ninom primärvården under den senaste tiden.\r\nDet är bra att den socialdemokratiska regeringen\r\nerkänner att det finns fördelar med husläkarlagen och\r\nkanske t.o.m. erkänner att det har skett en utveckling\r\ntill det bättre för patienterna. I dag torde det vara\r\nåtskilliga som t.o.m. vet namnet på sin husläkare och\r\ndärmed också vet vem man skall vända sig till om\r\nman får problem. Bara detta är en mycket stor\r\nförändring för många patienter.\r\nTyvärr, herr talman, är regeringens positiva\r\ninställning bara ord i propositionen, eftersom de\r\nkonkreta förslagen hotar allt det positiva som\r\nhusläkarlagen har åstadkommit. Det ur den\r\nsynpunkten viktigaste förslaget är naturligtivs\r\navskaffandet av husläkarlagen och därmed ett\r\nvidhållande av höstens återställarpolitik.\r\nAtt återinföra landstingskontrollen över alla\r\nersättningsetableringar och nyetableringar ger de\r\nlandstingsmajoriteter som så önskar möjlighet att låta\r\nden privata vården successivt upphöra. Landstingen\r\noch deras politiker skall på nytt vara de som vet bättre\r\nän patienterna. I detta konkreta förslag är även\r\nCenterpartiet en ivrig påhejare för att förskjuta\r\nmakten från patienterna till landstingspolitikerna.\r\nFrågan om etableringsrätt är naturligtvis en fråga om\r\nmöjligheter för en vårdgivare att etablera sig, men det\r\när också i högsta grad en fråga om patientens\r\nvalfrihet. Finns inga privata vårdgivare finns heller\r\ningen patient som kan välja honom eller henne.\r\nRegeringen vidhåller synen på vikten av det\r\nlandstingsveto som fanns i det s.k. Dagmarsystemet\r\nmot nyetableringar av privata icke-allmänläkare och\r\nprivata sjukgymnaster. Det är kanske detta som gjort\r\nförslaget så attraktivt för Centerpartiet.\r\nI detta ligger också - relativt dolt - ett\r\navskaffande av den rätt som länge funnits till\r\nersättningsetableringar då innehavaren upphör med\r\nsin verksamhet på grund av pensionering, dödsfall\r\neller annan orsak.\r\nHerr talman! Vi vi motsätter oss dessa förslag som\r\nvi anser leder till mindre stimulans till förnyelse än de\r\ntill i november i fjol gällande reglerna. Särskilt\r\nutmanande tycker vi avskaffandet av\r\nersättningsetableringarna är. Detta kommer i flera fall\r\natt leda till svåra problem för enskilda vårdgivare som\r\ngjort betydande investeringar. Det kommer även att\r\nminska intresset att börja verksamhet som enskild.\r\nSocialdemokraterna har kritiserat\r\netableringsfriheten med kostnadsargument. Det skulle\r\nbli så mycket dyrare. Nu erkänns i propositionen att\r\nersättningsreglerna för husläkare inte har varit\r\nkostnadsdrivande. Från många olika håll har lika\r\nmånga uppgifter kommit om kostnaderna för den\r\nprivata etableringen och vilka övriga konsekvenser\r\nsom etableringen har medfört. För att denna\r\ndiskussion skall kunna föras med ett korrekt underlag\r\nanser vi att det är angeläget att samtidigt som\r\netableringsrätten återinförs utvärdera hur den\r\npåverkar de totala sjukvårdskostnaderna, utbudet av\r\nvård och vårdens kvalitet för den enskilde patienten.\r\nHerr talman! I propositionen föreslås också\r\ninförande av en åldersgräns för privatpraktiserande\r\nvårdgivares möjlighet att få offentlig ersättning. Med\r\nvissa övergångsregler sätts gränsen till 65 år. Detta\r\ntorde innebära en risk för ett ytterligare påskyndande\r\nav en avveckling av privata vårdgivare. Frågan om\r\nåldersgräns kan givetvis diskuteras och har\r\ndiskuterats. Den föregående regeringen föreslog en\r\nåldersgräns på 70 år, något som då avvisades av\r\nriksdagen.\r\nEtt skäl för en åldergräns är att ha samma regler\r\nför de privata vårdgivarna som gäller för de\r\nlandstingsanställda. Vi från Folkpartiet liberalerna är\r\nberedda att acceptera konsekvensen av ett sådant\r\nsynsätt.\r\nRegeringen nämner i texten den del av den stora\r\npensionsreformen som rör arbetstagarnas rätt i\r\nframtiden att kvarstanna t.o.m. 67 års ålder. Någon\r\nslutsats för de privata vårdgivarna av detta drar\r\nregeringen dock inte.\r\nOm de allmänna reglerna snart ändras så att de\r\nsom önskar fr.o.m. 1998 kan kvarstå i tjänst till 67 års\r\nålder borde slutsen rimligtvis bli att inte nu sänka\r\nprivata vårdgivares åldersgräns mer än till just 67 år.\r\nDenna regel borde då kunna träda i kraft fr.o.m. 1998.\r\nMed tanke på den långa utbildning som framför allt\r\nläkare har och det värdefulla arbete som många läkare\r\nutför vore det värdefullt om landstingen inte\r\nautomatiskt tillämpade 67-årsgränsen för vare sig de\r\negna eller de privata vårdgivarna. Vi ser dock\r\nbetydande risker för att så blir fallet i de landsting\r\nsom har socialistisk majoritet.\r\nI propositionens föreslås att de landsting som har\r\neller inför remisskrav till egna sjukgymnaster eller till\r\negna specialister skall införa det också för de privata\r\nvårdgivarna. Detta kan synas rimligt utifrån ett\r\nperspektiv av likabehandling. Vi ser dock stora\r\nproblem i en tillämpning av den föreslagna regeln.\r\nDet finns enligt vår mening en betydande risk för att\r\nremisserna i stor utsträckning kommer att riktas till\r\nlandstingens egna sjukgymnaster och specialistläkare.\r\nDen föreslagna regeln skulle därmed innebära att den\r\nminskning av privatvården som vi befarar på grund av\r\nlandstingens föreslagna vetorätt mot ersättnings- och\r\nnyetableringar blir än större. Så länge dessa risker\r\nfinns är vi inte beredda att tillstyrka den föreslagna\r\nändringen.\r\nHerr talman! Jag står även här givetvis bakom\r\nsamtliga våra reservationer, men för tids vinnande\r\nyrkar jag bara bifall till reservationerna 3 och 5 när\r\ndet gäller primärvården.</pre><pre>Anf.  34  ROLAND LARSSON (c) replik\r\nHerr talman! Det finns inget i det här betänkanet\r\nsom talar för det som Kerstin Heinemann säger,\r\nnämligen att patientens valmöjlighet skulle begränsas.\r\nTvärtom stryks det mycket ordentligt under att\r\npatientens valmöjlighet skall finnas kvar och vara\r\noförändrad.\r\nPatienten skall ha möjlighet att välja sin läkare.\r\nLäkarna kommer att finnas oavsett om de är i privat\r\nverksamhet eller i landstingsverksamhet, så\r\nmöjligheten att välja den läkare man vill ha kommer\r\ninte att förändras oavsett hur det går.\r\nDärför tycker jag att påståendet grundar sig på en\r\nmisstanke om att landstingen inte kommer att bry sig\r\nom vad riksdagen säger. Påståendet bygger på att\r\nlandstingen inte kommer att ta någon hänsyn till vad\r\nriksdagen uttalar, och det tror jag är fel. Det finns\r\ninget som säger att inte landstingen kommer att följa\r\ndet riksdagen säger. Misstron mot landstingen tycker\r\njag är ogrundad. Det finns, som sagt, en viss historisk\r\nerfarenhet av att det har varit på det sättet, men nu\r\nväljer man en ny väg där regeringen släpper fram\r\nprivata vårdgivare. Skulle då risken för socialism i\r\nsystemet vara större om socialdemokratiskt styrda\r\nlandsting får bestämma än om den socialdemokratiska\r\nregeringen får bestämma?</pre><pre>Anf.  35  KERSTIN HEINEMANN  (fp)\r\nreplik\r\nHerr talman! Förvisso finns rätten att välja läkare\r\nmed. Men vad vi är oroliga för är att det då gäller att\r\nvälja en läkare som är anställd av landstinget och inte\r\nde privata rådgivarna. Då begränsas valfriheten i\r\nhögsta grad.\r\nRoland Larsson talar om historia, att det nu har\r\nblivit andra tider och att vi nu skall lita på det. Jag är\r\ninte så säker på det. Jag har ganska lång\r\nlandstingserfarenhet och känner mycket väl till\r\nförhållandena. Det har varit tillåtet att släppa fram\r\nprivata vårdgivare, men det har man inte gjort.\r\nSå många beslut har fattats här i riksdagen, bl.a.\r\nmed anledning av Riksdagsrevisorernas anmärkning\r\nbeträffande hur primärvården sköts och att den\r\nbehöver byggas ut, som landstingen inte alltid har\r\nbrytt sig om. Därför är jag inte lika optimistisk som\r\nRoland Larsson när det gäller framtiden och en\r\nöppnare syn på privata vårdgivare.</pre><pre>Anf.  36  ROLAND LARSSON (c) replik\r\nHerr talman! Jag kan bara hoppas att det inte blir\r\nså som Kerstin Heinemann säger, att landstingen i hög\r\ngrad skulle försöka begränsa möjligheterna för privata\r\nvårdgivare. Det skulle vara tragiskt. Jag tror inte\r\nheller att det är så stor risk för detta.\r\nMen jag tycker inte att det som Kerstin\r\nHeinemann säger stämmer, sett utifrån\r\npatientperspektivet, för att om jag som patient  väljer\r\natt läkare A skall vårda mig och läkare A råkar vara\r\nprivatläkare eller anställd av landstinget, så ser jag\r\ninte att han vårdar mig på ett annorlunda sätt om han\r\när privatanställd än om han är landstingsanställd. Jag\r\ntror att jag får samma vård av läkare A, oavsett i\r\nvilken form han verkar. Utifrån patientperspektivet är\r\ndet fel att påstå att valfriheten begränsas. Däremot\r\nkan det vara så utifrån läkarnas perspektiv, om\r\nlandstinget tillämpar systemet på ett felaktigt sätt,\r\nvilket jag hoppas att de inte kommer att göra.</pre><pre>Anf.  37  KERSTIN HEINEMANN (fp)\r\nreplik\r\nHerr talman! Detta handlar inte i första hand om\r\nläkarnas eller andra privata vårdgivares valfrihet. Det\r\nhandlar faktiskt om patientens valfrihet. Det kan\r\nfinnas olika skäl till att man vill anlita en privat läkare\r\ni stället för en landstingsanställd läkare. Det\r\nbegränsar, som vi ser det, även patienternas frihet.\r\nDessutom tycker jag att det är litet märkligt att\r\nCenterpartiet vill begränsa möjligheterna för\r\nmänniskor inom dessa yrken att bedriva egen\r\nverksamhet - en småföretagarverksamhet. Det är synd\r\natt Centern har ändrat sin syn sedan de satt med i den\r\nförra regeringen och nu går emot detta förslag.</pre><pre>15 §  Justitieminister Laila Freivalds lämnar\r\ninformation om regeringens politik mot våld</pre><pre>Anf.  38  Justitieminister  LAILA\r\nFREIVALDS (s)\r\nHerr talman! I regeringsförklaringen angavs att\r\nregeringen skulle presentera en samlad politik mot\r\nvåldet. Flera åtgärder har redan vidtagits och en ny\r\nsamlad handlingsplan har börjat ta form. Jag vill\r\ndärför informera riksdagen om detta arbete.\r\nVåldet medför ingripande verkningar för den som\r\ndrabbas, i form av fysiska och psykiska skador och\r\nannat lidande. Men våldet berör oss alla och har\r\nkonsekvenser även för dem som inte drabbas direkt.\r\nDet skapar en rädsla och en känsla av otrygghet som\r\npåverkar människors livskvalitet och handlingsfrihet.\r\nVi kan aldrig acceptera våldet i vårt samhälle, och\r\nvi måste alla vara beredda att göra vad som står i vår\r\nmakt för att minska våldsbrottsligheten.\r\nEn för mig grundläggande och självklar\r\nutgångspunkt för att motverka våldet är att arbeta för\r\nett samhälle med social rättvisa. Att minska\r\narbetslösheten, motverka segregationen och\r\nutslagningen och att ständigt arbeta för att alla skall\r\nkunna leva under drägliga och värdiga förhållanden är\r\nsjälva basen i arbetet. Flera av de åtgärder som jag\r\nkommer att redogöra för har samband med dessa\r\ngrundläggande målsättningar.\r\nRegeringen har tillsatt en statsrådsgrupp mot våld.\r\nDen har till uppgift att samordna regeringens insatser\r\npå detta område. Som ett led i detta arbete har\r\ngruppen beslutat att ta fram en skrift, \"Motverka\r\nvåldet\". Den innehåller en kartläggning och redovisar\r\nen del av de åtgärder som regeringen och dess\r\nmyndigheter genomför och planerar. Skriften\r\noffentliggjordes häromveckan.\r\nSåsom inte minst framgår av skriften kan åtgärder\r\nmot våldet aktualiseras inom en lång rad\r\nsamhällssektorer. För att identifiera dessa områden\r\nhar det bildats en grupp med företrädare för olika\r\ndepartement inom regeringskansliet. På detta sätt\r\nbreddas och fördjupas kunskapsbasen vid beredning\r\nav frågor som kan och bör påverkas av\r\nbrottsförebyggande aspekter, t.ex. skolans roll och\r\nuppgifter, socialtjänstens arbete samt\r\nalkohollagstiftningen.\r\nGenom samarbetet förbättras också\r\nförutsättningarna för att integrera kampen mot våldet i\r\nsamhällsplaneringen i stort.\r\nDen 22 maj ägde ett s.k. rundabordssamtal rum på\r\ninitiativ av kungen. Närvarande var, förutom kungen\r\noch drottningen, bl.a. företrädare för regeringen och\r\nriksdagen samt enskilda och representanter från\r\norganisationer som aktivt arbetar för att motverka\r\nvåldets spridning i Sverige.\r\nVid sammanträffandet fick vi tillfälle att lyssna till\r\nföreträdare för många intressanta antivåldsprojekt.\r\nRegeringen skall bidra till att sprida deras kunskaper,\r\ntips och idéer vidare.\r\nInom regeringskansliet utarbetas därför en skrift\r\nsom främst kommer att riktas till enskilda, föreningar,\r\norganisationer och skolor. Skriften skall bl.a.\r\ninnehålla korta beskrivningar av vad man som enskild\r\nkan göra, vilket arbete som bedrivs i föreningar och\r\nliknande information. Tanken är att regeringen på så\r\nsätt skall kunna främja enskilda projekt och informera\r\nom det omfattande arbete som faktiskt bedrivs runt\r\nom i landet.\r\nAlla måste medverka i kampen mot våldet. De\r\ninsatser som nu har beskrivits har syftat till att samla\r\nalla i kampen mot våldet, att sprida kunskap om vad\r\nsom görs och att uppmuntra till engagemang.\r\nDen bild som vuxit fram under detta arbete visar\r\natt insatserna mot våld runt om i landet präglas av\r\nhandlingskraft. Jag får gott hopp om framtiden när jag\r\ntar del av all god vilja som förenas i detta arbete. I\r\nmitt fortsatta arbete kommer jag att söka vägar för att\r\nsamordna insatserna.\r\nFör att nå framgång är det avgörande att\r\nåtgärderna bygger på kunskap och att arbetet bedrivs\r\nmed kontinuitet.\r\nBrottsförebyggande rådet, BRÅ, har regeringens\r\nuppdrag att utarbeta underlag till ett nationellt\r\nbrottsförebyggande program. Uppdraget kommer att\r\nredovisas under våren. Trygghetsutredningen har i ett\r\ndelbetänkande, Trygghet mot brott i lokalsamhället,\r\ntagit upp frågor om hur tryggheten kan ökas på olika\r\nsätt och redovisat en kartläggning av olika\r\nbrottsförebyggande verksamheter. Därutöver pågår\r\nförsöksverksamhet med lokalt brottsförebyggande\r\narbete på några orter i Sverige, de s.k. Pilotprojekten.\r\nArbetet i Pilotprojekten har på regeringens uppdrag\r\nstötts av BRÅ och skall även utvärderas av BRÅ.\r\nMed detta som huvudsaklig grund kommer\r\nregeringen under hösten att utarbeta ett nationellt\r\nbrottsförebyggande program. Programmet kommer att\r\ninnehålla statsmakternas övergripande utgångspunkter\r\nför brottsförebyggande arbete och de teoretiska\r\ngrundvalarna för detta arbete. Programmet bör också\r\nkunna medverka till att kunskap och erfarenhet sprids\r\növer landet.\r\nNär det gäller lokalt arbete kommer naturligtvis de\r\nerfarenheter som vunnits vid Pilotprojekten att vara\r\nav väsentlig betydelse. Det är vår förhoppning att vi\r\nskall kunna redovisa tänkbara modeller för lokalt\r\nbrottsförebyggande arbete, möjligheter och\r\nsvårigheter på det lokala planet och tänkbara vägar\r\nför att främja samordning. Att finna former för en\r\nmålinriktad samverkan mellan t.ex. polis, skola och\r\nsocialtjänst skapar väsentligt förbättrade\r\nförutsättningar för ett effektivt arbete mot våldet.\r\nDetta kommer inte minst att få betydelse när det gäller\r\natt förhindra att barn och ungdomar dras in i\r\nkriminalitet. Polisens nya inriktning mot ett\r\nproblemorienterat arbetssätt och\r\nnärpolisverksamheten bör ge förbättrade\r\nförutsättningar för detta arbete.\r\nJag övergår nu till att beskriva mer specifika\r\nåtgärder som vidtas och planeras inom departementen\r\nför att förebygga och bekämpa våld. Jag vill då\r\nunderstryka att min redogörelse inte begränsas till\r\nJustitiedepartementets ansvarsområde. Det förtjänar\r\näven att anmärkas att vissa av de insatser som görs\r\ninitierats av den förre regeringen. Detta visar att\r\nfrågan om insatser mot våld är en fråga som förenar\r\noss över partigränserna.\r\nBrottsdebuten sker ofta i unga år, ibland redan i\r\n10-12-årsåldern. Åtgärder måste därför sättas in på\r\nett tidigt stadium. Att ge barn och ungdomar\r\nmöjlighet att växa upp till mogna och\r\nansvarskännande medborgare, att ge dem en trygg och\r\nbra start i livet är ett säkert sätt att motverka våld. En\r\nsådan utveckling kan åstadkommas endast genom\r\nlångsiktiga åtgärder som berör stora områden i\r\nsamhällsplaneringen, t.ex. skola, bostäder och arbete.\r\nFör att förhindra en brottslig utveckling krävs också\r\nett samarbete mellan familj och myndigheter. Detta\r\nhindrar inte att samhället skall reagera med snabba\r\nåtgärder när brott faktiskt begås.\r\nI utredningen \"Levnadsvillkor i storstadsområden\"\r\nkommer barn och ungdomars levnadsvillkor och\r\nskolans roll att belysas. Utredningen skall också\r\nföreslå och initiera åtgärder som kan skapa bättre\r\nförutsättningar för de boende i storstädernas\r\nbostadsområden.\r\nUngdomars uppväxt- och etableringsvillkor skall\r\nanalyseras och redovisas av Ungdomsstyrelsen under\r\når 1996.\r\nKommittén för det inre arbetet i skolan har bl.a.\r\ntill uppgift att belysa arbetet i det offentliga\r\nskolväsendet för barn och ungdomar. En fundamental\r\nfråga för kommittén är hur skolan bemöter de barn\r\noch ungdomar som har de allra största svårigheterna.\r\nArbetet skall redovisas senast den 1 november 1997.\r\nBarnombudsmannen har på regeringens uppdrag\r\nansvaret för en bred kampanj mot mobbning.\r\nFolkhälsoinstitutet och Socialstyrelsen har fått\r\nregeringens uppdrag att följa och dokumentera hur\r\nlångvarig arbetslöshet påverkar ungdomars sociala\r\nanpassning och hälsotillstånd. En första översikt skall\r\npresenteras under 1995.\r\nJag vill i detta sammanhang också nämna den\r\növersyn av socialtjänstlagen som pågår. En\r\ngrundtanke i Socialtjänstkommitténs betänkande är att\r\nstärka barnens ställning.\r\nNya regler om handläggning av mål och ärenden\r\nhos polis, åklagare och i domstol när ungdomar\r\nmisstänks för brott har trätt i kraft i år. Målen skall\r\nhanteras snabbare och skall handläggas av personer\r\nsom är speciellt kunniga och erfarna när det gäller\r\nungdomar. Vårdnadshavares och andra vuxnas ansvar\r\nför dem som är under 18 år betonas också.\r\nBeredningen av frågan om ett nytt påföljdssystem\r\nför ungdomar fortsätter. Riksåklagaren kommer under\r\nsommaren att redovisa ett uppdrag som avser att\r\nbeskriva hur medling skall kunna användas i detta\r\nsystem.\r\nDe flesta våldsbrott begås av personer som\r\ntidigare är kända för brottslighet av olika slag. En stor\r\ndel av dem är drogmissbrukare. Alkohol och andra\r\ndroger är kanske inte en direkt orsak till våldet, men\r\ndrogerna kan vara en faktor som utlöser våld. Tre av\r\nfyra våldsbrott begås av berusade gärningsmän.\r\nDessutom medför missbruk ett utanförskap och ofta\r\nen utslagning ur samhället som skapar en grogrund för\r\nkriminalitet.\r\nRegeringen har avsatt 75 miljoner kronor till\r\nåtgärder för att minska alkoholkonsumtionen. Det\r\nförebyggande arbetet bland barn och ungdomar skall\r\nsärskilt prioriteras.\r\nRegeringen har dessutom givit en grupp forskare i\r\nuppdrag att sammanställa kunskaper inom olika\r\nforskningsområden för att bättre kunna analysera\r\nungdomars drogmissbruk, asocialitet och\r\nvåldsbenägenhet. Arbetet skall vara slutfört senast\r\nden 31 december 1995.\r\nFör närvarande pågår också ett arbete med att\r\nkartlägga tillgänglig forskning om olika\r\ndopningsmedel och dessas verkningar. I arbetet ingår\r\nbl.a. att analysera om det finns en koppling mellan\r\nmissbruk av dopningsmedel och annat missbruk och\r\nvåldsbrott. Arbetet skall redovisas före utgången av\r\n1995.\r\nStora klyftor mellan människor tenderar till att\r\nleda till våld. Våldsbrottsligheten har inte sällan en\r\nkoppling till bostadsområden med en hög andel\r\ninvandrare, hög arbetslöshet och stort\r\nbidragsberoende. Ett av målen i regeringens politik är\r\natt skapa likvärdiga förutsättningar för invandrare\r\nsom för den övriga befolkningen. Arbetet mot\r\nfrämlingsfientlighet och rasism är ytterligare ett led i\r\nkampen mot våldet.\r\nRegeringen har avsatt 125 miljoner kronor för\r\nsärskilt invandrartäta bostadsområden. Tanken är att\r\nframför allt storstadskommunerna skall arbeta fram\r\nhandlingsplaner som syftar till att bryta den\r\ntilltagande segregationen. Därutöver har en särskild\r\nkommitté tillsatts för att utveckla arbetet med\r\ninvandrarnas integration.\r\nInom regeringskansliet utarbetas också förslag till\r\nhur arbetet mot främlingsfientlighet och rasism skall\r\nutformas. Över 7 miljoner kronor har beviljats\r\nungdomskampanjen \"Ungdom mot rasism\". I varje\r\nkommun stöds lokala samarbetsprojekt med denna\r\ninriktning.\r\nAntalet vapen i Sverige ökar stadigt. Det har blivit\r\nallt vanligare att ungdomar beväpnar sig med knivar\r\noch andra farliga föremål. Tungt kriminellt belastade\r\npersoner har också i ökad utsträckning tillgång till\r\nskjutvapen. Ett antal mycket allvarliga brott har\r\nförövats med skjutvapen här i landet under det senaste\r\nåret.\r\nRegeringen har därför nyligen påbörjat ett arbete\r\nmed en genomgripande översyn av\r\nvapenlagstiftningen med inriktning på att förebygga\r\nvåldsbrott. Målsättningen är att skapa ett samhälle där\r\nendast legal hantering av vapen förekommer. Arbetet\r\nomfattar flera olika områden, bl.a. skall vapenlagen\r\noch knivförbudslagen ses över. Arbetet skall\r\nredovisas före utgången av år 1996.\r\nEn särskild arbetsgrupp arbetar också med frågor\r\nom åtgärder för att skärpa säkerhetsskyddet när det\r\ngäller militära skjutvapen.\r\nEtt särskilt angeläget ämne är att motverka våld\r\nmot kvinnor och barn. Kvinnovåldskommissionen\r\nkommer snart att redovisa sitt uppdrag.\r\nProstitutionsutredningens förslag är nu ute på remiss.\r\nDet är min förhoppning att vi med dessa förslag som\r\ngrund skall kunna presentera åtgärder som förstärker\r\nkvinnors och barns skydd mot att bli utsatta för\r\nsexuella övergrepp och annat våld.\r\nTillämpningen av lagen om besöksförbud har på\r\nregeringens uppdrag utvärderats av BRÅ. Uppdraget\r\nredovisades nyligen till regeringen.\r\nDessutom pågår ett flertal projekt som syftar till\r\natt förbättra skyddet för kvinnor som utsätts för våld\r\neller hot. Regeringen avser nu att utvärdera flera av\r\nde åtgärder som vidtagits till stöd och skydd för\r\nutsatta kvinnor. Utvärderingen kommer att ske inom\r\nramen för en samlad utvärdering av åtgärderna inom\r\nbrottsofferområdet.\r\nÄven här är syftet att skapa en samlad bild av de\r\nåtgärder som vidtagits och vilka effekter som de har\r\nhaft.\r\nVad jag har redovisat är de väsentligaste inslagen i\r\nregeringens samlade politik mot våldet.\r\nVi har påbörjat ett långsiktigt arbete, och jag är\r\növertygad om att vi är på rätt väg.\r\nJag vill emellertid avslutningsvis betona att\r\nåtgärder mot våldet inte bara - och inte ens\r\nhuvudsakligen - är en uppgift för oss politiker.\r\nRegeringen och riksdagen kan undanröja hinder och\r\nskapa förutsättningar för arbetet mot våldet. Det krävs\r\ndock ett lokalt engagemang och ett brett deltagande\r\nför att åstadkomma förändringar. Vi måste alla ta\r\nansvar för det samhälle vi lever i och söka förbättra\r\ndet.</pre><pre>Anf.  39  GUN HELLSVIK (m)\r\nHerr talman! Det är tacknämligt att det finns ett\r\nstort engagemang från regeringens sida i kampen mot\r\nvåldet och förhoppningsvis i kampen mot det som\r\nutgör bas för våldet. Våldet har oftast djupare\r\ngrunder. Med tanke på detta är jag något förundrad\r\növer den redovisning som vi har fått. Det finns ändå i\r\ndag mycket kunskap.\r\nI justitieutskottet hade vi denna vecka en\r\nutfrågning där praktiker, forskare och även en ung\r\nman som företrädde Non fighting generation deltog.\r\nAlla hade den gemensamma synen att det mest\r\navgörande i brottsförebyggande sammanhang är\r\nfamiljen. Jag lyssnade noga och jag kunde notera att\r\njustitieministern nämnde ordet familj endast vid ett\r\ntillfälle. Det gällde då en strävan att få till stånd\r\nsamordning mellan familj och myndigheter.\r\nOm vi inte har klart för oss familjens\r\nnormöverförande betydelse, kan vi hålla på att vidta i\r\nstort sett vilka åtgärder vi vill, men vi kommer att få\r\nmycket svårt att nå positiva resultat. Därför vill jag\r\nhöra om det ändå inte finns planer på reglering som\r\nsyftar just till att undanröja hinder för familjen att\r\nfungera som normöverförare.\r\nDen borgerliga regeringen införde\r\nvårdnadsbidraget av detta skäl. Det är nu borta. Vi\r\ninförde skolpengen. Men allt tyder på att den kommer\r\natt tas bort genom ett beslut i kammaren i dag.\r\nJag har vidare uppfattat att vi har varit överens om ett\r\nutökat skadeståndsansvar för föräldrar.\r\nDet finns säkerligen också andra lösningar, och\r\njag vill gärna höra vilka planer som finns att på detta\r\nområde undanröja hinder för familjer.</pre><pre>Anf.  40  Justitieminister  LAILA\r\nFREIVALDS (s)\r\nHerr talman! Jag tror att det inte finns någon i vårt\r\nland, Gun Hellsvik, som inte har familjens\r\nnormgivande betydelse klar för sig. Det är så\r\nfundamentalt att det ibland förefaller som om\r\nmoderaterna hade nyupptäckt någonting som för alla\r\nandra är så självklart att de inte oavbrutet behöver\r\nframhålla det.\r\nAtt familjen, där barnen växer upp och möter\r\nvuxna människors normer och värderingar, är det\r\nviktigaste fundamentet för ett uppväxande barn är en\r\nsådan självklarhet i en socialdemokratisk politik att\r\nden genomsyrar hela den politik som vi bedriver.\r\nDenna syftar till att skapa ett samhälle som gör det\r\nmöjligt för alla - män, kvinnor och barn - att växa\r\nupp under mycket goda förhållanden.\r\nHela den samlade politiken har för sina ögon att\r\nsäkerställa att människor i familjen får en möjlighet\r\natt leva ett gott liv. Det är basen för att barn skall växa\r\nupp till bra människor.\r\nVad är det för hinder som Gun Hellsvik syftar på\r\nnär det gäller familjens möjligheter att fungera som\r\nnormgivare? Om vårdnadsbidraget utgör lösningen på\r\ndet hindret, vore detta problem mycket litet. Det\r\nproblem som vi har att möta när vi hanterar ungdomar\r\nsom är på väg in i kriminalitet har mycket litet att\r\ngöra med vårdnadsbidrag. Det har däremot mycket att\r\ngöra med sociala förhållanden i uppväxtmiljön, med\r\nhur skolan fungerar och hur vuxenvärlden fungerar i\r\nallmänhet i förhållande till dessa barn. Det har mycket\r\natt göra med alkohol och droger i vårt samhälle men\r\nmycket litet att göra med vårdnadsbidrag.</pre><pre>Anf.  41  GUN HELLSVIK (m)\r\nHerr talman! Vi tror inte att vi har upptäckt\r\nfamiljens betydelse. Det fanns tidigare i Sverige en\r\nenighet över partigränserna om familjens betydelse,\r\nmen efter hand som det mer och mer kommit att\r\ncentralt bestämmas vad som skall avses med ett gott\r\nliv för en familj har vi insett att alltför många har\r\nkommit alltför långt från förståelsen för vad som\r\negentligen ligger i familjens betydelse. Ett gott liv kan\r\nse mycket olika ut. Det behöver inte se ut så som vi\r\nuppifrån försöker styra det till.</pre><pre>Anf.  42  Justitieminister  LAILA\r\nFREIVALDS (s)\r\nHerr talman! En mycket kort kommentar. Jag tror\r\natt det råder inte bara en partipolitisk enighet om\r\nfamiljens betydelse. Jag tror att det råder en total\r\nenighet i det svenska samhället om det.</pre><pre>Anf.  43  BERNDT EKHOLM (s)\r\nHerr talman! Jag vill först säga att jag tyckte att\r\ndet var en mycket bred och gedigen presentation som\r\ngjordes av en mängd åtgärder. Det är naturligtvis\r\nprecis så som man måste gå till väga. Det gäller ett\r\nkomplext problem som kräver mångfasetterade\r\nåtgärder.\r\nJag skall koncentrera min fråga till\r\nalkoholproblematiken. Vi vet ju i dag att\r\nalkoholkonsumtionen bland ungdomarna ökar, kanske\r\nspeciellt ölkonsumtionen. Det har naturligtvis många\r\norsaker, bl.a. den ökade tillgängligheten. En annan\r\nfråga i detta sammanhang är åldergränserna.\r\nDet allra senaste som har kommit på tapeten är\r\nfolkölet, där vi har fått se en mycket kraftig ökning av\r\nkonsumtionen. Jag var häromkvällen i en\r\nkonsumbutik i Gamla stan, där det på en skylt stod att\r\nman inte får köpa tobak, om man är under 18 år. Det\r\nfanns dock ingen skylt om att man inte fick köpa\r\nfolköl. Jag frågade expediten varför det inte fanns\r\nnågon sådan. Då sade hon: Det är så nytt. Hon kände\r\ninte till att det sedan lång tid tillbaka finns en sådan\r\ngräns.\r\nJag skulle vilja fråga justitieministern vilka\r\nåtgärder regeringen planerar för att skärpa\r\nålderskontrollen vid ölinköpen och även för att\r\nminska tillgängligheten, vilket jag tror vore mycket\r\nväsentligt.</pre><pre>Anf.  44  Justitieminister  LAILA FREIVALDS\r\n(s)\r\nHerr talman! Berndt Ekholm tar upp en mycket\r\ncentral fråga i den här problematiken, nämligen\r\nalkoholens tillgänglighet och utbredning i allt lägre\r\nåldrar. Jag tror att flera av de initiativ som har\r\npåbörjats, framför allt aktiviteter på det lokala planet,\r\nkommer att handla just om problematiken kring\r\nalkohol. Jag skulle tro att just sådant som att\r\nkontrollera att det i butiker inte säljs alkohol till\r\nminderåriga kommer att vara centrala inslag i många\r\nav de aktiviteter som startar ute i kommunerna.\r\nJag skulle tro att i den handlingsplan som en\r\nkommun ställer upp för sitt brottsförebyggande arbete\r\nkommer frågor kring alkohol och bl.a. kontrollen av\r\nefterlevnad av de regler som finns att ha en central\r\nbetydelse i detta sammanhang.\r\nJag vill understryka att regeringen är medveten om\r\nalkoholpolitikens betydelse i sammanhanget. Det är\r\nnaturligtvis fullt möjligt att föra en diskussion om\r\nförändring av det regelverk som vi har - om\r\nåldersgränser annat som berör tillgängligheten - men\r\njag tror att det viktigaste på detta stadium ändå är att\r\nse till att de regler som vi har följs. De är faktiskt en\r\ngång noga övervägda.\r\nParallellt med detta bör det spridas inforation\r\nkring dessa frågor, inte bara till ungdomarna själva\r\nför att öka deras möjligheter att våga säga nej till\r\ndroger utan också till vuxenvärlden, som ju alltför\r\nofta demonstrerar en total okänslighet inför det här\r\nproblemets allvar och betydelse.</pre><pre>Anf.  45  SIW PERSSON (fp)\r\nHerr talman! Jag vill göra en kommentar med\r\nanledning av p. 4 på s. 44 om föreslagna åtgärder för\r\natt förbättra möjligheterna för vittnen. Det är tyvärr\r\nmycket vanligt att ungdomar varken vill eller vågar\r\nställa upp som vittnen. Det är också mycket allvarligt\r\natt så många har en så negativ inställning till\r\nmyndigheter och av den anledningen inte vill ställa\r\nupp som vittnen. Jag vill gärna få en kommentar från\r\njustitieministern till detta.\r\nLåt mig också ställa en fråga till, herr talman. Det\r\nförs en allt högljuddare diskussion om rätten att vittna\r\nanonymt, som jag tror vore en oerhört farlig väg att\r\nkomma in på. Jag vill fråga ministern: Räcker de\r\nföreslagna åtgärderna för att förstärka skyddet för de\r\nvittnen som ett rättssamhälle så väl behöver?</pre><pre>Anf.  46  Justitieminister  LAILA\r\nFREIVALDS (s)\r\nHerr talman! Vi fick ganska nyligen ett\r\nbetänkande som bl.a. behandlar frågan om skydd för\r\nvittnen och målsägande. I det betänkandet framförs ett\r\nantal förslag till hur vi skall kunna komma vidare\r\nbåde för att öka benägenheten att vittna och för att\r\nundanröja vissa faktorer som bidrar till en rädsla hos\r\nmålsägande och vittnen. Jag tror att många av de\r\nförslagen kan innebära en klar förbättring när de\r\ngenomförs. Inte minst tror jag att det är betydelsefullt\r\nhur rättsväsendets olika institutioner agerar i\r\nförhållande till vittnen.\r\nVi har i dag ett system som är så koncentrerat på\r\nrättssäkerhet, utredning och bevisföring att man nog\r\nglömmer bort att man har att hantera människor som\r\nfaktiskt inte frivilligt infinner sig men som uppfyller\r\nen samhällsskyldighet, som dessutom är oerhört\r\nväsentlig.\r\nMen vi måste nog gå vidare med det som finns\r\nföreslaget i det betänkandet. Denna fråga har många\r\ndimensioner. Det handlar dels om att vanliga\r\nmänniskor kan känna obehag i ganska enkla\r\nsammanhang, dels om situationer där vittnen faktiskt\r\när utsatta för mycket allvarligt hot och riskerar\r\nrepressalier av olika slag. Inte minst i samband med\r\norganiserad brottslighet och vissa typer av gäng\r\nförekommer denna typ av farliga situationer.\r\nVi arbetar med att utifrån den kunskap och\r\nerfarenhet som polis och åklagare kan samla ihop se\r\nvilka förändringar i regelverket och andra typer av\r\nåtgärder som vi kan vidta. Även på det europeiska\r\nplanet pågår ett arbete med att hitta former för att öka\r\nskyddet för dem som skall medverka i rättegångar.\r\nDetta är inte ett svenskt problem. Det är ett mindre\r\nproblem i Sverige än i flertalet andra europeiska\r\nländer. Förhoppningsvis kan vi få bra idéer och\r\nunderlag även från det europeiska forumet.</pre><pre>Anf.  47  KIA ANDREASSON (mp)\r\nHerr talman! Jag vill ta upp frågan om\r\nvåldsskildringar. I boken \"Motverka våldet\"\r\nbehandlas på s. 17 våldsskildringar. Det är närmast\r\nfråga om ett konstaterande av det som vi hela tiden\r\nhar försökt upplysa om, att sådana påverkar och\r\nskadar den yngre generationen.\r\nEnligt mitt sätt att se det behövs inte flera\r\nundersökningar. Undersökningar har gjorts. Resultatet\r\nav att unga människor ser på våldsskildringar som\r\nfinns på video är att deras sinnelag förändras. Vi fick i\r\ntisdag information om att detta har betydelse och\r\nleder till att det grövre våldet tränger ner i åldrarna.\r\nMan sparkar på en redan liggande. Det framkom att\r\ndet var av rädsla för att den som redan var nedslagen\r\nskulle kunna hoppa upp och slå tillbaka. Förekomsten\r\nav knivar har ökat, och det är också ett led i detta.\r\nI justitieministerns tal framkom inte någonting om\r\nkonkreta åtgärder mot det jag har tagit upp. Hon\r\nnämnde ingenting om några förslag om\r\nförhandsgranskning av video eller om åtgärder av det\r\nslag man har vidtagit i Norge. När våldsskildringar\r\nsänds på TV på tider då barn kan se dem, tejpas de\r\növer med svarta lappar. Jag skulle vilja ha flera\r\nkonkreta förslag.</pre><pre>Anf.  48  Justitieminister  LAILA\r\nFREIVALDS (s)\r\nHerr talman! Vi har ett våldsskildringsråd, som\r\nhar till uppgift att arbeta med frågor som har att göra\r\nmed våldsskildringar i våra medier. Det tillkom mot\r\nbakgrund av den debatt som har pågått under många\r\når i vårt land när det gäller våldsskildringar. Jag delar\r\nuppfattningen att en allmän ökning av förekomsten av\r\nvåldsskildringar i medier, framför allt i samband med\r\nunderhållning, på sikt har betydelse för vår inställning\r\noch attityd till våld. Frågan är hur vi skall gå vidare\r\nför att bekämpa förekomsten av våldsskildringar.\r\nJag tror inte ett ögonblick på att vi kan förbjuda\r\nbort våldsskildringar. Vi har förbjudit bort de grova\r\nvåldsskildringarna i medier som visas för\r\nallmänheten.\r\nÅterkommande i debatten är förhandsgranskning\r\nav video. Jag är alltid litet förvånad över att den\r\nfrågan kommer upp. Det måste bottna i att man inte\r\nriktigt har förstått vad förhandsgranskningens syfte är.\r\nVi har förhandsgranskning av filmer som visas på\r\nbiograf och även av de videor som kan visas på\r\nbiografer. Syftet med det är att i förväg ange vad som\r\när tillåtet eller inte tillåtet. Om det vore så att den\r\nvideofilm som man kan hyra eller köpa i butiker var\r\nav ett otillåtet slag, skulle det betyda att det problem\r\nvi har att leva med är att man inte efterlever förbudet\r\nmot grova våldsskildringar. Men så är icke fallet.\r\nVårt problem i dag är att vi inte ens vill ha det\r\nvåld som vi har godkänt. Det är den svåra debatt som\r\nvi har att fortsätta föra: Skall vi ha en censur som\r\nförbjuder våldsskildringar som vi i dag accepterar för\r\nvuxna, därför att även barn kan tänkas komma att se\r\ndem? Det är den svåra frågan att svara på.\r\nFör min egen del vill jag inte ha ett samhälle där\r\nvi i vuxenvärlden omyndigförklaras bara för att\r\nvuxenvärlden inte klarar av att ta ansvar för barnen\r\noch se till att de inte möter den typ av filmer vi anser\r\ninte är lämpliga för barn. Därutöver tycker jag att vi\r\nskall ställa högre krav på våra allmänna medier såsom\r\nTV, att de skall vara mycket noggranna i sitt urval av\r\nvilka program de visar på olika tider. Det har blivit\r\nbetydligt bättre efter den debatt vi har fört, men jag\r\ntror att det kan bli ännu bättre.</pre><pre>Anf.  49  KIA ANDREASSON (mp)\r\nHerr talman! Justitieministern säger att det grova\r\nvåldet är borta från videorna. Men problemet är att\r\ndet förekommer en sådan uppsjö. Vi fick en siffra på\r\natt 1 000 videor per vecka kommer in i landet. Det\r\nsläpps våldsskildringar som är direkt olämpliga. Var\r\ngränsen sedan skall sättas kan man diskutera. Men om\r\nvi hade en bättre kontroll kunde man hindra denna\r\növersköljning från marknaden. På något sätt måste vi\r\nförsöka få kontroll. Vi kan inte bara låta detta som är\r\nskadligt ske.\r\nJag har inte några direkta förslag till konkreta\r\nåtgärder. Men vi måste ta itu med konkreta åtgärder\r\ntillsammans. Vi kan inte släppa det och säga att vi\r\nskall försöka ta ansvar. Det måste till ytterligare\r\nlagförslag.</pre><pre>Anf.  50  Justitieminister  LAILA\r\nFREIVALDS (s)\r\nHerr talman! Om man skall lösa ett problem måste\r\nman först vara noga med att precisera vad som är\r\nproblemet. En bättre kontroll av den film som\r\nkommer in över våra gränser fyller bara en funktion\r\nom problemet är att det i dag kommer in filmer som\r\ninte är tillåtna i vårt land. Men det är inte det som är\r\nproblemet. Det tror jag att vi är överens om. Det är\r\nmängden av våldsskildringar över huvud taget som i\r\noch för sig är accepterade. Det finns en del som helst\r\nskulle se att vi inte hade dem. Men det är en annan\r\ndebatt. Det handlar inte om bättre kontroll. Då måste\r\nvi ta tjuren vid hornen och diskutera om vi skall ha\r\nmer censur i vårt land.</pre><pre>Överläggningen var härmed avslutad.</pre><pre>16 §  Information från regeringen om aktuella\r\nEU-frågor</pre><pre>Anf.  51  Statsrådet MATS\r\nHELLSTRÖM (s)\r\nHerr talman! I morgon går startskottet för de\r\nofficiella förberedelserna för den stora\r\nregeringskonferensen 1996, den konferens som skall\r\ngöra en översyn av Maastrichtfördraget. I morgon\r\nsamlas nämligen för första gången den s.k.\r\nreflexionsgruppen. Det är dess arbete som jag avser\r\natt informera riksdagen om. Den skall förbereda\r\nregeringskonferensens dagordning.\r\nAtt mötet hålls just i morgon, den 2 juni, har en\r\nalldeles speciell förklaring. Det är 40-årsdagen av\r\nmötet i Messina i Italien, det möte som var startskottet\r\nför det arbete som resulterade i Romfördraget, som i\r\nsin tur lade grunden till ett samarbete mellan länder\r\nsom i många avseenden verkligen har fungerat - först\r\nEEC, sedan EG och nu EU.\r\nSamarbetet inom den europeiska unionen står\r\ninför en stor utmaning under de närmaste åren. Hur\r\nskall alla de länder som nu bankar på EU:s dörr och\r\nvill vara med i gemenskapen beredas plats? Det\r\nhandlar om länderna i Central- och Östeuropa liksom\r\nde baltiska staterna som alla strävar efter en\r\nekonomisk och politisk integrering i unionen. Det\r\nhandlar också om Cypern, Malta och Slovenien. För\r\nSverige är det centralt att de baltiska staterna kommer\r\natt finnas med bland de länder som upptas som nya\r\nmedlemmar i unionen.\r\nHär ligger en stor uppgift, både för unionen och\r\nför de blivande medlemmarna. För länderna i Central-\r\noch Östeuropa kommer det att krävas en omställning\r\ntill moderna näringslivsstrukturer och en anpassning\r\ntill den s.k. inre marknadens regelverk. För EU ställer\r\ndet i sin tur krav på anpassning av arbetssättet för att\r\nockså i framtiden kunna bevara handlingsförmåga och\r\nbeslutskraft. Det är regeringens uppfattning att det är\r\nen huvudfråga för översynskonferensen nästa år att\r\nbana väg för denna framtida utvidgning.\r\nRegeringskonferensen skall alltså förberedas i den\r\ns.k. reflexionsgruppen. Den består av personliga\r\nrepresentanter för utrikesministrarna samt deltagare\r\nfrån kommissionen och Europaparlamentet. Den\r\nsvenska representanten är statssekreterare Gunnar\r\nLund från UD:s handelsavdelning. Syftet med\r\ngruppens arbete är att ringa in de frågor som\r\nmedlemsländerna behöver förhandla om när\r\nregeringskonferensen väl inleds under 1996. En\r\nslutrapport kommer att föreläggas toppmötet i Madrid\r\ni december 1995, det europeiska rådets möte.\r\nMandatet för reflexionsgruppen lades fast vid\r\ntoppmötet, det europeiska rådets möte, på Korfu i juni\r\n1994. Enligt slutsatserna från det mötet skall\r\narbetsgruppen \"reflektera över och vidareutveckla\r\ntankar rörande de bestämmelser i unionsfördraget som\r\nskall underkastas granskning, samt i demokratisk anda\r\npröva och utarbeta förslag till förbättringar på\r\ngrundval av rapporternas utvärderingar om\r\ngenomförande av fördraget\". De rapporter som avses\r\när utvärderingar av hur fördraget har fungerat hittills\r\nsom ministerrådet, kommissionen och\r\nEuropaparlamentet har gjort.\r\nOrdförande i arbetsgruppen är den spanske\r\nstatssekreteraren för Europafrågor, Carlos\r\nWestendorp. Han har nyligen formulerat uppdraget så\r\nhär: Gruppens huvuduppgift är att identifiera de\r\nverkliga problem som EU står inför, t.ex.\r\nutvidgningen, det instabila världsläget, den allmänna\r\nopinionens syn på EU och arbetslösheten.\r\nGruppen avses upprätta en kommenterad\r\ndagordning för konferensen och ange alternativa\r\nutvecklingsvägar. Gruppen skall inte förhandla. Dess\r\nform är icke en mellanstatlig förhandling. Förhandla\r\nskall regeringarna sedermera göra, när själva\r\nkonferensen börjar. Givetvis kommer gruppens arbete\r\natt ha utomordentligt stor betydelse för hur\r\nkonferensen sedan startar och vilka frågor som\r\nkommer upp till behandling. Jag vill i det\r\nsammanhanget särskilt framhålla att alla förändringar\r\ni fördragen skall beslutas med enhällighet.\r\nOrdföranden Westendorp kommer att föreslå\r\nreflexionsgruppen att arbeta utifrån fem\r\nhuvudområden. Det första området kallar han\r\nUtmaningarna. Europa är i grunden förändrat efter\r\nBerlinmurens fall. Medlemsskaran i EU kommer att\r\nväxa. Vad kräver det av EU, som i grunden är den\r\norganisation som varit den främsta garanten för freden\r\npå vår kontinent? Även om det fortfarande är fred i\r\nstörsta delen i Europa kan man konstatera att läget\r\ninte har blivit mer stabilt.\r\nFör det andra: Institutionella frågor, främst med\r\nanledning av den kommande utvidgningen. Det\r\nhandlar om förbättringar och effektivisering av rådets,\r\nparlamentets och kommissionens arbetssätt och\r\narbetsmetoder. Också balansen mellan de olika\r\ninstitutionerna skall beröras. Man kommer också att\r\ndiskutera hur insynen och öppenheten kan ökas.\r\nFör det tredje: Medborgaren och den europeiska\r\nunionen. Här skall gruppen diskutera medborgarnas\r\nrättigheter. Aktuella frågor är hur fördraget kan göras\r\nklarare och mera lättförståeligt. Hur kan den\r\ndemokratiska kontrollen bli mera effektiv? Hur kan\r\nEuropa bli en kontinent av frihet och säkerhet? Här\r\nkommer frågor om samarbetet som rör inrikesfrågor\r\noch rättsliga frågor - den tredje pelaren - också att tas\r\nupp.\r\nFör det fjärde: Utrikes- och säkerhetspolitiken.\r\nDetta område avser man att dela upp i flera\r\ndelområden. Man skall dels diskutera klassisk\r\nutrikespolitik, fredsbevarande aktioner och\r\ngemensamma aktioner, dels frågor om säkerhet och\r\nförsvar och vilka relationer som finns och skall finnas\r\nmellan EU och VEU och relationen med NATO.\r\nFör det femte: De instrument som EU har till sitt\r\nförfogande. Kort sagt kan man säga att detta område\r\nhandlar om att indentifiera vem som skall göra vad i\r\nEU och om att fråga vilket som är det bästa sättet att\r\nutnyttja de resurser som finns tillgängliga. Här\r\nkommer man också att ta upp policyfrågor som borde\r\nlyftas fram, t.ex. kampen mot arbetslösheten. Gruppen\r\nkommer att diskutera EU:s instrument i förhållande\r\ntill nya samarbetsområden och aktionsområden.\r\nInför varje möte kommer man att skicka ut ett\r\nfrågeformulär till alla deltagare. Det kommer sedan,\r\ntillsammans med rapporterna som jag nämnt, att ligga\r\ntill grund för diskussionerna.\r\nJag skulle gärna vilja ta detta tillfälle i akt att läsa\r\nupp en fråga från det första frågeformuläret som jag\r\ntycker på ett intressant sätt visar på det perspektiv\r\nsom reflexionsgruppen kan få om ordförandens\r\ninriktning blir den som också kommer att vägleda\r\ngruppens arbete i praktiken.\r\nI ordförandens brev står det så här: \"I\r\nkommissionens och Europaparlamentets rapporter\r\npekar de på en av de stora utmaningarna för EU:\r\nbehovet av att få med folket i byggandet av Europa.\r\nDet är faktiskt möjligt att identifiera ekonomiska,\r\npolitiska och institutionella orsaker till det ökande\r\nmissnöjet med EU; arbetslöshet och social utslagning,\r\nproblemet med det stora avståndet mellan väljare och\r\nvalda, den ökade komplexiteten och problemet med\r\natt förstå och förklara Europakonstruktionen, att\r\ntredje pelaren inte fungerar tillfredsställande i\r\nallmänhetens ögon om man tänker på vilka enorma\r\nuppgifter som skall lösas, t.ex. organiserad\r\nbrottslighet, narkotikahandel, terrorism och\r\npengatvättning, kravet på politisk debatt med\r\nomedelbara svar. Kan vi komma överens om att vi\r\nskall ägna en del av vår tid till att identifiera dessa\r\nutmaningar och möjliga vägar att svara på dem?\".\r\nDe arbetsuppgifter som ligger framför\r\nreflexionsgruppen och senare medlemsländerna i\r\nregeringskonferensen är alltså mångfasetterade och\r\nviktiga. Den uppläggning som här har presenterats gör\r\natt många av de frågor som har varit aktuella i den\r\nsvenska debatten - frågan om ett öppnare och mer\r\neffektivt samarbete som förstärker den demokratiska\r\nkontrollen, kampen mot arbetslösheten, den framtida\r\nutvidgningen osv. - väl ryms inom denna\r\nuppläggning.\r\nDet är intressant att den spanska ordförandens\r\nansats stämmer väl överens med den svenska\r\nregeringens inställning att man måste närma sig de\r\ninstitutionella frågorna utifrån de sakfrågor man vill\r\nlösa.\r\nI denna förberedelseprocess är det självfallet av\r\nyttersta vikt att en nära kontakt hålls med riksdagen\r\ninnan svenska positioner fastställs och att de frågor\r\nsom kommer att behandlas i konferensen blir föremål\r\nför en bred debatt i det svenska samhället.\r\nDessa frågor måste också belysas och diskuteras\r\nföre konferensen. Det får inte bli så att frågor som rör\r\nEU-samarbetets framtid diskuteras bakom stängda\r\ndörrar utan offentlig insyn och debatt.\r\nNär det gäller frågan om insynen och utvecklingen\r\nav denna process vill jag särskilt understryka den\r\nviktiga uppgift som den nyligen tillsatta\r\nparlamentariska kommittén i Sverige under Björn von\r\nSydows ledning har.\r\nJag förutser ett fortsatt och stort behov av\r\nregelbundet samråd från regeringens sida med\r\nriksdagen, både under reflexionsgruppens arbete och\r\nunder själva regeringskonferensen. EU-nämnden\r\nkommer självfallet att vara den viktigaste kontakten\r\nmellan regeringen och riksdagen. I EU-nämnden\r\nkommer regeringen före och under\r\nregeringskonferensen att stämma av positioner och\r\ndiskutera de svenska linjerna. Gunnar Lund kommer\r\nlöpande att informera nämnden om arbetet i\r\nreflexionsgruppen. I vissa frågor blir det aktuellt att\r\nregeringen samråder också med utrikesnämnden.\r\nEfter hand som arbetet fortskrider kommer säkert\r\nockså sakutskotten vara intresserade av att delta i\r\ndiskussionerna och kopplas in inför den senare\r\nprocessen, då riksdagen för sin del skall fatta beslut\r\nom resultatet av konferensen.\r\nMed anledning av den diskussion om vetofrågor\r\nsom har varit i pressen och på annat håll de senaste\r\ndagarna vill jag passa på att understryka att\r\nförhandlingspositioner ännu inte lagts fram vare sig\r\nav Sverige eller av något annat land, såvitt jag vet. Vi\r\navser att komma tillbaka till EU-nämnden i riksdagen\r\nför samråd om svenska förhandlingspositioner i höst,\r\nnär det blir aktuellt. Det är en tidtabell som ligger väl\r\ni linje med hur andra länder hanterar denna\r\nförhandling.\r\nJag redovisade för EU-nämnden i tisdags att vi\r\nföre midsommar och inför toppmötet i Cannes\r\nkommer att göra en mer allmän redovisning av vad\r\nregeringen har för syn på de frågor som kan komma\r\natt tas upp redan på det toppmötet.\r\nTisdagens EU-nämndsmöte var inte avsett som ett\r\nsamråd om positioner mellan regeringen och\r\nriksdagen. Det gjorde jag också helt klart vid det\r\ntillfället. Positionerna kommer att behandlas i höst -\r\nsåväl frågan om vetorätt som andra frågor.\r\nMed tanke på den debatt som har varit måste jag\r\nsäga att regeringens ledamöter självfallet måste kunna\r\ndelta i den allmänna debatt som pågår i olika tal och\r\nartiklar. Man kan inte belägga regeringens ledamöter\r\nmed munkavle i diskussioner av denna art - särskilt\r\ninte som vi alla önskar en öppen debatt. Då är det\r\nockså viktigt att regeringens ledamöter deltar.\r\nRegeringen kommer att lämna information när det\r\ngäller de frågor jag har talat om nu också här i\r\nkammaren, givetvis. Det gäller utvecklingen av\r\nregeringskonferensen såväl under reflexionsgruppens\r\narbetstid under hösten som senare under 1996. I den\r\nfrågan avser jag att återkomma mera i detalj vid nästa\r\nveckas interpellationsdebatt, som skall hållas om just\r\ndessa frågor.\r\nHerr talman! Jag har också uppmanats att vid detta\r\ntillfälle svara på en fråga som jag har fått från\r\nElisabeth Fleetwood om tillgången på tolkar inom\r\nEU.\r\nElisabeth Fleetwood har frågat mig om vilka\r\nåtgärder som jag avser att vidta för att under en\r\növergångstid bereda tjänstgöring inom EU för högt\r\nkvalificerade tolkar som har pensionerats under\r\nsenare år.\r\nJag vill betona att det svenska språkets ställning i\r\nEU är av stor principiell betydelse. Den är även\r\nväsentlig för våra fortsatta strävanden efter större\r\nöppenhet och demokratisk förankring av EU-\r\nsamarbetet.\r\nRegeringen fäster alltså stor vikt vid att tolkning\r\nfrån och till det svenska språket skall fungera på ett\r\nfullgott sätt inom EU:s institutioner.\r\nJag har här i kammaren den 15 maj som svar på en\r\ninterpellation noggrant redogjort för regeringens\r\nåtgärder när det gäller att värna det svenska språkets\r\nställning i EU.\r\nDet är naturligt att införandet av ett nytt EU-språk\r\ninledningsvis medför vissa praktiska problem. Det\r\ngäller inte minst själva rekryteringen av tolkar,\r\nbudgetära restriktioner och brist på lokalutrymme. Vi\r\nbör vara fullt medvetna om att det kommer att ta viss\r\ntid innan det svenska språkets ställning blir lika stark\r\nsom de inom EU sedan länge etablerade språkens\r\nställning. Det finns dock skäl att aktivt verka för att\r\nden tidsperioden skall bli så kort som möjligt.\r\nVår erfarenhet av de första månadernas EU-\r\nmedlemskap har visat att tolkningen varit långtifrån\r\ntillfredsställande. Från svensk sida har dessa brister\r\nkraftfullt påtalats i en rad sammanhang.\r\nVår EU-representation i Bryssel har rapporterat att\r\nvissa framsteg har skett när det gäller tolkningen\r\nunder den senaste tiden i både omfattning och\r\nkvalitet. Men det återstår mycket att göra innan vi kan\r\nslå oss till ro. Regeringen kommer därför att aktivt\r\nfölja den fortsatta utvecklingen för att hävda det\r\nsvenska språkets ställning i EU-samarbetet.\r\nDet är viktigt för ett nytt medlemsland att EU:s\r\ninstitutioner snabbt bygger upp en erforderlig\r\nkapacitet av högt kvalificerade tolkar. EU har valt att\r\ni inledningsskedet rekrytera svenska tolkar med stöd\r\nav tillfälliga arrangemang - anställning på s.k.\r\nfrilansbas - för att påskynda rekryteringen och leva\r\nupp till sina förpliktelser.\r\nVi kan notera att det inom Europaparlamentet för\r\nnärvarande finns nio sådana temporärt anställda tolkar\r\nför det svenska språket. Fullt utbyggd skall\r\ntolkkapaciteten omfatta 20 personer.\r\nTolktjänsterna förser rådet, kommissionen, den\r\nekonomiska och sociala kommittén, regionkommittén\r\noch Europeiska investeringsbanken med tolkar. Det\r\nfinns för närvarande en fast anställd tolk, elva\r\nfrilanstolkar som utför tolkning till svenska, och\r\nytterligare fyra tolkar är under utbildning.\r\nLäget är något bättre för tolkningen från svenska.\r\nDet råder ofta en hård konkurrens om de mest\r\nkvalificerade tolkarna mellan EU:s institutioner.\r\nMed hänsyn till det prekära läget för tolkning till\r\nsvenska språket har EU nyligen bedrivit\r\nrekryteringskampanjer i de svenska\r\nuniversitetsstäderna för att locka blivande tolkar till\r\nBryssel. Ett samarbete med Tolk- och\r\növersättarinstitutet vid Stockholms universitet har\r\nockså inletts.\r\nDet bör noteras att även sådana personer som\r\nönskar tillfälliga uppdrag som tolk på frilansbasis\r\nmåste genomgå ett särskilt antagningsprov.\r\nEU:s institutioner har förklarat att det inte\r\nföreligger något formellt hinder för den som har\r\nuppnått pensionsåldern att söka ett sådant\r\ntidsbegränsat uppdrag. Varje sökande kommer att\r\nbedömas på grundval av sina meriter. De som bedöms\r\nha de högsta kvalifikationer och de bästa\r\nförutsättningarna kommer att erbjudas anställning.\r\nDet ger följaktligen pensionerade tolkar som besitter\r\nde erforderliga kvalifikationerna möjlighet att erhålla\r\nuppdrag under viss tid.\r\nEn person som har antagits till en temporär\r\ntolktjänst får inte automatiskt en fast tjänst, utan han\r\neller hon måste genomgå ett antagningsprov till\r\nordinarie tolktjänst. Den som har uppnått\r\npensionsåldern är enligt föreskrifterna för EU:s\r\npersonalpolitik inte behörig att söka fasta tjänster,\r\ndäremot tillfälliga tjänster.\r\nHerr talman! Avslutningsvis är jag övertygad om\r\natt högt kvalificerade svenska tolkar, även om de\r\nskulle vara pensionerade, bör ha goda möjligheter att\r\ngöra sig gällande för tolktjänster på det svenska\r\nspråket.</pre><pre>Anf.  52  HENRIK S JÄRREL (m)\r\nHerr talman! Frågan om offentlighet, insyn och\r\nöppenhet i EU-samarbetet var en av de centrala\r\nfrågeställningarna inför folkomröstningen den 13\r\nnovember förra året.\r\nUtrikeshandelsministern har här i dag också\r\nunderstrukit hur viktigt det är att vi i Sverige har\r\noffentlighet, öppenhet och insyn i det arbete mellan\r\nEU och medlemslandet Sverige och mellan EU och\r\nmedlemsländerna över huvud taget som är eller kan\r\nkomma att bli aktuellt.\r\nHäromdagen lär det i en Ekosändning i Sveriges\r\nRadio ha framkommit en uppgift enligt vilken\r\nregeringen egentligen inte hade avsikten att inför\r\nregeringskonferensen 1996 driva frågan om\r\noffentlighet och insyn så att den kommer upp på\r\nagendan.\r\nMin fråga till Mats Hellström är: Finns det någon\r\nsanning i påståendet att regeringen inte driver detta att\r\nfrågan om offentlighet och insyn skall komma upp på\r\nregeringskonferensen 1996?</pre><pre>Anf.  53  Statsrådet MATS\r\nHELLSTRÖM (s)\r\nHerr talman! Jag kan definitivt dementera den\r\nuppgift som Henrik S Järrel talade om. Den är\r\nfullständigt felaktig och befängd, skulle jag vilja säga.\r\nDet är tvärtom så att vi redan nu före\r\nregeringskonferensen har slutit oss till det danska\r\ninitiativet för öppenhet som har förts fram under\r\nvåren. Det har ju inte med regeringskonferensen att\r\ngöra. Vi har lagt ett särskilt svenskt tilläggsförslag där\r\nockså. Det har handlat om att öppna fler rådsdebatter\r\noch att offentliggöra omröstningsresultat. Det svenska\r\nbidraget var att det sista rådsutkastet före beslut också\r\nskall offentliggöras. I den frågan hade vi delvisa\r\nframgångar i måndags. Men varken Sverige eller\r\nDanmark är nöjda med den behandling som frågan\r\nhittills fått i ministerrådet. Det är vad som har gjorts\r\nunder det löpande arbetet.\r\nSedan avser vi självfallet att vidareutveckla detta\r\ninför regeringskonferensen. Den uppgift som\r\nciterades är ännu konstigare eftersom\r\njustitieministern, som just debatterat en annan fråga\r\nhär, nu förbereder en konferens kring\r\nöppenhetsfrågorna till hösten. Den skall vara en\r\nförberedelse för att få en ordentlig input inför\r\nregeringskonferensen och ställningstagandena där.\r\nJustitieministern har också tidigare under maj\r\nkallat till medborgarsamtal om just öppenheten för att\r\nförbereda mer systematiska svenska inslag inför\r\nregeringskonferensen om öppenhet och tillgänglighet\r\n- transparens som det heter på det här konstiga\r\nspråket.\r\nJag kan definitivt säga att såväl justitieministern\r\nsom vi andra i regeringen arbetar mycket systematiskt\r\nför att få upp den här frågan på regeringskonferensen.</pre><pre>Anf.  54  KENNETH KVIST (v)\r\nHerr talman! Jag har i dag anmält utrikesminister\r\nLena Hjelm-Walléns uttalande om vetofrågorna inom\r\nEU till konstitutionsutskottet.\r\nUtrikeshandelsministern säger här i dag att det var\r\nett diskussionsinlägg. Men nog är ett\r\ndiskussionsinlägg av Sveriges utrikesminister inför\r\ninternationella politiker och dessutom, enligt hennes\r\negen utsago, med ord vägda på guldvåg inte vilket\r\ndiskussionsinlägg som helst.\r\nJag vill ställa några frågor till\r\nutrikeshandelsministern med anledning av detta.\r\nOm de ord som utrikesministern använde var\r\nvägda på guldvåg - och utrikeshandelsministern har\r\nenligt en tidningsnotis i går sagt att han inte riktigt\r\nkänner till de exakta formuleringarna i\r\nutrikesministerns uttalande - inställer sig frågan: Vem\r\när det som har vägt? Är det utrikesministern ensam?\r\nDet är i alla fall inte EU-nämnden som träffade\r\nutrikesministern och pratade med henne innan hon\r\nåkte ner till Bryssel.\r\nAnser utrikeshandelsministern att detta är ett\r\nuttalande som innebär en ny svensk position,\r\nnämligen att vi skall kunna ge upp en del av vår\r\nnationella suveränitet? Detta är av en sådan natur att\r\ndet faktiskt borde diskuteras i riksdagens EU-nämnd\r\neller t.o.m. i utrikesnämnden.\r\nJag skulle vilja ha svar på dessa frågor av\r\nutrikeshandelsministern.</pre><pre>Anf.  55  Statsrådet MATS\r\nHELLSTRÖM (s)\r\nHerr talman! Jag sade nyss och jag sade i EU-\r\nnämnden i tisdags att frågor om svenska positioner\r\növer huvud taget inte kommer att diskuteras i den\r\nsvenska regeringen och med riksdagen förrän i höst.\r\nDet är alltså ingen förändring av någon position.\r\nVi kommer att hantera positioner inför\r\nregeringskonferensen 1996 på samma sätt som de\r\nandra medlemsländerna, som jag just uttryckte. Vi\r\nkommer att förbereda oss noga under\r\nreflexionsgruppens arbetstid. När tiden är lämplig och\r\nnär vi finner det befogat kommer vi att gå fram med\r\npositioner efter att ha samrått med riksdagens EU-\r\nnämnd.\r\nDet sade jag i tisdags. Det var flera frågor som\r\nkom upp då, bl.a. från Birger Schlaug som ville ha\r\nregeringens positioner. Jag klargjorde då att det här är\r\nen fråga för hösten, och det gjorde jag nu också. Jag\r\ntror att det skulle vara litet konstigt om vi skulle gå ut\r\nmed positioner så här tidigt. Det måste ju vara någon\r\nmening med det förberedelsearbete som nu skall\r\ngöras i reflexionsgruppen.\r\nJag har just informerat om en förberedelsegrupp\r\nsom skall börja arbeta i morgon. Att regeringen då\r\nskulle föregripa detta genom att ändra i positioner är\r\nnaturligtvis en orimlighet.\r\nNär det gäller utrikesministerns tal är jag\r\nfullständigt övertygad om att om hon hade ansett att\r\nhon därmed ändrade Sveriges politik eller inriktning\r\nhade hon självfallet redovisat det för EU-nämnden när\r\nhon besökte den i förra veckan.\r\nJag har inte sagt det som Kenneth Kvist citerade.\r\nDäremot har jag sagt att jag anser att detta är en fjäder\r\nsom har blivit en anka eller höna, vilket det nu kan\r\nvara. Det är utan tvekan så att det redan i dag inom\r\nramen för den gemensamma utrikes- och\r\nsäkerhetspolitiken  finns möjligheter till en viss\r\nmajoritetsröstning - och det vet säkert Kenneth Kvist\r\nockså. Detta är alltså ingenting nytt. Sådana\r\nmöjligheter finns i dag.\r\nDen diskussion som Lena Hjelm-Wallén har fört\r\ndär hon understryker vikten av att vi icke skall ge upp\r\nvetot när det gäller nationellt viktiga säkerhetsfrågor\r\när sannerligen något annat än den bild som Kenneth\r\nKvist vill ge av den debatten.</pre><pre>Anf.  56  KENNETH KVIST (v)\r\nHerr talman! I går riktades anmärkning mot ett\r\nannat statsråd på grund av vissa slarviga\r\ninternationella uttalanden. Det finns nog anledning att\r\ngranska detta utifrån samma måttstock.\r\nJag menar att Mats Hellström inte skall rida på\r\ndetta att det inte är en formell position. Det är dock en\r\nhelt ny ståndpunkt som är helt annorlunda än den som\r\nSverige tidigare har intagit till den nationella\r\nbestämmanderätten, bl.a. inför folkomröstningen om\r\nEU.\r\nJag vill fråga: Kommer regeringen att komma med\r\nnya överraskande och mot tidigare intagna\r\nståndpunkter stridande svenska ställningstaganden\r\nunder inledningen av reflexionsgruppens arbete?</pre><pre>Anf.  57  Statsrådet MATS\r\nHELLSTRÖM (s)\r\nHerr talman! Nej, inte förrän vi har slutat att slå\r\nvår farmor.\r\nDet är en fullständigt orimlig uppläggning som\r\nKenneth Kvist har av detta. Det handlar inte om att\r\nändra uppfattningar som vi tidigare skulle ha intagit\r\noch låst fast som positioner. Det vet Kenneth Kvist.\r\nFr.o.m. Maastrichtfördragets tillkomst finns det\r\nmajoritetsröstning i vissa begränsade frågor inom\r\nramen för den andra pelaren.\r\nDet vore väl ytterligt egendomligt om inte\r\nutrikesministern skulle kunna föra en diskussion om\r\nden här typen av frågor på det sätt som hon har gjort i\r\nsitt tal tidigare i veckan. Det vore tvärtom mycket\r\nmärkligt om vi å ena sidan är överens om att vi skall\r\nha en öppen debatt inför regeringskonferensen och å\r\nandra sidan säger att regeringens företrädare icke får\r\ndelta i denna debatt. Var blir då öppenheten av?</pre><pre>Anf.  58  BERIT LÖFSTEDT (s)\r\nHerr talman! Det finns ungefär 20 miljoner\r\narbetslösa inom EU-området, och vi bidrar själva med\r\nen ganska betydande andel. Det gläder mig att kunna\r\nkonstatera att på statssekreterare Westendorps\r\ndagordning inför reflektionsgruppen finns också\r\ndenna fråga om arbetslösheten med, eftersom det\r\ntidigare har sagts att man inte skulle kunna göra så.\r\nMan kunde inte angripa sakfrågor, utan man var\r\ntvungen att diskutera i rent institutionella termer.\r\nI anslutning till detta vill jag fråga om statsrådet\r\nHellström i dag ser funktionella hinder i EU för att ge\r\nsig på arbetslöshetsfrågor. Jag skulle också samtidigt\r\nfå en kommentar till det som statsrådet Hellström\r\nbitvis har varit inne på, nämligen hur de svenska\r\npositionerna läggs fast.\r\nVad jag ser för mig är att vi också behöver en\r\nkammardebatt i lämplig form, t.ex. sent under hösten.\r\nDet är inte jag som planerar kammarens arbete, man\r\njag tror att det vore viktigt att vi icke blott för de\r\nviktiga debatterna i EU-nämnden utan också för dem\r\nhär i kammaren i lämplig form.</pre><pre>Anf.  59  Statsrådet MATS\r\nHELLSTRÖM (s)\r\nHerr talman! När det gäller frågor om\r\nsysselsättningen tror i varje fall jag att det finns om\r\ninte hinder så åtminstone ofullständigheter i EU-\r\nsystemet som gör att man borde se över den frågan\r\ninför regeringskonferensen i samband med att man\r\ndiskuterar fördragsförändringar.\r\nJag tänker särskilt på den ekonomiska och\r\nmonetära unionen. Där har man som vi alla känner till\r\npreciserat finansiella kriterier, konvergensprogram\r\noch annat. Man har också preciserat formerna för\r\npenningpolitiken. Det monetära institut som nu finns\r\nskall enligt planeringen bli en central bank, osv.\r\nI Maastrichtavtalet angavs också hög\r\nsysselsättning som ett mål och som en del av den\r\nekonomiska och monetära unionen. Men den delen är\r\nicke preciserad. Det är en av svagheterna som vi har\r\npåtalat i olika sammanhang. Olika debattinlägg kan\r\ndär vara intressanta. Jag tänker t.ex. på det förslag\r\nsom Allan Larsson och den danske miljöministern\r\nSvend Auken nyligen har lagt fram, som bl.a. handlar\r\nom en sorts sysselsättningsunion som skulle kunna\r\nstödja den ekonomiska och monetära unionen och\r\nvice versa. Det kan vara den typen av frågor som det\r\nvore mycket intressant att lägga fram till debatt inför\r\nfördragsförändringar. Det skulle stärka möjligheten\r\natt just genom europeiskt samarbete hjälpa till så att\r\narbetslösheten skulle kunna minska.\r\nNär det sedan gäller frågan om regeringens\r\nsamråd med riksdagen för att fastlägga positioner\r\nutgår jag från att det blir en process som kommer,\r\nsom jag tidigare sade, att bli ett stort arbete för oss\r\nunder hösten när regeringen går till EU-nämnden med\r\npositioner. Detta arbete kan mycket väl komma att\r\npågå in i år 1996. Det är fullt tänkbart att man i en rad\r\nfrågor inte kommer att lägga fram positioner förrän\r\nkanske långt fram i denna förhandling.\r\nDärutöver har jag utgått ifrån, som jag sade i min\r\ninledning, att det också blir debatter här i riksdagen.\r\nDet är som sagt inte regeringen som bestämmer hur\r\ndet går till. Men jag utgår ifrån och hoppas att det blir\r\ndebatter också här i kammaren.</pre><pre>Anf.  60  BO KÖNBERG (fp)\r\nHerr talman! Jag har med intresse lyssnat på\r\nstatsrådets genomgång av de intressanta frågorna\r\ninför nästa års regeringskonferens. Jag har också\r\nlyssnat till diskussionen med Kenneth Kvist.\r\nTill skillnad från Kenneth Kvist tycker jag att den\r\nsakliga positionen som utrikesministern intog i\r\nBryssel häromdagen är en bra position. Det är en\r\nposition som går åt det håll som vi i Folkpartiet\r\nliberalerna eftersträvar. Där upphör kanske enigheten\r\nmellan mig och statsrådet vad gäller just debatten med\r\nKenneth Kvist.\r\nSåvitt jag förstår är den position som statsrådet\r\nintar i den här diskussionen följande. För det första\r\nhar utrikesministern inte sagt något nytt. För det andra\r\nmåste hon fritt få delta i debatten som vilken annan\r\nsvensk som helst. Är det verkligen statsrådets seriösa\r\nuppfattning?</pre><pre>Anf.  61  Statsrådet MATS\r\nHELLSTRÖM (s)\r\nHerr talman! Ja, det är det naturligtvis. Ju närmare\r\nvi kommer regeringskonferensen, desto viktigare är\r\ndet att vi som regeringsledamöter också kommenterar\r\nden typ av frågor som är föremål för förhandling. Det\r\när det som Lena Hjelm-Wallén har gjort. Hon har i\r\ndet sammanhanget också slagit fast vissa grundbultar.\r\nJag tycker att det är bra att det sker.</pre><pre>Anf.  62  BO KÖNBERG (fp)\r\nHerr talman! Det svaret oroar mig. Låt mig citera\r\nde rader i talet i Bryssel som vi diskuterar. Jag har\r\ntagit det direkt från det vi har fått från\r\nUtrikesdepartementet. Jag läser upp det på det språk\r\nsom vi har fått det på. Utrikesministern säger i\r\nBryssel: \" - - - on issues wich are not of a vital\r\nnational security nature, we have to consider\r\nmodifications to the consensus principle.\" Är det inte\r\nen ny ståndpunkt?</pre><pre>Anf.  63  Statsrådet MATS HELLSTRÖM\r\n(s)\r\nHerr talman! Det finns, som jag tidigare sade,\r\nredan i Maastrichtfördraget förutsett\r\nmajoritetsröstningsmöjligheter inom just den utrikes-\r\noch säkerhetspolitik som det tal som Bo Könberg just\r\nläste ur handlar om. Att man diskuterar omfattningen\r\nav detta är väl ganska rimligt.</pre><pre>Anf.  64  BIRGER SCHLAUG (mp)\r\nHerr talman! Jag tycker att detta blir alltmer\r\nosannolikt. Nu hörde vi Könberg säga att vi går åt rätt\r\nhåll. Det innebär att det är en förändring. Det som\r\nsker är ju fullständigt sanslöst!\r\nHur skall omvärlden veta när utrikesministern\r\ntalar som egen person, i egenskap utrikesminister eller\r\ni egenskap av socialdemokrat? Någon jäkla ordning\r\nmåste det väl vara även på statsråd i det här landet!\r\nDessutom måste man ha mycket klart för sig att  det\r\när en flyttning av position när det gäller vetorätten.\r\nJag skulle vilja fråga Mats Hellström i vilken roll\r\nman skall tolka det när utrikesministern och när Mats\r\nHellström i fortsättning talar. Är det som sägs i egen\r\nsak, är det för regeringen eller är det för Sverige?\r\nInnan folkomröstningen sade Mats Hellström och\r\nandra socialdemokrater som i dag sitter i regeringen\r\natt vetorätten var mer eller mindre helig. Man talade\r\nom dubbla veton. Vetorätten var den livlina som\r\nSverige skulle hålla sig i. Mats Hellström sade\r\ntidigare att detta är en fjäder som i debatten i\r\nmedierna har blivit en höna. I själva verket är det en\r\nlivlina som har blivit ett mycket sprött snöre efter\r\ninlägget från utrikesministern i går.\r\nVar står regeringen i själva verket? När skall man\r\ntolka utrikesministern som utrikesminister för Sverige\r\noch inte som egen person?</pre><pre>Anf.  65  Statsrådet MATS\r\nHELLSTRÖM (s)\r\nHerr talman! Om Birger Schlaug vill föra en\r\nseriös debatt skall han också citera korrekt. Det citat\r\nhan hade av mig stämde inte ett smack, uppriktigt\r\nsagt, dvs. att vetorätten är mer eller mindre helig.\r\nJag har sagt att vetorätten är mycket viktig för oss\r\nnär det gäller nationella säkerhetsintressen. Det anser\r\njag definitivt, och det anser också utrikesministern,\r\noch det anser den svenska regeringen. Det anser,\r\nskulle jag föreställa mig, större delen av riksdagen.\r\nHur detta skall omsättas i praktiken, när\r\nregelverket skall diskuteras i svenska positioner - det\r\nhar jag sagt till Birger Schlaug ett antal gånger\r\ntidigare, och det borde Birger Schlaug vid det här\r\nlaget känna till - kommer regeringen liksom andra\r\nregeringar att gå fram med som positioner i en\r\nförhandling. Vi kommer att göra det i Sverige efter\r\nsamråd med den EU-nämnd som Birger Schlaug sitter\r\ni. Detta har jag gjort klart mycket tydligt för Birger\r\nSchlaug i tisdags.\r\nJag tycker att det är litet beklagligt att han så litet\r\nvill föra en debatt i själva sakfrågan. Det är en debatt\r\nom debatten som han uppenbarligen önskar. Det som\r\nvi syftade till när den parlamentariska kommitté som\r\nBjörn von Sydow leder startade var att ge bättre\r\nmöjligheter att diskutera själva sakfrågorna. Låt oss\r\ngöra det i stället för att föra en debatt om debatten.\r\nDet som Lena Hjelm-Wallén har uttryckt är\r\nsjälvklart något som regeringen har som uppläggning.\r\nDet har det varit hela tiden. De vitala nationella\r\nsäkerhetsintressena är de områden där Sverige\r\nkommer att värna om ett veto.</pre><pre>Anf.  66  BIRGER SCHLAUG (mp)\r\nHerr talman! Det är intressant att höra att\r\nvetorätten i dag inte är detsamma för\r\nsocialdemokraterna och regeringen som det var före\r\nfolkomröstningen.\r\nSedan vill jag ha svar på min fråga. Hur skall man\r\nveta när utrikesministrar och statsråd talar som egen\r\nperson, som representanter för den\r\nsocialdemokratiska regeringen eller som\r\nrepresentanter för Sverige? Hur skall omvärlden\r\nkunna skilja på det?</pre><pre>Anf.  67  Statsrådet MATS\r\nHELLSTRÖM (s)\r\nHerr talman! Det kan omvärlden skilja på\r\nutomordentligt väl. När det gäller\r\nförhandlingspositioner vet omvärlden vid det här laget\r\nlika väl som den svenska riksdagen att inget land\r\nlägger fram förhandlingspositioner före\r\nregeringskonferensen.\r\nDe uttalanden som har gjorts av t.ex. herr\r\nSchäuble i Tyskland eller av utrikesminister Kinkel\r\noch andra i den tyska debatten tror jag ingen som\r\nföljer debatten har uppfattat som tyska positioner utan\r\nsom viktiga debattinlägg. Det är viktigt att\r\nregeringsledamöter deltar i den debatten. Det vore\r\nkonstigt om man skulle lägga munkavle på just oss.</pre><pre>Anf.  68  GÖRAN LENNMARKER (m)\r\nHerr talman! Nu är det en period för reflexion i\r\nEuropadebatten. Det är ju avsikten med att ha en\r\nreflexionsgrupp; tanken är att idéer skall föras fram. I\r\nden meningen är det korrekt och riktigt att man med\r\nkraft för fram idéer - också idéer som kanske är litet\r\ndjärva - och även är beredd att lyssna på andras idéer.\r\nDen meningen välkomnar jag, dvs. just detta att\r\nregeringen i det avseendet har fört fram en tanke.\r\nVad jag däremot skulle vilja säga är att det vore\r\nbra om det här också präglade hela synsättet. Jag\r\nundrar om statsministern är informerad om det synsätt\r\nsom Europaministern har, nämligen att vi skall ha en\r\nöppen debatt om för landet och för Europa väsentliga\r\nfrågor. Det är först 1996 som själva\r\nregeringskonferensen börjar, och i den meningen\r\ngäller det en förhandling mellan medlemsländerna om\r\ntraktatsförändringen. Nu är alltså perioden för detta.\r\nEn annan sak som jag vill föra fram är det\r\nperspektiv som skall finnas i den här debatten. Jag\r\navser särskilt en gemensam utrikes- och\r\nsäkerhetspolitik. Man kan ha många olika perspektiv.\r\nJag tror att det är viktigt för Sverige att ha ett\r\növergripande perspektiv, att se till att syftet med det\r\nhär är att förhindra ett andra Sarajevo, inte att man\r\nmed nödvändighet startar i själva stadgedebatten. Vad\r\när nödvändigt? På vilket sätt skall man forma den\r\ngemensamma utrikes- och säkerhetspolitiken för att\r\nförhindra att nya krig och konflikter uppstår i Europa?\r\nMan skall inte genast halka in på väldigt specifika\r\nkonstitutionella och legala frågor, som man\r\nnaturligtvis så småningom måste komma in på.\r\nJag vill fråga utrikeshandelsministern om han\r\ndelar den uppfattningen att vi nu verkligen skall vidga\r\nperspektivet i debatten om en gemensam utrikes- och\r\nsäkerhetspolitik.</pre><pre>Anf.  69  Statsrådet MATS\r\nHELLSTRÖM (s)\r\nHerr talman! Ja, jag delar den uppfattningen. Jag\r\nvill som svar till Göran Lennmarker säga att också\r\nstatsministern förvisso har deltagit mycket aktivt i\r\ndenna debatt.\r\nFör min del bedömer jag det så i sakfrågan, den\r\notäcka sakfrågan, att för att förhindra ett andra\r\nJugoslavien - eller ett andra Sarajevo, som Göran\r\nLennmarker sade - är det viktigt att EU bygger upp\r\ninstrument för att kunna påverka utvecklingen. Jag\r\ntror inte att beslutsformerna är avgörande. Jag har\r\ntidigare sagt att det misslyckande som EU har haft,\r\nsom NATO har haft och som FN har haft i det forna\r\nJugoslavien inte i första hand har berott på\r\nbeslutsformerna. Det är min egen uppfattning i den\r\nfrågan. Däremot behövs det bättre instrument, och jag\r\ntror att det är en fråga som kommer att diskuteras\r\nganska utförligt.</pre><pre>Anf.  70  GÖRAN LENNMARKER (m)\r\nHerr talman! Det är förvisso riktigt att det inte\r\nenbart är fråga om beslutsformerna, men därför är det\r\nockså viktigt att regeringen på ett tidigt stadium\r\nformulerar idéer och tankar, just för att föra in dem i\r\nden europeiska debatten. Om man skall prägla\r\nsynsättet i den här öppna fasen, som vi nu har lärt oss\r\nav Maastricht skall finnas innan man går in i\r\nförhandlingarna, måste man också höras och synas i\r\ndebatten.\r\nDärför vore det mycket önskvärt om regeringen i\r\nden meningen höjde sin profil ytterligare, i stället för\r\natt ligga lågt i många av de här frågorna, särskilt vad\r\ngäller instrumenten och tekniken för att förebygga\r\nkriser och konflikter.</pre><pre>Anf.  71  Statsrådet MATS\r\nHELLSTRÖM (s)\r\nHerr talman! Jag tror att det kommer att visa sig\r\nav den information som regeringen kommer att lämna\r\nom en stund om Bosnien och det mycket otäcka och\r\nfarliga läget där, att den svenska regeringen förvisso\r\ntillhör dem som i praktiken arbetar utomordentligt\r\naktivt i den konfliktlösningssituation som råder, som\r\när en mycket farlig situation. Regeringen arbetar både\r\nresursmässigt och politiskt väldigt aktivt för att\r\nförhindra den försämring som vi nu befarar när det\r\ngäller utvecklingen i Bosnien, som det alltså kommer\r\natt informeras om i nästa debattinslag här i kammaren.</pre><pre>Anf.  72  BIRGITTA HAMBRAEUS (c)\r\nHerr talman! Eftersom Helena Nilsson inte kunde\r\nstanna i kammaren bad hon mig delta i debatten om\r\nvetorätten, som utrikesministern har åstadkommit. Jag\r\nanser att den debatt som hittills har förts av Kenneth\r\nKvist, Bo Könberg, Birger Schlaug och Göran\r\nLennmarker till fullo har belyst att det här finns\r\noklarhet, att EU-nämnden inte har varit inkopplad och\r\natt en viss glidning åtminstone kan misstänkas i\r\nSveriges åsikter. När utrikesministern framför en åsikt\r\nutomlands kommer den naturligtvis att läggas fast\r\nsom Sveriges åsikt.\r\nJag vill ta tillfället i akt att ta upp en annan fråga.\r\nRiksdagen beslutade före jul att sakutskotten skulle\r\nkopplas in på ett tidigt stadium för att t.ex. genom\r\nyttranden till EU-nämnden göra ledamöterna där mera\r\nsakkunniga i de olika frågorna, så att de därmed kan\r\nvara med och öppna debatten på ett bredare plan. Nu\r\nsäger statsrådet att fackutskotten efter hand kommer\r\natt kunna kopplas in i frågan. Men är det inte en\r\nomvänd ordning? Riksdagen har beslutat - åtminstone\r\nnär det gäller lagstiftning, men det borde kunna spilla\r\növer till detta, i fråga om viktiga positioner för\r\nSverige - att fackutskotten skall kopplas in för sin\r\nsakkunskap, och inte enbart EU-nämnden.</pre><pre>Anf.  73  Statsrådet MATS\r\nHELLSTRÖM (s)\r\nHerr talman! Självfallet bör fackutskotten kopplas\r\nin tidigt i processen, Birgitta Hambraeus. Det gäller ju\r\nalla de frågor som väcks inom EU. Uppläggningen för\r\nnya frågor bör vara den, att om det t.ex. kommer ett\r\nnytt reforminitiativ i EU skall fackutskotten och\r\nfackstatsrådet tidigt föra en dialog. Sedan kanske det\r\ngår många år innan detta värker fram till beslut, med\r\ndebatter i Coreper och ett slutligt ställningstagande i\r\nministerrådet. EU-nämnden är då det organ som ger\r\nregeringen en åsikt. Men där skall det också göras en\r\navstämning mellan EU-nämnden och fackutskotten.\r\nFackutskotten kan mycket väl gå in tidigt. Vi är\r\nsjälvfallet helt öppna att ställa upp när fackutskotten\r\nså önskar; detta sker också på fackutskottens initiativ.\r\nJag talade om någonting annat, nämligen att jag\r\nutgår från att fackutskotten också blir indragna på ett\r\nbetydligt mer kraftfullt sätt när regeringskonferensen\r\nefter hand har startat och inför de ställningstaganden\r\nsom slutligen skall göras i denna riksdag. Det är ju\r\ndenna riksdag som kommer att ratificera eller förkasta\r\nde förslag som kommer från regeringskonferensen.\r\nDet var det jag avsåg. Men givetvis är fackutskotten\r\nvälkomna också i det tidigare skedet. Det finns det ju\r\nen ordning för mellan EU-nämnden och\r\nfackutskotten.</pre><pre>Anf.  74  BIRGITTA HAMBRAEUS (c)\r\nHerr talman! Det är uppenbart att det inte finns\r\nolika åsikter här. Men det kan vara en praktisk fråga.\r\nFackutskotten kan inte på samma sätt som regeringen\r\nhålla sig underrättade om vilka frågor som är\r\nbrännbara. Riksdagens beslut i höstas innebar faktiskt\r\natt regeringen måste komma till riksdagen med de\r\nfrågor som fackutskotten på ett tidigt stadium skall\r\nkunna ha åsikter om.\r\nFår jag tolka statsrådet så att regeringen kommer\r\natt känna ett ansvar för att informera också\r\nfackutskotten i den här frågan?</pre><pre>Anf.  75  Statsrådet MATS\r\nHELLSTRÖM (s)\r\nHerr talman! Jag kan göra det tillägget att det\r\nockså gäller samrådet mellan EU-nämnden och\r\nfackutskotten. Vi har gått igenom det ganska\r\nordentligt, för att inte ha sammanhanget oklart när\r\nman står inför ett ställningstagande, att det är till EU-\r\nnämnden som regeringen går. Om EU-nämnden då\r\nvill koppla in fackutskotten är det en riksdagsfråga\r\nhur detta sker. Men det skall självfallet vara en\r\nambition från regeringens sida att tidigt informera\r\nfackutskotten i sakfrågor. Det är viktigt att så sker.</pre><pre>Anf.  76  PETER ERIKSSON (mp)\r\nHerr talman! Jag tycker att statsrådet Hellström\r\nskall läsa på ordentligt i de senaste årens betänkanden\r\nfrån konstitutionsutskottet, som handlar just om när,\r\nhur och var ett statsråd kan uttala sig. Där framgår\r\nmed all önskvärd tydlighet att ett statsråd som uttalar\r\nsig i officiella sammanhang uttalar sig som\r\nrepresentant inom sitt ämnesområde, som representant\r\nför Sveriges regering och som statsråd, inte som\r\nprivatperson. Jag tror att vi kan få det bekräftat också\r\nfrån de socialdemokratiska ledamöterna i\r\nkonstitutionsutskottet.\r\nJag har en fråga. Före folkomröstningen om EU\r\nsade Socialdemokraterna väldigt tydligt: Vi har\r\ndubbla veto i utrikespolitiken. Nu säger Mats\r\nHellström: Vi har redan majoritetsbeslut inom EU när\r\ndet gäller utrikespolitiken, och därför kan vi lika\r\ngärna ta ytterligare något steg åt det hållet. Anser\r\nMats Hellström att Socialdemokraterna i\r\nfolkomröstningen om EU fick mandat från svenska\r\nfolket för att lämna ifrån sig vetorätten?</pre><pre>Anf.  77  Statsrådet MATS\r\nHELLSTRÖM (s)\r\nHerr talman! Nej, det anser jag naturligtvis inte.\r\nDet har inte heller skett. Om man hade lyssnat noga\r\nborde man ha uppfattat det i det som har sagts i den\r\nhär debatten. Man kan också uppfatta det genom att\r\nläsa Lena Hjelm-Walléns tal.\r\nNär det gäller påpekandet, som förvisso inte är\r\nnytt, att det inom ramen för utrikes- och\r\nsäkerhetspolitiken från första början finns vissa\r\nmöjligheter till majoritetsröstningar om\r\ngenomförandet av aktioner, är det förvisso ingenting\r\nsom sägs just efter folkomröstningen.\r\nDet sades från vår sida direkt efter\r\nMaastrichtfördragets ikraftträdande. Det är ett\r\nkonstaterande, ingenting annat.\r\nOm utrikesministern hade gjort en ändring i\r\nsvensk politik, hade utrikesministern naturligtvis\r\nredovisat det i EU-nämnden. Vad utrikesministern\r\ntalade om var att när de gäller de nationella svenska\r\nsäkerhetsintressena är vetorätten orubbad. Det är\r\nsvaret på Peter Erikssons fråga.\r\nDessutom har jag inte använt ordet privatperson.\r\nDet är uppenbarligen typiskt för debattörerna från\r\nMiljöpartiet att citera fel. Jag har sagt att en\r\nregeringsledamot i egenskap av regeringsledamot\r\nmåste kunna delta i en allmän debatt. Det är\r\nnågonting annat.</pre><pre>Anf.  78  PETER ERIKSSON (mp)\r\nHerr talman! Tidigare sade Mats Hellström att\r\nLena Hjelm-Wallén deltog i debatten som\r\nprivatperson. Nu går han ifrån det. Nu har faktiskt\r\nsnärjt in sig på ett sätt som gör det fullständigt\r\nhopplöst för honom. Han ställer inte längre upp på att\r\ndet handlar om en begränsning av vetorätten. Han\r\nanser inte längre att det var i egenskap av\r\nprivatperson och inte heller som statsråd. Det finns\r\ninte längre någon som helst konsekvens i hans\r\nresonemang. Vad vill statsrådet Hellström egentligen?</pre><pre>Anf.  79  Statsrådet MATS\r\nHELLSTRÖM (s)\r\nHerr talman! Frågan är väl snarast vad\r\nfrågeställaren avser med sin fråga. Jag har sagt att det\r\nvore orimligt om inte regeringsledamöter av alla\r\npolitiska företrädare skulle kunna delta i debatten om\r\nutformningen av den framtida regeringskonferensen.\r\nJag har sagt att detta sker utomlands, och det är\r\nnaturligt att det sker i Sverige också. Jag har sagt att\r\nman på den punkten inte bör missförstå i vilken\r\negenskap man uttalar sig, om man uttalar sig som\r\nregeringsledamot eller om man för fram svensk\r\nförhandlingsposition. Detta missförstås inte\r\nutomlands. Andra regeringar gör precis som vi gör i\r\nSverige. Regeringens förhandlingspositioner fastläggs\r\n- jag vet inte hur många gånger jag måste säga det -\r\nefter samråd med riksdagens EU-nämnd. Detta\r\nsamråd kommer att inledas i höst. Där gör vi som\r\nandra regeringar.</pre><pre>Anf.  80  SVEN BERGSTRÖM (c)\r\nHerr talman! Jag har en kommentar till\r\nvetorättsdebatten. Den blir alltmer pinsam ju fler\r\nstatsråd som uttalar sig. Men federalisterna gläds och\r\nhar på ett väldigt tydligt sätt tolkat vad Lena Hjelm-\r\nWallén har sagt. Jag tycker att Mats Hellström snärjer\r\nin sig i en omöjlig debattsituation. Han säger att vi\r\nmåste ha en öppen debatt där statsråd måste få delta,\r\nsamtidigt som han hävdar att det inte är någon ny\r\nståndpunkt det handlar om. Om det hade varit på ett\r\ninternt socialdemokratiskt möte på Folkets hus i Flen\r\nsom Wallén hade sagt detta, hade det varit en annan\r\nsak. Men nu var det på ett betydligt större möte i\r\nBryssel som det sades. Jag vill ge socialdemokratiska\r\nstatsråd ett råd: Släpp upp era försöksballonger med\r\nlitet större omdöme i fortsättningen.\r\nSedan vill jag ta upp en annan debatt som är mera\r\npositiv. Mats Hellström citerade den spanske\r\nordföranden i reflektionsgruppen och sade att denne\r\nhade betonat vikten av att få med folket i den debatt\r\nsom kommer att inledas inför regeringskonferensen.\r\nJag tycker att det är sympatiskt. Jag har noterat att\r\näven Mats Hellström sagt att det är viktigt att hela\r\nsvenska folket blir delaktigt i debatten inför\r\nregeringskonferensen, så att det inte blir ytterligare en\r\nspricka mellan etablissemanget och människorna ute i\r\nlandet.\r\nJag skulle vilja fråga: På vilket sätt avser\r\nstatsrådet medverka till att ställa resurser till\r\nförfogande så att även den EU-kritiska opinionen -\r\nden har ju vuxit i kraft betydligt efter\r\nfolkomröstningen i takt med att människorna inser att\r\ninte många av de löften som gavs från ja-sidan har\r\nuppfyllts - ges rimliga resurser och möjligheter att\r\nkomma till tals? Det får inte igen bli en debatt där de\r\nstora partierna och EU 96-kommittén, som i och för\r\nsig är bra, är helt dominerande. Även de fria\r\nopinionsgrupperna och organisationerna,\r\nstudieförbunden m.m. bör få vara med på ett rimligt\r\nsätt.</pre><pre>Anf.  81  Statsrådet MATS\r\nHELLSTRÖM (s)\r\nHerr talman! De viktigaste fora för att föra ut en\r\ndebatt som både skall vara lättillgänglig och\r\nbegripligare än delvis den debatt som förts här och ge\r\nallmänheten möjlighet att ge reaktion tillbaka är å ena\r\nsidan den parlamentariska kommitté som Sven\r\nBergström nämnde, Sydowska kommittén, och å\r\nandra sidan EU-valet i september. I bägge dessa fall\r\när det riksdagen som beslutar om fördelningen av\r\nresurserna.</pre><pre>Anf.  82  SVEN BERGSTRÖM (c)\r\nHerr talman! Jag tycker inte att det räcker med\r\nord, utan det handlar faktiskt om att ha ekonomiska\r\nresurser för att producera trycksaker, debattskrifter\r\nosv. Även om Sydowska kommittén är bra så räcker\r\ndet inte. Det är angeläget att man ställer pengar till\r\nförfogande så att också fria grupper och\r\norganisationer kan vara med i debatten på ett helt\r\nannat sätt än inför EU-omröstningen, där slagsidan i\r\nresursfördelningen var uppenbar.</pre><pre>Anf.  83  Statsrådet MATS\r\nHELLSTRÖM (s)\r\nHerr talman! Det är självklart viktigt att det ställs\r\nresurser till förfogande så att fria debattörer och andra\r\nkan delta i debatten. Det utrymmet anser jag finns\r\ngenom de förslag som har lagts fram och de beslut\r\nsom fattats av riksdagen när det gäller Sydowska\r\nkommitténs resurser och resurser inför EU-valet den\r\n17 september.</pre><pre>Anf.  84  SIV HOLMA (v)\r\nHerr talman! Först och främst vill jag säga att\r\nockså jag står bakom KU-anmälan om\r\nutrikesministern. Den tolkning som\r\nutrikeshandelsministern här gett till känna är ny och\r\nräcker nog inte i KU, skulle jag tro. Ett statsråd är\r\nalltid ett statsråd när man gör officiella uttalanden i\r\nutlandet.\r\nMen jag har en annan fråga som jag skulle vilja ta\r\nupp, och det gäller tolkinsatserna, som Mats\r\nHellström var inne på. Det har kommit till min\r\nkännedom att antingen ministerrådet eller\r\nkommissionen har köpt upp en tolkutbildning från\r\nSverige. Jag undrar om regeringen på något sätt har\r\nvarit delaktig och tagit initiativ till det och om de\r\nuppgifter som jag fått stämmer, att detta innebär att de\r\nsom blir utbildade också kommer att anställas av dem\r\nsom köpt utbildningen.</pre><pre>Anf.  85  Statsrådet MATS\r\nHELLSTRÖM (s)\r\nHerr talman! Vi har varit aktiva för att främja\r\nökningen av tolkverksamheten. Men jag kan inte\r\nuttala mig om hur instituten kommer att förfara -\r\ndetta gäller den senare frågan - för det är inte en fråga\r\nför regeringen.\r\nBeträffande den första frågan kan jag säga att\r\nvarje statsråd naturligtvis uttalar sig i egenskap av\r\nstatsråd. Men om ett statsråd inte skulle ha rätt att\r\ndelta i en debatt om och diskutera förutsättningarna\r\nför en framtida regeringskonferens vore det\r\nfullständigt orimligt.</pre><pre>Anf.  86  SIV HOLMA (v)\r\nHerr talman! Ett statsråd kommer alltid att fungera\r\nsom en representant för regeringen och göra\r\nuttalanden i regeringens namn. Diskussioner och\r\ndebatter förs i interna sammanhang när man samlas\r\nför att göra en gemensam positionsbestämning. I det\r\nhär fallet ställs det större krav på ett statsråd. Det har\r\ninte varit någon information i EU-nämnden, även om\r\nMats Hellström lovade att innan regeringen går ut\r\nskall information lämnas i EU-nämnden.</pre><pre>Anf.  87  Statsrådet MATS\r\nHELLSTRÖM (s)\r\nHerr talman! Det har jag sagt, och det står jag för.\r\nSå kommer vi också att agera. Innan regeringen\r\nlägger fast positioner inför regeringskonferensen - det\r\nmå gälla vetorätten eller andra frågor - skall vi först\r\nsamråda med EU-nämnden. Precis så kommer det att\r\ngå till.\r\nDet är självklart att om utrikesministern hade\r\nändrat i svensk politik, hade utrikesministern tagit upp\r\ndet med EU-nämnden, men så har inte skett. Jag\r\nupprepar att det vore utomordentligt egendomligt om\r\ninte statsråd kunde delta i en internationell debatt och\r\npå ett konstruktivt sätt försöka föra frågan om EU:s\r\nframtid framåt. Det är bra att så sker. Det vore\r\nmärkligt om just regeringsledamöter av alla politiska\r\nföreträdare i det här landet icke skulle kunna delta i\r\ndiskussionen om utformningen av EU:s framtid.</pre><pre>Anf.  88  ELISABETH FLEETWOOD (m)\r\nHerr talman! Jag vill egentligen ha svar på en\r\nenkel fråga som har ställt och trodde skulle tas upp\r\ntidigare, men jag har full förståelse för att statsrådet\r\ninte haft tid. Då är min fråga till förste vice\r\ntalmannen: Har jag lika många möjligheter till replik\r\nhär som under en frågestund?</pre><pre>Anf.  89  FÖRSTE VICE TALMANNEN\r\nSvaret är nej.</pre><pre>Anf.  90  ELISABETH FLEETWOOD (m)\r\nHerr talman! Det fruktade jag. Det betyder att det\r\nblir en rumphuggen debatt. Jag får väl komma tillbaka\r\ni annat sammanhang.</pre><pre>Min utgångspunkt var bl.a. det statsrådet\r\nHellström sade om tolkar, för det var det min fråga\r\ngällde. Statsrådet säger den 15 maj bl.a. att det är\r\nsvårt att få fram en uppbyggnad av nödvändig tolk-\r\noch översättningskapacitet och att det tar en viss tid.\r\nSärskilt rekryteringen av tolkar är ett problem.\r\nProblemen måste hanteras genom samverkan mellan\r\nnationella och gemensamma åtgärder.\r\nDet håller jag helt med om. Jag tror att alla är\r\neniga om det. Men sedan kom det till min kännedom\r\natt några högt kvalificerade pensionärer, som nyss\r\nhade nått den höga åldern av 65 år, Mats Hellström,\r\nhade erbjudit sig att ställa upp i EU-sammanhang och\r\nhjälpa våra svenska tjänstemän och delegater. Men\r\nvid hänvändelse till UD fick de svaret: \"Vi använder\r\noss inte av pensionärer.\"\r\nDå reagerade jag. Skall man verkligen bortse från\r\nkunskap och kapacitet i en situation där vi verkligen\r\nkan använda oss av detta? Vi vet att det tar tid att\r\nbygga upp kunskap så att man blir en riktigt skicklig\r\ntolk. Det gäller inte bara att man talar respektive lands\r\nspråk, utan man skall också ha kunskaper på de\r\nfackområden inom vilka man skall verka.\r\nDärför vill jag fråga, med tanke på alla dem som\r\nkanske skulle vilja ställa upp och hjälpa till under en\r\növergångsperiod: Kan man verkligen inte använda sig\r\nav pensionärers kunskaper och erfarenheter?</pre><pre>Anf.  91  Statsrådet MATS\r\nHELLSTRÖM (s)\r\nHerr talman! Jag har sagt i mitt svar att det är bra\r\nom man kan låta pensionärer göra detta. Jag tror\r\nheller inte att de pensionärer som är tolkar och som\r\nklarar antagningsproven på något sätt skulle\r\nblockeras. Tvärtom har vår representation så sent som\r\nför några dagar sedan undersökt med rådet,\r\nkommissionen och parlamentet, och alla intygar att\r\ndet inte finns någon åldersgräns vid en temporär\r\nanställning.\r\nDäremot kan vi diskutera EU:s åldersgsränser\r\növer huvud taget, som jag tidigare har varit kritisk\r\nmot. Men det är en annan fråga. De finns när det\r\ngäller fast anställning. Det är utomordentligt\r\nvälkommet om kvalificerade svenska pensionerade\r\ntolkar kan komma i fråga för temporär anställning.</pre><pre>Anf.  92  ELISABETH FLEETWOOD (m)\r\nHerr talman! Jag vill egentligen bara säga att det\r\nvar ett bra svar. Men jag hoppas att statsrådet är snäll\r\noch ser till att man på UD inte besvarar frågor från\r\nskickliga tolkar som vill ställa upp med att man inte\r\nanvänder pensionärer, utan att man ser efter i vilken\r\nutsträckning man kan använda deras kunskaper när\r\ndet gäller vårt framtida samarbete i EU.</pre><pre>Anf.  93  Statsrådet MATS\r\nHELLSTRÖM (s)\r\nHerr talman! Självfallet bör man inte svara så.\r\nMan bör tvärtom uppmuntra och vara glad för att\r\npensionärer som, det utgår jag från, är skickliga tolkar\r\nkan delta. Det har jag uttryckt i mitt svar. Det önskar\r\nvi, det är utmärkt om detta kan ske. Uppenbarligen\r\ndelas det svenska Utrikesdepartementets inställning i\r\ndet avseendet av kommissionen, parlamentet och\r\nrådet.</pre><pre>17 §  Utrikesminister Lena Hjelm-Wallén\r\nlämnar information om den senaste utvecklingen i\r\nf.d. Jugoslavien</pre><pre>Anf.  94  Utrikesminister  LENA HJELM-\r\nWALLÉN (s)\r\nHerr talman! Talmannen kanske förstår att det är\r\nganska frestande för mig att säga någonting om\r\nföregående debatt. Jag skall inte göra det. Jag bara\r\nhoppas att vi skall kunna vara överens om att ha en\r\nöppen debatt om EU-frågor och inte tvinga statsråd\r\natt endast få yttra sig i slutna rum ända fram till dess\r\nvi lägger fram en formell regeringsposition.\r\nJag skall informera om läget i Bosnien och den\r\nfredsbevarande verksamheten där.\r\nSituationen i Bosnien-Hercegovina har under en\r\ndryg månad gradvis förvärrats och är i dagsläget\r\nallvarligare än kanske någon gång under det senaste\r\nåret. Kraftig bosnienserbisk beskjutning har skett\r\nframför allt mot Sarajevo och Tuzla, medan den\r\nbosniska regeringssidan har inlett offensiver i mindre\r\nskala kring Gorazde och i centrala Bosnien.\r\nUpptrappningen har framför allt drabbat oskyldiga\r\ncivila: Ett stort antal dödsoffer har skördats och\r\nstoppade leveranser av förnödenheter har lett till en\r\nförsämring av det humanitära läget, som, om ingen\r\nförändring snarast sker, riskerar att bli akut.\r\nFör FN-styrkorna har situationen efter hand blivit\r\nalltmer ohållbar. Kulmen nåddes förra helgen då ett\r\nstort antal FN-soldater och militärobservatörer, som\r\nen reaktion mot flyginsatser mot bosnienserbiska\r\nvapenförråd utanför Pale, togs som gisslan av\r\nbosnienserbiska styrkor. Drygt 300 man befinner sig\r\nför närvarande i gisslanliknande situationer. De två\r\nsvenska militärobservatörerna finns enligt tillgängliga\r\nuppgifter fortfarande på en bosniskserbisk militärbas i\r\nSarajevo respektive vid en radarinstallation utanför\r\nstaden. Av allt att döma befinner de sig väl.\r\nGisslantagande av FN-personal måste kraftfullt\r\nfördömas. Gisslan måste omedelbart och villkorslöst\r\nfriges. Det internationella trycket, där inte minst\r\nRyssland och den serbiske presidenten Milosevic kan\r\nspela en roll, borde leda till en insikt hos den\r\nbosniskserbiska ledningen om att den blir totalt\r\nisolerad om inte gisslan släpps. Den svenska\r\nregeringen bevakar givetvis noga situationen för de\r\ntvå svenskarna och är fortlöpande i kontakt med FN i\r\nfrågan, såväl i New York som lokalt.\r\nDen tillspetsade situationen i Bosnien har utlöst\r\nbetydande aktivitet vid en rad internationella möten.\r\nFördömandet av bosnienserbernas agerande är\r\nenhälligt och kraftfullt. Samtidigt har det i alla dessa\r\nsammanhang noga understrukits att konflikten i\r\nBosnien endast kan lösas med politiska medel.\r\nI detta syfte intensifierades den s.k.\r\nkontaktgruppens ansträngningar att först och främst få\r\ntill stånd en uppgörelse med Serbien om ett\r\nerkännande av Bosnien-Hercegovina som en\r\nsjälvständig stat inom internationellt erkända gränser i\r\nutbyte mot en suspendering av sanktionerna för allt\r\nutom vapen, strategiska varor och frysta tillgångar\r\nutomlands. Om en sådan uppgörelse nås och Serbiens\r\nblockad mot bosnienserberna skärps är den bosniska\r\nregeringen beredd till en ny vapenvila. Trycket ökar\r\ndå också på president Milosevic att förmå\r\nbosnienserberna att acceptera kontaktgruppens\r\nfredsplan, vilken enligt svensk uppfattning måste\r\nligga till grund för de fortsatta internationella\r\nansträngningarna.\r\nTrots alla internationella möten den här veckan är\r\ndet ännu för tidigt att uttala sig konkret om vilken det\r\ninternationella samfundets respons blir på\r\nbosnienserbernas utmaningar. Den svenska regeringen\r\nser politiska eftergifter som uteslutna. Det gäller\r\nockså ett tillbakadragande av Unprofor i nuvarande\r\nläge. Vi kan konstatera att det internationellt finns en\r\nutbredd vilja att stärka Unprofors möjligheter att\r\ngenomföra sitt mandat. Beredskap finns givetvis\r\nockså för en urdragning, även om allt måste göras för\r\natt detta scenario inte skall bli verklighet.\r\nUnder gårdagen presenterade FN:s\r\ngeneralsekreterare en rapport med förslag till\r\nalternativa handlingslinjer. Rapporten skall inom kort\r\ndiskuteras gemensamt av alla truppbidragande länder.\r\nI rapporten prövas olika åtgärder. Där diskuteras att\r\ntillföra såväl mer trupp som tyngre beväpning i syfte\r\natt minska Unprofors sårbarhet och öka dess\r\nmöjligheter att omedelbart och bestämt besvara\r\nattacker och provokationer samt att hålla\r\nförbindelsevägarna med enklaverna och med Sarajevo\r\nöppna. En annan åtgärd som kan underlätta för\r\nUnprofor att uppnå detta syfte är vissa\r\nomgrupperingar och en koncentration av styrkorna.\r\nSituationen för Nordbat är något annorlunda än\r\nför många andra Unproforbataljoner. Nordbat har\r\nredan i dag tung beväpning och bättre möjligheter att\r\nförsvara sig och att uppträda bestämt. För andra\r\nförband gäller snarast att skaffa sig samma\r\nmöjligheter. Vi välkomnar från svensk sida sådana\r\nförstärkningar, som redan börjat göras från brittisk\r\noch fransk sida. Men vi understryker samtidigt att alla\r\ninsatser måste samordnas inom FN:s ram.\r\nUnproforinsatsens uppgift är att underlätta och stödja\r\nfredsprocessen. Pågående och planerade\r\nbiståndsinsatser, bl.a. till stöd för federationen, spelar\r\nockså en viktig roll för denna.\r\nEn eventuell omdefiniering av Unprofors\r\nuppgifter kan givetvis komma att få direkta\r\nkonsekvenser för Nordbat och kan också komma att\r\nleda till att Sverige ombeds att lämna ytterligare\r\nbidrag i form av trupp och materiel. Jag vill dock\r\nunderstryka att någon förändring av Unprofors\r\nmandat knappast är nödvändig för att ett mera bestämt\r\nuppträdande skall bli möjligt.\r\nDet är lätt att känna desperation över utvecklingen\r\ni f.d. Jugoslavien. Samtidigt är det viktigt att hålla fast\r\nvid de långsiktiga fredssträvandena och ett\r\ninternationellt enigt uppträdande. Den regionala\r\nkonflikten på Balkan har inte skapat någon hård\r\nmotsättning mellan stormakterna, som i stället förmått\r\nsamarbeta. Det går inte att överskatta värdet av att\r\nEU, Ryssland och USA håller ihop i relation till\r\ndenna konflikt. Det går heller inte att underskatta de\r\nstora riskerna vid en allvarlig splittring i synen på hur\r\nman skall hantera situationen.</pre><pre>Anf.  95  GÖRAN LENNMARKER (m)\r\nHerr talman! Jag tackar utrikesministern för\r\nredogörelsen.\r\nLåt mig först instämma i uttrycket för avskyn över\r\nde hemska brott som bosnienserberna gör sig skyldiga\r\ntill när gisslan tas, stridande mot alla begrepp i\r\nfolkrätten och över huvud taget mot ett civiliserat\r\nbeteende. Vi är kanske inte överraskade. Vi har ju\r\ntidigare sett barbariska dåd från just den sidan.\r\nVidare har vi medkänsla med de personer från\r\nSverige och från andra länder som nu sitter som\r\ngisslan och som gör en mycket viktig insats för freden\r\noch för försörjningen i Bosnien-Hercegovina.\r\nDet är viktigt nu att världssamfundet håller i\r\nuppgiften i Bosnien-Hercegovina. Vi vet att en stor\r\ndel av landets befolkning - 80 % har nämnts - är\r\nberoende av dagligleveranser av mat, mediciner,\r\nkläder och livsförnödenheter i övrigt.\r\nDet är angeläget att hålla i den här operationen,\r\nom inget bättre kan hittas. Trots all den desperation\r\noch förtvivlan vi känner så har ju ingen kommit med\r\nnågot bättre förslag än att se till att\r\nUnproforoperationen faktiskt kan fortsätta. I det\r\nsammanhanget är det viktigt att Sverige har en\r\nberedskap för att snabbt kunna göra de insatser som\r\nbedöms nödvändiga - självklart i samråd med alla\r\növriga deltagande i Unproforaktionen.\r\nDet är också en lärdom som vi ständigt skall\r\nminnas från hela denna tragedi. De brister som\r\nförekom och de misstag som begicks vid\r\nuppmarschen till det jugoslaviska kriget på det\r\ndiplomatiska och utrikespolitiska området och kanske\r\nockså bristen på beredvillighet att ställa upp för\r\nBosnien-Hercegovina är historia. Men lärdomen gör,\r\njag knyter då an till den förra debatten, att detta måste\r\nvara det perspektiv som också präglar vårt synsätt när\r\nvi diskuterar en gemensam utrikes- och\r\nsäkerhetspolitik i Europa. Det får inte bli ett andra\r\nSarajevo!</pre><pre>Anf.  96  LENNART ROHDIN (fp)\r\nHerr talman! Först tackar jag utrikesministern för\r\nett tydligare klarspråk även på det här området de\r\nsenaste dagarna.\r\nRedovisningen är nästan lika dyster och\r\nödesmättad som den rapport som generalsekreteraren\r\ni går lämnade till säkerhetsrådet i går. Där skissar han\r\npå fyra alternativa handlingsvägar.\r\nStatus-quo-alternativet har, det inser alla,\r\nkollapsat. Det är också anledningen till att\r\ngeneralsekreteraren utesluter det i sin rapport, liksom\r\nhan för övrigt utesluter ett tillbakadragande.\r\nDet tredje alternativet, att inskränka FN:s roll och\r\nuppgifter, skulle faktiskt innebära att FN på plats ser\r\npå medan bosnienserbernas erövringskrig slutförs. Jag\r\nfinner det därför fullständigt uteslutet. Det kan\r\negentligen bara övervägas som en väg att rädda FN:s\r\noch omvärldens ansikte inför den kollaps som har\r\nskett.\r\nOm någon form av det fjärde alternativet, att\r\nstärka FN:s uppdrag, ändå visar sig uteslutet kan jag\r\ninte se annat än att då återstår bara alternativ 1, ett\r\ntillbakadragande. Det tycker jag bör vara Sveriges\r\nbudskap - kanske inte här i kammaren, men i alla fall\r\nett underhandsbudskap - till generalsekreteraren\r\ntillsammans med en tydlig signal om en svensk\r\nberedskap för ytterligare insatser om det behövs.\r\nIngen kan väl i dag föreställa sig konsekvenserna\r\nav de vägval som görs under de närmaste dagarna.\r\nMünchen 1938 visar att det inte går att undvika svåra\r\noch allvarliga konsekvenser - vilket val man än gör.</pre><pre>Anf.  97  Utrikesminister  LENA HJELM-\r\nWALLÉN (s)\r\nHerr talman! Jag vill understryka både vad Göran\r\nLennmarker och Lennart Rohdin säger här om hur\r\nallvarligt läget är och att alla alternativ och vägar\r\nnaturligtvis inte är stängda. Det går fortfarande,\r\nmenar jag, att med ett bestämdare FN-uppträdande i\r\nBosnien nå framgångar. Men vi måste hitta vägarna\r\ntill det.\r\nJag hoppas att den här veckans debatt - det är\r\nmånga internationella möten där jag också själv\r\ndeltagit - och nästa veckas diskussioner i New York i\r\nsäkerhetsrådet kan leda till att det blir en vändpunkt,\r\nså att vi kan se en positivare utveckling och inte bara\r\nen situation som blir värre och värre.</pre><pre>Anf.  98  LENNART ROHDIN (fp)\r\nHerr talman! Det är litet paradoxalt, men i år firar\r\nvi ju 50-årsminnet av andra världskrigets slut. Vi vet\r\nockså vägen fram till dess början.\r\nJag vill bara skicka med utrikesministern beskedet\r\natt jag uppskattar det som sägs här. Alla\r\nhandlingsvägar är inte stängda. Men som jag ser detta\r\nåterstår egentligen bara två verkliga\r\nhandlingsalternativ. Det ena är det som\r\nutrikesministern skissar på och som åtminstone finns\r\nsom en möjlighet bland generalsekreterarens fyra\r\nalternativ, nämligen ett starkare och klarare\r\nuppträdande från FN:s sida. Annars återstår bara ett\r\ntillbakadragande.</pre><pre>Överläggningen var härmed avslutad.</pre><pre>18 §  (forts. från 14 §) Transplantationer och\r\nobduktioner, psykiatrisk tvångsvård, primärvård,\r\nhandikappfrågor och SBL Vaccin AB m.m. (forts.\r\nSoU21, SoU23, SoU24, SoU25 och SoU27)</pre><pre>Anf.  99  STIG SANDSTRÖM (v)\r\nHerr talman! Jag börjar med att yrka bifall till vår\r\nreservation i socialutskottets betänkande 23. Vi tycker\r\natt det av kvalitetsskäl är angeläget att behålla det\r\nstatliga huvudansvaret för rättspsykiatrin. Jag yrkar\r\nockså bifall till reservation 7 i socialutskottets\r\nbetänkande 25.\r\nSå över till dagens huvudämne på den sociala\r\nsidan.\r\nDet är nu ett halvår sedan vi senast hade en stor\r\nsjukvårdsdebatt här i riksdagen. Då tog vi det\r\nhistoriska beslutet att följa upp väljarnas vilja att sätta\r\nstopp för det pågående systemskiftet inom sjukvården\r\n- ett systemskifte som präglas av en tilltro till olika\r\nekonomiska styrmodeller och köp-sälj-system.\r\nFrån den dåvarande vänstermajoritetens sida, med\r\nstöd av Miljöpartiet, lovade vi att återkomma med ett\r\nförslag baserat på den traditionella svenska\r\nvälfärdsmodellen med tonvikt på sunt förnuft men\r\nmed hänsyn tagen till dagens realiteter. Nu är vi där.\r\nFörslaget ligger på bordet.\r\nVi i Vänsterpartiet tycker att det är ett acceptabelt\r\nförslag. Vi ställer oss bakom förslaget i dess\r\nhuvuddrag. Däremot yrkar vi avslag på samtliga\r\nborgerliga reservationer. Jag skall senare återkomma\r\ntill några av dessa reservationer och till skälen till att\r\nvi yrkar avslag på dem.\r\nVårt positiva ställningstagande till propositionen\r\ninnebär inte att vi anser att det inte finns brister. Till\r\nvissa delar är förslaget en aning fyrkantigt, t.ex. i\r\nfråga om remisstvånget eller obligatoriet att endast\r\nläkare med specialistkompetens i allmänmedicin skall\r\nvara den fasta läkarkontakten.\r\nI andra delar kan förslaget tyckas vara en aning för\r\nmjukt och snällt mot de privata vårdgivarna, t.ex. att\r\növergångsreglerna har blivit för långa. Vidare ges de\r\nnya privatpraktikerna, som har varit etablerade endast\r\nkort tid, ett slags anställningstrygghet ända fram till\r\npensionen, samtidigt som offentliganställd personal\r\nfortsättningsvis tvingas leva i permanent otrygghet för\r\nsina arbeten och sin framtid.\r\nDet har på sina håll också funnits förhoppningar\r\nom att vi nu med detta förslag skulle kunna lämna ett\r\navgörande bidrag till lösningen av det verkligt stora\r\nproblemet för sjukvården, nämligen att tillföra\r\nsjukvården ytterligare resurser. Tyvärr står den frågan\r\ninte på dagordningen i dagens debatt, även om den\r\nnaturligtvis i grunden är avgörande för vilken\r\nsjukvård vi vill ha i dag och i framtiden. Det hjälper\r\ntyvärr inte hur fina regelsystem vi åstadkommer och\r\nhur fina lagar vi stiftar, om vi inte har resurser att leva\r\nupp till dem.\r\nFör att ingen skall behöva sväva i tvivelsmål vill\r\njag upprepa Vänsterpartiets väl kända ståndpunkt, att\r\nneddragningarna i sjukvården måste få ett slut och att\r\nvi i stället bör se på sjukvården som en\r\nframtidsbransch som bör tillföras ytterligare resurser.\r\nVi kan alltså inte med dagens förslag erbjuda\r\nlandstingen ett system som löser deras grundläggande\r\nproblem. Däremot får de med den nya lagstiftningen\r\nen regelbok när det gäller att bemästra de svåraste och\r\nmest akuta problemen i en tid av knapphet på\r\nresurser. Hur utfallet blir i de enskilda landstingen\r\nkan inte riksdagens sociala utskott veta, men vi tror\r\nför vår del att landstingen nu får en möjlighet att ta ett\r\nfastare grepp om sin planering och en bättre möjlighet\r\natt se till de sämst ställdas situation och inte behöver\r\nfalla undan för de starkare gruppernas högljudda rop\r\nom ökad valfrihet och andra privilegier.\r\nFör att konkretisera skall jag ta några exempel på\r\nvad lagen kan innebära för ett av de landsting som\r\nfarit mest illa av det borgerliga vanstyret. Jag tänker\r\ndå på Stockholm läns landsting, där den borgerliga\r\nmajoriteten före valet tyckte att det var viktigare att\r\npublicera dyra helsidesannonser med idolporträtt på\r\nsina främsta företrädare än att försöka ta ett grepp om\r\nekonomin.\r\nEfter valet har Stockholms läns landstings\r\nrevisorer tillsammans med den amerikanska\r\nkonsultfirman Artur Andersen gjort en grundlig\r\ngenomgång av vad som krävs för att få grepp om\r\nekonomin. I sin sammanfattning, som kom nu i april,\r\nlyfte man fram följande sju åtgärder som särskilt\r\nangelägna:\r\n1.  Begränsade ersättningstak bör övervägas för\r\nsamtliga arvodestyper, dvs. tak även för särskilt\r\narvode.\r\n2.  Arvoden bör vara desamma oavsett tidpunkt för\r\nvårdgivarens etablering.\r\n3.  Vårdgivare som är anställd hos\r\nsjukvårdshuvudmannen bör vara berättigad till\r\nersättning för privat meddelad vård endast om särskilt\r\navtal med sjukvårdshuvudmannen om detta föreligger.\r\n4.  Sjukvårdshuvudmannen bör vara den som\r\nbeslutar om samtliga patientavgifter hos alla\r\nvårdgivare, och dessa bör vara lika hos offentliga och\r\nprivata vårdgivare.\r\n5.  Sjukvårdshuvudmannen bör vara den som\r\nbeslutar om åldersgräns för vårdgivare som skall\r\nerhålla ersättning, dock lägst gällande åldersgräns för\r\nallmän pensionering.\r\n6.  Sjukvårdshuvudmannen bör vara den som\r\nbeslutar om remissförfarande mellan vårdgivare,\r\nvarvid samma regler skall gälla såväl privata som\r\noffentliga vårdgivare.\r\n7.  Lagstiftning får inte utgöra hinder för\r\nfinansiären, dvs. landstinget, att genomföra den\r\nuppföljning och kontroll som erfordras för att\r\nsäkerställa kongruens mellan vårdavtal/utförd vård,\r\nersättningar, medicinsk kvalitet m.m.\r\nSamtliga dessa sju åtgärder som Stockholms läns\r\nlandsting vill att vi skall genomföra är till nästan\r\nhundra procent genomförda med det förslag som vi nu\r\nskall anta här i dag eller i morgon.\r\nVi har således gett Stockholms läns landsting och\r\növriga landsting i Sverige ett verktyg att lösa sina\r\nproblem, men genomförandet är upp till varje\r\nlandsting att klara av.\r\nDen stora och svåra frågan om finansieringen\r\nåterstår dock att lösa, men även här ligger ett stort\r\nansvar och stora möjligheter hos landstingen.\r\nHuvudansvaret för nedskärningarna inom vården\r\nligger dock i den brutala, nyliberala politik som förts i\r\nlandet under de senaste tio åren - det skall också\r\nsägas från kammarens talarstol!\r\nHerr talman! Jag vill också kort kommentera ett\r\npar av reservationerna.\r\nI en reservation av moderaterna gör man sig\r\nbekymmer för att antalet ST-tjänster minskat kraftigt\r\nunder senare år och skyller detta på landstingen. Vad\r\nman inte inser är att det är moderaternas egen politik\r\nmed fria etableringar, husläkarlag och diverse\r\nexperiment med köp-sälj-modeller som lett till denna\r\nsituation. I och med att primärvårdsnämnder och\r\ndistriktsnämnder totalt tappade kontrollen över sin\r\nekonomi på grund av de fria etableringarna försvann\r\nju möjligheten till framförhållning och planering. Ett\r\nosäkert läge uppstod, och man blev tvungen att dra\r\nned på utbildningsinsatserna och minska antalet ST-\r\ntjänster. Även detta rättar vi nu till genom att\r\nlandstingen får möjlighet att planera sin ekonomi på\r\nett helt annat sätt och får en helt annan överblick över\r\nsina behov.\r\nI en annan reservation ställs kravet på att rätten till\r\nersättningsetablering skall skrivas in i lagen. Vi menar\r\natt detta kan lösas på vanligt sätt mellan parterna vid\r\navtalsskrivningen. Antingen får avskrivningarna ingå i\r\nkalkylen eller också får avtalstiderna göras så långa\r\natt investeringarna betalas av på ett naturligt sätt. Vi\r\nbör inte från riksdagens sida gå in och med\r\nlagstiftning överbeskydda vissa privata entreprenörer.\r\nEtt visst risktagande måste också ingå i det privata\r\nföretagandet.\r\nEftersom jag har tid på mig skall jag också slå ett\r\nslag för reservation 7 - den gäller handikappfrågor.\r\nVi menar att det är viktigt att satsa på den nya\r\ntekniken när det gäller hjälpmedel till handikappade.\r\nUtskottsmajoriteten hänvisar till det kommande\r\nsamarbetet inom EU. Vi tror att detta är en grov\r\nfelbedömning, som snarare kommer att bromsa\r\nutvecklingen på området. Sverige ligger i dag väl\r\nframme, och vi bör satsa ännu hårdare - inte förslösa\r\nresurser på att sätta oss i en massa kommittéer, som\r\nkommer att ägna all sin kraft åt ofruktbart prat.</pre><pre>Anf.  100  LEIF CARLSON (m) replik\r\nHerr talman! Stig Sandström sade att antalet ST-\r\ntjänster måste dras ned 1994 därför att ekonomin då\r\nskenade - man hade inget grepp om den. Jag kan\r\nmeddela Stig Sandström att antalet redan 1993, innan\r\nekonomin skenade, var nere i 79 tjänster - det lär\r\nalltså knappast ha varit orsaken.\r\nStig Sandström berörde Stockholms läns\r\nlandstings revisorers åtgärdspaket och skildrade det\r\nriktigt. Man kunde då tro att det bakom detta ligger att\r\nekonomin skulle ha skenat och att man inte hade\r\ngrepp om den. Man skulle kanske ha kunnat tro att\r\ndetta var föranlett av att det var flera hundra\r\nnyetablerade läkare i Stockholm och att man skulle\r\ndra över med en halv miljard, som det stod i Svenska\r\nDagbladet i höstas, eller av att antalet privata läkare\r\nhade ökat med 34 %, som det stod i Dagens Nyheter.\r\nDN lade t.o.m. till att det faktum att det gick så snett\r\nmed ekonomin sannolikt berodde på att de privata\r\nläkarna dessutom fuskade.\r\nDen landstingsrapport där de här åtgärderna\r\nföreslås visar dock inte att dessa förhållanden var för\r\nhanden. Den visar i stället att antalet läkare ökat - inte\r\nmed flera hundra eller 34 %, som angavs, utan med\r\n2 %. Antalet besök ökade då också med 2 %. Det kan\r\ninte vara någon större sak att kontrollera detta.\r\nDen kostnad som skulle uppgå till minst en halv\r\nmiljard har nu också krympt till 150 miljoner, varav\r\n60 miljoner i ökad sjukvård. Sedan genomförde man\r\nen taxeförändring, som naturligtvis - det var fyra års\r\ninnestående taxehöjningar som justerades - medförde\r\nen kostnadsökning.\r\nDet finns alltså ingen proportion mellan vad\r\nlandstingets revisorer har funnit vid sin granskning\r\noch vad de föreslår, men det är ett utmärkt exempel\r\npå ett beställningsarbete - man vill ha till stånd de här\r\nåtgärderna för att i stort sett omöjliggöra privat\r\nverksamhet.</pre><pre>Anf.  101  STIG SANDSTRÖM (v) replik\r\nHerr talman! Jag börjar med det som nämndes sist\r\n- Stockholms läns landsting. Det är inte lätt för oss\r\nfrån riksdagens sida att intervenera i deras\r\nverksamhet. Därför är det litet svårt att uttala sig om\r\ndet här.\r\nAv debatten i tidningarna framgår att det är\r\nuppenbart att man har mycket svårt att få grepp om\r\nekonomin i Stockholms läns landsting. Det tror jag\r\ngällde den förra borgerliga majoriteten, och det gäller\r\näven den nytillträdda majoriteten. Vissa debattinlägg\r\nhar nästan också haft inslag av desperation. Man\r\nskriver t.ex. att det blöder i Stockholms läns\r\nlandsting.\r\nJag tror faktiskt att med den nya lag som vi skall\r\nanta i dag får man bättre verktyg för att ta ett grepp\r\nom sin situation. Vi kan inte lösa det här åt dem. Nu\r\nligger bollen hos landstinget.\r\nBeträffande ST-tjänsterna sade Leif Carlson att\r\ndet här började redan 1993. Det kan nog vara riktigt.\r\nVi vet att landstinget under flera år har haft svåra år.\r\nDet ökade dramatiskt under 1994, och förklaringen är\r\nmycket enkel. Det var väl känt innan husläkarlagen\r\ninfördes att det skulle bli vissa konsekvenser. Vilken\r\ndistriktsnämnd eller primärvårdsnämnd törs satsa på\r\nutbildning om man inte vet hur många anställda som\r\nkommer att vara kvar i verksamheten och hur många\r\nsom t.ex. kommer att etablera sig som fria husläkare?\r\nDet är klart att utbildningarna har avstannat. Det är en\r\nlogisk följd av hela systemet.</pre><pre>Anf.  102  LEIF CARLSON (m) replik\r\nHerr talman! Stockholms läns landsting får väl\r\nklara av sina problem. Det går dock inte att komma\r\nifrån att i rapporten finns det inte en sådan här\r\nförblödning. Den har förvandlats till en ganska smal\r\nrännil som är rätt lätt att förstå. Dessutom har man fått\r\nmycket mera sjukvård för pengarna.\r\nLandstingen har problem med att hantera\r\nekonomin. Men det beror inte på de privata\r\nvårdgivarna utan på landstingets oförmåga - det\r\ngäller landstinget generellt - att begränsa sin egen\r\nverksamhet. Man måste inse att om man vill att ett\r\nkonkurrerande alternativ skall växa upp, vilket\r\nfaktiskt var tanken med de fria etableringarna, måste\r\nockså den andra verksamheten dras ner. I annat fall\r\nblir det självfallet stora kostnader. Meningen var att\r\nman skulle få valfrihet genom att det verkligen skulle\r\nfinnas andra vårdnadsgivare. Då måste man självfallet\r\nrätta sig efter det. Landstingen har brustit i förmåga\r\noch vilja.</pre><pre>Anf.  103  STIG SANDSTRÖM (v) replik\r\nHerr talman! Jag har rapporten här, och den är\r\nmycket intressant. Jag förstår att Leif Carlson också\r\nhar läst den. Jag tror inte heller att problemen i\r\nhuvudsak beror på en mängd regler. Jag tror att det är\r\nsom i det övriga Landstingssverige att\r\nhuvudproblemen beror på att resurserna har förtvinat.\r\nDet sade jag också i mitt anförande. Det har gjorts\r\nstora indragningar från landstingen, och sjukvården\r\nhar helt enkelt fått mindre resurser. Det är på dessa\r\nområden vi kan finna huvudproblemen.\r\nJag tror att de kommer att få ett bättre verktyg\r\ngenom den här lagen, och det är precis vad de vill ha\r\nockså. Jag tycker att vi uppfyller det bra. Jag tror på\r\nden här lagen, och det är därför vi ställer upp bakom\r\nden. Jag tror inte på de här gamla modellerna. De\r\nledde ingen vart.\r\n(forts.)\r\nBeslut om samlad votering</pre><pre>På förslag av förste vice talmannen medgav\r\nkammaren att de ärenden som hann debatteras färdigt\r\nunder återstoden av dagens sammanträde fick avgöras\r\nvid morgondagens arbetsplenum.</pre><pre>18 §  (forts.) Transplantationer och\r\nobduktioner, psykiatrisk tvångsvård, primärvård,\r\nhandikappfrågor och SBL Vaccin AB m.m. (forts.\r\nSoU21, SoU23, SoU24, SoU25 och SoU27)</pre><pre>Anf.  104  THOMAS JULIN (mp)\r\nHerr talman! Jag vill börja med att uttrycka att jag\r\när mycket nöjd med det sätt som vi arbetat på inom\r\nutskottet för att försöka komma fram till gemensamma\r\nbeslut när det gäller transplantationslagstiftningen.\r\nTyvärr var det några punkter där jag anser att det\r\nvar nödvändigt med reservationer.\r\nSom jag ser det är det mycket angeläget att vi får\r\nen bra transplantationslagstiftning, och i betänkandet\r\nfinns det både hängslen och livrem på flera ställen.\r\nMen i 3 § som berör rätten att ta biologiskt material\r\nfrån avliden finns ett stycke som vi i Miljöpartiet å det\r\nbestämdaste reserverar oss mot.\r\nParagrafens andra stycke har följande lydelse: \"I\r\nannat fall än som avses i första stycket får biologiskt\r\nmaterial tas, om inte den avlidne har skriftligen\r\nmotsatt sig ett sådant ingrepp eller uttalat sig mot det\r\neller det av annat skäl finns anledning att anta att\r\ningreppet skulle strida mot den avlidnes inställning.\"\r\nOm det här stycket införs i lagen, så godkänner\r\nriksdagen ett s.k. förmodat samtycke till donation i de\r\nfall en avliden människas åsikt inte kan fastställas och\r\nde anhöriga avstår från möjligheten att säga nej till\r\ningreppet eller att anhöriga saknas.\r\nI Miljöpartiet anser vi att det inte får råda några\r\nsom helst tvivel om huruvida en person vill donera\r\nsina organ eller inte. Om riksdagen tummar på de här\r\nbegreppen finns det risk att det skapas misstankar om\r\natt det inte alltid går rätt till vid transplantationer. Och\r\ntrots allt är en viss procent av befolkningen helt\r\nnegativ till organdonation. Jag har sett siffran 10 %.\r\nDet går därför inte att hävda förmodat samtycke\r\näven om det visat sig att en majoritet av befolkningen\r\när positiv till att donera organ.\r\nTillgången på organ skall i stället säkerställas\r\ngenom information samt genom kampanjer för att få\r\nde som är positiva till donation att skaffa\r\ndonationskort.\r\nInrättandet av ett register där man kan få sin\r\ninställning till organdonation registrerad kommer\r\nockså att positivt påverka organtillgången.\r\nVi anser inte att det är lagstiftarens uppgift att\r\nsäkra tillgången på organ genom att utgå från\r\nantagandet om en allmän välvillig inställning till\r\norgandonation.\r\nDe här frågorna tycker vi är så viktiga, och\r\nreglerna måste absolut följas. Därför har vi även\r\nförslag till en skärpning av straff för brott mot\r\ntransplantationslagen. 14 § har nu följande lydelse:\r\n\"Den som med uppsåt utför ingrepp på eller tar\r\nbiologiskt material från en levande eller avliden\r\nmänniska eller använder eller tar till vara vävnad från\r\nett aborterat foster i strid med denna lag döms till\r\nböter.\" Här anser vi i Miljöpartiet att fängelsestraff\r\nskall ingå i straffskalan.\r\nI betänkandets avsnitt om obduktioner vill vi\r\nockså att fängelsestraff skall ingå i straffskalan.\r\nHerr talman! Jag ställer mig bakom Miljöpartiets\r\nreservationer i SoU21, och jag yrkar bifall till\r\nreservation 1.\r\nNär det gäller betänkande SoU23 Vissa frågor om\r\npsykiatrisk tvångsvård yrkar vi bifall till utskottets\r\nhemställan.\r\nBetänkande SoU24 behandlar primärvård, privata\r\nrådgivare m.m. I det här betänkandet som bl.a.\r\ninnebär att lagen om husläkare upphävs ställer vi oss\r\nbakom betänkandet på alla punkter utom när det\r\ngäller ersättningsetablering. Jag yrkar därför bifall till\r\nreservation 22 och delar uppfattningen att regeringen\r\nborde tagit upp frågan om ersättningsetablering i\r\npropositionen.\r\nUtan möjlighet till ersättningsetablering hotas små\r\ngruppmottagningar att helt slås ut om en delägare av\r\nnågon anledning lämnar verksamheten, och det vill vi\r\ninte medverka till.\r\nI betänkande SoU25 Handikappfrågor ställer jag\r\nmig bakom reservation 10 om vårdhem. I Miljöpartiet\r\ndelar vi uppfattningen att ett litet väl fungerande\r\nvårdhem kan utgöra en väl så god vårdmiljö som ett\r\ngruppboende.\r\nJag ställer mig även bakom reservation 11 om\r\nensamarbetandes situation. När det gäller\r\ngruppboendet anser vi att arbetsgivaren i sin planering\r\nbör eftersträva att ensamarbete i så stor utsträckning\r\nsom möjligt undviks.\r\nEtt sätt att lösa detta är t.ex. att\r\ngruppboendeenheterna byggs för fler än fyra fem\r\npersoner, eller att fler gruppboenden seriekopplas. Då\r\nkan ensamarbete för de anställda undvikas och de\r\nboende erbjuds större stimulans i form av fler\r\nkontakter.</pre><pre>Anf.  105  CHATRINE PÅLSSON (kds)\r\nHerr talman! Som så ofta i de sociala debatterna\r\nhär i kammaren har vi många utomordentligt svåra\r\nfrågor att behandla. Frågor som tas upp med\r\nanledning av propositionen om transplantationer och\r\norgandonationer tillhör de allra svåraste och\r\nkänsligaste. De är svåra därför att de på ett alldeles\r\nsärskilt sätt aktualiserar tankar omkring den egna\r\ndöden. För människor som drabbas av svår sjukdom\r\när det dock av livsavgörande betydelse att det finns\r\nmänniskor som vill ge organ. Det är viktigt att ha med\r\ndessa perspektiv i debatten. I dessa mycket svåra och\r\nkänsliga frågor är det än mer viktigt att debatten förs\r\nmed ödmjukhet och stor respekt.\r\nJag vill redan nu säga att jag är uppriktigt glad\r\növer det sätt på vilket vi har kunnat arbeta med dessa\r\nfrågor i socialutskottet.\r\nHerr talman! När propositionen SoU21 om\r\ntransplantationer förelades riksdagen hade vi\r\nkristdemokrater en hel del synpunkter framför allt när\r\ndet gäller användningen av vävnad från aborterade\r\nfoster. Att detta är en oerhört svår och känslig fråga\r\nhar bekräftats av många företrädare från alla partier,\r\ntror jag. Efter ett grundligt arbete i utskottet kan vi\r\nkonstatera att våra krav om skärpningar i stort\r\ntillgodosetts. Det är vi mycket glada över. Ingrid\r\nAndersson kommer, som talesperson för utskottet, att\r\nutveckla dessa synpunkter mer utförligt.\r\nHerr talman! En fråga där vi kristdemokrater inte\r\nfått gehör är frågan om en s.k. samvetsklausul för dem\r\nsom inte vill delta i transplantationsverksamhet och\r\nforskning där vävnader från aborterade foster\r\nanvänds. Vi lyfte fram denna fråga även under den\r\nföregående mandatperioden, då beträffande\r\nutbildningen. Vi anser att det måste införas en\r\nsamvetsklausul för vårdpersonal i stort i vårt land.\r\nSverige är, såvitt jag vet, det enda land i Västeuropa\r\nsom inte har en lagfäst samvetsklausul för\r\nvårdpersonal. Det har således bedömts som en\r\nangelägen fråga i andra länder. Vi vill också påminna\r\nom att det i Europakonventionen stadgas att envar har\r\nrätt till samvetsfrihet. Därför anser vi att regeringen\r\nbör återkomma med förslag om en samvetsklausul.\r\nHerr talman! Jag yrkar redan nu bifall till\r\nreservation 2 i SoU21.\r\nJag går så över till SoU25 om handikappfrågor.\r\nJag vill där uppehålla mig vid den åldersgräns som\r\nfinns när det gäller personlig assistans. Det är i och\r\nför sig bra att utskottet uttalat sig om att det är\r\ntveksamt ur principiell synpunkt med en sådan\r\nåldersgräns. Men det räcker inte med det\r\nkonstaterandet. Man måste fatta beslut. Vi\r\nkristdemokrater anser att det är fel att samhället gång\r\npå gång fattar beslut som är diskriminerande mot\r\näldre människor. Vi anser att om vi stiftar en lag om\r\nvissa rättigheter för funktionshindrade så måste\r\nrättigheten gälla alla som har behov av den. Då är det\r\noacceptabelt att sätta en åldersgräns. En enig\r\nprioriteringsutredning har ganska nyligen slagit fast\r\natt ålder aldrig får vara enda orsaken till\r\nnedprioritering. Det borde, inte minst efter det att\r\nPrioriteringsutredningen lagt fram sitt betänkande,\r\nföljts upp även i utskottet.\r\nMed anledning av detta vill jag yrka bifall till\r\nreservation 8 i SoU25.\r\nHerr talman! Jag övergår sedan till\r\nprimärvårdsbetänkandet. Regeringen anför att\r\nprimärvården är basen i sjukvårdssystemet. Vi\r\nkristdemokrater delar denna syn. Den nära vården är\r\nav avgörande betydelse för människors trygghet.\r\nDistriktssköterskans roll när det gäller närhet och\r\ntrygghet är ovärderlig. Vi har i vår motion tagit upp\r\nfrågan om att det borde finnas områdesansvar för\r\ndistrikssköterskor. Det har utskottet också varit\r\npositivt till.\r\nDet är väsentligt att lyfta fram olika\r\npersonalgrupper i primärvården. Jag anser att\r\nprimärvårdsdiskussionerna den senaste tiden i alltför\r\nhög grad fokuserats omkring läkarfrågan. Vi måste på\r\nett mer kraftfullt sätt lyfta fram helheten i\r\nprimärvården och då handlar det om mycket mer än\r\nläkarrollen.\r\nHerr talman! Tryggheten i en fast läkarkontakt kan\r\nknappast överskattas. Huvudargumenten till\r\nhusläkarlagen var att skapa kontinuitet, tillgänglighet\r\noch möjlighet för den enskilde att själv få välja\r\nläkare.\r\nI propositionen framförs samma synsätt.\r\nRegeringen delar sålunda grundtanken i\r\nhusläkarlagen. Det är positivt. I propositionen föreslås\r\nvidare vissa förändringar i syfte att stärka patientens\r\nställning. Man anför bl.a. att om likvärdiga\r\nbehandlingsalternativ finns så ligger avgörandet hos\r\npatienten. Vi kristdemokrater har alltid hävdat att det\r\nbehövs mångfald i vården. I propositionen står det att\r\ndet är en fördel om det i varje landsting finns\r\nalternativ till den offentliga verksamheten. Det är bra,\r\nmen det som är avgörande är hur detta skall bli\r\nverklighet. Om det inte finns olika alternativ, finns det\r\nju i realiteten inget fritt val.\r\nDet är bl.a. mot den bakgrunden som vi\r\nkristdemokrater anser att det måste finnas\r\nersättningsetableringar. Vi anser att det är en\r\nförutsättning för att den private vårdgivaren skall\r\nvåga investera. Likaså måste vi alltid ha i minnet att\r\nvård och omsorg är kommunicerande kärl. Om viss\r\nverksamhet tas bort och ett stort antal människor blir\r\nutan läkare måste oftast verksamheten byggas ut på ett\r\nannat ställe. Detta gäller generellt i vårdkedjan. Med\r\nanledning av detta vill jag yrka bifall till reservation\r\n22 i betänkandet.\r\nHerr talman! Samtidigt har vi i vår motion\r\npoängterat vikten av att även privata husläkare\r\ninkluderas i primärvården. Detta var otydligt i\r\nregeringens förslag. Det har nu tydliggjorts i\r\nsocialutskottets betänkande, och det är bra.\r\nHerr talman! Vi ställer oss också avvisande till\r\nregeringens förslag om att införa åldersgräns för\r\nprivatpraktiserande läkare. Vi anser med bestämdhet\r\natt det skulle vara diskriminerande att sätta en sådan\r\nåldersgräns. Det vore ett nytt sätt att diskriminera. Det\r\nstrider även mot införandet av en flexibel\r\npensionsålder och medför att regeringen förordar en\r\nsärlösning för denna begränsade grupp av\r\nmedborgare. Möjligheten att göra ett gott arbete i\r\nvården kan inte enbart kopplas till ålder, utan måste\r\nockså bedömas utifrån andra kriterier. Därför vill vi\r\nyrka bifall till reservation 15 i betänkandet.\r\nRegeringens förslag när det gäller\r\nremissförfarandet har varit föremål för en ganska\r\nlivlig debatt. Det är förståeligt. Många är rädda för att\r\nvi skall komma tillbaka till den tid då människor inte\r\nsjälva fick välja till vem och till vilken instans man\r\nönskade gå. De senare åren har allt fler landsting\r\nutvidgat den enskildes möjligheter att till och med\r\nsöka vård i annat landsting. Vi anser att detta är\r\npositivt på många sätt. Att nu riskera att remisstvånget\r\nkommer igen är ett steg tillbaka. Det inskränker den\r\nenskildes rätt. Detta kan vidare få som konsekvens att\r\nläkarbesöken blir fler, sjukdomen kan förvärras under\r\ntiden, vilket medför längre sjukskrivningar etc.\r\nVi kristdemokrater anser att människor även\r\nfortsättningsvis är fullt kompetenta att själva avgöra\r\nvar man skall söka vård. Ofta framställs det i debatten\r\nsom om exempelvis sjukgymnaster inte skulle ha\r\nkompetens nog att göra de rätta bedömningarna. Jag\r\nvill då påminna om att sjukgymnasterna har en\r\nlegitimation och ett eget ansvar. De har kompetens.\r\nAvslutningsvis vill jag ta upp frågan om\r\nsamverkan i vårdkedjan. Där har primärvården en\r\nnyckelposition. Vi kristdemokrater anser att det är en\r\nav de frågor som nu måste prioriteras. Vi har olika\r\naktörer, olika huvudmän. Det måste vara så. Men ett\r\nviktigt mål måste vara att samverkansformer skapas så\r\natt inte enskilda människor kommer i kläm.\r\nI den politiska debatten får man ofta intrycket att\r\nhuvudmannafrågan är en huvudfråga. Det är den\r\nåtminstone inte för vårdtagarna, möjligen för det\r\npolitiska etablissemanget. För den enskilde är det\r\ninnehållet i vården och behandlingen, det bemötande\r\nman får och den möjlighet man har att påverka som är\r\nhuvudfrågan, inte vem som är huvudman för viss\r\nverksamhet. Därför måste krafttag tas för att få ett\r\nbättre samarbete i vårdkedjan.\r\nSå några ord omkring paragraf 19 a som hade\r\nsmugit sig in i regeringens proposition när det gäller\r\natt privata vårdgivare knappast ens skall behöva tala\r\nom namnen på patienterna. Jag anser det väldigt bra\r\natt utskottet kommit fram till att paragrafen skall\r\nstrykas.\r\nMed det, herr talman, lämnar jag över ungefär en\r\nminut till kammaren för sommarsolen och tackar för\r\nordet.</pre><pre>Anf.  106  FÖRSTE VICE TALMANNEN\r\nVi tackar för varje extra minut vi får.</pre><pre>Anf.  107  CONNY ÖHMAN (s)\r\nHerr talman! Jag kommer i mitt inlägg att\r\nkoncentrera mig kring betänkandet om primärvård\r\noch privata vårdgivare. Jag har också en förhoppning\r\nom att kunna överlämna någon minut till kammaren.\r\nI stora delar av landet byggdes under 1980-talet\r\nprimärvården ut i relativt snabb takt. Insikten om\r\nbehoven av en kraftig förstärkning av resurserna till\r\nden öppna vården utanför sjukhus hade funnits ganska\r\nlänge. Utbyggnaden försvårades dock på många håll\r\ntill följd av den stora bristen på specialister i\r\nallmänmedicin. Även tillgången till sjukgymnaster var\r\nkraftigt begränsad vid den tidpunkten.\r\nFörutsättningarna för primärvården ändrades dock\r\nradikalt när riksdagen på förslag från den förra,\r\nborgerliga regeringen beslutade införa husläkarlagen.\r\nDenna läkarcentrerade och detaljreglerande lag\r\nförsvårar sjukvårdshuvudmännens möjligheter att\r\nutforma primärvården på det sätt som är lämpligt och\r\nmest effektivt utifrån befolkningens behov och lokala\r\nförutsättningar.\r\nInsikten om problemen med denna lag och\r\nkritiken mot densamma växte. Våren 1994 gav\r\nriksdagen regeringen till känna att lagen om husläkare\r\nborde upphävas. Den borgerliga regeringen förmådde\r\ndock ej att framlägga en sådan avvecklingsplan före\r\nregeringsskiftet, och utskottsmajoriteten välkomnar\r\ndärför att regeringens proposition nu innehåller\r\nförslag om upphävande av denna lag.\r\nMinst lika viktiga är dock förslagen om att slå fast\r\natt primärvården skall vara basen i hälso- och\r\nsjukvården. Primärvården skall svara för\r\nbefolkningens behov av basal medicinsk vård,\r\nomvårdnad, förebyggande verksamhet och\r\nrehabilitering. Detta skrivs nu in i hälso- och\r\nsjukvårdslagen, och sjukvårdshuvudmännen kan\r\ninrikta sina krafter på att utveckla primärvårdens\r\ninnehåll och kvalitet.\r\nPrimärvårdens arbetssätt måste bygga på\r\nsamverkan mellan de olika yrkesgrupperna för att\r\nskapa en helhetssyn. Dimensioneringen av olika\r\nyrkesgrupper kan självfallet variera beroende på olika\r\nlokala förhållanden, men sammantaget måste\r\nbemanningen vara sådan att primärvården kan leva\r\nupp till de krav som ställs.\r\nEtt oroande tecken är den minskning som under\r\nsenare år skett av antalet ST-tjänster i allmänmedicin.\r\nI denna del utgår utskottet ifrån att regeringen noga\r\nföljer utvecklingen och tar de initiativ som kan\r\nbehövas.\r\nDet viktigaste perspektivet vid utformningen av\r\nsjukvården är patientens intresse. Som patient\r\nbefinner man sig alltid i ett utsatt och känsligt läge.\r\nAtt få träffa samma vårdgivare underlättar för både\r\npatienter och vårdgivare. Kognitet är säkerligen också\r\nkostnadsbesparande, och samverkan mellan sjukhus\r\noch primärvård underlättas dessutom av en fast\r\nläkarkontakt.\r\nUtskottet delar självfallet regeringens bedömning\r\natt det är riktigt och viktigt att skriva in i hälso- och\r\nsjukvårdslagen att sjukvårdshuvudmannen får ansvar\r\nför att tillse att invånarna får tillgång till och kan välja\r\nen fast läkarkontakt i primärvården.\r\nEn fast patient-läkar-kontakt och en primärvård\r\nsom tar till vara alla yrkesgruppers kompetens bidrar\r\ntill att motverka en kostnadsdrivande utveckling av en\r\ntyp som vi sett i flera europeiska länder, där invånarna\r\nkonsumerar 15-17 läkarbesök per individ och år.\r\nRegeringens proposition innehåller resonemang\r\noch förslag beträffande patientens inflytande över\r\nvård och behandling. Utskottet instämmer i att det är\r\nangeläget att stärka patientens ställning när det gäller\r\nmöjlighet att påverka behandlingsmetod. Denna fråga\r\när dock komplicerad, både lagtekniskt och i sak.\r\nPrioriteringsutredningen har i sitt slutbetänkande\r\n\"Vårdens svåra val\" diskuterat olika principer för\r\nprioriteringar inom vården och hur dessa\r\nprioriteringar kan samverka och kollidera med\r\nvarandra.\r\nKommittén om hälso- och sjukvårdens\r\nfinansiering och organisation, HSU 2000, har\r\ndessutom i uppgift att överväga vilka åtgärder som\r\nkan vidtas för att överbrygga det underläge som\r\npatienten ofta befinner sig i gentemot hälso- och\r\nsjukvårdens personal. Utskottet anser därför att\r\nriksdagen bör avvakta HSU 2000:s ställningstagande i\r\ndenna fråga. Utformningen av en lagbestämmelse om\r\npatientens inflytande bör anstå tills HSU 2000:s\r\növerväganden är kända.\r\nMöjligheterna till kontroll av totalkostnaderna\r\ninom hälso- och sjukvården är av central betydelse.\r\nSjukvårdshuvudmännen har ett planeringsansvar och\r\nmåste ha möjlighet att styra tillgängliga resurser dit de\r\nbäst behövs. Att då höra Leif Carlson som\r\nrepresentant för moderaterna säga att landstingen\r\nsaknar vilja att omstrukturera sin egen verksamhet\r\nkänns något förvånande. Har Leif Carlson inte\r\nuppmärksammat de mycket omfattande\r\nomstruktureringar och andra åtgärder som i dag vidtas\r\ni alla svenska landsting för att anpassa sig till den\r\nekonomiska kostym som gäller?\r\nDessutom tycker jag det ligger i detta uttalande en\r\nmisstro mot de svenska landstingspolitikerna som jag\r\ninte vill vidkännas. I detta stycke vill jag gärna\r\ninstämma i det vi hört Roland Larsson som\r\nrepresentant för Centern uttala tidigare i denna fråga.\r\nPrivata vårdgivare är en del av resurserna inom\r\nsåväl primärvården som annan vård. För att effektivt\r\nkunna utnyttja resurserna krävs att landstingen i sin\r\nplanering samverkar med övriga vårdgivare.\r\nErfarenheter från samverkansorgan finns från andra\r\nländer, t.ex. Danmark, men även från svensk\r\nfolktandvård och privat tandvård. Dessa erfarenheter\r\när goda. Liknande samverkan förutsätts utvecklas\r\ninom svensk hälso- och sjukvård. Utskottet delar\r\nbedömningen i propositionen att en nationell\r\ndelegation bör inrättas för att under de kommande\r\nåren följa utvecklingen av vårdutbudet i respektive\r\nlandsting samt alternativa driftsformer. En naturlig\r\nutveckling av inrättandet av samverkansorgan är att\r\ndiskussioner påbörjas om införande av vårdavtal som\r\ngrund för relationen mellan landsting och privata\r\nvårdgivare. I ett vårdavtal regleras verksamhetens\r\ninnehåll, omfattning, lokalisering och\r\nersättningsfrågor. Ett vårdavtal innebär ökade\r\nmöjligheter till kostnadskontroll, men också ökade\r\nmöjligheter till samsyn om vilka vårdinsatser som bör\r\nprioriteras.\r\nBehov föreligger dock fortfarande av ett statligt\r\nreglerat ersättningssystem. Propositionen innehåller\r\nflera förslag både om förutsättningarna för att erhålla\r\nersättning och om själva taxekonstruktionerna.\r\nSedan nuvarande taxa infördes har det skett en\r\nbetydande kostnadsökning. Detta gäller både privata\r\nläkare och sjukgymnaster. Detta är speciellt kännbart i\r\nvåra storstadsområden och universitetsstäder, där\r\nmerparten av de privatpraktiserande läkarna och\r\nsjukgymnasterna finns.\r\nEn betydande ökning har skett av de\r\ngenomsnittliga arvodena till både läkare och\r\nsjukgymnaster. Även nyetableringar under den tid det\r\nrådde fri etableringsrätt har orsakat kostnadsökningar.\r\nI massmedier har förekommit uppgifter om privata\r\nläkare som under ett år erhållit upp emot 4 miljoner\r\nkronor i ersättning från försäkringskassan.\r\nDetta är självfallet ej acceptabelt i ett läge där\r\nsjukvården brottas med svåra ekonomiska problem.\r\nUtskottet instämmer därför i samtliga av\r\nregeringens förslag när det gäller taxekonstruktioner\r\noch förutsättningar för ersättning. Differentierade\r\narvoden och patientavgifter bör tas bort för att erhålla\r\nproducentneutrala förhållanden. Vi finner det\r\ndessutom rimligt att ändra på förhållandet, att\r\nvårdgivare som uppnått pensionsålder med automatik\r\nerhåller offentlig finansiering. Om behov föreligger\r\natt utnyttja vederbörandes tjänster kan det lätt ordnas\r\ngenom att ett vårdavtal träffas med landstinget. För att\r\nnå kostnadskontroll bör de särskilda arvodena\r\ninordnas under de s.k. ersättningstaken.\r\nI svensk sjukvård har remissförfarandet används i\r\nbegränsad utsträckning när det gällt att styra\r\nvårdsökandet. Mycket talar för att differentierade\r\nvårdavgifter, tillsammans med god rådgivning från\r\nprimärvårdens företrädare, fungerar bättre för att styra\r\nvårdsökandet. Remisser har använts för att prioritera\r\nbland patienter som sökt sjukhusvård.\r\nBeträffande sjukgymnastik har det hittills rått\r\nolika förutsättningar när det gäller krav på remiss.\r\nRegeringen föreslår att samma förutsättningar skall\r\ngälla, oavsett om den drivs i offentlig eller privat regi.\r\nUtskottet instämmer i detta men vill också påpeka att\r\nett eventuellt remissförfarande inte får leda till att\r\nvårdkedjan blir ineffektiv. Dagens och kanske än mer\r\nmorgondagens patienter kommer att ha stor kunskap\r\nom var deras problem i första hand bör handläggas. I\r\nett sådant läge leder remissförfarandet till risk för\r\ndubbla besök och därmed dålig kostnadseffektivitet.\r\nHerr talman! I socialutskottets betänkande nr 24\r\nbehandlas många hälso- och sjukvårdsfrågor. Med\r\ndetta inlägg har jag försökt att kommentera utskottets\r\nhandläggning av de flesta av dessa  frågor. Men\r\nsammanfattningsvis är det ändå tre delar i detta\r\nförslag som, enligt mitt sätt att se det, är viktigast:\r\nFör det första att husläkarlagen avskaffas.\r\nFör det andra att primärvårdens ansvar och\r\nuppgifter liksom patientens rätt att välja en fast\r\nläkarkontakt skrivs in i hälso- och sjukvårdslagen.\r\nFör det tredje att ett antal preciseringar sker vad\r\ngäller landstingens relation till privata vårdgivare.\r\nJag är glad över att en klar majoritet av partierna\r\nställer upp på regeringens förslag i dessa avseenden.\r\nEfter att tidigare under många år själv ha varit\r\nlandstingspolitiker är jag också glad över att Centerns\r\noch kds landstingspolitiker i dag får ett mycket\r\nstarkare gehör för sina synpunkter hos respektive\r\npartiers företrädare här i riksdagen.\r\nHerr talman! Sverige behöver en sammanhållen\r\nhälso- och sjukvård, där primärvården ges en starkare\r\nställning i sjukvårdssystemet. Med denna proposition\r\nläggs en bra grund för att utveckla ett sådant arbete.\r\nJag vill avslutningsvis yrka bifall till\r\nsocialutskottets hemställan och avslag på samtliga\r\nreservationer som fogats till dessa betänkanden.</pre><pre>Anf.  108  LEIF CARLSON (m) replik\r\nHerr talman! Jag förstår inte riktigt Conny\r\nÖhmans resonemang. Han talade om primärvårdens\r\nsnabba utbyggnad. Men såvitt jag vet talade man på\r\n70-talet om en läkare per 2 000 invånare, vilket man\r\nockså gjorde på 80-talet och man gör det även i dag.\r\nOm man jämför vår primärvård med övriga\r\nEuropas, finner man att vår primärvård har legat på\r\n15 % och uppemot 20 % medan den i övriga Europa\r\nhar legat på 40 %. Vi har alltså haft en dåligt utbyggd\r\nsådan. Landstingen har kännedom om detta men har\r\ninte gjort något direkt åt detta, utan prioriterat på\r\nannat sätt och inte följt statsmakterna. Det var detta\r\nrevisorerna tog upp. Nu försvann läkarbristen i\r\nprimärvården i stort sett i och med husläkarlagen. Då\r\nsäger Conny Öhman att vi skall avskaffa den, därför\r\natt landstingen behöver kontroll. Är det fråga om\r\nkontroll som innebär att vi återgår till det gamla, dvs.\r\nnär det inte fungerade och det inte fanns läkare i\r\nprimärvården? Är det detta som är det eftersökta\r\nmålet? Jag har mycket svårt att förstå detta\r\nresonemang.\r\nHerr talman! Det är alldeles riktigt, som jag sade,\r\natt en fast läkarkontakt är bra. Om man själv får välja\r\nen läkare, då väljer man en läkare som man har tillit\r\ntill och känner sig trygg med, och då har man en fast\r\nläkarkontakt. Om jag inte känner det, har jag också\r\nrättigheten att säga ifrån. Förslaget innebär ett steg\r\nframåt. Socialdemokraterna har ju aldrig varit mycket\r\nför valfrihet eller frågan om patientens ställning, utan\r\ndet har väldigt mycket handlat om\r\nmyndighetsutövning. Jag är glad att man har tagit\r\ndetta steg. Men det är inte tillräckligt. Man behöver\r\ngå längre och verkligen se till att patienten kan välja\r\natt ha säkerhet.\r\nDet är också riktigt, som Conny Öhman säger, att\r\narvodena har ökat. Men man gjorde ju en\r\ntaxejustering, därför att taxorna under fyra år hade\r\nvarit oförändrade. Genomsnittsarvodena har ökat från\r\n321 kr till 401 kr, men det var också var avsikten\r\neftersom de hade varit oförändrade. Kanske nivån var\r\nnågot felaktig. Det är möjligt att man skall justera\r\nden, men det väsentliga är ju att det resulterar i\r\nsjukvård. Tror man att det skulle vara gratis, om de\r\n4,2 miljoner besök som görs i öppenvård på den\r\nprivata sidan skulle föras över till landstingen? Skall\r\nman låta köerna växa eller  anser man att dessa besök\r\ninte var nödvändiga? Om landstingen skall ta över 4,2\r\nmiljoner besök, så kommer det ju att kosta för\r\nlandstingen.</pre><pre>Anf.  109  CONNY ÖHMAN (s) replik\r\nHerr talman! När Leif Carlson beskriver den i\r\nhans tycke bristfälliga utbyggnaden av primärvården\r\nsom skedde under 70- och 80-talet nämner han bara\r\nexemplen från läkarverksamheten. Han glömmer bort\r\nden utbyggnad som skedde av\r\ndistriktssköterskeverksamhet,\r\nhemsjukvårdsverksamhet, sjukgymnastverksamhet\r\noch många andra väsentliga delar av svensk\r\nprimärvård. Jag tycker att det är litet typiskt, när man\r\ndebattererar sådana här frågor med moderater, att det\r\nenbart är läkarinsatsen som de koncentrerar sig på.\r\nUppenbarligen är det bara den som har någon\r\nbetydelse. För mig som socialdemokrat är det\r\nhelheten i primärvårdens olika personalgrupper och\r\nden samlade insatsen i primärvården som är det\r\nväsentliga, och jag hävdar att det där ändå skedde en\r\nganska kraftig utbyggnad under 80-talet.\r\nSedan är vi alla medvetna om att det rådde\r\nläkarbrist ganska långt fram i tiden. Men att den\r\nförsvann har ju ingenting med vare sig primärvård\r\neller husläkarsystem att göra. Det var helt enkelt så att\r\nefter en ganska kort tid hann utbildningskapaciteten\r\nifatt.\r\nDen som minns hur det var tidigare minns nog den\r\notroligt stora tandläkarbrist som rådde här i landet,\r\nsom ledde till långa väntetider. På ett år upphörde den\r\nsituationen, därför att utbildningskapaciteten helt\r\nplötsligt kom ifatt.\r\nJag tror att frågan om antalet läkare handlar om\r\nnågot så enkelt som utbildningskapacitet och\r\ningenting annat.\r\nSedan vänder jag mig emot Leif Carlsons primära\r\ninlägg här i dag, där han sade att landstingen inte på\r\nnågot sätt förmår att anpassa sin verksamhet till\r\nomvärlden eller till de faktorer som i övrigt påverkar\r\nsaker och ting. Gällde samma förhållande under de tre\r\nföregående åren, Leif Carlson, då i huvudsak varenda\r\nsvenskt landsting styrdes av borgerliga\r\npartiföreträdare? Hur går det ihop att diskutera på det\r\nhär sättet i riksdagen med att på samma sätt diskutera\r\nmed Leif Carlsons egna partibröder, som styrde\r\nlandstingen under bra många år?</pre><pre>Anf.  110  LEIF CARLSON (m) replik\r\nHerr talman! Inte som representant för något parti\r\nutan som patient anser jag att det är viktigt att hela\r\nvårddelen fungerar. Det är fråga om någon\r\nmissuppfattning, om man tror att vi enbart är\r\nintresserade av läkarsidan. Men utbyggnaden skedde\r\nfaktiskt inte i en rimlig takt, utan man byggde ut andra\r\ndelar.\r\nLäkarbristen på primärvårdssidan berodde inte i\r\nhuvudsak på att det utbildades för litet läkare, utan det\r\nberodde på att man i stället satsade mycket stora\r\nresurser på läkare inom den slutna vården. De blev\r\nfärdigutbildade i samband med husläkarlagen. De\r\ngavs bättre arbetsförhållanden och friare möjligheter\r\natt etablera sig inom privat verksamhet, vilket det då\r\nfanns intresse för. Det är faktiskt så, att det här har\r\nvarit en snedfördelning, vilket har varit det stora\r\nbekymret.\r\nVad det sedan gäller landstingets oförmåga att\r\nanpassa sig försöker förvisso nu landstingen anpassa\r\nsin egen verksamhet inför krympande resurser, vilka\r\nhar många skäl. Men man har ju inte förmått att\r\nanpassa verksamheten till andra kompletterande\r\nvårdgivare - de omtalade alternativen - utan dem\r\nskall man styra och föra in i samma fålla och kväva\r\nderas möjlighet. Man måste ju förstå att om man anser\r\natt det är väsentligt med konkurrens, valfrihet och\r\nalternativ och man därför vill tillåta en sådan\r\nverksamhet att växa, så måste man också minska den\r\negna verksamheten. Men det har man inte gjort. I\r\nstället har man sagt att landstingens alla ekonomiska\r\nproblem beror på dessa fula privata vårdgivare, som\r\ntill stor del också anklagas för fusk. Men\r\nundersökningar har visat att så inte är fallet, även om\r\ndet här gjordes försök till en liten glidning om att det\r\nvar så.\r\nHerr talman! Det är nog så att det finns\r\nblockeringar på s-sidan. Man kan inte tänka sig att\r\nmänniskor själva kan välja, utan de måste styras via\r\nlandstingets politiker.</pre><pre>Anf.  111  CONNY ÖHMAN (s) replik\r\nHerr talman! Det sista var ett mycket märkligt\r\nuttalande, tycker jag. En stor del av innehållet i den\r\nhär propositionen handlar ju om att stadfästa i hälso-\r\noch sjukvårdslagen att man skall garantera varje\r\nsvensk invånare rätten att välja en fast läkarkontakt.\r\nOm Leif Carlson har läst den paragrafen har jag\r\nutomordentligt svårt att förstå hur han kan hävda det\r\nsom han avslutningsvis hävdade.\r\nNär det sedan gäller detta med anpassningen\r\nmåste man ha varit ganska långt bort från\r\nverkligheten, Leif Carlson, om man inte har upptäckt\r\natt svenska landsting innan de ekonomiska\r\nsvårigheterna har haft många stora projekt på gång för\r\natt genomföra förändringar, både ifråga om medicin-\r\nteknisk utveckling och ifråga om ökade krav från\r\npatienter beträffande vårdstrukturfrågor,\r\nvårdkedjefrågor och mycket annat.\r\nI ena andetaget säger Leif Carlson att de privata\r\nvårdgivarna är för få och för små. I andra andetaget\r\nhävdar han landstingen anser att de är så pass många\r\noch så pass stora att det fanns ett behov att anpassa\r\nsig till dem. Om de privata vårdgivarna vore så\r\nfantastiskt små och obetydliga som Leif Carlson vill\r\nge sken av skulle det inte finnas något behov att\r\nanpassa sig till den lilla verksamhet som det enligt\r\nLeif Carlson skulle vara fråga om. Det där\r\nresonemanget blir ju ett omöjligt cirkelresonemang,\r\nsåvitt jag kan förstå.</pre><pre>Anf.  112  ROLAND LARSSON (c) replik\r\nHerr talman! Vi från Centern har en pragmatisk\r\nhållning till den här frågan. De dogmer som emellanåt\r\nhar kommit till uttryck i diskussionerna om husläkare\r\noch privatläkare är vi fria ifrån. Därför låter det\r\nväldigt bra när Conny Öhman här talar om\r\npatienternas möjligheter att kunna välja vårdgivare\r\noch ha en fast läkarkontakt som en viktig del av\r\nprimärvården.\r\nJag tycker också att det låter bra när Conny\r\nÖhman talar om att remissförfarande så långt möjligt\r\nbör begränsas därför att det är ineffektivt samtidigt\r\nsom det också kan ta dubbla resurser i anspråk. Mot\r\nden bakgrunden är jag litet förvånad över att\r\nsocialdemokraterna har avvisat Centerns förslag när\r\ndet gäller just begränsningen av remissförfarandet. Vi\r\nvill undanta gynekologer och psykiatriker generellt\r\nfrån remissförfarande. Just dessa två typer av vård\r\nsom människor behöver har kopplingar till den\r\npersonliga integriteten på ett sätt som gör att det bör\r\nvara möjligt för en patient att gå direkt till sådana\r\nläkare.\r\nDet andra som vi har föreslagit är att de patienter\r\nsom redan har en etablerad kontakt med en privat\r\nspecialistläkare, som genom denna lagändring skulle\r\nfalla inom ramen för remissförfarandet, skulle få ha\r\nkvar den kontakten utan att först behöva gå till en\r\nannan primärvårdsläkare eller privatläkare för att få\r\nen remiss till den läkare som de redan har en\r\netablerad kontakt med. Det verkar ju ganska tokigt.\r\nJag är litet förvånad över att man från\r\nsocialdemokraterna har avvisat det förslaget. Jag\r\nskulle gärna vilja höra vad det är som gör att man inte\r\nhar kunnat acceptera detta när man har accepterat det\r\növriga.</pre><pre>Anf.  113  CONNY ÖHMAN (s) replik\r\nHerr talman! Jag tror att Roland Larsson något\r\növertolkar skrivningen på den här punkten i\r\nregeringens proposition. Min tolkning är att om man\r\nfinner att man i något sammanhang vill ha ett\r\nremissförfarande skall i så fall lika villkor gälla för\r\nlandstingets egen verksamhet och privata vårdgivare.\r\nI dag är förhållandena olika när det gäller\r\nsjukgymnaster. Om remissförfarande skall användas\r\nbör det vara ett lika förfarande oavsett vilken\r\nvårdgivare det rör sig om. Sedan ligger det i\r\nsjukvårdshuvudmannens händer att pröva frågan och\r\ndiskutera huruvida man skall använda sig av detta\r\neller inte. Då kan Roland Larssons argument\r\ndiskuteras i varje enskilt landsting inför ett eventuellt\r\nställningstagande om att tillämpa ett remissförfarande\r\neller ej.</pre><pre>Anf.  114  ROLAND LARSSON (c) replik\r\nHerr talman! Eftersom det från olika håll har\r\nifrågasatts huruvida landstinget som organisation är\r\nberett att följa de intentioner som riksdagen beslutar\r\nom kan det vara av värde att man fastställer vissa av\r\ndessa principer. Inte för att jag tror att risken är så\r\nstor i sig, men så länge misstanken finns vore det bra\r\nmed ett fastställande. Jag har uppfattat precis vad det\r\nhandlar om. Det är samma remissförfarande som skall\r\ngälla för privata läkare som gäller för landstingets\r\negen verksamhet.\r\nMen ponera att ett landsting säger att det från och\r\nmed en viss tidpunkt kommer att införas ett\r\nremissförfarande när det gäller vissa typer att\r\nspecialister. Då kommer det att omfatta också privata\r\nspecialister. Om dessa har en patientgrupp som redan\r\ngår hos dem, skall de patienterna då behöva gå till\r\nnågon annan läkare för att få en remiss till den\r\nspecialistläkare som de redan går hos? Det är det som\r\nfrågan gäller. Det är ingen stor fråga i sig, men jag\r\ntycker att det är en viktig fråga utifrån det som sägs\r\nom patientens valfrihet och valmöjlighet. Det handlar\r\nom att man skall ha respekt för patienterna, inte så\r\nmycket om läkarnas möjligheter att välja.</pre><pre>Anf.  115  CONNY ÖHMAN (s) replik\r\nHerr talman! Som ett direkt svar på den fråga som\r\nRoland Larsson ställde om ett antal patienter med\r\nkroniska sjukdomar som sedan en längre tid tillbaka\r\nhar en fast läkarkontakt vill jag säga att det vore ett\r\nsynnerligen oklokt landsting om man för den gruppen\r\npatienter skulle införa ett remissförfarande som skulle\r\ntvinga dem att gå en omväg för att kunna återkomma\r\ntill den läkare som de under lång tid har haft kontakt\r\nmed.</pre><pre>Anf.  116  KERSTIN HEINEMANN (fp)\r\nreplik\r\nHerr talman! Det låter nästan som ljuv musik när\r\nman får höra från en socialdemokratisk representant\r\natt privata vårdgivare är en resurs. Men jag måste\r\nändå ställa frågan till Conny Öhman om han verkligen\r\ntror att den resursen kommer att finns kvar i framtiden\r\nefter de förslag som nu föreligger och som antagligen\r\nkommer att gå igenom i morgon. Dessa förslag kan\r\nsammantaget betyda att den privata vården ganska\r\nsnabbt avvecklas. Då tänker jag inte minst på\r\nersättningsetableringsfrågan som kan få en väldigt\r\nstor betydelse när det gäller antalet privata\r\nvårdgivare.</pre><pre>Anf.  117  CONNY ÖHMAN (s) replik\r\nHerr talman! Jag tror att den privata vårdens\r\nframtid mest hänger samman med i vad mån den\r\nprivata vården kan visa upp bra kvalitet till\r\nkonkurrenskraftiga priser. Det är den privata vården\r\nsom måste bevisa att den faktiskt står för detta. Då\r\ntror jag inte att det finns någon anledning till oro på\r\nden punkten.\r\nLåt mig påminna om att långt innan vi hade\r\nhusläkarlag och annat har vi haft privat vård i det här\r\nlandet. Som exempel kan jag nämna att jag som\r\nlandstingspolitiker har varit med om att fatta beslut\r\nom vårdavtal med privata vårdgivare om att driva en\r\nhel vårdcentral i Norrköping. Jag tror att den risk som\r\nman här målar upp är något överdriven.</pre><pre>Anf.  118  KERSTIN HEINEMANN (fp)\r\nreplik\r\nHerr talman! Det var ju lugnande ord från Conny\r\nÖhman, men vi får se vad som händer ute i\r\nverkligheten. Jag har också som landstingspolitiker\r\nvarit med och fattat beslut om en privat vårdcentral. I\r\ndet fallet var skälet från socialdemokratisk sida att\r\nman inte hade råd att satsa på att bygga en ny\r\nvårdcentral. Därför överlät man åt de privata\r\nvårdgivarna att ordna det. Det är alltså i\r\nnödsituationer som man har tillåtit privata vårdgivare.\r\nDet är det som gör mig orolig inför framtiden när det\r\ngäller den privata vården.</pre><pre>Anf.  119  INGRID ANDERSSON (s)\r\nHerr talman! Mitt anförande grundar sig på\r\nregeringens proposition om transplantationer och\r\nobduktioner, som till stor del rör hur våra kroppar får\r\nhanteras efter döden.\r\nHerr talman! Vi vet inte när, men vi vet med\r\nsäkerhet att vi alla dör. Det är vanligt att man skjuter\r\ndet ifrån sig. Vi undviker att tala om döden och om\r\nfrågor som hör samman med döden. Därför är det en\r\nsvår fråga att behandla och därför har utskottet tagit\r\ngod tid på sig.\r\nVi inledde med en utfrågning av Statens\r\nmedicinsk-etiska råd och företrädare för rättsmedicin\r\noch kirurgi. Vi hade ytterligare en utfrågning av\r\nföreträdare för Medicinsk-etiska rådet för att\r\nytterligare få två frågor belysta, nämligen frågan om\r\nreglerna för samtycke till donation och frågan om att\r\nfå använda vävnad från aborterade foster. Detta är två\r\nfrågor som vi har ägnat särskild omsorg i utskottet.\r\nEn grupp med en ledamot från varje parti har haft\r\ni uppdrag att särskilt bereda utskottets\r\nställningstagande, och det har skett ett samarbete i\r\nordets rätta bemärkelse för att skapa insikt och\r\ntrygghet inför den nya lagen.\r\nVi har lagt partipolitisk taktik åt sidan och\r\nfördjupat oss i de svåra etiska diskussioner som har\r\nkrävts. Vi har kommit fram till ett betänkande som\r\ngrundar sig på en human och etisk värdegemenskap.\r\nDet är ett i huvudsak enigt ställningstagande som\r\nredovisas.\r\nTransplantationer är numera en etablerad del av\r\nsjukvården. Det är klarlagt genom undersökningar att\r\ndet finns en övervägande positiv inställning till att\r\ndonera organ. Endast 10 % av befolkningen är negativ\r\ntill donation. Personer som redogör för en positiv\r\ninställning till donation har uttryckt att det känns bra\r\natt veta att deras död kan ge en annan människa ett\r\nfortsatt gott liv.\r\nAnhöriga som har mist en närstående kan känna\r\ndet trösterikt att den kära på något sätt lever vidare,\r\natt det svåra som har hänt ändå har inneburit något\r\ngott för en annan människa.\r\nMen det finns också människor som av olika och\r\nhelt legitima skäl inte vill att deras kroppar skall röras\r\nefter döden. Detta måste ovillkorligen respekteras.\r\nDet är alltid den enskildes vilja som skall vara\r\navgörande. För att detta skall vara möjligt är det\r\nviktigt att vi tänker igenom vår inställning och gör\r\nden känd. Det är kärnan i lagförslaget.\r\nHerr talman! För att organ från en avliden skall få\r\ntas till vara skall denne ha medgett detta eller också\r\nskall det ha utretts att det sker i överensstämmelse\r\nmed den avlidnes vilja. Om det finns ett på något sätt\r\ndokumenterat avståndstagande, eller om det på annat\r\nsätt står klart, t.ex. genom ett muntligt besked, att den\r\navlidne inte ville donera organ, får inget ingrepp ske.\r\nOm inställningen hos den avlidne är okänd eller\r\noklar skall personer som stått denne nära tillfrågas om\r\nden avlidnes inställning. Inget ingrepp får då göras\r\nom en nära anhörig motsätter sig det. I sådana fall får\r\ninte heller något ingrepp göras innan någon som stått\r\nden avlidne nära har underrättats och fått vetskap om\r\nrätten att förbjuda detta. Rimlig tid för ett\r\nställningstagande måste ges.\r\nNär den avlidnes inställning inte kan utredas, och\r\nnär anhöriga inte har motsatt sig donation anser vi i\r\nutskottets majoritet, i full enlighet med propositionen,\r\natt övervägande skäl talar för att man skall utgå ifrån\r\natt den avlidne var positiv till donation. Vi menar att\r\nett sådant presumerat samtycke svarar bäst mot den\r\navvägning som måste göras mellan\r\nsjälvbestämmandeprincipen och godhetsprincipen,\r\nsom handlar om att göra gott i relationer mellan\r\nmänniskor. Man utgår ifrån att personen varit positiv\r\ntill att hjälpa en lidande medmänniska.\r\nJust på den punkten finns en reservation från\r\nMiljöpartiet, som har den uppfattningen att man i\r\ndessa fall inte bör utgå från att den avlidnes\r\ninställning varit vare sig positiv eller negativ, men att\r\norgan får tas till vara. Jag tycker att det är väldigt\r\nsvårt att i reservationen finna vad som skiljer\r\nMiljöpartiets mening från utskottets majoritet.\r\nResultatet blir på något sätt detsamma.\r\nUtskottet fick god hjälp att reda ut begreppen\r\ngenom utfrågningen av Statens medicinsk-etiska råd.\r\nNär vi använder godhetsprincipen i detta\r\nsammanhang är det inte i betydelsen samhällsnytta\r\neller allmännytta, utan i betydelsen att en enskild\r\nmänniska kan göra något gott för en annan\r\nmedmänniska i en svår situation. Det är nyttan för den\r\nenskilde individen som är viktig.\r\nVid presumtion mot samtycke, när ett nej till\r\ndonation förutsätts, kan vi hävda att\r\nsjälvbestämmandeprincipen riskerar att inkräkta på\r\noch förtränga godhetsprincipen. Det blir en obalans.\r\nVi vet ju att de flesta har en positiv inställning.\r\nVid presumtion för samtycke, när ett ja till\r\ndonation förutsätts, menar vi att godhetsprincipen inte\r\ntar över självbestämmandeprincipen, eftersom det i\r\ndenna lag finns möjlighet att säga nej till\r\norgandonation. Därigenom blir det en balans, och\r\nförutsättningen är att det är känt för alla att man kan\r\nsäga nej. Det finns viktiga förslag i propositionen som\r\ngör detta möjligt, nämligen förslag om donationskort\r\noch ett register förenat med genomgripande\r\ninformationsinsatser. Registreringen blir naturligtvis\r\nfrivillig.\r\nSocialstyrelsen får ansvaret för att donationskort\r\noch register upprättas, och för att det och den viktiga\r\ninformationen skall hinnas med har utskottet skjutit\r\nfram ikraftträdandet av denna lag till den 1 juli 1996.\r\nInformationens utformning och utbildning av\r\npersonalen betonas av utskottet, inte minst av den\r\nanledningen att det finns många invandrare och olika\r\nreligioner representerade i vårt land. Informationen\r\nmåste förmedla kunskap om vad transplantation\r\ninnebär och konsekvenser för både donator och\r\ngivare. Samtyckesreglerna måste bli kända av såväl\r\nallmänhet som personal. Staten tar ett inledande stort\r\nansvar. 10 miljoner finns avsatta för ändamålet. På\r\nsikt kommer ansvaret i huvudsak att ligga på\r\nsjukvårdens huvudmän.\r\nDonationskort och ett register säkerställer att den\r\nenskildes vilja lätt kan bli känd och kan följas. Det\r\nfinns i utskottsmajoriteten en tilltro till att den\r\nutformning som lagen förslås få med positiv\r\npresumtion skall ge incitament, anledning, för dem\r\nsom är emot donation att göra detta känt.\r\nUtskottet anser att det skall vara möjligt att ändra\r\nett ställningstagande och att det bör finnas möjlighet\r\natt begränsa donation till vissa organ. Det ges\r\nregeringen till känna.\r\nOckså donation från levande omgärdas av strikta\r\nregler. Det gäller särskilt om givaren är underårig\r\neller har en psykisk störning. Samtycke krävs alltid.\r\nI nu gällande lag får smärre ingrepp göras utan\r\nsamtycke. Den nya lagen innebär att samtycke krävs\r\nför alla former av ingrepp. Farhågor har framförts till\r\noss om att det skulle medföra brist på t.ex. donerad\r\nhornhinna. Utskottet anser att detta noga får följas av\r\nSocialstyrelsen och mötas med informationsinsatser.\r\nHerr talman! Användande av vävnad från\r\naborterat foster är en särskilt känslig fråga, eftersom\r\ndet här finns tre parter: kvinnan, fostret och en\r\nmottagare. Verksamheten är i dag inte reglerad i lag.\r\nHär finns endast riktlinjer utfärdade av Svenska\r\nläkaresällskapet. Metoden används t.ex. i syfte att\r\nsöka bot mot det svåra tillståndet Parkinsons\r\nsjukdom. Nu kan vi fatta beslut om en lagstiftning\r\nsom anger att fostervävnad endast får användas för\r\nmedicinska ändamål och om den är i hög grad\r\nangelägen, t.ex. att den krävs för att uppehålla liv\r\neller är av avgörande betydelse för mottagaren.\r\nParkinsons sjukdom kan vara ett exempel på detta.\r\nFinns andra behandlingsalternativ, skall de väljas.\r\nUtskottet betonar att det är viktigt att forskning för att\r\nfinna andra alternativ genomförs.\r\nAnvändande av fostervävnad får ske bara om\r\nsärskilt tillstånd lämnats. Socialstyrelsen får som\r\noberoende myndighet uppgiften att efter etisk\r\nprovning ge sådant tillstånd. Det markerar tydligt att\r\npropositionen behandlar verksamheten som särskilt\r\nkänslig, och vi har i utskottet ytterligare markerat det\r\ngenom att skärpa lagtexten. Tillstånd får lämnas om\r\ndet finns särskilda skäl, står det i propositionens\r\nförslag. Den nya ordalydelsen blir \"synnerliga skäl\",\r\nsom är ett starkare uttryck i juridisk mening. Det\r\nmotsvarar mycket väl intentionerna i propositionens\r\ntext. Därmed tillgodoser utskottet också ett\r\nmotionskrav från kds.\r\nOckså tagande av fostervävnad kräver samtycke.\r\nDet får endast ges av den kvinna som burit fostret.\r\nHon skall få ordentlig information och tid att\r\növerväga sitt beslut. Självfallet har kvinnan möjlighet\r\natt ändra sitt beslut om abort och därmed upphäva ett\r\ngivet samtycke. Verksamheten skall vara neutral i\r\nförhållande till abortverksamheten och får inte\r\npåverka hur, när eller varför abort sker.\r\nNågon koppling får inte finnas mellan individuell\r\ngivare och mottagare. I propositionen sägs också att\r\ndet av lagen bör framgå att den som beslutar om\r\nanvändning av fostervävnad inte får vara samma\r\nperson som den som utför aborten eller bestämmer tid\r\noch metod för denna. I vårt betänkande gör vi ett\r\ntillägg så att detta klart uttrycks i lagtexten.\r\nDenna verksamhet får inte leda till att synen på\r\naborter förändras. Det är en fortsatt viktig målsättning\r\nför oss att genom olika insatser minska antalet\r\naborter. Utskottet har alltså utifrån propositionens\r\nrestriktiva förslag i denna del gjort ytterligare\r\nskärpningar.\r\nKds har väckt frågan om att det skall finnas en\r\nsamvetsklausul som ger vårdpersonal möjlighet att\r\navstå från att delta i verksamhet där vävnad från\r\naborterat foster används. Detta avstyrker utskottet\r\nmed hänvisning till att frågan om samvetsklausul\r\nnyligen har utretts och avvisats av riksdagen.\r\nVi accepterar inte att det köpslås med donerade\r\norgan. Det införs nu ett förbud mot kommersiell\r\nhantering i samband med biologiskt material. Ansvar\r\nskall kunna utkrävas av alla som medverkar.\r\nStraffskalan innehåller böter och fängelse upp till 2\r\når.\r\nÄr brottet av mindre allvarlig art och utan\r\nvinstsyfte, kan böter utdömas enligt 14 §. Miljöpartiet\r\nreserverar sig för att även fängelse i 1 år skall ingå i\r\nstraffskalan. Utskottet påpekar att straff också kan\r\nådömas enligt andra bestämmelser i brottsbalken. När\r\ndet gäller brott mot griftefrid finns t.ex. en straffskala\r\nsom nyligen höjts till fängelse i 2 år. Den lagparagraf\r\nsom innehåller böter i straffsatsen är avsedd att i viss\r\nmån ersätta den disciplinpåföljd som tidigare kunde\r\nutdelas av Hälso- och sjukvårdens ansvarsnämnd. Vi\r\ntycker därför att straffskalan är väl avvägd.\r\nNär lagen om kriterier för bestämmande av en\r\nmänniskas död antogs, förekom det en diskussion om\r\nhur länge cirkulationen på konstlad väg skulle få\r\nupprätthållas. Nu föreslås kriterier för när och hur\r\nlänge cirkulationen får upprätthållas. Tiden bestäms\r\ntill högst 24 timmar om inte synnerliga skäl\r\nföreligger.\r\nOckså det avsnitt som behandlar obduktioner\r\nutgår från respekten för den enskildes integritet och\r\nsjälvbestämmande och hänsyn till de efterlevande.\r\nIbland måste samhällets intresse få ta över den\r\nenskildes bestämmanderätt. Det gäller t.ex. när det är\r\nsärskilt viktigt att fastställa dödsorsaken, om den är\r\noklar. Det gäller också när brott misstänks vara\r\nupphov till dödsfallet. Utskottet tillstyrker\r\npropositionens förslag och anser också att det\r\ntillgodoser den moderata motion som tar upp frågor\r\nom rättsmedicinsk undersökning. Utskottet utgår från\r\natt all obduktionsverksamhet följs upp, så att de\r\nobduktioner som behövs för att säkerställa kvalitet i\r\nvården och de rättsmedicinska undersökningar som\r\nbehövs för att upptäcka brott verkligen blir utförda.\r\nBrott mot obduktionslagen är straffbelagt.\r\nStraffsatsen är böter. Även här kan brott vara\r\nstraffbart som brott mot griftefrid, med straffskalan\r\nupp till 2 år. Av den anledningen avstyrks även här\r\ndet yrkande om höjd straffskala som framförs av\r\nMiljöpartiet.\r\nHerr talman! Det här är grannlaga frågor att i\r\nkorthet redogöra för. Jag rekommenderar\r\npropositionen och vårt betänkande till läsning. Där\r\nredogörs noga för de etiska överväganden och den\r\nrespekt för integritet och självbestämmande som är\r\ngrunden för lagens utformning.\r\nVi tror att lagstiftningen får till följd en öppnare\r\ndiskussion och att många tar ställning för egen\r\nräkning, och därmed kan anhöriga besparas att\r\nbehöva möta frågor om donation eller obduktion\r\noförberedda i en svår stund. Det medför också att\r\nsjukvården kan få ett besked i frågan om organ skall\r\ndoneras och att svåra utredningsprocesser kan\r\nundvikas. Då upprätthåller vi också förtroendet för\r\nsjukvården och för den transplantationsverksamhet\r\nsom vi vet att många människor sätter sin förhoppning\r\ntill. Det är viktigt att lagen följs upp och utvärderas.\r\nJag yrkar bifall till utskottets hemställan i dess\r\nhelhet och avslag på reservationerna.</pre><pre>Anf.  120  Socialminister  INGELA\r\nTHALÉN (s)\r\nHerr talman! Vi människor berörs väldigt starkt av\r\ndet som händer inom sjukvården. Den är en mycket\r\nviktig trygghetssymbol för oss. Men de tvära kast som\r\nskett inom den svenska hälso- och sjukvården under\r\nde senaste åren vet vi har lett till stor oro, både hos\r\npatienter och anställda inom sjukvården. Det har inte\r\nvarit bra, vare sig för kvaliteten och omvårdnaden\r\neller tilltron till sjukvården som helhet.\r\nDet vi behöver nu är trygghet, arbetsro, fasta och\r\nhållbara spelregler. Därför är jag mycket glad över att\r\npropositionen i så stora delar fått ett brett stöd av\r\nsocialutskottet. Det är mycket angeläget för patienter,\r\npersonal och ledare inom hälso- och sjukvården att de\r\nspelregler som läggs fast av riksdagen håller\r\nlångsiktigt, även om riksdagssammansättningen skulle\r\nförändras.\r\nEn del av de förändringar som har skett tidigare\r\ninom hälso- och sjukvården har varit nödvändiga led i\r\nen förnyelse och utveckling. Vissa har varit\r\nekonomiskt betingade. Men det har också skett\r\nförändringar mer av ideologiska skäl än för att de\r\nskulle vara till nytta för verksamheten.\r\nDe beslut som riksdagen nu står i avsikt att fatta\r\nlägger fast en bra förutsättning för samarbetet mellan\r\nolika grupper och på olika nivåer i landstingen. Precis\r\nsom bl.a. Roland Larsson och Conny Öhman har sagt\r\nfinns det all anledning att lita på att de demokratiskt\r\nvalda organen i våra landsting lyssnar. De är\r\nförtroendevalda, precis som vi. Jag utgår för min del\r\nfrån att de både lyssnar på och följer upp det som\r\nriksdagen nu står i avsikt att besluta om.\r\nNär det gäller bl.a. den del av propositionen som\r\nhandlar om privatpraktikerna har en del av\r\ndiskussionen rört sig kring huruvida förslagen grundar\r\nsig på att det har varit för stora kostnader kring deras\r\netableringar. Det är naturligtvis en del av\r\nförklaringen. Men det är inte hela förklaringen.\r\nPrivatpraktikerna kom inte i gång med sin verksamhet\r\nförrän andra halvåret 1994. Det är för tidigt att se hur\r\nstora kostnadsökningarna egentligen blivit för den fria\r\netableringen. Det är inte det enda skälet till att vi i\r\npropositionen föreslår förändringar på den punkten.\r\nDet är ändå tydligt att samhällskostnaderna för\r\nprivatpraktiserande läkare och sjukgymnaster ökade\r\nkraftigt under andra halvåret 1994. Ett viktigt skäl till\r\nkostnadsökningen är höjningen av ersättningen till\r\nprivatpraktikerna, som skedde samtidigt med att den\r\nfria etableringsrätten infördes. De beräkningar som är\r\ngjorda av Riksförsäkringsverket visar att enbart\r\ntaxehöjningen har lett till kostnadsökningar på 30-\r\n40 %. Då är inte ökningen av antalet läkare och\r\nsjukgymnaster inräknad. Detta är ett av skälen till att\r\ndet för närvarande görs en omfattande översyn av\r\ntaxan.\r\nEn majoritet i riksdagen har redan upphävt den\r\nfria etableringsrätten. Fr.o.m. i år krävs det avtal med\r\nlandstinget för att nya privatpraktiker skall kunna få\r\ntillgång till samhällsfinansiering för sin verksamhet.\r\nDet gäller även vid s.k. ersättningsetableringar. Det\r\nhar lett till protester från privatpraktikernas sida.\r\nSyftet är först och främst att vi måste ha en\r\nflexibel hälso- och sjukvårdsstruktur. Då går det inte\r\natt ha ett system som innebär att det för all framtid\r\nskall finnas t.ex. fem barnläkare i en viss stadsdel om\r\ndet är så i dag.\r\nVi kommer naturligtvis alltid att behöva ha\r\nersättningsetableringar. Men de\r\nersättningsetableringar vi bör ha kan med fördel\r\nregleras i de vårdavtal som vi gärna ser tecknas\r\nmellan privata vårdgivare och\r\nsjukvårdshuvudmännen. Det har också framförts av\r\nflera i debatten.\r\nI en reservation till utskottsbetänkandet,\r\nreservation 22, lyfts kritik fram mot att regeringen\r\ninte tagit upp frågan om ersättningsetableringar i\r\ndenna proposition. Eftersom denna fråga behandlades\r\nredan i december, vid behandlingen av\r\nproposition 109 Vissa privatpraktiserande läkares och\r\nsjukgymnasters etablering, ansåg vi inte att frågan\r\nbehövde tas upp ännu en gång.\r\nI den proposition som socialutskottet har\r\nbehandlat om primärvård och privata vårdgivare och\r\nsom är föremål för riksdagens behandling läggs fast\r\nriktlinjer för primärvården och spelregler för den\r\nprivata vården, som bör kunna hålla sig på lång sikt.\r\nHusläkarlagen försvinner. Den bärande väggen i hela\r\nhusläkaridén, nämligen rätten att välja en fast\r\nläkarkontakt, skrivs in i hälso- och sjukvårdslagen.\r\nDet är alldeles utmärkt.\r\nUtskottet har ändrat en del i förhållande till\r\npropositionen, nämligen rätten för patienterna att\r\nvälja behandlingsmetod. Utskottet gör bedömningen\r\natt utformningen av en sådan lagbestämmelse bör\r\növervägas ytterligare av Hälso- och\r\nsjukvårdsutredningen 2000.\r\nMin uppfattning är att det hade varit positivt om vi\r\nmed dagens beslut hade kunnat flytta fram\r\npositionerna ännu ett steg och ge patienterna rätt att\r\nvälja behandlingsmetod. Nu får vi avvakta ett år eller\r\nså, innan HSU kan komma med sina samlade förslag\r\ntill hur patienternas ställning skall stärkas. Jag är\r\növertygad om att utredningen i det sammanhanget\r\nockså lyfter fram valet av behandlingsmetod.\r\nHerr talman! En första utgångspunkt för förslagen\r\noch diskussionen är att primärvården skall vara basen\r\ni hälso- och sjukvården. Det skrivs också in i hälso-\r\noch sjukvårdslagen. För att kunna fullgöra dessa\r\nuppgifter krävs bl.a. en tillräcklig tillgång till läkare\r\noch, vilket också har framförts i debatten, till annan\r\nvårdpersonal, dvs. samverkan mellan olika\r\nyrkesgrupper inom sjukvården.\r\nEn läkare per 2 000 invånare är den\r\nrekommendation som ges i propositionen och som\r\nutskottet ställer sig bakom. Det är ett rimligt mål.\r\nMånga landsting har ställt upp detta mål för sin egen\r\ndel. Det tycker jag är betryggande för utvecklingen\r\nframöver. Det bör borga för att primärvården\r\nverkligen blir en god bas i landstingens och landets\r\nhälso- och sjukvård.\r\nDen andra frågan som är väsentlig i proposition\r\noch utskottsbetänkande är samarbetet mellan den\r\nprivata och den offentliga sjukvården, som båda\r\nfinansieras av samhällsmedel. Det är uppenbart att\r\ndetta samarbete behöver stärkas. Det är också\r\nnödvändigt sett utifrån den pressade ekonomin att vi\r\ntar vara på alla tillgängliga resurser, så att de ger\r\nbästa möjliga nytta. Men det förutsätter också att man\r\nser den samlade hälso- och sjukvården som en helhet,\r\noavsett driftsform.\r\nDe samverkansorgan mellan privat och offentlig\r\nvård som vi nu ser fram emot skall bildas inom varje\r\nlandstingsområde får en mycket viktig roll. Inom\r\ndessa organ bör de olika parterna sträva efter att nå en\r\nsamsyn kring gemensamma frågor. Det gäller t.ex.\r\nbehoven av resurser inom olika specialiteter och hur\r\nresurserna bör fördelas geografiskt mellan öppen och\r\nsluten vård samt mellan offentligt och privat bedriven\r\nvård.\r\nEnligt min uppfattning bör de privata\r\nspecialistläkarna och sjukgymnasterna i så stor\r\nutsträckning som möjligt knytas till den offentliga\r\nvården genom vårdavtal, som bl.a. bör reglera hur\r\nsamarbetet på \"golvet\" skall fungera.\r\nDet är min uppfattning, och uppenbarligen också\r\nsocialutskottets majoritets uppfattning, att de privata\r\nvårdgivarna är en resurs men också en kostnad och att\r\ndet är nödvändigt att landstingen får ut mesta möjliga\r\nur hela vårdsektorn. Jag vill slå fast detta än en gång,\r\neftersom det hela tiden kommer fram en antydan om\r\nmisstro.\r\nDen nationella taxan kommer att finnas kvar. Den\r\nkan användas när man inte kan komma överens om ett\r\nvårdavtal.\r\nHerr talman! En del av propositionen och\r\nutskottsbetänkandet handlar om krav på remiss för\r\nbesök hos specialistläkare. I dag gäller detta bara\r\nsjukgymnasterna. När det gäller läkarbesök kan man i\r\ndag bara kräva remiss för besök hos landstingets egna\r\nspecialistläkare, men inte hos de privatpraktiserande.\r\nOm det införs ett remisskrav - jag säger om, för detta\r\nblir en fråga för landstingen - skall det gälla på lika\r\nvillkor för offentlig och privat vård. Patienterna bör\r\nha rätt att välja till vilken vårdgivare de skall gå till\r\nmed sin remiss.\r\nRoland Larsson från Centern har framfört oro över\r\natt remisskravet kommer att införas för specialiteter\r\ndär ett remisskrav inte är lämpligt, t.ex. psykiatri och\r\ngynekologi. Jag håller med om att det finns skäl att\r\nvara försiktig med remisskrav i vissa fall. Men jag\r\nanser inte att det behövs någon detaljstyrning i\r\nlagstiftningen på denna punkt. Landstingen bör själva\r\nkunna göra de bedömningarna.\r\nRoland Larsson har tagit upp uppföljningen av\r\ndels remissförfarandet, dels vård- och\r\nsamverkansavtal och annan nödvändig uppföljning av\r\npropositionens förslag. Sådan uppföljning kan ske i\r\nden nationella delegation som föreslås eller via Hälso-\r\noch sjukvårdsutredningen 2000 eller möjligen genom\r\nett särskilt uppdrag till Socialstyrelsen. Till detta\r\navser jag att återkomma med ett särskilt beslut efter\r\ndet att riksdagen har fattat beslut om dagens ärende.\r\nHerr talman! Utskottet har tagit bort det förslag till\r\nytterligare reglering av patientsekretessen som\r\nföreslogs i propositionen och som där motiverades av\r\nintegritetsskäl. Det frågan gäller är om landstinget\r\nskall kunna kräva in uppgifter som visar patienters\r\nidentitet av de privata vårdgivare som begär\r\nersättning.\r\nUtskottet påpekar att de regler om tystnadsplikt\r\noch sekretess som redan finns är tillräckliga för att\r\ntrygga patientens integritet. Jag accepterar naturligtvis\r\nutskottets bedömning på denna punkt.\r\nHerr talman! Regeringens förslag har fått kritik -\r\nen hel del kritik - i debatten, men kritiken har haft\r\nhelt motsatta utgångspunkter. Sjukvårdshuvudmännen\r\nhar framfört sitt missnöje med att vi inte ger\r\nsjukvårdshuvudmännen den fullständiga kontrollen\r\növer sjukvårdskostnaderna. Privatpraktiserande läkare\r\noch sjukgymnaster är missnöjda med\r\netableringsfrågor, med att de inte längre har rätt att\r\nfritt överlåta sina praktiker när de pensionerar sig, och\r\nde ogillar 65-årsgränsen i den nationella taxan. En del\r\nhar även framfört synpunkter när det gäller de\r\nsärskilda åtgärderna, men de är faktiskt färre än jag\r\nhade trott.\r\nTyvärr finns det en ömsesidig misstro mellan den\r\nprivata och den offentliga vården. Denna misstro\r\nriskerar att stå i vägen för en fruktbar samverkan.\r\nMen jag anser att det både är möjligt och nödvändigt\r\natt överbrygga dessa motsättningar. Jag hade kanske\r\nhoppats att debatten i dag inte hade bidragit till att\r\nförstärka misstron. Jag kan säga att det hade varit bra\r\nom några av inläggen hade tonat ned misstron mot de\r\nförtroendevalda i landstingen, jämfört med vad som\r\nverkligen har skett.\r\nDe förslag som den socialdemokratiska regeringen\r\nhar lagt fram om privatvård och privata vårdgivare,\r\nsom nu får stöd av en bred riksdagsmajoritet, syftar\r\ntill att skapa förutsättningar för en långsiktigt hållbar\r\nhälso- och sjukvårdspolitik, och också för en\r\nkonstruktiv samverkan mellan offentlig och privat\r\nvård och för en effektiv resursanvändning. En sådan\r\npolitik gynnar både patienter och övriga medborgare.\r\nHerr talman! Låt mig också säga någonting om ett\r\npar av de övriga förslag som är uppe till debatt.\r\nNär det gäller handikappolitiken vill jag bara\r\ninformera kammaren om att FN:s standardregler för\r\natt tillförsäkra människor med funktionsnedsättning\r\ndelaktighet och jämlikhet nu finns översatta och\r\ntryckta på svenska. I regeringskansliet är vi i full färd\r\nmed att skriva ut dem och bl.a. skicka dem ut till\r\nkommuner och andra berörda för att de på ett mera\r\npraktiskt sätt skall få kunskap och därmed också\r\nkunna börja arbeta efter FN:s standardregler.\r\nDet finns en klar överensstämmelse mellan\r\ninnehållet i reglerna och målet för den svenska\r\nhandikappolitiken. Reglerna berör praktiskt taget alla\r\nsamhällsområden. För Sveriges del är det naturligt att\r\nha FN:s standardregler som utgångspunkt i det\r\npågående handikappolitiska arbetet.\r\nBetydande delar av Handikapputredningens\r\nförslag har på förslag av förra regeringen blivit\r\ngenomförda i stor politisk enighet. Mest känd är lagen\r\nom stöd och service till vissa funktionshindrade.\r\nMed anledning av en del inlägg i dag vill jag passa\r\npå att informera kammaren om det arbete som nu\r\npågår när det gäller de resterande delarna av\r\nHandikapputredningens förslag. Mellan\r\nSocialdepartementet och\r\nArbetsmarknadsdepartementet förbereds nu en\r\nskyndsam och åtgärdsinriktad utredning som skall\r\nbelysa de effektivaste vägarna för de\r\nfunktionshindrade att få arbete. Bl.a. skall behovet av\r\nförbud mot diskriminering i arbetslivet prövas.\r\nEn väldigt viktig del av Handikapputredningen\r\nhandlar om trafikfrågorna. Jag vill bara nämna att\r\nSamreseutredningen inom kort kommer att lämna\r\nförslag om hur man på bästa sätt skall kunna\r\nsamordna bl.a. färdtjänst och kollektivtrafik i ett\r\ntrafiksystem.\r\nArbetet med telekommunikationer pågår inom\r\nKommunikationsdepartementet. Man tar upp viktiga\r\naspekter som handlar om forsknings- och\r\nutvecklingsarbete och att göra nya\r\ntelekommunikationssystem praktiskt användbara för\r\nfunktionshindrade.\r\nMiljödepartementet har, vilket har framgått i\r\npressen, lämnat en proposition när det gäller plan- och\r\nbygglagen. I den finns också en del förslag som rör\r\ntillgänglighet.\r\nPå mitt initiativ har regeringen också tillsatt en\r\narbetsgrupp för att utreda hur propositioner,\r\nbetänkanden och andra förslag skall kunna\r\npresenteras i tillgänglig form, t.ex. när det gäller\r\ndisketter, kassetter och punktskrift.\r\nDet jag nu pratar om skall ses som ett utslag av en\r\nsystematisering av det fortsatta arbetet med vad man\r\nkan kalla Handikapputredningens del 2.\r\nNär det gäller Handikapputredningen är det viktigt\r\nmed en fortsatt samordning. Jag överväger också att\r\nföreslå regeringen att inrätta en särskild\r\nstatssekreterargrupp i handikappfrågor, som skall\r\nkunna spela en roll när det gäller just samordningen\r\nav arbetet.\r\nHerr talman! Låt mig avslutningsvis också\r\nuttrycka min glädje över socialutskottets behandling\r\nav förslaget om transplantationer och donation av\r\norgan m.m. Med anledning av Ingrid Anderssons\r\nföredragning vill jag uttrycka inte bara glädje utan\r\nockså tacksamhet över det sätt på vilket man har\r\narbetat med förslaget och över den stora enighet som\r\nråder i frågor som är så oerhört svåra och som kräver\r\nså omfattande diskussion och så omfattande\r\ninformationsinsatser.\r\nMed detta, herr talman, tackar jag för ordet.</pre><pre>Anf.  121  LEIF CARLSON (m) replik\r\nHerr talman! Jag delar helt socialministerns\r\nbekymmer över tvära kast. Därför finner jag det något\r\nmärkligt att man nu gör ett verkligt tvärt kast. Det gör\r\nman faktiskt i och med denna \"återställare i kvadrat\",\r\nför jag tror aldrig att landstingen har haft så stor makt\r\noch så total kontroll över det som skulle vara nyttig\r\nkonkurrens som de nu får.\r\nMisstron mot landstingen bottnar i den omöjliga\r\nrollen - man skall både företräda patienten och vara\r\nfinansiär och producent - och i erfarenheter av hur\r\ndetta har tillämpats, speciellt i socialistiska landsting.\r\nDet är inte märkligt att det finns en misstro från den\r\nprivata sidan.\r\nJag är mycket glad över att socialministern intar\r\nen nyanserad hållning till kostnadsökningarna och inte\r\ndeltar i den häxjakt som faktiskt dragits i gång i en del\r\nlandsting - från landstingssidan - som också ökat\r\nmisstron.\r\nOm man bortser från taxehöjningarna är min\r\nuppfattning att kostnadsökningarna beror på att\r\nlandstingen inte anpassat sin verksamhet till de\r\nfaktiska vårdresurs som finns, dvs. privatläkarna. Då\r\nskulle det bli billigare.\r\nOm man tittar på Landstingsförbundets egna\r\nsiffror ser man att ett besök hos en privat gynekolog i\r\nStockholm kostar 467 kr inklusive ersättning från\r\nlandsting och patientavgit. Offentligt kostar det 1 170\r\nkr. Besök hos en privat kirurg kostar 467 kr, och hos\r\nen offentlig 1 330 kr. Gäller det särskilda åtgärder,\r\nsom t.ex. en skrapning, kostar det privat 1 315 kr och\r\noffentligt 2 952 kr.\r\nSjälvfallet kan en sådan verksamhet i konkurrens,\r\nom landstingen släpper fram den, göra vården\r\nbilligare totalt. Men det är just det att man inte\r\nsläpper fram denna resurs utan vill kontrollera den på\r\nett sådant sätt att det stryps som är problemet.</pre><pre>Anf.  122  Socialminister  INGELA\r\nTHALÉN (s)\r\nHerr talman! Det är inte det förslag som den\r\nsocialdemokratiska regeringen nu har lagt fram och\r\nsom får en bred majoritet i riksdagen som har gjort att\r\ndet blivit tvära kast. Det beror tvärtom på den\r\nborgerliga regeringen, som under förra\r\nmandatperioden kunde ha fått en bred majoritet\r\nframför allt kring utformningen av husläkarsystemet.\r\nMen man avstod från att söka denna bredare\r\nmajoritet, och det är en av orsakerna.\r\nNär det gäller frietableringen är det på samma sätt.\r\nI början av förra mandatperioden hade man kunnat\r\nsöka bredare lösningar över blockgränserna, men\r\navstod av skäl som jag inte känner till.\r\nMisstron sades bygga på de olika rollerna. Detta\r\när ju en del av demokratins dilemma, men också en\r\ndel av demokratins styrka.\r\nJag vill bara erinra Leif Carlson om att de\r\nutländska analytiker som har granskat svensk hälso-\r\noch sjukvård och som ibland har haft synpunkter på\r\nproduktivitet och ibland på fördelning har slagit fast\r\nen sak, nämligen följande: Vad ni än gör, så överge\r\ninte er demokratiskt styrda hälso- och sjukvård! Den\r\när Sveriges styrka. Men den kan naturligtvis också\r\nförbättras.\r\nSedan säger Leif Carlson att jag skall bortse från\r\ntaxehöjningarna. Det går inte alls. Taxehöjningar ser\r\nut att vara den allra största delen av de\r\nkostnadsökningar som har varit. Men vi kan\r\nåterkomma till det när vi har granskat detta\r\nytterligare.\r\nMen det är ingen dålig ökning av kostnaderna per\r\nbesök det handlar om. Och den kan inte alls förklaras\r\nav att det handlar om fyra års framrullning eller\r\ntillbakarullning, hur man nu ser det.</pre><pre>Anf.  123  LEIF CARLSON (m) replik\r\nHerr talman! Jag sade inte att man skulle bortse\r\nfrån det, utan att man skulle se vilka kostnader som\r\nligger i organisationsformerna. Jag tycker att det\r\nfanns en viss nyansering där.\r\nNär det gäller landstinget och den demokratiskt\r\nstyrda sjukvården vill jag säga att det inte finns något\r\nsom hindrar att man har en sådan. Men det betyder\r\ninte att landstinget behöver ha alla funktioner. De\r\npersoner som statsrådet åberopar säger ju bl.a.\r\nannat att vi skall skilja på detta och lämna ut\r\nproduktionen till producenter. Konkurrensen behövs\r\nför en bra utveckling. SNS anser t.ex. att personalen\r\ninte skall vara anställd hos landstinget utan på\r\nsjukhusen.\r\nJag plockar några citat från det som statsrådet just\r\nciterade. Det är ju denna uppdelning man vill ha för\r\natt få en konkurrens från privat sida. Det stör inte\r\ndemokratin. Men man ha hamnat i en omöjlig sits\r\neftersom man griper efter ett för stort stycke. Det är\r\nproblemet.\r\nHerr talman! Det är många vackra ord i denna\r\nproposition om vårdavtal. Det skulle vara roligt om\r\nman kunde tro att socialdemokraterna verkligen hade\r\nkommit så långt till insikt om valfrihet och vikten\r\nalternativ, men tyvärr förskräcker spåren sen tidigare.\r\nDet är svårt för privat verksamhet att tro att så är\r\nfallet.\r\nDet finns så mycket i lagtexten som försvårar för\r\nprivat verksamhet. Det gäller t.ex.\r\nersättningsetableringarna. Människor blir fullständigt\r\nställda om någon t.ex. får sluta på grund av sjukdom\r\neller pension. Alla dessa delar i lagstiftningen gör att\r\nman inte kan tro på de mycket vackra fraserna. Jag\r\nskulle gärna sluta upp kring dem och säga att detta är\r\nett framsteg, men tyvärr finns inte det underlaget i\r\nbesluten.\r\nVårdavtalen blir diktat. Det går inte att komma\r\növerens på ett likvärdigt sätt när landstingen har ett så\r\nstort inflytande och kan diktera vården.</pre><pre>Anf.  124  Socialminister  INGELA\r\nTHALÉN (s)\r\nHerr talman! Genom det förslag som finns i\r\npropositionen och det som riksdagsmajoriteten ställer\r\nsig bakom uttrycker vi en vilja. Vi beskriver det också\r\ni lagtext. Det gäller rekommendationer, antalet\r\nhusläkare och valfrihet för patienterna. Vi beskriver\r\noch föreslår en form för samarbete och samverkan\r\nmellan sjukvårdshuvudmännen och de privata\r\nvårdgivarna.\r\nVi hade inte skrivit detta om vi inte hade för\r\navsikt att verka för och driva att så blir fallet. Men om\r\nman fortsätter att hela tiden säga att detta inte kommer\r\natt gå börjar man ju arbetet med en stängd dörr i\r\nstället för med en öppen.\r\nValfriheten utgår enbart ifrån tillgången till fri\r\netablering för läkare. Min utgångspunkt när det gäller\r\nvalfriheten är att det faktiskt skall finnas tillgång till\r\nolika typer av specialister. Det skall finnas olika\r\nkategorier inom hälso- och sjukvården,\r\narbetsterapeuter, distriktssköterskor osv. Det skall\r\nfinnas tillgång till privata vårdgivare. Men jag anser\r\natt det grundläggande är att sjukvårdshuvudmännen,\r\nsom både Leif Carlson och jag ställer krav på, skall\r\nbära ansvaret och att de också får möjligheten att bära\r\ndet fulla ansvaret för den slutliga planeringen och\r\nfinansieringen.\r\n(forts.)\r\nAjournering</pre><pre>Kammaren beslöt kl. 17.59 att ajournera\r\nförhandlingarna till kl. 19.00 för middagsuppehåll.\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>18 §  (forts.) Transplantationer och\r\nobduktioner, psykiatrisk tvångsvård, primärvård,\r\nhandikappfrågor och SBL Vaccin AB m.m. (forts.\r\nSoU21, SoU23, SoU24, SoU25 och SoU27)</pre><pre>Anf.  125  CHATRINE PÅLSSON (kds)\r\nreplik\r\nHerr talman! Jag hoppas att alla har haft en\r\navkopplande middagspaus.\r\nJag skulle vilja fråga socialministern om\r\nersättningsetableringarna. Det finns väldigt bra\r\nformulerade ambitioner i regeringens proposition om\r\natt den privata verksamheten verkligen skall ha en\r\nframtid. Då skulle jag vilja fråga en sak. Om man nu\r\ninte har ersättningsetableringar finns det väldigt få\r\nsom vågar satsa ordentligt och investera och på så vis\r\nfå en hög kvalitet på en vård man ger. Hur ser\r\nsocialministern på det?\r\nSocialministern nämnde detta med fem barnläkare\r\ni en viss stadsdel. Jag tror att det i regel ordnar sig\r\nsjälvt. Om det inte finns underlag finns det ju inte\r\nheller möjlighet att ha en etablering. Jag tror att det är\r\nviktigt att komma ihåg det.\r\nPå många mindre orter där detta sedan länge har\r\nvarit en del av verksamheten har man gjort\r\nnerdragningar av det skälet att det har funnits en\r\nprivat verksamhet. Jag ser det som ytterligt\r\nbekymmersamt om man då inte skulle få möjlighet att\r\növerlåta sin etablering. Jag vill höra socialministerns\r\nsynpunkter på det.</pre><pre>Anf.  126  Socialminister  INGELA\r\nTHALÉN (s)\r\nHerr talman! Min utgångspunkt är naturligtvis att\r\ndet skall vara ersättningar när etableringar upphör.\r\nGenom diskussioner med sjukvårdshuvudmannen och\r\ngenom vårdavtal skall man se till att man får en\r\netablering. Jag kan förstå den oro som uttrycks när det\r\ngäller etableringar som handlar om kooperativ eller\r\nsamverkan mellan olika specialister där den ena\r\nspecialisten är beroende av att den andre verkligen\r\nfinns. Det kan t.ex. vara ett arbetslag där var och en är\r\netablerad för sig, men ändå arbetar tillsammans.\r\nVi har också påpekat att just i sådana fall skall\r\nman verkligen vara uppmärksam och se till att man\r\ninte förhindrar eller förstör den privata vårdgivarens\r\nmöjligheter till den typen av kompletteringar när\r\netableringen upphör på grund av pensionering eller av\r\nnågot annat skäl. En etablering kan ju också upphöra\r\nav ett annat skäl än pensionering.\r\nDet är klart att man kan säga att det inte blir fem\r\nbarnläkare om det inte finns något underlag. Men dess\r\nvärre har vi faktiskt sett här och var att det finns\r\növeretableringar inom vissa specialiteter i vissa\r\ndelområden medan man har saknat specialister inom\r\nandra områden. Då måste sjukvårdshuvudmannen se\r\ntill att den specialitet som saknas verkligen kommer\r\ntill. Det är därför som jag anser att vårdavtalstanken\r\när så bra även när det gäller ersättningsetableringar.</pre><pre>Anf.  127  CHATRINE PÅLSSON (kds)\r\nreplik\r\nHerr talman! Det finns ju olika skäl till detta. De\r\npatienter, vårdtagare, som t.ex. har gått hos en\r\nprivatpraktiserande allmänläkare som blir sjuk står ju\r\nde facto utan läkare. Det kan ta tid innan man kan\r\nordna motsvarande vård. Vi vet ju också att det inte\r\nfinns några större resursöverskott ute i landstingens\r\nverksamhet, åtminstone vad jag kan förstå. Alla har\r\nfullt upp att göra. Då finns det faktiskt en risk att\r\nmänniskor plötsligt står utan vård om det inte finns\r\nnågon som litet snabbt kan ta över en viss\r\nverksamhet.\r\nJag fick inte något riktigt svar när det gäller\r\ninvesteringar. Även en allmänläkare som är praktiker\r\nbehöver ju göra investeringar för att sköta sin praktik.\r\nSedan tror jag att det är viktigt att komma ihåg att\r\nvi har vissa traditioner här i landet. En del sjukdomar\r\nhar fått föranleda besök hos specialister. Jag tänker på\r\ngynekologi och i viss mån på öronsjukvård, där man\r\npå många ställen har gått till specialisten för en vanlig\r\nöroninflammation, osv.\r\nDet kan vara en sådan anledning till att man har\r\nfler specialister. De som sökt en specialist skulle ändå\r\nfått läkarkontakt någon annanstans, även om det hade\r\nvarit en allmänläkare, eftersom det är\r\nkommunicerande kärl. Det är väldigt viktigt att vi inte\r\nglömmer att vi skall se till att patienternas trygghet\r\nfinns.</pre><pre>Anf.  128  Socialminister  INGELA\r\nTHALÉN (s)\r\nHerr talman! Min utgångspunkt är förmodligen\r\nexakt densamma som Chatrine Pålssons. Jag har\r\naldrig trott att den inställning som företrädare för\r\nModeraterna, Folkpartiet och kds har är ett uttryck för\r\nillvilja gentemot vare sig sjukvården som sådan eller\r\npatienterna. Det är bara det att vi har helt olika\r\nutgångspunkter när det gäller att lösa problemet på ett\r\npraktiskt sätt.\r\nNär det gäller det här förslaget är det min\r\nuppfattning, att genom vi båda jämkar ihop från våra,\r\nmöjligen, ytterlighetsståndpunkter, kan få litet lugn\r\noch ro på mitten för sjukvårdshuvudmännen av\r\nekonomiska skäl och av andra skäl. Jag anser utifrån\r\nmin utgångspunkt att sjukvårdshuvudmännen, som har\r\nansvar för finansiering, planering m.m., också måste\r\nfå möjlighet att handskas med detta på ett rimligt sätt\r\nså att de kan stå till svars, vilket vi ju vill att de skall\r\ngöra.\r\nNär det gäller investeringsersättningar och\r\nkostnaderna har jag också i propositionen uttryckt att\r\njag utgår ifrån att man när man diskuterar ersättningar\r\noch vårdavtal tar hänsyn till att man investerar i en\r\netablering, men också att man för patientens säkerhets\r\nskull fortsätter att investera i kunskap, material,\r\nmaskiner, osv. så att inte etableringen utarmas. Detta\r\nskall ingå i diskussionerna om vårdavtal vid\r\nersättningsetableringar.</pre><pre>Anf.  129  KERSTIN HEINEMANN (fp)\r\nreplik\r\nHerr talman! Jag vill tacka statsrådet för\r\nupplysningar om det fortsatta arbetet kring\r\nHandikapputredningen.\r\nJag vill ställa en fråga till statsrådet. Vi har i en\r\nmotion nu begärt att regeringen utarbetar en plan för\r\ndet fortsatta genomförandet. Vi vill gärna också att en\r\nsådan plan skall redovisas för riksdagen. Kan vi\r\nförvänta oss en sådan plan?\r\nJag har ytterligare en fråga. Statsrådet sade i sitt\r\nanförande beträffande remissförfarandet att patienten\r\nbör ha rätt att få välja till vilken vårdgivare patienten\r\nvill gå. I åtminstone ett landsting vet jag att man vill\r\nstyra det till att det är läkaren som bestämmer till t.ex.\r\nvilken sjukgymnast patienten får gå. Är det en läkare i\r\nprimärvården blir det i regel den sjukgymnast som\r\nfinns på vårdcentralen.\r\nJag vill därför fråga statsrådet, mot bakgrund av\r\nhennes uttalande här i kammaren i kväll, om statsrådet\r\ntar avstånd från en sådan regel.</pre><pre>Anf.  130  Socialminister  INGELA\r\nTHALÉN (s)\r\nHerr talman! Jag skulle vilja ställa en fråga\r\ntillbaka till Kerstin Heinemann. Vad ligger i förslaget\r\nom att utarbeta en plan? Jag har läst motionerna noga,\r\nmen har inte riktigt fått klart för mig på vilket sätt en\r\nsådan plan skulle se ut, om det skall vara en\r\ntidsplanering, en detaljerad arbetsplan, en studie eller\r\nett upplägg av propositions- och\r\nförslagsförteckningar.\r\nJag försökte att på en ganska kort tid redovisa den\r\nsystematisering av det fortsatta arbete som nu pågår\r\ninom regeringskansliet när det gäller\r\nHandikapputredningens förslag. I dessa frågor är vi\r\nväldigt eniga i en stor majoritet av riksdagspartierna,\r\näven om vi har olika uppfattningar också inom\r\nrespektive partier om detaljer i de olika inslagen.\r\nNär det sedan gäller frågan om remiss känner jag\r\ninte till det enstaka fall som Kerstin Heinemann berör.\r\nMin uppfattning är den, och det har jag uttryckt i\r\npropositionen, att när man står inför beslut att ge en\r\nremiss skall patienten kunna välja på respektive nivå.\r\nJag skall inte kunna välja om jag vill gå till en\r\nspecialist eller till en sjukgymnast, utan till vilken\r\nsjukgymnast eller vilken specialist jag anser att jag\r\nbör gå till.\r\nFår jag också i detta sammanhang säga, att man\r\nskall vara mycket restriktiv med remisser och inte\r\nanvända dem hur som helst. Jag delar en del av den\r\noro som finns för att detta kan leda till ineffektivitet.</pre><pre>Anf.  131  KERSTIN HEINEMANN (fp)\r\nreplik\r\nHerr talman! Jag får tacka för det sista svaret. Jag\r\ntycker att det var ganska klargörande. Jag hoppas att\r\ndet finns många landstingspolitiker som läser\r\nriksdagens protokoll och kan rätta sig efter vad som\r\nhar sagts i dag.\r\nNär det gäller Handikapputredningen är vi i\r\nFolkpartiet ivriga att resten av förslagen kommer\r\nfram. Det är väldigt viktiga frågor, och vi vill ju gärna\r\natt det skall hända någonting så att vi får detta\r\ngenomfört. Folkpartiet anser att en plan bör läggas\r\nfram för riksdagen så att vi vet vad som är på gång\r\noch vad vi kan förvänta oss. Både bland oss och bland\r\nmånga funktionshindrade väntar vi med stor iver på\r\natt får fram dessa förslag så att vi också kan fatta\r\nbeslut om dem i riksdagen.</pre><pre>Anf.  132  Socialminister  INGELA\r\nTHALÉN (s)\r\nHerr talman! Jag kanske inte blev klokare av det\r\nsvaret, men jag tror jag förstår vad Kerstin\r\nHeinemann avser. Jag skall naturligtvis fundera över\r\nett bra sätt att ge riksdagen information kanske litet\r\ntidigare om hur arbetet fortgår.\r\nJag vill erinra Kerstin Heinemann om att det som\r\nnu återstår av Handikapputredningens förslag är det\r\nsom kanske är det mest utspridda, om jag får använda\r\ndet uttrycket, över samhällets alla olika områden och\r\nsom berör väldigt många olika nivåer när det gäller\r\nansvarstagande. Det är inte enbart fråga om regering\r\noch riksdag utan också kommuner och landsting.\r\nDet är i det syftet som vi nu skickar ut FN:s\r\nstandardregler till kommunerna för att de skall\r\nuppmärksammas på det som är grundläggande, och\r\nnaturligtvis även annan typ av information. När det\r\ngäller information till riksdagen om det fortsatta\r\narbetet med handikappfrågorna skall jag be att få\r\nåterkomma till hösten.</pre><pre>Anf.  133  STIG SANDSTRÖM (v) replik\r\nHerr talman! Jag vill haka på frågan om de\r\nhandikappade. Jag har också en konkret\r\nplaneringsfråga.\r\nSocialministern nämnde att FN:s standardregler är\r\növersatta och att man från Socialdepartementets sida\r\nhade påverkat plan- och bygglagen för att öka\r\ntillgängligheten för de handikappade.\r\nNu läser jag i dagens nummer av Aftonbladet:\r\n\"Ministern stoppade den nya lagen som ska hjälpa\r\nhandikappade\". Det har visat sig att man tydligen från\r\nFinansdepartementet har strukit en lagparagraf, §\r\n21 a, som har följande lydelse: \"I lokaler där\r\nallmänheten har tillträde och på allmänna platser skall\r\nföre år 2005 enkelt avhjälpta hinder mot\r\ntillgängligheten och användbarheten för personer med\r\nnedsatt rörelse- eller orienteringsförmåga vara\r\nundanröjda i den utsträckning som följer av\r\nföreskrifter meddelade med stöd av denna lag.\"\r\nNu undrar jag: Är socialministern informerad om\r\ndetta? Kan vi i så fall få en kommentar till den\r\nartikeln?</pre><pre>Anf.  134  Socialminister  INGELA\r\nTHALÉN (s)\r\nHerr talman! Under den tid frågan har varit i\r\nLagrådet har man kunnat konstatera att det inte fanns\r\nnågra ordentliga beräkningar på kostnadsaspekter av\r\natt genomföra åtgärderna.\r\nEftersom riksdagen nu står i avsikt att fatta beslut\r\nom att inte lägga ut uppdrag på bl.a. kommuner och\r\nlandsting som medför ökade kostnader utan att\r\nsamtidigt anvisa hur man skall finansiera den typen av\r\nnya åtgärder, har Boverket fått i uppdrag, eller\r\nkommer att få i uppdrag, att se över hur detta skall\r\nkunna beräknas och återkomma med en redovisning\r\nav kostnadsberäkningar på förslagen.\r\nDärefter bör det vara möjligt att komma tillbaka\r\ntill riksdagen till hösten med en särproposition när\r\nman har fått ordentliga underlagsberäkningar.</pre><pre>Anf.  135  STIG SANDSTRÖM (v) replik\r\nHerr talman! Jag är ändå fortfarande litet nyfiken\r\npå detta. Riksdagen har vid ett par tillfällen anslagit\r\npengar till miljardsatsningar på byggområdet. Jag\r\ntänker på allergisatsningar och den senaste\r\nbyggsatsningen. Vilken syn har Socialdepartementet\r\npå detta? Vore det inte rimligt att man också kunde\r\nanvända litet av byggsatsningarna till sådana\r\nangelägna ändamål? Jag skulle vilja höra\r\nsocialministerns uppfattning i den frågan.</pre><pre>Anf.  136  Socialminister  INGELA\r\nTHALÉN (s)\r\nHerr talman! Jag tycker att det är alldeles utmärkt\r\natt man använder investeringsmedel i de fall där man\r\ngår in och gör reparation, ombyggnad och tillbyggnad\r\neller där man gör allergisaneringar. Man kan då se till\r\natt utnyttja möjligheten att göra bostäder, allmänna\r\nlokaler och annat tillgängliga.\r\nNu handlar det här förslaget om en tillgänglighet i\r\nvid mening, och inte enbart till det vi nu pratar om,\r\nnämligen sådant som kunde få hjälp av\r\ninvesteringsmedel via ROT-anslag. Därför bör det\r\ndels bearbetas fram i utkast till föreskrifter, dels\r\nkostnadsberäknas. Det är anledningen till att det går\r\ntill en särskild prövning.</pre><pre>Anf.  137  TOMAS HÖGSTRÖM (m)\r\nHerr talman! Med anledning av hur den här\r\ndebatten har gestaltat sig tycker jag att det finns skäl\r\natt se över debattordningen. Vi är nu inne i den tredje\r\nperioden av debatten. Jag vill påstå att ingen debatt\r\nvinner på den här typen av uppläggning.\r\nJag går nu över till själva primärvårdsdebatten.\r\nHerr talman! Förslaget i propositionen om\r\nprimärvård och om privata vårdgivare är att betrakta\r\nsom ett veritabelt lustmord på de privata vårdgivarna.\r\nFör att ha ... ser man till att processen blir utdragen.\r\nResultatet kan dock bara bli ett: Privata vårdgivare\r\nhar genom förslagen ingen framtid.\r\nDet gör samma regering som säger sig vilja satsa\r\npå små och medelstora företag. Det gör samma\r\nregering som säger sig vilja satsa på kvinnligt\r\nföretagande.\r\nVar finns många små företagare? Var finns många\r\nkvinnliga entreprenörer? Jo, de finns inom\r\nvårdsektorn.\r\nSocialdemokraterna säger i praktiken en sak och\r\ngenomför någonting helt annat. Då framstår sveket\r\nmot väljarna som totalt.\r\nSlagen som nu riktas mot de privata vårdgivarna i\r\npropositionen och i utskottsbetänkandena är många.\r\nGenom regleringar om vårdavtal med landstingen\r\nupphävs systemet med etableringsfrihet. Det\r\nstipuleras om en minsta arbetstid. Åldersgräns införs.\r\nRemisstvång införs. Reglerna för ersättning\r\nundergrävs. Möjligheterna till ersättningsetableringar\r\nstoppas.\r\nVi kan bara hoppas att landstingen inte utnyttjar\r\nmöjligheten att begränsa privata vårdgivares\r\nmöjligheter, säger bl.a. Roland Larsson i debatten.\r\nDet uttalandet framstår inte bara som naivt. Det\r\ninnebär dessutom att man förnekar politiska realiteter\r\noch politiska mål, som återfinns hos många landsting i\r\nSverige.\r\nJag anser att privata vårdgivare skall erbjudas\r\nvillkor som gör att de når upp till likvärdiga\r\nkonkurrensmöjligheter som den landstingsdrivna\r\nsjukvården. Att ett sådant behov föreligger är denna\r\nproposition ett bevis på. Genom propositionens\r\ninnehåll överlämnas privata vårdgivare till\r\nlandstingens godtycke. Begrepp som centralisering\r\noch monopol är i allra högsta grad relevanta.\r\nHerr talman! Propositionens innehåll är inte enbart\r\nett slag mot privata vårdgivare. Det innebär även ett\r\nslag mot anställda inom den offentliga sjukvården\r\nsom vill ha möjlighet att välja mellan olika\r\narbetsgivare eller att starta eget. Den möjligheten\r\nmåste kunna erbjudas dem. Vem vill söka anställning\r\ninom en verksamhetsgren som inte har någon framtid?\r\nJag anser att privata vårdgivare berikar\r\nvårdutbudet. Nya verksamhetsformer har haft en\r\nmöjlighet att växa fram och utformas. I praktiken\r\ninförs nu ett \"berufsverbot\" för gott i vården.\r\nSist men inte minst är förlorarna alla de patienter\r\nsom ser privata vårdgivare som ett alternativ.\r\nFörslagen måste därför avvisas.</pre><pre>Anf.  138  ROLAND LARSSON (c) replik\r\nHerr talman! Det förekommer många övertoner i\r\ndebatten. Det blir antingen det ena eller det andra. Det\r\nblir ytterligheter åt båda hållen beroende på vem som\r\npåstår det ena och det andra. Det är inte så det ser ut i\r\nverkligheten. Om det är något som är\r\nverklighetsfrämmande är det väl det som framkom i\r\ndet senaste inlägget.\r\nDe här övertonerna får mig att tänka på ett citat ur\r\nGrönköpings Veckoblad: \"Det har gått politik i\r\nvalrörelsen.\" Det är väl samma sak här: Det har gått\r\npolitik i riksdagsarbetet. Det är minst sagt politiska\r\növertoner som kommer till uttryck.\r\nDet är väl inte naivt att tro att landstingspolitiker\r\nfungerar precis som andra politiker? Det är väl inte\r\nnaivt att tro att landstingens företrädare inte skulle\r\ngöra något annat än vad deras företrädare i riksdagen\r\nvill och tycker?\r\nJag tycker att det här är övertoner. Det finns i dag\r\nprivata vårdgivare, och det kommer att finnas privata\r\nvårdgivare även i framtiden.\r\nDet som är skillnaden mot det som nu gäller med\r\nhusläkarlagen är bara att det skall vara vårdavtal, och\r\ndet är för dem som etablerar sig efter detta. De som\r\nredan är etablerade som vårdgivare får fortsätta som\r\nvanligt om de inte kan komma fram till ett avtal. Jag\r\ntycker därför att vi skall avstå från de här\r\növertonerna, försöka se till vad som är pragmatiskt\r\noch praktiskt och försöka föra debatten om det som\r\nkan vara problem. Det kan nämligen finnas problem,\r\nprecis som det har funnits problem med den\r\nnuvarande husläkarlagen. Låt oss föra en diskussion\r\nom det i stället för att försöka göra saker till\r\nnågonting annat än vad de är.</pre><pre>Anf.  139  TOMAS HÖGSTRÖM (m) replik\r\nHerr talman! Det är egentligen inga övertoner som\r\nfinns här, Roland Larsson. Jag svarar för en ganska\r\ngod kunskap om hur landstingen agerar i de här\r\nfrågorna. Kerstin Heinemann nämnde ett exempel,\r\noch jag vill påstå att det finns flera exempel på att\r\nlandstingen går in och försöker påverka valfriheten\r\nför medborgarna. Det är politiska mål, och det är en\r\npolitisk realitet i dag att det finns grupper av\r\nlandstingspolitiker som till varje pris motarbetar\r\netableringar av privata vårdgivare. Det är realiteten.</pre><pre>Anf.  140  ROLAND LARSSON (c) replik\r\nHerr talman! Om det nu är på det sätt som\r\nbeskrivs här, är det något fel med vår svenska\r\ndemokrati. Då är den kommunala\r\nsjälvbestämmanderätten någonting som i grunden\r\nmåste vara fel. Om man på den kommunala och\r\nlandstingskommunala nivån struntar i vad riksdagen\r\nsäger i bred enighet måste man se över det\r\ndemokratiska systemet. Då skall man inte angripa\r\nproblemen på något annat ställe än just där. Det är där\r\nman skall titta på vad som skall göras. Kanske\r\npartierna behöver byta ut sina företrädare på olika\r\nhåll, om de struntar i vad vi som företräder riksdagen\r\nsäger.\r\nHos oss har vi inte det problemet, utan våra\r\npolitiker stöder våra partiprogram ute i det\r\nkommunala arbetet och i det landstingskommunala\r\narbetet. Jag förutsätter att andra politiska partiers\r\nföreträdare gör likadant. Därför skall det här inte\r\nbehöva bli något problem.\r\nDet ni förespråkar från olika håll är en vision, som\r\ninte har någon täckning i det förslag som nu ligger.</pre><pre>Anf.  141  TOMAS HÖGSTRÖM (m) replik\r\nHerr talman! Då kan man ställa sig frågan: Om\r\nman nu anser att privata alternativ är en tillgång och\r\nde inte finns, varför lämnar man då över till\r\nlandstingen att bestämma i de här frågorna? Varför\r\nbehåller inte riksdagen initiativet i de här frågorna?\r\nMan kan också ställa den frågan mot bakgrund av att\r\nman nu inför och förhindrar möjligheten till\r\nersättningsetableringar, vilket i praktiken kommer att\r\ninnebära att kåren riskerar att försvinna.</pre><pre>Anf.  142  CARINA MOBERG (s)\r\nHerr talman! När man är färdigutbildad och\r\ngodkänd sjukgymnast förklaras man av\r\nSocialstyrelsen behörig att utöva yrke inom hälso- och\r\nsjukvården m.m. Då får man sin legitimation.\r\nAnledningen till att jag berättar detta är att jag\r\nbehöver det stöd i ryggen när jag nu skall följa upp\r\nden motion jag skrivit angående remissförfarandet för\r\nsjukgymnaster.\r\nSjälva poängen är nämligen att det medicinska\r\nyrkesansvaret, disciplinansvaret och den formella och\r\nreella kompetensen måste ställas i relation till andra\r\naspekter, dels vad gäller läkare, vilket oftast är det\r\nsom diskuteras, dels vad gäller sjukgymnastisk\r\nverksamhet.\r\nDen motion jag har skrivit tar alltså upp frågan om\r\nremissförfarandet för legitimerade sjukgymnaster,\r\nsom behandlas i propositionen om primärvård, privata\r\nvårdgivare m.m.\r\nDet viktigaste för all hälso- och sjukvård är att\r\nbästa möjliga behandling för en skada eller sjukdom\r\nkommer människor med behov till godo. Vårdbehovet\r\nskall kopplas till kompetens, och därigenom skall en\r\neffektiv vård uppnås. Så tydligt, enkelt och klart.\r\nI motionen berättar jag att remisskravet för\r\nprivatpraktiserande sjukgymnaster tidigare motiverats\r\ni lagen av att det är ett bra\r\nkommunikationsinstrument. Man behöver inte söka\r\nspeciellt länge för att hitta exempel på faktiskt raka\r\nmotsatsen, vilket kan vara en minst lika viktig\r\ninformation.\r\nJag kan inte nog understryka\r\nRiksförsäkringsverkets och Socialstyrelsens\r\nkonstaterande av samma sak och instämma i deras\r\nförslag på ändrade regler. Som jag försökt påvisa har\r\nsjukgymnaster yrkeskompetens och utför utifrån det\r\nbehandlingar i enlighet med den gällande\r\nlagstiftningen med hjälp av erkända och beprövade\r\nmetoder och etiska regler.\r\nJag tror i och för sig inte att vare sig regeringen\r\neller socialutskottet har någon annan föreställning,\r\noch därför är det märkligt, anser jag, att man håller\r\nfast vid sin inställning i remissfrågan.\r\nLäkarordination har historiskt varit en\r\ngrundläggande förutsättning för att ersättning för\r\nsjukgymnastisk behandling skall betalas ut från den\r\nallmänna försäkringen. Detta remisskrav har under\r\nsenare år kommit att omfatta endast ersättning till\r\nansluten privatpraktiserande sjukgymnast.\r\nLSR, som är legitimerade sjukgymnasters\r\nriksorganisation och fackförbund, har framfört att\r\nläkarremiss inte bör utgöra en förutsättning för att\r\nprivatpraktiserande sjukgymnaster skall erhålla\r\nersättning för sjukgymnastisk behandling. Detta\r\ninstämmer jag i.\r\nRiksförsäkringsverket har hävdat att kravet på\r\nremiss har en begränsande effekt på antalet\r\nbehandlingar och därmed också utgjort en\r\nkontrollmöjlighet av försäkringskostnaderna.\r\nRemissen har däremot inte, såsom den kommit att\r\nanvändas, varit det instrument för samarbete och\r\ninformationsutbyte mellan läkare och sjukgymnaster\r\nsom varit avsikten med denna.\r\nI och med att ett ekonomiskt utgiftstak med\r\nspeciella taxor föreslås sättas för utgifterna inom\r\nverksamheten drar jag slutsatsen att den politiska\r\nstyrningen av verksamheten säkras.\r\nFör att ytterligare beskriva problematiken skall jag\r\nnämna ett par konkreta exempel på problem som\r\ndiskuterats inom hälso- och sjukvården. I Ludvika\r\nhälso- och sjukvårdsstyrelse i Dalarnas landsting går\r\nman t.ex. in och styr antalet sjukgymnastiska\r\nbehandlingar på den politiska nivån. Man använder\r\nremissredskapet för detta ändamål.\r\nDetta skulle i förlängning kunna innebära en\r\npolitisk styrning av den sjukgymnastiska\r\nbehandlingen. Detta vore mycket olyckligt, och jag\r\nifrågasätter starkt tanken bakom detta. Det minsta det\r\nkan vara är att vara kostnadseffektivt därför att det\r\nleder till förmodad ökad administration, därför att\r\ninget kommunikationsinstrument i världen kan ersätta\r\nsjälva åtgärderna. Detta uppmärksammade Conny\r\nÖhman och även Ingela Thalén i sina anföranden,\r\nvilket var bra.\r\nEtt annat konkret exempel har jag hämtat från\r\nlandstinget i Västmanland. Där står att läsa i ett\r\nprotokoll från förtroendenämnden att fritt val av\r\nsjukgymnast i princip innebär att patienten själv kan\r\nvälja sin behandling genom att välja en sjukgymnast\r\nsom uppfyller hans eller hennes önskemål. Därför\r\nskall remissen vara ett tvång.\r\nJag tycker att det här handlar om synen på\r\nyrkesutövandet och hur man i flera sammanhang\r\nanvänder remisstvång som lösning på ett olyckligt\r\nsätt. Det är att göra det enkelt för sig på kort sikt.\r\nDet får inte gå att missuppfatta socialutskottets\r\ninställning i denna fråga och uppfatta det som ett\r\ninstämmande i det ovanstående och som en ytterligare\r\nbekräftelse på att kvinnodominerade yrkesgrupper\r\nfortfarande inte alltid behandlas utifrån kompetens.\r\nOm det skulle vara så att en sjukgymnast\r\nbevisligen bedriver \"skenbehandling\", exempelvis\r\nutifrån en patients omotiverade egna önskemål, bör\r\nlegitimationsrätten för den enskilde yrkesutövaren ses\r\növer. För detta ändamål finns såväl disciplinära\r\nåtgärder som ansvarsnämnd.\r\nHerr talman! Jag kommer inte att yrka på någon\r\nvidare prövning av mitt förslag, men jag känner det\r\nabsolut nödvändigt att föra fram dessa synpunkter och\r\nfölja upp min motion här i kammaren.\r\nÄr man legitimerad sjukgymnast så är man\r\nlegitimerad. Det finns bara en definition på det.\r\nRemissen är inte ett bra instrument för att styra\r\nverksamheten, varken ekonomiskt eller administrativt.\r\nDet säger oss erfarenheten.\r\nJag ber därför socialutskottet att ha följande i\r\nminnet: Om konsekvenserna av de i propositionen\r\nföreslagna förändringarna skulle visa sig motverka\r\nsyftet, att resurser ges för sjukgymnastisk behandling\r\nsom är föranledd av skada eller sjukdom, bör\r\nregeringen uppmanas överväga behovet av eventuella\r\nåtgärder. Tack!</pre><pre>Anf.  143  GULLAN LINDBLAD (m)\r\nHerr talman! Jag kan instämma i väldigt mycket\r\nav vad Carina Moberg sade. Jag kan också råda henne\r\natt i kommande voteringar stödja något av de\r\nborgerliga partierna, som inte tycker att vi skall ha\r\nremisstvång och som sätter väldigt stor tilltro till\r\nyrkesutövarna inom vården och icke enbart till\r\nlandstingsmonopolet.\r\nJag har gått den långa vägen i svensk sjukvård.\r\nJag har arbetat som vårdbiträde, sjuksköterskeelev\r\noch sjuksköterska ganska många år. Dessutom har jag\r\nvarit landstingspolitiker i många år. Jag tror att jag vet\r\nvad jag talar om, mer än många som skriver och säger\r\nvackra ord men som i handling gör någonting helt\r\nannat.\r\nJag har med stort intresse lyssnat på dagens debatt\r\nmen också med stort vemod. Om det blir så att\r\nutskottsmajoritetens förslag blir riksdagens beslut -\r\nallt tyder på det - är det en sorgedag för svensk\r\nsjukvård. Det är ett beslut som kommer att ha oerhört\r\nstor principiell betydelse för vårdens framtida\r\nutformning. Jag beklagar att socialministern inte är\r\nhär nu, för hon hade behövt lyssna till några\r\nsanningens ord.\r\nOm beslutet blir så som jag tror och som allt tyder\r\npå, kommer svensk sjukvård att bli\r\ntotalmonopoliserad och politikerstyrd, mer\r\nsocialiserad än på decennier. Frågan är om den\r\nnågonsin har varit så socialiserad. Är detta de fasta\r\nspelregler som socialministern så vackert talade om?\r\nDen begynnande valfrihetsrevolution som den\r\nborgerliga regeringen genomförde är totalt bortblåst.\r\nInom kommunerna har vi kunnat notera att vi nu är\r\ntillbaka på t.ex. ett totalt kommunalt\r\nbarnomsorgsmonopol. Vi står i begrepp att införa ett\r\ntotalt landstingsmonopol.\r\nJag sade att vi inledde en valfrihetsrevolution i\r\nden borgerliga regeringen. Vi inledde, men vi borde\r\nha fortsatt och gått vidare. Men därtill hade det krävts\r\nen annan finansiering och andra idéer när det gäller\r\nutformningen av svensk hälso- och sjukvård. Jag\r\nbeklagar djupt att HSU 2000 inte ens får utreda en\r\nannan finansiering än landstingens och\r\nlandstingsskatten.\r\nJag skall inte upprepa alla de argument som\r\nframförts tidigare av borgerliga företrädare, men jag\r\nskall ta upp tre aspekter som jag tycker är viktiga,\r\nnämligen valfrihet, näringsfrihet och jämställdhet.\r\nValfriheten: Inom så gott som alla\r\nsamhällsområden anser vi det vara viktigt mer\r\nvalfrihet och konkurrens. Vad skulle vi som kunder\r\ntycka om vi enbart hade Konsum eller ICA att gå till,\r\natt enbart bli erbjudna en sorts tandkräm eller\r\nfalukorv? Vi anser det vara fullständigt självklart att\r\nvi skall kunna välja mellan olika varor och olika\r\nalternativ. Men när det gäller ett samhällsområde,\r\nvården, som vi alla någon gång i livet är beroende av\r\n- ofta när vi är särskilt utsatta - ja, då skall vi bara ha\r\ndet allenarådande landstinget att gå till. Detta är\r\nabsurt, mina vänner!\r\nNäringsfriheten: Även om många av oss anser att\r\nSverige är ett ganska socialiserat land och framför allt\r\natt flera steg har tagits tillbaka i socialistisk riktning,\r\nså tillhör vi dock en marknadsekonomi. Vi brukar ju i\r\nalla fall berömma oss av detta. I regeringsformen slås\r\ndet faktiskt fast att rätten att driva näring endast i\r\nundantagsfall får inskränkas.\r\nNäringsfriheten är med andra ord av fundamentalt\r\nvärde i vår rättsordning, och den utgör en mänsklig\r\nfri- och rättighet enligt Europarådskonventionen. Få\r\ndrömmer väl i dag om en återgång till\r\nlöntagarfondsekonomin. Nej, vi ser valfrihet och\r\nkonkurrens som ett bra sätt att öka effektivitet och\r\nservice och som en möjlighet att hålla priserna nere.\r\nVi vet också att den privat bedrivna vården är effektiv\r\noch att kostnaden är två tre gånger högre i den\r\noffentliga vården än i motsvarande privatvård.\r\nMen, herr talman, när det gäller vård och omsorg\r\när det klent beställt med konkurrensmöjligheterna. De\r\nalternativ som har växt upp inom dessa sektorer på\r\nsenare år kan knappast sägas kunna konkurrera på\r\nsamma villkor som giganterna det kommunala och\r\nlandstingskommunala monopolet. Jag tänker då\r\nfrämst på ojämlikheten t.ex. när det gäller moms och\r\nannat inom service- och tjänstesektorn och\r\nmonopolställningen för de offentliga verksamheterna.\r\nLandstingen, som är producenter av vård, skall vara\r\nden instans som bestämmer över konkurrenterna, de\r\nprivata vårdgivarna. Tala om livegenskap!\r\nI och med att den privata vården nu blir helt\r\nlivegen under landstingen blir näringsfriheten lika\r\nmed noll för de läkare och sjukgymnaster som önskar\r\ndriva egen verksamhet. Yrkesgrupperna inom vården\r\när alltså negativt särbehandlade i mer än ett avseende.\r\nDe vet inte om de kan överlåta sin verksamhet på\r\nannan person genom ersättningsetablering.\r\nLandstinget bestämmer godtyckligt. En yrkesutövare\r\nsom fyller 65 år göre sig icke besvär! Om\r\nvederbörande skall fortsätta sin verksamhet får hon ta\r\nett högt pris för sin vård. Socialdemokraterna inför en\r\nvård för de rika.\r\nJämställdheten: Sverige berömmer sig av att ha\r\nvärldens mest jämställda riksdag och regering.\r\nLandets vice statsminister är tillika\r\njämställdhetsminister. Hon borde vara här i\r\nkammaren i dag och vara djupt indignerad över att\r\nkvinnor inom vårdyrken är så särbehandlade i\r\nförhållande till män och kvinnor inom andra yrken.\r\nVad finns det för jämställdhet i att kvinnor inom\r\nvårdyrkena endast skall ha en arbetsgivare,\r\nlandstingen, att gå till eller att dessa kvinnor skall\r\nförmenas rätten att bedriva egen verksamhet? JämO\r\nborde bestämt ta sig en titt på situationen för kvinnor\r\ninom vården.\r\nHerr talman! Jag upprepar: Det är i dag en\r\nbedrövelsens dag för svensk sjukvård om majoritetens\r\nförslag går igenom. Valfriheten försvinner, det görs\r\nett allvarligt ingrepp i näringsfriheten, och kvinnorna\r\ninom vården särbehandlas i förhållande till andra\r\nyrkesutövare.\r\nRoland Larsson har talat vackert om att det nog\r\ninte blir så farligt - han har en from förhoppning om\r\natt det inte blir det. Socialministern sade att här skall\r\ninte stängas några dörrar. Jag vill bara berätta att\r\ninom det röda Värmlands läns landsting har alla\r\nvårdavtal sagts upp. Vad blir det för valfrihet och\r\nrättvisa för patienter och yrkesutövare? Jag bara\r\nfrågar.\r\nMen jag är ändå inte pessimist. Även om\r\nlandstingspolitikerna i vårt avlånga land gör som man\r\ngör i det röda Värmlands läns landsting, kommer\r\nmänniskorna förr eller senare att ta saken i egna\r\nhänder. De kommer att kräva alternativ även i vården.\r\nOch även inom denna sektor, herr talman, kommer\r\nSocialdemokraterna att få inse att verkligheten är\r\nSocialdemokraternas värsta fiende.\r\nDärmed, herr talman, yrkar jag bifall till de\r\nreservationer som Leif Carlson har yrkat bifall till.</pre><pre>Anf.  144  MARGARETA E\r\nNORDENVALL (m)\r\nHerr talman! Landstingen måste ta ett större\r\nansvar, skriver Ingela Thalén på Brännpunkt den 7\r\napril. Detta budskap genomsyrar också regeringens\r\nproposition om den framtida primärvården. Jag\r\nbeklagar att ministern redan har lämnat debatten.\r\nRoland Larsson vill att vi skall debattera det som\r\nkan bli problem. Jag lovar att det är problemen jag\r\nskall ta upp.\r\nRemisstvång uppmuntras, och det är landstingens\r\nsak att själva bestämma. Att landstingen har anammat\r\ndetta har inte minst visat sig i Stockholms län. De\r\npatienter som \"tillhör\" vissa sjukhus får ej söka vid\r\nandra sjukhus utan remiss. Detta står i bjärt kontrast\r\nmot den valfrihet som förespråkas i den nya\r\nföreskriften i hälso- och sjukvårdslagen: \"När flera\r\nbehandlingsalternativ är möjliga skall patientens val\r\nvara avgörande.\" Ja, patientens valfrihet gäller, bara\r\ndet inte är doktor eller sjukhus som patienten vill\r\nvälja.\r\nDet är beklagligt att man i propositionen inte har\r\nförstått vad konsekvensen blir av att remisstvång\r\ninförs. Detta, Roland Larsson, är verklighet och ingen\r\nvision.\r\nDet finns även tendenser till att patienter styrs bort\r\nfrån den privata vården. Detta är olyckligt, eftersom\r\nden privata vården i dag är billigare än motsvarande\r\noffentlig vård. Privatvården präglas dessutom av\r\nkontinuitet och långvariga relationer mellan\r\nvårdgivare och patienter. Ett remisstvång stryper\r\ndenna husläkarrelation, vilket kan vara ödesdigert,\r\nsärskilt för patienter med kroniska sjukdomar.\r\nMissnöjda patienter kostar pengar.\r\nBehovet av ersättningsetableringar för läkare och\r\nsjukgymnaster har inte ens berörts i propositionen.\r\nDet är ett problem som jag aktualiserade i höstas med\r\nen fråga till socialministern och också en enskild\r\nmotion.\r\nBehovet kommer att aktualiseras ytterligare i och\r\nmed en åldersgräns på 65 år. Det innebär att flera\r\nhundra läkare kommer att lämna sin praktik inom de\r\nnärmaste åren. Läkarpraktiken med alla patienter kan\r\ninte längre överlåtas till en kollega. Det innebär att\r\nmånga hundratusentals patienter står utan doktor. Det\r\ninnebär också en massiv kapitalförstöring av\r\nmedicinsk-teknisk utrustning, och personalen sägs\r\nupp. Den privata vårdens personal har inte, som\r\nlandstingens, en sysselsättningsgaranti.\r\nDet innebär också att alla dessa patienter kommer\r\natt belasta den dyrare offentliga vården, i slutändan en\r\nmerkostnad för landstingen. Vi hörde tidigare Ingela\r\nThalén tala om att vi skulle hushålla med vårdens\r\nresurser. Jag hoppas att man verkligen tänker på detta\r\noch tar vara på den privata, billigare vården.\r\nBara för att läkarna försvinner, försvinner inte\r\npatienterna. Detta förefaller tyvärr alltför ofta vara en\r\nmissuppfattning.\r\nAvsaknad av ersättningsetablering slår väl så hårt\r\nmot de privata sjukgymnasterna. Kutymen har varit\r\natt när en sjukgymnast eller läkare går i pension,\r\növerlåter man patienter och praktik till en kollega som\r\nkan fullfölja kontinuitet och ge patienterna trygghet.\r\nDet innebar också att vårdgivarna vågade investera i\r\nmodern utrustning och att man på så sätt kunde följa\r\nmed i den tekniska utvecklingen. Det finns inte längre\r\nnågon garanti för att kunna överlåta sin praktik, vilket\r\ninnebär att privata läkare och sjukgymnaster på sikt\r\nkan försvinna helt.\r\nHerr talman! Sverige har aldrig tidigare haft\r\nmotsvarande socialiserad sjukvård, och detta i en tid\r\nnär muren mot öst har fallit. Det är ofattbart.\r\nSocialministern har i tidningar bemött den massiva\r\nkritiken av denna proposition med att säga att alla kan\r\nverka som privatläkare, bara samhället inte behöver\r\nbetala. Ja visst, alla patienter som har råd har också\r\nvalfrihet. Det handlar inte bara om att betala\r\npatientavgiften själv, utan man måste också betala alla\r\nde undersökningar som doktorn remitterar till, t.ex.\r\nmagnetröntgen för flera tusen kronor.\r\nÅnyo: Under socialdemokratiskt styre har\r\nplånboken börjat styra i sjukvården. Gratulerar!\r\nJämlikhet ligger den socialdemokratiska\r\nregeringen varmt om hjärtat, men inte när det gäller\r\nkvinnor i den privata vården, särskilt inte\r\nsjukgymnaster, som till mer än 80 % är egna\r\nföretagare. Förutom brist på ersättningsetablering\r\nföreslår regeringen krav på heltidsverksamhet. Dessa\r\nkvinnor är också mammor, de har barn och kan\r\nbehöva arbeta deltid. Skall kvinnor som arbetar i\r\nprivat vård diskrimineras? Behöver dessa kvinnor inte\r\nbehandlas på samma sätt som andra kvinnor?\r\nHela propositionen är en attack och ett\r\nmisstroende mot den privata vården. Det är en\r\nproposition som ger landstingen en starkare\r\nmonopolställning än någonsin tidigare. Privatvården\r\nhar förföljts sedan den socialdemokratiska regeringen\r\ntillträdde. Privatläkarna fuskar, privatläkarna knäcker\r\nlandstingets ekonomi, har vi hört sedan i höstas. Men,\r\nnär den tidigare omtalade granskningen av\r\nprivatläkarna blev färdig i slutet av mars blev det\r\nkonstigt nog tyst. Anledningen kanske var att\r\ngranskningen inte visade något fusk. Inte heller visade\r\nden någon anmärkningsvärd ökning av vare sig\r\nantalet privatläkare eller kostnader för desamma.\r\nMisstron var således ogrundad mot de läkare som tar\r\nemot mer än fem miljoner patientbesök per år.\r\nDäremot har det nyligen publicerats en\r\nundersökning om landstingets skrämmande låga\r\ntrovärdighet som arbetsgivare. Conny Öhman talade\r\nom att landstinget skall verka som ett\r\nsamverkansorgan för vårdavtal. Men inte skulle väl\r\nConny Öhman som t.ex. Konsumföreståndare avskeda\r\nsin personal för att ICA skulle kunna öppna på andra\r\nsidan gatan?\r\nDroppen som får bägaren att rinna över är\r\nsysselsättningsgarantin. Kostnaden för de ca 2 000\r\növertaliga i Stockholms läns landsting motsvarar de\r\nbesparingar som man nu gör i sjukvården. Skall man\r\nspara på patienternas sjukvård för att kunna behålla\r\növertalig personal i landstinget? Det kan väl inte vara\r\nrimligt att stänga patienternas sjukhus för att garantera\r\npersonalen sysselsättning?\r\nNär nu socialministern med varm hand överlåter\r\nsjukvården i sin helhet till landstingen är jag inte\r\nsäker på att socialministern inser de verkliga\r\nkonsekvenserna.\r\nHerr talman! Jag hoppas att vi inom snar framtid\r\nfår se en ny proposition som utgår från patienten. En\r\nsjukvård som utgår från patienten är vad Sverige\r\nbehöver.</pre><pre>Anf.  145  ROLAND LARSSON (c) replik\r\nHerr talman! Jag noterar att Margareta E\r\nNordenvall konstaterar, och det är riktigt, att det i och\r\nmed detta lagförslag inte införs något remisstvång.\r\nDet som sker är att man lämnar möjlighet för\r\nlandstingen att bestämma över remissförfarandet på\r\nsamma sätt som inom den egna verksamheten. Det här\r\nutgår alltså från att den som skall betala för en\r\nverksamhet också skall ha det avgörande inflytandet\r\növer hur verksamheten utformas och framför allt över\r\ndess volym. Det är viktigt.\r\nI Socialtjänstkommittén, där jag är ledamot, har\r\nmoderaterna, kds och vi centerpartister tillsammans\r\nbestämt hävdat att eftersom kommunerna är de som\r\nstår för kostnaderna för socialtjänsten skall också\r\nkommunerna ha beslutanderätten över hur\r\nverksamhetens omfattning och utformning skall se ut.\r\nPå samma sätt hävdar jag att det bör vara här.\r\nModeraterna är inte konsekventa när de i det ena\r\nfallet säger att det är korrekt att beslutanderätten\r\nligger hos kommunerna när kommunerna skall betala,\r\nmen icke i det andra fallet att den ligger hos\r\nlandstingen när landstingen skall betala. Man måste\r\nändå tro att politiker på olika nivåer fungerar något så\r\nnär rationellt. Det gör säkert landstingspolitikerna\r\nockså.\r\nDen privata verksamheten är bra och den behövs.\r\nNär den är bra och när den behövs kommer\r\nnaturligtvis landstingspolitiker oavsett vad de har för\r\nfärg att inse att de också skall utnyttja den. Det är jag\r\növertygad om.</pre><pre>Anf.  146  MARGARETA E\r\nNORDENVALL (m) replik\r\nHerr talman! Remisstvånget har vi varit inne på\r\ndet tidigare. Vi sade att vi skulle tala om verkligheten\r\noch inte om någon vision. Jag började mitt anförande\r\nmed att ta upp den faktiska verkligheten. Det är bara\r\natt gå ut och se vad som nu sker i Stockholms läns\r\nlandsting.\r\nSedan kan vi diskutera vem det är som betalar\r\nsjukvården. Jag tycker att det är ganska klart att det är\r\nskattebetalarna, alltså patienterna, som betalar\r\nsjukvården på ett eller annat sätt. Jag tror att det är\r\noerhört väsentligt att vi ser varifrån pengarna kommer\r\noch att vi inte säger att det är landstinget som betalar.\r\nKom ihåg att landstingets pengar är våra pengar, det\r\när skattebetalarnas pengar, det är patienternas pengar.\r\nJag skulle gärna vilja fråga Roland Larsson:\r\nTycker Roland Larsson att det är försvarbart att man\r\nhar en sysselsättningsgaranti som leder till att man\r\nbehåller personalen i sjukvården samtidigt som man\r\nstänger sjukhus? Det kostar så mycket att behålla den\r\növertaliga personalen att man tvingas att stänga\r\nsjukhus som är till för patienterna, är det försvarbart?</pre><pre>Anf.  147  ROLAND LARSSON (c) replik\r\nHerr talman! Jag tror inte att landstingen kan klara\r\ndetta i längden med de ekonomiska resurser man har.\r\nSysselsättningsgarantin får man säkert vara beredd att\r\nompröva på många håll. Det tror jag. Men det är ett\r\nproblem för sig.\r\nDet jag skulle säga var att vi från Centerns sida\r\nhar en reservation när det gäller remissförfarandet\r\nsom handlar om gynekologer och psykiatrer och som\r\nockså säger att man bör vara försiktig med remisser.\r\nJag sade i ett tidigare anförande att kan det finnas\r\nmisstanke om att man skulle missbruka detta bör man\r\ntillse att den möjligheten inte finns kvar, om så bara\r\ndärför att misstanken finns.</pre><pre>Anf.  148  MARGARETA E\r\nNORDENVALL (m) replik\r\nHerr talman! Det gläder mig att Roland Larsson\r\ninte tycker att vi skall ha ett remisstvång och att det\r\ninte bör se ut som det faktiskt gör i dag. Då hoppas\r\njag att Roland Larsson med de kontakter Roland\r\nLarsson har med regeringen också försöker verka för\r\natt vi tar bort de regler som tyvärr kommer att strypa\r\nvalfriheten för patienterna i sjukvården.\r\nJag tycker att det är beklagligt att jag inte kan få\r\nett svar på frågan om sysselsättningsgarantin. Det är\r\nockså önskvärt att Roland Larsson kan föra vidare att\r\ndet icke kan vara försvarbart att man stänger sjukhus\r\nför att kunna ha personal i sysselsättning som i själva\r\nverket är övertalig. Detta är i dag en verklighet. Jag\r\ntror inte att våra patienter kommer att ställa upp på\r\ndet länge till.</pre><pre>Anf.  149  LENNART ROHDIN (fp)\r\nHerr talman! För mig som liberal, liksom\r\nmotionärerna bakom motion 34, innebär en\r\nhumanistisk människosyn - för mig personligen också\r\nen kristen människosyn - att människan aldrig får\r\nbetraktas som ett medel. Människan är ett mål i sig.\r\nBara hon själv kan uttryckligen avgöra om, och i\r\nvilken utsträckning, hon vill ställa sig själv, sin kropp\r\noch sina gärningar till sina medmänniskors tjänst. Jag\r\nönskar innerligt att så många människor som möjligt\r\nkommer fram till ett sådant personligt\r\nställningstagande.\r\nYtterst är avgörandet ändå hennes eget. Samhället\r\nkan inte, får inte utöva någon påtryckning eller sätta\r\nsig i den enskildes ställe, bara underlätta det\r\nställningstagande den enskilde väljer att göra eller\r\ninte göra.\r\nÄven framgent bör alla transplantationer bygga på\r\nden enskilde donatorns uttryckliga samtycke. Finns\r\ninte detta samtycke skall donation inte förekomma. En\r\nmänniska får aldrig ses som en organbank, vare sig\r\ndöd eller levande, hur frustrerande det än kan vara för\r\nen människa i desperat behov av donation, för\r\nanhöriga eller för berörd vårdpersonal. I det fallet kan\r\nendast den enskilde själv stå i centrum.\r\nI utskottets enhälliga, men undvikande och\r\növerslätande, betänkande skriver man - säkerligen av\r\nstörsta övertygelse - om vikten av att respektera den\r\nenskildes integritet. Ändå förs resonemanget i allt\r\nväsentligt på ett sluttande plan, där man urgröper ett\r\nentydigt förhållningssätt.\r\nDet allvarliga är att det inte görs utifrån en seriös\r\nredovisning av konstaterade allvarliga och\r\nintegritetsstörande följder för den tänkbara men\r\nuteblivna donatorn, som inte lämnat något uttryckligt\r\nmedgivande. Nej, med hänvisning till diverse\r\nundersökningar söker man leda i bevis att människor i\r\nmycket högre utsträckning än vad som sker skulle ha\r\nvelat ställa sig till förfogande.\r\nUtskottet skriver att ett aktivt samtycke har \"vissa\r\nnegativa aspekter. En sådan regel skulle alltför starkt\r\nbetona den ena sidan av självbestämmandet, nämligen\r\natt ingrepp inte får göras i strid med den avlidnes\r\nvilja.\" För mig som liberal kan den enskildes\r\nsjälvbestämmande aldrig betonas för starkt i frågor av\r\nså grundläggande art.\r\nInte helt oväntat följer några rader därefter\r\nkonstaterandet: \"En ytterligare konsekvens skulle med\r\nall säkerhet bli en minskning av tillgången på organ\r\noch därmed försämrade möjligheter att behandla\r\nsjuka med organtransplantation. Även om dessa\r\nnegativa konsekvenser i viss mån skulle kunna\r\nminskas t.ex. genom ökad information får man räkna\r\nmed att många människor inte kommer att ge klart\r\nuttryck för sin inställning till organdonation.\"\r\nHerr talman! Detta är naturligtvis pudelns kärna.\r\nTillgången på donerade organ hänger inte med vare\r\nsig i den medicinsk-tekniska utvecklingen eller i den\r\nökade efterfrågan på organ.\r\nDärför kan varken regering eller utskott \"förorda\r\nen samtyckesregel som innebär krav på aktivt\r\nsamtycke från den avlidne för att ingrepp skall få\r\ngöras\". Samhället måste hjälpa alla dem som det kan\r\npresumera skulle ha ställt sig till förfogande. Det fulla\r\nansvaret för och konsekvenserna av den enskildes\r\nhandling eller icke-handling tar samhället över.\r\nFör mig som liberal är detta otänkbart.\r\nUtvecklingen kan aldrig hejdas. Det gör att\r\ngrundläggande etiska frågor aldrig kan få en praktisk\r\nslutlösning. De måste ständigt på nytt prövas mot nya\r\nförhållanden och ny kunskap. Det etiska samtalet\r\nmåste hållas ständigt levande och minst i fas med\r\nbefintligt vetande.\r\nMen grundprincipen, om den enskildes fulla och\r\nodelbara integritet och ansvar för alla konsekvenser\r\ndet för med sig, är inte en fråga om teknisk utveckling\r\nutan en etisk grundprincip. Den får ett godhetsfullt\r\nsamhälle med aldrig så goda avsikter aldrig ta över.\r\nI motionen krävs att statens medicinsk-etiska råd\r\nförst skulle få behandla förslaget. Utskottet har, för att\r\nvinna tid, valt att i stället fråga ut vissa medlemmar av\r\nrådet. Utskottet har inte på något sätt sökt visa att\r\nfrågan av principiella skäl är tidsmässigt så\r\nbrådskande att det motiverar detta genande. Det får\r\ndärmed ta på sig det fulla ansvaret för att de som är\r\nbetänksamma har svårt att känna förtroende för\r\nslutsatserna.\r\nUtskottet godtar vidare att tagande av vävnader\r\nfrån aborterade foster inte längre skall ske efter\r\nbedömning från de etiska forskningskommittéerna av\r\nvarje forskares ansökan. Nu skall Socialstyrelsen ge\r\ntillstånd. Vår bedömning är att detta vidgar\r\nanvändningsområdet och att det minskar utrymmet för\r\nforskningsetiska ställningstaganden. Utan kommentar\r\nställer sig utskottet bakom propositionens förslag och\r\nundanröjer därmed inte på något sätt våra farhågor.\r\nHade det funnits godtagbara förklaringar skulle det\r\ninte ha varit särskilt svårt att utveckla dem.\r\nHerr talman! Slutligen avvisar vi tanken på att\r\nutsträcka tidsgränsen för medicinska insatser efter\r\ndöden till 24 timmar. När riksdagen 1987 införde en\r\nlag om kriterier för när döden inträtt var många\r\noroade för att ett viktigt skäl kunde vara att öka\r\nmöjligheten att säkerställa organ för donation.\r\nSom vanligt för den här typen av principiella\r\nfrågor avvisades naturligtvis dessa invändningar med\r\nemfas. Som vanligt visar det sig efter några år, när\r\nman hoppas att människor har vant sig vid de nya\r\nförhållandena, att farhågorna tvärtom var befogade.\r\nKanske allvarligast är att det på ett avgörande sätt\r\nundergräver enskilda medborgares tilltro till de beslut\r\ni etiskt svåra frågor som vi fattar i denna kammare.\r\nHerr talman! Jag står bakom samtliga yrkanden i\r\nfolkpartimotionen So34. Men eftersom utskottet är\r\nenhälligt i sitt betänkande begränsar jag mig här till\r\natt yrka bifall beträffande yrkandena 1, 2 och 3.</pre><pre>Anf.  150  INGRID ANDERSSON (s) replik\r\nHerr talman! Jag måste säga att jag blir litet\r\nbeklämd när jag hör Lennart Rohdin säga att vi i\r\nutskottet inte skulle ha behandlat det här seriöst. Det\r\npåståendet vill jag alldeles bestämt tillbakavisa.\r\nFlera av de sakfrågor som framförs här stämmer\r\ninte överens med verkligheten, tycker jag. När vi t.ex.\r\nsäger att det är Socialstyrelsen som skall ge sin\r\ntillåtelse för att man skall kunna använda sig av\r\nfostervävnad så skall det göras först efter en etisk\r\nprövning. Den etiska prövningen lämnas alltså alls\r\ninte utanför.\r\nNär det gäller förslaget och den del som gäller\r\ntagande av fostervävnad måste jag säga att detta är\r\nmycket insnävat i propositionen. Vi har gjort vissa\r\ningrepp därutöver som gör att det blir ett väldigt snävt\r\nområde i fråga om användandet av fostervävnad. Vi\r\nställer mycket höga krav på att det skall vara mycket\r\nangelägna användningsområden. Det kan gälla svårt\r\nsjuka människor och människor som kanske är\r\nobotligt sjuka.\r\nEtt av de första områdena där fostervävnad\r\nanvändes var framställningen av poliovaccin. Jag\r\nmåste säga att jag inte skulle vilja ha det ogjort.\r\nDen verksamhet som nu pågår är ju alls inte\r\nlagreglerad. Jag tycker att det borde vara\r\ntillfredsställande att vi nu får en lag som snävar in och\r\nsom håller kontroll på detta område som vi alla tycker\r\när mycket känsligt.\r\nJag skulle ha litet förståelse för Lennart Rohdins\r\npåstående om donation av organ om det var så att\r\nlagen skulle träda i kraft nu. Men lagen träder i kraft\r\nom ett år. Då finns det många regler som gör att den\r\nenskildes integritet och självbestämmande väl kan tas\r\ntill vara.</pre><pre>Anf.  151  LENNART ROHDIN (fp) replik\r\nHerr talman! Jag instämmer i vad Ingrid\r\nAndersson sade i sitt anförande tidigare i dag,\r\nnämligen att det här är väldigt svåra frågor och att det\r\ndessutom är svårt att redogöra för dem och att\r\nutveckla dem under tidspress. Men just av det skälet\r\ntycker jag och övriga som står bakom motionen So34\r\natt det hade varit ännu mera befogat om utskottet i sitt\r\nbetänkande, det är ju det enda vi har tillgång till, på\r\nallvar hade bemödat sig om att bemöta och även\r\nargumentera mot de invändningar som framförts av\r\nmotionärerna. Vi kan inte finna att det förhåller sig på\r\ndet sättet. Inte heller i dagens debatt har man på allvar\r\ngått in på dessa frågeställningar. Jag beklagar att det i\r\ndetta pressade skede är ont om tid för det.\r\nI min inställning, och det gäller även motionen,\r\nligger också ett ifrågasättande av det som Ingrid\r\nAndersson var inne på i sin replik, nämligen\r\nhänvisningen till att den här lagen inte träder i kraft så\r\nsnart, utan människor har möjlighet att reagera och att\r\ninformera sig. Vi vänder oss naturligtvis mot synen på\r\nden enskilde. Det kan ju aldrig vara en plikt eller\r\nskyldighet för den enskilde att ställa sig till\r\nförfogande eller ens att redogöra för sin personliga\r\ninställning till samhället. I stället är det samhället\r\nsom, med full respekt för den enskilde, skall\r\nrespektera det val eller icke-val som den enskilde gör.\r\nMed formuleringarna här blir det i stället en\r\nuppmaning till den enskilde att svara upp mot en\r\nförfrågan, en anmodan, från samhällets sida. Det\r\nstrider mot den etiska grundsyn som vi motionärer\r\nstår för.</pre><pre>Anf.  152  INGRID ANDERSSON (s)\r\nHerr talman! Vi i utskottet har all respekt för att\r\nmänniskor har en annan syn och kan tänka på ett\r\nannat sätt än vi i utskottet. Men jag vill gärna så att\r\nsäga ha samma inställning tillbaka. Jag vill nämligen\r\nmöta respekt för den inställning vi intar och respekt\r\nför det verkligt ingående arbete som vi har gjort för\r\natt sätta oss in i och försöka göra förslaget så bra som\r\nmöjligt så att människors egen vilja kan komma till\r\nsin rätt. Jag tycker faktiskt att vi har klarat av det bra.\r\nJag tycker inte att denna fråga förtjänar ett\r\nresonemang där man citerar bitvis. Det verkar, tycker\r\njag, som om det kunde vara bra om Lennart Rohdin\r\nnoga läste igenom både propositionen och utskottets\r\nbetänkande. Där finns det väldigt många resonemang,\r\ndiskussioner och förklaringar kring våra\r\nställningstaganden.</pre><pre>Anf.  153  LENNART ROHDIN (fp)\r\nHerr talman! Jag kan försäkra Ingrid Andersson\r\natt jag har läst betänkandet och propositionen både\r\nfram- och baklänges. Det tror jag också att mitt\r\nengagemang i den här debatten har visat.\r\nProblemet är naturligtvis att vi har olika grundsyn.\r\nI mitt och motionärernas fall handlar det om en\r\nabsolut respekt för varje enskild individ - oavsett vad\r\nsom är bra för samhället och oavsett vad som är bra\r\nför medmänniskorna. Som jag sade i mitt inlägg från\r\ntalarstolen är jag den förste att önska att så många\r\nmänniskor som möjligt ser den här möjligheten att\r\nvara sina medmänniskor behjälpliga. Men det får inte\r\ninnebära att vi har en annan attityd till dem som gör\r\nett annat val eller inte gör något val alls.\r\nIngrid Andersson sade i sitt inlägg från\r\nkammarens talarstol att vi vet att de flesta har en\r\npositiv inställning. Men om man säger att de flesta har\r\nen positiv inställning är budskapet - från oss, från\r\nsamhället - om hur vi bedömer deras uppfattning\r\nväldigt klart. Det är också en påtryckning som jag\r\ntycker är helt otillbörlig.\r\nIngrid Andersson sade vidare: Möjligheten finns\r\nju att säga nej. Skall den enskilde verkligen ha en\r\nskyldighet att informera samhället om hur han eller\r\nhon ser på sig själv, sin kropp, sitt liv? Det är ungefär\r\nsamma resonemang som vi har hört tidigare under\r\nåren om kollektivanslutningen till det\r\nsocialdemokratiska partiet: Man har ju rätt att\r\nreservera sig! Vi som från principiella utgångspunkter\r\nhar ifrågasatt det resonemanget har hävdat att det\r\nskall råda respekt för den enskilde i sammanhanget.</pre><pre>Anf.  154  INGRID ANDERSSON (s)\r\nHerr talman! Jag vill bara för klarhets vinnande\r\nsäga att det inte finns några krav på att människor\r\nskall fylla i donationskort eller register. Det kommer\r\natt bli högst frivilligt. Men jag vill gärna säga att jag\r\ntror att den ordning som föreslås nu faktiskt kommer\r\natt bli bättre och lättare att hantera för alla människor\r\nän den ordning som råder i dag, när människor i\r\nväldigt svåra situationer ställs inför frågan: Skall vi\r\ndonera eller inte? Frågan är kanske inte\r\ngenomfunderad, och ingen vet. Det upplevs som\r\nväldigt, väldigt svårt.\r\nHerr talman! Med all respekt för Lennart Rohdins\r\nuppfattning yrkar jag bifall till utskottets hemställan i\r\ndess helhet. Jag hoppas att det kommer att visa sig när\r\ndet här genomförs i verkligheten att människor kan\r\nlita på att deras vilja helt tas till vara. Det är lika\r\nviktigt att ett ja till donation respekteras som att ett\r\nnej till donation respekteras. Det är också vår\r\nutgångspunkt.</pre><pre>Överläggningen var härmed avslutad.\r\n(Beslut skulle fattas den 2 juni.)</pre><pre>19 §  Bidragsbestämmelserna för fristående\r\nskolor</pre><pre>Föredrogs\r\nUtbildningsutskottets betänkande 1994/95:UbU16\r\nBidragsbestämmelserna för fristående skolor (prop.\r\n1994/95:157)</pre><pre>Anf.  155  ULF MELIN (m)\r\nHerr talman! I årets budgetproposition skriver\r\nregeringen när det gäller fristående skolor på\r\ngrundskolenivå följande: \"Regeringen har för avsikt\r\natt göra förändringar i det nuvarande regelsystemet\r\nför fristående skolor. I syfte att uppnå ett brett\r\npolitiskt stöd i dessa frågor kommer regeringen att\r\ntillsätta en parlamentarisk beredning som bl.a. skall\r\nbehandla frågor som rör bidrag, avgifter,\r\ngodkännande av och tillsyn över de fristående\r\nskolorna.\"\r\nSamtidigt som regeringen fastställde direktiven till\r\ndenna utredning lade man fram en proposition till\r\nriksdagen om att sänka den garanterade bidragsnivån\r\ntill de fristående skolorna från 85 till 75 % från den 1\r\njuli. Att regler för bidragsgivningen ingår i\r\nutredningens direktiv hade uppenbarligen ingen\r\nbetydelse. Socialdemokraterna hade redan bestämt sig\r\nför att minska stödet.\r\nAnmärkningsvärt är också att regeringen varken\r\nhar redovisat någon aktuell översikt av de fristående\r\nskolornas ekonomi eller redovisat något underlag för\r\nnedskärningen. Mot bakgrund av bristerna i\r\nbeslutsunderlaget och med vetskap om att ett\r\nutredningsförslag är att förvänta i november borde\r\nregeringen ha väntat med förslag tills konsekvenserna\r\nkunnat bedömas. Eftersom utredningen som sagt skall\r\nvara klar i november hade det inte behövt innebära\r\nnågon lång väntan.\r\nHade regeringen velat åstadkomma långsiktigt\r\nrimliga villkor för friskolorna och menat något med\r\ntalet om brett politiskt stöd och långsiktiga spelregler\r\nhade man knappast börjat med att fatta ett tillfälligt\r\nbeslut. Med sitt agerande föregriper regeringen\r\nutredningens resultat å det grövsta. Jag har tolkat\r\nagerandet så att det gällde att tysta ned de\r\nsocialdemokratiska fundamentalisterna och\r\ndogmatiska kommunala företrädare. Widar Andersson\r\när tyvärr en av de få i det socialdemokratiska partiet\r\nsom kämpar för de fristående skolorna.\r\nSocialdemokraterna gillar inte och har aldrig gillat\r\nfristående skolor av rent ideologiska skäl. Det finns\r\nmassvis med exempel på detta i riksdagsprotokoll,\r\npressmeddelanden och artiklar. För\r\nsocialdemokraterna gäller att alla barn skall gå i\r\nsamma skola - därmed basta! Barnens behov och\r\nönskemål är av underordnad betydelse.\r\nUnder förra mandatperioden hade vi en ständig\r\nkamp med socialdemokraterna i denna fråga. De\r\nhittade hela tiden något fel med friskolorna. Antingen\r\nvar de för stora, så att de hotade den kommunala\r\nskolan, eller också var de för små, vilket hotade\r\nbarnen. Antingen var de för olika den kommunala\r\nskolan för att vara ett alternativ eller också var de för\r\nlika och behövdes inte. Argumenten skiftade, men\r\nmotståndet bestod.\r\nUnder den borgerliga regeringsperioden\r\nförbättrades de ekonomiska villkoren för friskolorna\r\nradikalt. Äntligen fick de ekonomiska villkor som var\r\nlikvärdiga de offentliga skolornas. Den nationella\r\nskolpengen - om jag får använda det uttrycket -\r\ninnebar att fristående grundskolor har rätt att få ett\r\nelevanslag motsvarande 85 % av\r\ngenomsnittskostnaden i det kommunala skolväsendet.\r\nResultatet av denna reform samt det faktum att elevers\r\nrätt att välja skola slogs fast är att vi fått en dramatisk\r\nökning av antalet friskolor. En annan positiv effekt är\r\natt elevavgifterna sjunkit eller helt försvunnit. Därmed\r\nkan alla oavsett inkomst välja, vilket jag tycker är\r\nriktigt.\r\nEnligt överenskommelsen mellan\r\nSocialdemokraterna och Centern om sänkningen av\r\nersättningsnivån skriver man in i skollagen att\r\nkommunen skall ta hänsyn till om den fristående\r\nskolan har särskilda kostnader på grund av:\r\n1.  att skolan drivs av en enskild fysisk eller\r\njuridisk person och inte av kommunen,\r\n2.  att skolans åtagande omfattar elever med behov\r\nav särskilda stödinsatser, och\r\n3.  att skolan erbjuder skolhälsovård.\r\nDet är bra att detta skrivs in i skollagen, i varje\r\nfall jämfört med förslaget i propositionen, där det\r\nföreslogs en sänkning rakt av. Men brasklappen är\r\ntrots allt att det är kommunen själv som avgör om\r\nman skall beakta om en fristående skola har ett större\r\nåtagande eller inte. Med den uppgörelse som har\r\nträffats mellan Socialdemokraterna och Centern är\r\nskolorna utlämnade till kommunpolitikernas välvilja,\r\neller som det konkret står på s. 9 i betänkandet:\r\n\"Utskottet anser att kommunen vid prövningen av\r\nbidrag skall kunna ta hänsyn till om de särskilda\r\nkostnader som utskottet har behandlat i det\r\nföregående ryms inom schablonbidraget.\"\r\nEn fristående skola har kostnader som kommunen\r\ninte har, exempelvis när det gäller momsskyldigheter,\r\npensionsåtaganden och arbetsgivaravgift. Även om en\r\nfriskola har elever med funktionshinder, elever som\r\nbehöver stödundervisning, undervisning i hemspråk\r\neller undervisning i svenska som andraspråk och\r\nerbjuder skolhälsovård kan kommunen genom den\r\nbrasklapp jag nyss citerade besluta att detta ryms\r\ninom 75-procentsnivån. Det finns också anledning att\r\npåpeka att de flesta skolorna uppfyller kriterierna.\r\nErfarenheten av det nuvarande systemet är vidare\r\natt 85-procentsnivån i regel har blivit både det lägsta\r\noch det högsta bidraget från kommunerna - alltså\r\nbåde ett golv och ett tak. Risken är uppenbar att det\r\nnya golvet och taket blir 75 %, eftersom det är\r\nkommunen som ensidigt beslutar om ersättningsnivån.\r\nI så fall tvingas friskolorna att minska kostnaderna\r\nmed 10 procentenheter utöver det som krävs med\r\nanledning av att kommunernas genomsnittskostnader i\r\nmånga fall också minskats.\r\nJag vill därför fråga majoritetsföreträdarna i den\r\nhär debatten: Vad gör ni om det visar sig att\r\nkommunerna inte beaktar om en friskola har åtagande\r\nsom står i skollagen utan ger den lägsta möjliga\r\nersättning?\r\nLåt mig ta ett exempel. Jönköpings kommun styrs\r\nden här mandatperioden av Socialdemokraterna och\r\nCentern. Jönköpings kristna skola har inga problem\r\natt få elever.\r\nI dag har den 43 elever mot 27 vid starten för tre\r\når sedan. Skolan har flera gånger uppvaktat skol- och\r\nbarnomsorgsnämnden i Jönköping om att få\r\nytterligare pengar utöver minimibeloppet 85 %, men\r\nfått nej. Några elevavgifter tas inte ut, och föräldrarna\r\nhar vanliga eller låga inkomster. Skolan har tagit hand\r\nom barn med särskilda behov, och skolan har\r\nskolhälsovård och skolskjuts. De ledande\r\nsocialdemokraterna i kommunen anser att friskolorna\r\när överkompenserade och välkomnar den föreslagna\r\nsänkningen av ersättningsnivån. Förmodligen kommer\r\nJönköpings kristna skola att få ersättningen sänkt.\r\nKan skolan i framtiden ta emot elever med särskilda\r\nbehov eller elever med invandrarbakgrund? Det är en\r\nberättigad fråga.\r\nUnder riksdagens muntliga frågestund den 18 maj\r\ngjorde utbildningsminister Carl Tham följande\r\nuttalande med anledning av en fråga av Birgitta\r\nWichne angående Sverigefinska skolan i Borås. Han\r\nsade följande:\r\n\"För det första har vi i regeringen klart markerat\r\natt vi inte vill ha en utveckling som innebär fler och\r\nfler privatskolor i landet med därmed följande\r\nsegregation. Detta gjordes också klart i valrörelsen.\r\nFör det andra har vi tillsatt en utredning som skall\r\nse över hela systemet med stödet till privatskolorna,\r\neller friskolorna som de ofta kallas. Innan den är klar\r\nkan vi inte säga hur det skall bli.\r\nDet är dock helt klart att man inte kan ha ett\r\nsystem där privatskolor skriver ut sina kostnader på\r\nkommunerna samtidigt som dessa har tillräckligt med\r\nutbildning. Det är just sådana system som urholkar\r\nden offentliga skolans möjligheter att ge god\r\nutbildning, och det motsätter vi oss.\"\r\nDetta uttalande av departemenstchefen visar\r\ntydligt den socialdemokratiska motviljan mot\r\nfristående skolor och föräldrars och elevers rätt att\r\nvälja skola och skolform. I samma anda uttalade sig\r\ndet ansvariga kommunalrådet, socialdemokrat, i\r\nBorås om stadens friskolor, där hans uppfattning är att\r\ndet inte är nog med att bidragsnivån skall sänkas utan\r\nkommunen skall också besluta om vilka skolor som\r\nman skall stödja.\r\nJag skulle vilja fråga utskottsmajoriteten om ni\r\ndelar den uppfattningen som Carl Tham har delgett\r\nhär i riksdagen och som även det ansvariga\r\nkommunalrådet i Borås har uttalat.\r\nNär den här typen av signaler kommer från\r\ndepartementschefen och ledande kommunala\r\nföreträdare, då blir jag djupt bekymrad för de\r\nfristående skolornas framtid i Sverige.\r\nDe viktigaste förutsättningarna när det gäller att\r\ndriva en verksamhet är att spelreglerna är rättvisa, lätt\r\növerblickbara och långsiktiga. Vi tvingas nu att\r\nkonstatera att dessa förutsättningar inte gäller för\r\nfriskolor i Sverige. Utan att presentera något underlag\r\nför sitt förslag föreslår regeringen en sänkning av\r\nbidragsnivån med tio procentenheter att gälla redan\r\nfrån den 1 juli i år. Konsekvenserna av detta snabbt\r\nframarbetade förslag kan bli katastrofala, framför allt\r\npå många nystartade fristående skolor. Jag är oroad\r\nför framtiden för alla de hundratals skolor som kom\r\ntill under förra mandatperioden och för de nya som är\r\npå gång om dessa skall bli utlämnade till kommunala\r\nvänsterpolitikers godtycke.\r\nJag skulle vilja fråga statsrådet Ylva Johansson:\r\nVad är skälen till att ni föregriper utredningens\r\nresultat och vad är det ni vill åstadkomma? Är målet\r\natt skjuta de fristående skolorna i sank så fort som\r\nmöjligt?\r\nHerr talman! Jag yrkar bifall till reservation 1.</pre><pre>Anf.  156  MARGITTA EDGREN (fp)\r\nHerr talman! Låt mig först markera att, vilket\r\nockså står i vår kommittémotion, Folkpartiet\r\nliberalerna finner det mycket anmärkningsvärt att\r\nregeringen först aviserar en parlamentarisk utredning\r\nsom vi alla utser ledamöter i men sedan omedelbart\r\nföregriper denna utrednings arbete genom att föreslå\r\nnedskärningar av stödet till de fristående skolorna. Vi\r\navvisar därför regeringens förslag om lagändring men\r\nvälkomnar den parlamentariska utredningen. Vi går in\r\ni det arbetet i avsikt att skapa långsiktiga och politiskt\r\nbrett förankrade ekonomiska förutsättningar för\r\nfristående skolor.\r\nMerparten av de fristående skolorna i dag baseras\r\nantingen på en speciell pedagogik eller på konfession.\r\nFolkpartiet liberalerna hävdar att det finns en\r\nbetydligt större potential av fristående skolor som kan\r\nutvecklas om politisk stabilitet och långsiktighet\r\nkunde uppnås så att även friskolorna kunde planera\r\nlångsiktigt. Oaktat utvecklingen tror vi aldrig att\r\nantalet fristående skolor kommer att överstiga 10 %\r\nav skolorna i det totala skolväsendet. Det viktiga är\r\ndock inte antalet utan möjligheten och rätten att starta\r\nen sådan skola.\r\nEn hittills ofta förbisedd potential utgörs av\r\nkreativa entusiastiska lärare som tillsammans vill\r\npröva idéer inom sitt professionella område och\r\nföredrar att göra det utanför den kommunala skolan.\r\nDe vill vara mera självstyrande än vad som är möjligt\r\nmed det kommunala regelverket och tillsammans med\r\nbarn, ungdomar och föräldrar utveckla den egna\r\nskolan på bästa sätt. Enligt vår uppfattning finns det\r\ninga skäl att bromsa en sådan utveckling. Tvärtom\r\nkan det också fungera som en stimulans som kommer\r\nföräldrar, elever och lärare till godo. Måhända kan\r\nden konkurrensen också fungera som katalysator när\r\ndet gäller att förmå kommunpolitiker att släppa mer\r\nbeslutsrätt till de lokalt verksamma i de kommunala\r\nskolorna.\r\nFör att säkerställa att alla har möjlighet att välja en\r\nfriskola om de så önskar har vi också klart markerat\r\natt de skall vara avgiftsfria. Skattepengarna till\r\nskolverksamheten ingår i det generella statsbidraget\r\noch skall omfatta kommunens alla barn oavsett om de\r\nväljer att gå i en kommunal skola eller i en friskola.\r\nDärför har vi markerat denna vår inställning genom\r\nreservation 10, som jag dock icke yrkar bifall till. Det\r\nkommer kanske våra reservationskamrater att göra.\r\nEn fråga som ofta tas upp i debattinlägg från\r\nsocialdemokrater och även från vänsterpartister gäller\r\nbarn med särskilda behov. Friskolorna framställs då\r\nofta som segregerande när det i stället finns mycket\r\nsom tyder på att friskolorna - kanske beroende på sin\r\nannorlunda pedagogik - ofta gör betydande insatser\r\nför barn med särskilda behov. Flera av friskolorna har\r\nt.o.m. inriktningen att specialisera sig på barn med\r\nsärskilda behov, t.ex. dyslektiska elever. Hotet mot\r\nfriskolorna är alltså också ett hot mot dessa elever,\r\nsom i friskolorna har hittat en miljö som passar just\r\ndem.\r\nFolkpartiet har också reserverat sig när det gäller\r\ntillsynen. Vi kräver i reservation 12, som jag härmed\r\nyrkar bifall till, att Skolverket fortsättningsvis skall\r\nvara den enda tillsynsmyndigheten för de fristående\r\nskolorna. Däremot vill vi ändra tillsynen så att samma\r\nregelverk skall gälla för kommunala och fristående\r\nskolor. Vi menar att det är logiskt att kommunen tar\r\nhelhetsansvar för all den skolverksamhet som bedrivs\r\ninom kommunen och för de barn som bor där. Jag vet\r\natt den parlamentariska kommittén också har fått i\r\nuppdrag att titta på hur man skall fördela tillsyn- och\r\ntillståndsverksamheten. Genom vår reservation har vi\r\nklart markerat hur vi vill ha det i framtiden.\r\nEn väg för att få veta om allt fungerar bra och vad\r\nsom kan bli bättre vore att fler kommuner följer\r\nexemplet från några kommuner som har inrättat en\r\nkommunal skolinspektör. Det borde som sagt prövas i\r\nännu fler kommuner.\r\nHerr talman! Med detta yrkar jag bifall till\r\nutskottets hemställan förutom på de punkter där\r\nFolkpartiet har avgivit reservationer. Jag yrkar än en\r\ngång bifall till reservation 12.</pre><pre>Anf.  157  BRITT-MARIE DANESTIG-\r\nOLOFSSON (v)\r\nHerr talman! I en motion från Vänsterpartiet från\r\nden allmänna motionstiden begärde vi att regeringen\r\nskulle återkomma med förslag om rättvisare former\r\nför ekonomiskt stöd till friskolorna. Vi sade i\r\nmotionen att vi tyckte att 85 % var en för hög\r\nersättningsnivå och att skolpengen som infördes under\r\nden förra regeringen var ett alltför statiskt och\r\nokänsligt resurstilldelningssystem.\r\nVi anser att det offentliga stödet bör utformas på\r\nett mycket mer flexibelt och behovsinriktat sätt och\r\natt vi i högre grad skall ta hänsyn till vilka elever som\r\nfinns i den enskilda skolan. Det är alltså barnens\r\nbehov som skall styra resurserna.\r\nI dag överkompenseras friskolorna i vissa fall. Jag\r\ntycker att det är viktigt att alla skolor i en kommun\r\nges likvärdiga förutsättningar för arbetet -\r\nekonomiskt, pedagogiskt och organisatoriskt.\r\nResurserna måste fördelas så att de så långt som\r\nmöjligt kompenserar för olikheter i den sociala\r\nsammansättningen. Skolpolitiken måste utformas så\r\natt segregationstendenser av olika slag motverkas.\r\nRätten att välja skola skall givetvis finnas kvar,\r\nmen valfriheten får inte betonas så starkt att den\r\nmotverkar strävan till ökad jämlikhet och minskade\r\nsociala klyftor.\r\nJag är därför nöjd med att regeringen nu har\r\ntillsatt en parlamentarisk utredning som skall se över\r\nde framtida villkoren för friskolorna. Arbetet skall ju\r\nvara färdigt senast den 1 november i år, då också ett\r\nförslag till lagändringar skall läggas fram.\r\nJag vill markera att vi inom Vänsterpartiet inte är\r\nnegativa till själva friskoletanken som sådan.\r\nFriskolorna kan vara utmärkta komplement till den\r\nkommunala skolan. De kan skapa utrymme för\r\nspännande alternativ och på så sätt bidra till\r\npedagogisk förnyelse och utveckling. De kan profilera\r\nstudierna med inriktning mot olika kulturformer.\r\nVi anser att det är sådana skäl, dvs. de som hör\r\nihop med den pedagogiska särarten, som skall vara\r\navgörande när man fattar beslut om att inrätta nya\r\nfriskolor, inte själva privatiseringen som sådan. Även\r\nMargitta Edgren nämnde den pedagogiska särarten,\r\nom jag tolkade henne rätt. Nu är det ju inte alltid det\r\nsom är skälet till att man startar en friskola.\r\nJag tycker att Ulf Melin uttryckte en ganska låg\r\nuppfattning om kommunalpolitiker när han sade att\r\nfriskolorna blir utlämnade till kommunernas välvilja.\r\nJag tror att kommunerna är de som bäst kan avgöra\r\nhur deras verksamhet skall organiseras. Vi tycker\r\ndärför att kommunerna bör få större inflytande, både\r\nnär det gäller att ge tillstånd till nya friskolor och när\r\ndet gäller att utöva tillsyn över skolorna.\r\nFörutsättningen för att få offentliga bidrag måste\r\nvara att grundläggande demokratiska principer följs\r\nenligt skollagen och läroplanen och att friskolan har\r\nkompetenta och behöriga lärare. Skolarbetet skall\r\npräglas av öppenhet, tolerans, allsidighet och\r\nsaklighet.\r\nVi anser att elevavgifter inte får förekomma om\r\nskolan vill ha offentligt stöd. Annars urholkas den\r\nreella möjligheten till fritt val av skola. Valet kommer\r\ni stället att styras av föräldrarnas ekonomiska\r\nförhållanden. Enligt rapporten Valfrihet inom skolan\r\nökar visserligen kvaliteten i skolor för de välbärgade\r\ngenom existensen av elevavgifter, men de flesta andra\r\nskolpolitiska mål motverkas, prestationssegregeringen\r\nökar och likvärdigheten urholkas.\r\nMed detta vill jag yrka bifall till Vänsterpartiets\r\noch Folkpartiets reservation nr. 10 om att friskolorna i\r\nprincip skall vara avgiftsfria.\r\nI propositionen föreslås att bidraget till friskolorna\r\nskall motsvara 75 % av genomsnittskostnaden för\r\nkommunens grundskoleelever. Reglerna skall gälla i\r\nväntan på att utredningen om friskolorna redovisat\r\nsina slutsatser. 75-procentsnivån är identisk med vårt\r\nandrahandsyrkande när riksdagen tog beslut i frågan.\r\nVänsterpartiet ställde sig bakom förslagen i\r\nregeringens proposition, vilket också\r\nSocialdemokraterna var informerade om. Genom\r\növerenskommelsen med Centerpartiet förändrades\r\ndock förutsättningarna något. Jag vill säga att jag inte\r\när sur, eller besviken över att Socialdemokraterna och\r\nCentern kommit överens, endast kanske litet lätt\r\nförvånad över att resultatet presenterades i massmedia\r\ninnan utskottet över huvud taget hade behandlat\r\nfrågan.\r\nCenterpartiet har brutit upp från den något\r\nprestigefyllda låsning som övriga borgerliga partier\r\nhar i frågan om ersättningsnivå till friskolorna. Det är\r\nvi glada över. Däremot är jag mer tveksam till\r\nsakinnehållet och har därför reserverat mig mot de\r\nförändringar i skollagen som är resultatet av\r\növerenskommelsen. Det har jag gjort av flera skäl.\r\n75 % är ett golv, och skall betraktas som ett sådant\r\noch inte som ett tak. Kommunerna har alltså full frihet\r\nredan nu att ersätta friskolorna med ett högre belopp.\r\nI den meningen är alltså överenskommelsen ett slag i\r\nluften. Det är viktigt att slå vakt om kommunernas\r\nsjälvstyre. Jag tror att kommunerna själva har bästa\r\nkunskap om friskolorna inom den egna kommunen\r\noch därmed också möjlighet att bedöma i vilken\r\nutsträckning och av vilka skäl en högre\r\nersättningsnivå eventuellt bör utgå. Att förändra\r\nskollagen nu, innan utredningen är klar med sin\r\nrapport, anser jag på ett olyckligt sätt skulle föregripa\r\nutredningens arbete. Jag är rädd att utredningens\r\nmöjligheter att diskutera frågan förutsättningslöst\r\nskulle minska. Jag tror att den kanske medvetet vaga\r\nformuleringen kan skapa tolkningssvårigheter och\r\ndärmed onödigt byråkratiskt krångel.\r\nJag yrkar därmed bifall till reservation nr. 3.\r\nTill sist vill jag göra en mer ideologisk förklaring,\r\nsom Ulf Melin efterlyste. Vi tycker att det är viktigt\r\nmed en sammanhållen likvärdig skola för alla barn.\r\nDet är den skolan Vänsterpartiet i första hand vill\r\nlägga ner energi och kraft på att utveckla och\r\nförbättra. Den skolan är inte kommunalgrå. Där finns\r\nmängder av fantasi och kreativitet.\r\nDet är min övertygelse att det är av stort socialt\r\nvärde att barn går i en närbelägen skola, där de\r\nundervisas tillsammans med andra barn med olika\r\nbakgrund, förutsättningar och intressen. Det är ofta\r\nden kommunala skolan. Det goda mötet mellan\r\nmänniskor är kanske det viktigaste motmedlet mot\r\nfördomar och våld. I den skolan bygger vi egentligen\r\ngrunden också för vår demokrati.</pre><pre>Anf.  158  ULF MELIN (m) replik\r\nHerr talman! Britt-Marie Danestig-Olofsson sade\r\natt jag har en låg uppfattning om\r\nkommunalpolitikerna. Jag kanske uttryckte mig dåligt,\r\nmen jag grundar mig på de uttalanden som gjorts i\r\nriksdagen av Carl Tham exempelvis och av många\r\nsocialdemokratiska kommunalråd runt om i landet.\r\nJag tror att resultatet kommer att bli att golvet\r\nkommer att sänkas från 85 till 75 procent.\r\nHela resonemanget är egentligen felaktig. Både\r\nVänsterpartiet och Socialdemokraterna utgår hela\r\ntiden från den kommunala planeringen. Vi skall väl\r\nutgå från elevernas behov. Det är väl det det handlar\r\nom. Den offentliga skolan spelar då naturligtvis en\r\nstor roll. Men det gör också den fristående skolan. Jag\r\ntycker att Britt-Marie Danestig-Olofsson uttryckte\r\nfördomar mot de fristående skolorna. De flesta\r\nfristående skolorna har barn med särskilda behov,\r\nhemspråksundervisning, barn med invandrarbakgrund\r\nosv. De har barn som har haft problem i den\r\noffentliga skolan. För de barnen har friskolorna varit\r\nett bra alternativ.\r\nNär det gäller elevavgifterna skulle jag vilja ställa\r\nen fråga. Om man sänker bidragsnivån finns väl en\r\nuppenbar risk att man måste ta ut högre elevavgifter?</pre><pre>Anf.  159  BRITT-MARIE DANESTIG-\r\nOLOFSSON (v) replik\r\nHerr talman! Jag har alltid uppfattat att\r\nskolpolitiken har sin grund just i barns behov. Det\r\ngäller alla barns behov. Men i skolpolitik liksom i all\r\npolitik måste det finnas inslag av planering.\r\nJag tyckte faktiskt att Ulf Melin uttryckte en\r\nganska låg uppfattning om kommunalpolitikernas\r\nförmåga att avgöra detta. Vi behandlar frågan om\r\nfriskolor som om alla friskolor såg likadana ut, som\r\nom de stod för någonting gemensamt. Friskolorna är\r\nju sinsemellan väldigt olika. Jag vet av egen\r\nerfarenhet att man som skolpolitiker kan bedöma\r\nfriskolornas värde som komplement till den\r\nkommunala skolan på olika sätt beroende på vad  de\r\nstår för.\r\nJag uppfattade inte frågan om avgifterna. Om Ulf\r\nMelin upprepar den skall jag försöka svara på den.</pre><pre>Anf.  160  ULF MELIN (m) replik\r\nHerr talman! Jag skall upprepa frågan. Om man nu\r\nsänker bidragsnivån från 85 till 75 % är inte då risken\r\nuppenbar att dessa skolor i stället måste ta ut eller öka\r\nen elevavgift? De måste ju täcka in sina kostnader på\r\nnågot sätt.\r\nSedan har vi olika syn på planering, det är\r\nuppenbart. Jag tycker inte det är politikernas uppgift i\r\nen kommun att värdera om en fristående skola behövs\r\neller inte. Det tycker jag faktiskt att elever och\r\nföräldrar skall göra och ingen annan.</pre><pre>Anf.  161  BRITT-MARIE DANESTIG-\r\nOLOFSSON (v) replik\r\nHerr talman! Jag har en absolut övertygelse om att\r\nkommunalpolitikerna klarar av att bedöma det här.\r\nVad jag vände mig emot när det gäller\r\növerenskommelsen mellan Socialdemokraterna och\r\nCenterpartiet är att den ändring de föreslår att man\r\nskall göra i skollagen inte täcker in speciellt mycket.\r\nJag tycker man måste ha ett mycket mera nyanserat\r\nsätt att se på friskolorna.\r\nJag antar att det kan finnas friskolor som klarar\r\nsänkningen till 75 % utan att kvaliteten sänks alltför\r\nmycket. Men det finns friskolor som inte kommer att\r\nklara det och som har andra åtaganden, ungefär som\r\nman har skrivit här men det kan också vara helt andra\r\nsaker. Då skall naturligtvis kommunen bedöma om\r\nman skall ge 85, 95 eller 100 % av den genomsnittliga\r\nkostnaden till dem. Det är alltså en bedömningsfråga.</pre><pre>Anf.  162  MARGITTA EDGREN (fp) replik\r\nHerr talman! Jag blev riktigt rörd när jag hörde\r\nBritt-Marie Danestig-Olofsson med schwung i rösten\r\ntala om friskolornas kreativa lärare, om spännande\r\nalternativ och pedagogiska särarter. Men jag fick det\r\ninte att gå ihop när hon några minuter senare hävdade\r\natt de samtidigt ökar segregationen och ojämlikheten.\r\nJag vill ha en liten förklaring på hur detta hänger\r\nihop.\r\nMin andra fråga, som också har med detta att\r\ngöra: Britt-Marie Danestig-Olofsson ifrågasatte\r\nskälen till att man startar skolor. Om det inte är de\r\nskäl hon först talar om - spännande alternativ,\r\npedagogisk särart osv. - vilka skäl tänker Britt-Marie\r\nDanestig-Olofsson då på? Det vill jag också gärna\r\nveta.\r\nDen sista raka frågan: Departementet sätter till en\r\nparlamentarisk utredning med en lång rad direktiv\r\ninom just detta område, och vi alla utser dem vi tror\r\när bäst skickade att komma fram med ett bra förslag.\r\nÄr det tillfredsställande att man samtidigt släpper i\r\nväg en proposition som tar stora delar av det arbete\r\nden parlamentariska kommissionen skulle uträtta?\r\nTycker Britt-Marie Danestig-Olofsson att det är ett\r\nkorrekt sätt att hantera riksdagen?</pre><pre>Anf.  163  BRITT-MARIE DANESTIG-\r\nOLOFSSON  (v) replik\r\nHerr talman! Först den pedagogiska särarten och\r\nav vilka skäl man startar friskolor. Som jag sade i mitt\r\ninlägg tycker vi det är bra med skäl som hänger ihop\r\nmed den pedagogiska särarten. Men man har tyvärr\r\ninte alltid detta skäl.\r\nJag skall ta ett praktiskt exempel. I den kommun\r\nsom jag kommer ifrån ligger det en högstadieskola i\r\nett mycket resursstarkt område. Föräldrarna är\r\nvälutbildade och har ganska höga inkomster. Nu är\r\ngrundskolan överdimensionerad i kommunen.\r\nKommunen väljer då - därför att skolan är nersliten -\r\natt föreslå att just den skolan skall läggas ned. Då\r\nuppstår tanken på en friskola hos föräldrarna. Det\r\ntycker jag är ett dåligt skäl att starta en friskola.\r\nDå rullar man bara problemet med\r\növerdimensioneringen till ett annat område, där\r\nföräldrarna inte har så starka resurser och inte kan\r\ndriva frågan på det sättet. Det kanske drabbar ett\r\nområde där barnen har det jobbigast och där de\r\nsociala problemen är störst.\r\nJag kan räkna upp andra dåliga skäl också. Det\r\nfinns kommunalpolitiker som har drivit friskoletanken\r\njust därför att det har gett en möjlighet att privatisera\r\nden gemensamma sektorn. Det tycker vi också är\r\ndåliga skäl.\r\nPå så sätt kan friskolorna inverka menligt och\r\nförstärka segregationen.</pre><pre>Anf.  164  MARGITTA EDGREN (fp) replik\r\nHerr talman! Jag uppskattar att jag fick svar, men\r\njag är inte riktigt nöjd med svaret. De barn som har\r\ndet dåligt skall få resurser utifrån sina behov,\r\noberoende av om de går i kommunal skola eller\r\nfristående skola. I detta fall bör kommunen även\r\nvärna den skola där barnen har det dåligt. Det är ju\r\nhela intentionen med den nya skollagen, läroplanen,\r\nbetygssystemet, att kommunen har ett stort ansvar för\r\nalla barn. Jag tycker inte man kan använda detta som\r\nargument mot fristående skolor generellt.\r\nSedan skulle jag vilja att Britt-Marie Danestig-\r\nOlofsson också svarade på min sista fråga: Är det\r\ntillfredsställande för er att man tillsätter en utredning\r\noch samtidigt skickar i väg en proposition till\r\nriksdagen som tar loven av det utredningen skulle\r\narbeta med?</pre><pre>Anf.  165  BRITT-MARIE DANESTIG-\r\nOLOFSSON  (v) replik\r\nHerr talman! Min erfarenhet och min kunskap\r\nsäger mig, som jag också sade i inlägget, att\r\nfriskolorna i vissa fall har blivit överkompenserade på\r\nde kommunala skolornas bekostnad.\r\nMed de stora nedskärningar vi har inom\r\nkommunerna nu och som så hårt drabbar skolorna\r\ntycker jag - trots att utredningen nu är tillsatt och att\r\ndet principiellt inte är så bra att göra så här - att det\r\nvar en tvingande nödvändighet.</pre><pre>Anf.  166  GUNNAR GOUDE (mp)\r\nHerr talman! Det är svårt att förstå varför\r\nregeringen hastar fram ett förslag om ändring av\r\nbidragsgränsen från 85 till 75 % för de fristående\r\nskolorna. Tillfället är osedvanligt illa valt.\r\nKommunerna är just nu mitt uppe i arbetet med att ta\r\nfram generella principer för fördelning av resurser till\r\nde kommunala skolorna. Dessutom arbetar en\r\nutredning med uppgiften att ta fram nya regler för\r\nmedelstilldelning till fristående skolor. Den skall vara\r\nklar under 1995 så att de nya reglerna kan träda i kraft\r\ni juli 1996.\r\nAv rapporter från Kommunförbundet att döma är\r\nman ute i kommunerna enig om att resurserna skall\r\nfördelas till skolor med hänsyn till barnens behov.\r\nResursfördelningsmodellerna kommer att väga in\r\nsådana faktorer som de sociala, antalet invandrabarn,\r\nbarn med speciella behov etc.\r\nMiljöpartiet ser de fristående skolorna som en\r\nviktig resurs inte minst för den pedagogiska\r\nutvecklingen inom kommunerna. Naturligtvis skall\r\nockså de fristående skolorna få bidrag enligt samma\r\nregler som de kommunala, alltså med hänsyn taget till\r\nbarnens behov. Och naturligtvis måste hänsyn tas till\r\nskillnader i de ekonomiska spelreglerna för privata\r\noch kommunala skolor, t.ex. vad gäller moms och\r\npensionsbetalningar.\r\nNågot underlag för det förslag som nu hastats fram\r\nfinns inte. Underlaget skall ju tas fram av den just\r\npåbörjade utredningen. Förslaget är extra olyckligt\r\neftersom det inte yttrar sig om hur de fristående\r\nskolornas baskostnader skall beräknas, utan endast\r\ninnehåller diffusa skrivningar om att speciella hänsyn\r\nskall tas till om skolan har skolhälsovård eller elever\r\nmed speciella behov. Det är upp till kommunen att\r\nbestämma bidraget, precis som tidigare. Det enda nya\r\när att kommunens svängrum har ökat, så att det\r\nomfattar även intervallet 75-85 %.\r\nHerr talman! Sammanfattningsvis kan man säga\r\natt detta förslag är dåligt underbyggt. Det gagnar inte\r\nde fristående skolorna och det öppnar upp för ett ökat\r\ngodtycke från kommunernas sida vid beräkningen av\r\nbidragets storlek. Förhoppningen är att kommunerna\r\nsom redan kommit mycket långt i budgetarbetet för\r\n1995/96 inte alls påverkas av beslutet, och att man\r\ninför nästa budgetår har utredningens förslag att gå\r\nefter. Mycket talar för att utredningens förslag\r\nkommer att bli mycket bättre när det gäller garantier\r\nför en rättvis resursfördelning till de fristående\r\nskolorna.\r\nJag yrkar bifall till reservation 1 mom. 1 och\r\ndärmed avslag på regeringens förslag.</pre><pre>Anf.  167  INGER DAVIDSON (kds)\r\nHerr talman! Som flera talare redan har\r\nkonstaterat är regeringens hantering av de fristående\r\nskolorna mycket märklig. Samtidigt som en utredning\r\ntillsattes, som bl.a. skulle behandla just bidragen till\r\nfriskolorna, kom regeringens förslag om en förändring\r\nav bidragsnivån från 85 % till 75 % av\r\ngenomsnittskostnaden för en elev i den offentliga\r\nskolan. Det är en märklig hantering av flera skäl.\r\nFör det första har det nya systemet knappt hunnit\r\nbörja verka.\r\nFör det andra finns huvud taget inte någon\r\nutredning eller analys, när det gäller de fristående\r\nskolornas ekonomi i förhållande till de offentligas,\r\nsom ger belägg för vare sig underkompensation eller\r\növerkompensation av friskolorna. Båda argumenten\r\nförekommer ju i debatten, som ni vet.\r\nFörslaget kan bara ses som en eftergift till de\r\nstarka krafter inom socialdemokratin som av\r\nideologiska skäl till varje pris vill försämra de\r\nekonomiska villkoren för friskolorna för att på det\r\nsättet långsamt strypa deras verksamhet.\r\nFör att nämna litet historia har ett litet antal\r\nfriskolor under många år antingen fått leva på\r\nsvältgränsen - de har har bara överlevt på grund av att\r\nlärarna jobbat för låga löner och genom att\r\nföräldrarna har bidragit med matlagning, städning,\r\nbasarer och liknande - eller så har skolorna tvingats ta\r\nut skyhöga avgifter, vilket har medfört att bara barn\r\ntill föräldrar med tjocka plånböcker har kunnat gå i\r\nfriskola. Detta har minimerat antalet elever i friskolor\r\nsamtidigt som det har lett till en otillfredsställande\r\nsegregation.\r\nDen förra regeringen ändrade på detta genom att\r\ninföra ett bidragssystem som var mer likvärdigt med\r\nden offentliga skolans. Genom att en lägsta\r\nbidragsnivå fixerades kunde friskolorna för första\r\ngången börja planera på litet längre sikt. Det ledde\r\ndels till att ett antal nya skolor startade, dels till att de\r\nflesta skolor som tidigare hade tagit ut avgifter sänkte\r\navgifterna eller tog bort dem helt. För första gången\r\nöppnades alltså möjligheten att välja en fristående\r\nskola för helt vanliga föräldrar som av någon\r\nanledning ville satsa på det för sina barn.\r\nGenom att med kort varsel sänka nivån på\r\nbidraget med tio procentenheter har den nuvarande\r\nregeringen återigen slagit undan benen för den\r\nlångsiktiga planering som är en förutsättning för\r\nverksamheten. Därmed har regeringen redan nu angett\r\nriktningen och har på det sättet bakbundit den\r\nkommitté som borde ha fått utreda\r\nbidragsbestämmelserna förutsättningslöst utifrån de\r\nerfarenheter som man nu börjar kunna dra av det\r\ngamla systemet.\r\nDet förslag som vi nu skall ta ställning till bygger\r\npå en uppgörelse mellan Centern och\r\nSocialdemokraterna. Jag tror att det har varit Centerns\r\närliga vilja att minska det ursprungliga förslagets\r\nskadeverkningar för friskolorna. Samtidigt tror jag att\r\nuppgörelsen ger helt motsatt effekt.\r\nCentern binder sig redan nu till en uppgörelse,\r\ndels om en lägsta procentsats, dels om ett antal listade\r\nfaktorer som man skall ta hänsyn till vid bedömning\r\nav bidragets storlek.\r\nDet är bra att en del av de extra kostnader som\r\nfristående skolor ofta har lyfts fram. Men Centern går\r\ndessutom med på att kommunerna skall ha\r\ntolkningsföreträde fullt ut när det gäller att avgöra hur\r\nreglerna skall tillämpas. Det är alltså kommunerna\r\nsom skall avgöra vilka av friskolornas särskilda\r\nkostnader som skall anses kunna räknas in i den lägsta\r\nprocentsatsen för bidrag. Med den uppläggningen och\r\nmed vetskapen om hur situationen tidigare har varit\r\nvid förhandlingar mellan kommuner och friskolor är\r\ndet svårt att tro att det kommer att få någon som helst\r\npraktisk betydelse att friskolornas extra utgifter har\r\nlistats.\r\nBritt-Marie Danestig-Olofsson borde informera\r\nsig om hur förhandlingarna mellan friskolor och\r\nkommuner gick till innan 85-procentsregeln infördes.\r\nDe 75 procenten kommer i praktiken att bli ett tak,\r\nprecis som de 85 procenten tidigare har varit.\r\nDessutom bidrar uppgörelsen till att ytterligare\r\nbakbinda den sittande utredningen.\r\nJag är övertygad om att saken hade gagnats\r\nbetydligt mer, om Centern hade medverkat till att\r\narbeta fram ett mer genomarbetat och genomtänkt\r\nförslag i den pågående utredningen tillsammans med\r\nde partier som inte bara i ord utan i praktisk handling\r\nvill visa att de tycker att det är viktigt att offentliga\r\noch fristående skolor kan leva sida vid sida på samma\r\nvillkor. Nu har det blivit en halvmesyr som\r\nutredningen kommer att få mycket svårt att ändra på,\r\noch de som drabbas är som vanligt friskolorna som\r\nåterigen får leva i ovisshet om framtiden.\r\nHerr talman! Det är inga stora mängder barn som\r\ngår i fristående skolor. Det rör sig om knappt två\r\nprocent av alla skolbarn. Om den positiva\r\nutvecklingen hade fått fortsätta kanske det hade blivit\r\nnågra procent ytterligare. De allra flesta barn kommer\r\nockså i framtiden att gå i en offentlig skola nära\r\nhemmet. Det visar erfarenheter från andra länder. Det\r\när ju också helt naturligt, därför att det är mest\r\npraktiskt och för att det för det mesta också fungerar\r\nalldeles utmärkt.\r\nOm det skall vara något värde med de\r\ninternationella konventioner som Sverige lovat leva\r\nupp till och den svenska lagstiftning som tillförsäkrar\r\nföräldrar möjligheten att under vissa givna\r\nförutsättningar själva avgöra vilken undervisning de\r\nvill att deras barn skall få, så måste alternativen finnas\r\nkvar.  Förutsättningen är då att de får arbeta på\r\nlikvärdiga villkor. Sämre ekonomiska villkor leder till\r\nsämre kvalitet, vilket i sin tur leder till att Skolverket\r\ninte kan godkänna fortsatt verksamhet. Det är ett sätt\r\natt spela svälta räv, som inte är värdigt ett\r\ndemokratiskt samhälle.\r\nFrågan om hur de fristående skolorna behandlas är\r\nav stor principiell karaktär. Den ger en bild av hur de\r\nstyrande politikerna ser på den enskilde medborgare\r\nsom engagerar sig och själv tar initiativ till en\r\nverksamhet som ligger litet vid sidan av den\r\nhuvudfåra som politikerna anser vara den bästa. Hur\r\nbidragssystemet utformas är en viktig del i det\r\nsammanhanget.\r\nJag yrkar bifall till reservation 1 i betänkande\r\nUbU16.</pre><pre>Anf.  168  BRITT-MARIE DANESTIG-\r\nOLOFSSON (v) replik\r\nHerr talman! Jag tycker att Inger Davidson gav\r\nuttryck för en uppfattning om kommunpolitiker som\r\nför mig är något främmande.\r\nJag vill fråga Inger Davidson om hon inte alls\r\ntycker att det är barnens behov som skall styra\r\ntilldelningen av resurser. Om man tror att det är så, så\r\nmåste en mängd kriterier få vara avgörande för\r\nbesluten. Man måste ha ett slags\r\nfingertoppskänslighet, om man skall kunna göra\r\nnyanserade bedömningar. Efter Inger Davidsons\r\ninlägg blev jag väldigt tveksam till att hon kan se att\r\nden möjligheten finns.</pre><pre>Anf.  169  INGER DAVIDSON (kds) replik\r\nHerr talman! Jo, jag tycker att det är viktigt att\r\nman skall utgå från barnens behov. Jag tror att de som\r\nbäst kan bedöma barnens behov i de allra flesta fall är\r\nföräldrarna.\r\nAtt välja en skola ankommer på föräldrarna,\r\neftersom de är förmyndare för sina barn. För att de\r\nskall kunna välja, måste det finnas några alternativ att\r\nvälja på. Varje förälder som av någon anledning vill\r\nvälja en annan skolform än den offentliga skolan för\r\nsina barn kan ju inte starta en egen skola, utan det\r\nmåste finnas några alternativ att välja på. Därför är\r\nprincipen så oerhört viktig, att man skapar villkor för\r\nde fristående skolorna så att föräldrarna kan avgöra\r\nhur undervisningen skall ordnas för sina barn.\r\nJag har ingen negativ inställning till\r\nkommunpolitiker, och jag brukar ofta stå upp och\r\nförsvara dem i olika sammanhang. Men här ställs\r\nföräldrarätten mot kommunens naturliga rätt att\r\nförsvara sitt revir, så att säga. Det finns oerhört många\r\nexempel på hur man, innan 85-procentsregeln\r\ninfördes, vid de fristående skolorna fick sitta i dagar\r\noch nätter för att förhandla med kommunpolitiker från\r\når till år, innan det blev klart hur bidragen skulle\r\nutformas. Det var en fullständigt ohållbar situation.\r\nDet är därför det är så viktigt att lägga fast en\r\nprocentsats, så att man vet vad man har att rätta sig\r\nefter.</pre><pre>Anf.  170  BRITT-MARIE DANESTIG-\r\nOLOFSSON (v) replik\r\nHerr talman! Nu är det så, Inger Davidson, att\r\nföräldrarna inte kan styra den offentliga\r\nresurstilldelningen. Det skulle väl i så fall bli ganska\r\nknepigt. Det är något som vi måste överlåta till kloka\r\noch kunniga kommunalpolitiker som också kan vara\r\nföräldrar.\r\nJag kan inte förstå hur man skall kunna skilja på\r\nföräldrarätten och det här. Är föräldrarätten låst till\r\n85 %?\r\nNär någonting är nytt tar det alltid sin tid innan\r\nman har känt på varandra. Det råder brist på\r\nkunskaper och erfarenheter. Men nu finns friskolor\r\noch nu har vi den här öppningen. Då har jag fullt\r\nförtroende för att detta kommer att ordna sig alldeles\r\nutmärkt i framtiden.</pre><pre>Anf.  171  INGER DAVIDSON (kds) replik\r\nHerr talman! Det är självklart att föräldrarätten\r\ninte är låst till 85 %. Det sade jag inte heller. Jag sade\r\natt det är viktigt att man fastställer en procentsats.\r\nSom jag tidigare har sagt är jag villig att diskutera\r\nvilka olika faktorer som skall ingå. Men man måste\r\nvara väldigt noggrann och inte göra det på en höft,\r\nlitet grand som jag upplever att man har gjort i det\r\nförslag som nu har lagts fram. Man måste verkligen\r\nnoggrant gå igenom vilka extra kostnader som de\r\nfristående skolorna har och som vi måste ta hänsyn\r\ntill. Vilka extra utgifter har den offentliga skolan som\r\nman måste ta hänsyn till och som inte den fristående\r\nskolan har? Utifrån detta får man sedan fastställa en\r\nprocentsats. Och som jag sade är det viktigt att\r\nsystemet utformas så att de fristående skolorna skall\r\nha möjlighet att planera på lång sikt. Det är en\r\nfullständigt ohållbar situation att hålla på att förhandla\r\når från år.</pre><pre>Anf.  172  EVA JOHANSSON (s)\r\nHerr talman! Jag vill börja med att yrka bifall till\r\nhemställan i betänkandet och avslag på samtliga\r\nreservationer, så är det gjort.\r\nRegeringens förslag och betänkandet är ett första\r\nsteg för att förändra bl.a. bidragssytemet när det gäller\r\nde fristående skolorna. Beslutet innebär ett\r\nprovisorium i avvaktan på att den utredning som har\r\ndiskuterats och tillsatts och som har ett betydligt\r\nbredare uppdrag än bara bidragssystemet blir klar.\r\nFör att undanröja alla missförstånd vill jag också\r\ninledningsvis säga att det finns många bra fristående\r\nskolor liksom det finns många bra kommunala skolor.\r\nVi från vårt håll har ingen önskan att strypa några av\r\ndessa bra skolor. Men vi vill ställa samma\r\ngrundläggande krav på alla skolor när det gäller bl.a.\r\nallsidighet och saklighet och t.ex. också kompetenta\r\nlärare. De allra flesta, både kommunala och fristående\r\nskolor, uppfyller dessa krav på ett bra sätt.\r\nNär riksdagen för cirka tre år sedan beslutade om\r\nkonstruktionen av de nuvarande bidragen till de\r\nfristående skolorna styrdes det beslutet i mycket hög\r\ngrad av moderaternas privatiseringsiver. Det gällde då\r\natt så snabbt som möjligt fatta beslut som skulle\r\nskynda på bildandet av privata skolor.\r\nBeslutet fick mycket hård kritik, inte minst från\r\nmoderaternas eget kommunfolk som menade att på\r\ndet sättet som systemet konstruerades ryckte det\r\nundan grunden för kommunernas möjligheter att\r\nplanera sitt skolväsende och uppfylla skollagens och\r\nläroplanens krav på en behovsstyrd resursfördelning.\r\nDet var stelt och statiskt. Man ansåg att det gick den\r\nkommunala självstyrelsen för när och att staten inte\r\nbara beslutade hur de statliga resurserna till skolan\r\nskulle fördelas utan också hur kommunernas egna\r\nresurser till skolan skulle användas.\r\nVi delade mycket av den kritiken. Vi tror\r\nnämligen inte - och det är också ett svar till Inger\r\nDavidson - att all förtroendevald klokskap är samlad\r\nhär i denna kammare. Den är visserligen väl\r\nrepresenterad, men den finns dessutom i kommunerna\r\ndär man är väl skickad att handskas med dessa frågor.\r\nMen den dåvarande regeringen ville inte lyssna.\r\nVår kritik avfärdades med ganska föraktfulla\r\npåståenden om att vi bara var ute efter att inskränka\r\nrätten att välja skola och efter att lägga ner fristående\r\nskolor. Moderaterna hade en ambition att framstå som\r\nden enda kraft som försvarade valfriheten och\r\nmöjligheterna att starta fristående skolor. Att det\r\nskulle kunna finnas ett annat bidragssystem som bättre\r\nsvarar mot den lagstiftning som styr skolan ville de\r\ninte höra talas om. Därför, herr talman, blev det en\r\ntotal låsning så länge moderaterna satt i\r\nUtbildningsdepartementet. Det var mycket olyckligt,\r\noch det har inneburit en lång orolig tid för många\r\nfristående skolor som dessutom skrämdes av\r\nmoderatpropagandan.\r\nDesto bättre synes det nu finnas mycket goda\r\nmöjligheter för en bred uppslutning kring andra och\r\nbättre regler och bidragssystem för fristående skolor i\r\nframtiden. Det behövs långsiktiga lösningar, ökad\r\nstabilitet och mycket klara spelregler. Det tror jag att\r\nalla är betjänta av, både kommuner och fristående\r\nskolor.\r\nDen huvudsakliga kritiken mot det nuvarande\r\nbidragssystemet består i att det inte medger att\r\nresurserna fördelas efter behov. Med ett mycket högt\r\nschablonbelopp per elev ges det inte utrymme för\r\nhänsynstagande till de mycket stora skillnader i behov\r\nsom olika skolor och elever har. I starkt segregerade\r\nkommuner behövs det större möjligheter att\r\nbehovsstyra än dem som 85-procentsregeln medger.\r\nJag tror att också att ett schablonbelopp på 75 % -\r\nsom vi nu diskuterar - är en alltför snäv gräns i de\r\nallra mest segregerade kommunerna, där skillnaderna\r\nmellan olika kommundelar är så stora att dessa\r\nkommuner skulle behöva ha ett ännu större utrymme.\r\nMen detta skall ju den utredning som har påbörjat\r\nsitt arbete diskutera. Jag har faktiskt gott hopp om att\r\nden skall hitta bra lösningar. Till dess är det beslut\r\nsom vi nu skall fatta ett bra steg på vägen. Men här\r\nfinns ingen låsning för framtiden. Vi har poängterat -\r\noch det poängteras också i propositionen - att det här\r\när ett provisorium och att kommittén inte är\r\nbakbunden.\r\nKommitténs uppdrag är vidare än att man bara\r\nskall se på bidragskonstruktionen. Man skall komma\r\nmed förslag om bl.a. tillsyn och uppföljning, om\r\nkriterierna för godkännande och avgifter. Detta är\r\nprincipiellt komplicerade frågor som hade behövt\r\nbelysas redan innan riksdagen fattade beslut för tre år\r\nsedan. Den dåvarande regeringen lade ju fram sitt\r\nförslag ett par veckor innan den utredning som då\r\narbetade lade fram sitt betänkande. Så nog skorrar\r\nkritiken från Ulf Melin, Inger Davidson och Margitta\r\nEdgren ganska falskt i mina öron om att vi inte bryr\r\noss om en utredning. När de grundläggande\r\nprinciperna lades fast av den regering där era partier\r\nvar representerade struntade ni blankt i den utredning\r\nsom var på väg och som bara hade ett par dagar kvar\r\ntill dess att betänkandet skulle presenteras.\r\nVi ville upprepade gånger återigen ta upp dessa\r\nfrågor till överväganden, men sådana propåer avslogs\r\nmed motiveringen att reformen var så ny. Av någon\r\noutgrundlig anledning vill inte moderaterna att dessa\r\nfrågor inte heller nu vidare skall belysas.\r\nNu blir de här viktiga principiella frågorna\r\ngrundligt belysta. Även om vi delar många av de\r\nuppfattningar som finns i motioner om bl.a. avgifter\r\noch regler för tillståndsgivningen, vill vi på dessa\r\npunkter invänta utredningens överväganden och\r\nremissinstansernas synpunkter innan vi går till beslut.\r\nDet är därför som dessa motioner har avstyrkts.\r\nUtredningen skall ju också överväga principerna\r\nför bidragssystemet. Men som jag ser det hindrar inte\r\ndetta att riksdagen nu gör en förändring i nivåerna\r\ninom de principer som nu gäller. Det är en fråga av\r\nhelt annan karaktär.\r\nPrecis som Britt-Marie Danestig-Olofsson sade\r\nhandlar det här om att ge kommunerna bättre\r\nmöjligheter till en resursfördelning efter behov. Det\r\nanpassar också bidragssystemet bättre till vad som\r\ngäller för hela det andra skolväsendet.\r\nMed de kompletteringar som utskottet gör främst\r\nmed anledning av Centerpartiets motion blir\r\nanpassningen till de regler som gäller för det övriga\r\nskolväsendet ännu bättre än vad som uttrycktes i\r\npropositionen. Det innebär att den gräddfil som en del\r\n- inte alla - fristående skolor har kunnat åka i har\r\nblivit smalare samtidigt som garantierna för\r\nbehovsstyrning förstärks. Utskottet stryker under\r\nkommunernas ansvar för att, när det finns skäl för det,\r\nkompensera fristående skolor för sådana kostnader\r\nsom följer av det enskilda huvudmannaskapet och\r\nsådan kostnader som följer av elevernas skiftande\r\nbehov.\r\nOch det tycker jag är svar på Ulf Melins, Margitta\r\nEdgrens och Inger Davidsons frågor.\r\nModeraternas besvikelse är ju inte att ta miste på,\r\noch det kanske inte heller är så förvånande att de är\r\nbesvikna. Men nu kan de inte längre ropa att vargen\r\nkommer, som de har gjort i tre års tid.\r\nUlf Melin påstod att vi socialdemokrater alltid har\r\nvarit ute efter att hitta fel på de fristående skolorna.\r\nNej, det har vi faktiskt inte varit. Däremot har vi har\r\nhittat stora fel i det bidragssystem som Ulf Melin var\r\nmed om att införa. Det är en väldig skillnad. Jag\r\ntycker inte att vi skall utsätta de fristående skolorna\r\nför att behöva vara skottavlor för en kritik som skall\r\nriktas mot ett annat håll.\r\nVi har i praktiken kunnat visa att det vi har sagt i\r\ndebatten under tre år faktiskt är riktigt. Vi är beredda\r\natt ge de fristående skolorna villkor som är likvärdiga\r\nmed dem som finns för kommunernas skolor.\r\nJag har svårt att förstå varför Folkpartiet,\r\nMiljöpartiet och kds hakar på moderaternas\r\nuppfattning. Det begriper jag uppriktigt sagt inte. När\r\njag har läst deras motioner har jag uppfattat det så att\r\ndessa partier vill ha en sjyst behandling av de\r\nfristående skolorna, och att de vill ha rättvisa.\r\nSom jag har sagt många gånger förut finns det\r\ningenting som ställer krav på att vi skall ha ett\r\norättvist bidragssystem till de fristående skolorna. Jag\r\nhoppas att dessa partier skall bli övertygade av\r\nutredningsarbetet om att det faktiskt finns både en\r\närlig och en seriös vilja att hitta lösningar som är både\r\nbra och trygga för såväl kommunerna som de\r\nfristående skolorna.\r\nDetta insåg Centerpartiet och Andreas Carlgren.\r\nIngen kan väl med bästa vilja i världen påstå att han\r\när ute efter att strypa de fristående skolorna. Tvärtom\r\nhar jag uppfattat Andreas Carlgren som en mycket\r\nvarm anhängare av både pedagogiska alternativ och\r\nalternativa huvudmannaskap. Med den grundsynen\r\nhar han riktat in sig på att nå bra resultat i sak och\r\nlämnat den retorik som alltför länge har styrt\r\ndebatten.\r\nVi kan bara konstatera att han har lyckats bra.\r\nDessutom uppstod det faktiskt inte några väldiga\r\nproblem i vårt gemensamma sökande efter lösningar.\r\nAnledningen var mycket enkel; vi var överens om\r\nmycket. Jag tror att den samsynen skulle kunna vidgas\r\ntill att omfatta många fler. Det vore bra för\r\nkommunerna, för de fristående skolorna och inte\r\nminst för barn och föräldrar. Valet av utbildning och\r\nskola för barnen är ju ett långsiktigt och viktigt beslut\r\nsom skall gälla för många år framöver, och i sådana\r\nfrågor är det särskilt viktigt med stabila spelregler.\r\nFörslaget innebär också att en skola som vill bli\r\ngodkänd och få bidrag måste lämna in sin ansökan\r\nnågot tidigare nu jämfört med vad som varit fallet\r\nförut. Motivet är enkelt: kommunerna måste för sin\r\nekonomiska planering och för planeringen av sitt\r\nskolväsende få besked tidigare om vilka skolor som\r\nplaneras att bli godkända. Får inte kommunerna det\r\nökar risken för att vi i slutändan tvingas betala för\r\ndubbla organisationer. I en tid med begränsade\r\nresurser borde ju alla kunna instämma i det. Det är\r\nbara moderaterna som inte ser nödvändigheten i detta.\r\nHerr talman! Jag kan bara konstatera att i och med\r\ndetta beslut har de borgerliga partierna spruckit när\r\ndet gäller den fråga som för den tidigare borgerliga\r\nregeringen var något av ett huvudnummer. Det\r\nåterstår inte särskilt mycket av det som var\r\nregeringspolitik för bara drygt ett halvår sedan.\r\nJag tänker i första hand inte på Centerns\r\nställningstagande. Vi har nog känt på oss att Centern\r\nunder de gångna åren haft det svårt att anpassa sig till\r\nbåde språkbruk och innehåll i den moderata\r\nskolpolitiken. Nej, jag tänker i första hand på att det\r\nnu bara är moderaterna kvar som hårdnackat fortsätter\r\natt vägra att ens diskutera ett rättvist bidragssystem.\r\nJag har tolkat såväl Folkpartiets som kds och\r\nMiljöpartiets motioner så att dessa partier nu är\r\nberedda att föra diskussioner om förändrade regler,\r\nom än inte just nu och här. Diskussionen skall\r\nåterkomma i utredningen, och vi får anledning att\r\nåterkomma till den också här i kammaren.</pre><pre>Anf.  173  ULF MELIN (m) replik\r\nHerr talman! Jag har då aldrig hört Eva Johansson\r\nvid något tillfälle under den förra mandatperioden\r\nsäga något gott om de fristående skolorna. Hon har\r\nvarit en av dem som drivit hetsjakten mot de\r\nfristående skolorna här i Sveriges riksdag.\r\nJag log väl litet grand i min kammare när jag\r\nförsta gången läste igenom betänkandet och såg att\r\nsocialdemokraterna med Eva Johansson i spetsen\r\nfaktiskt t.o.m. i majoritetstexten kunde skriva att de\r\nfristående skolorna i många fall inte har fått den\r\nkompensationsnivå som de borde ha fått. Välkommen\r\nin i det sällskapet!\r\nJag tyckte vidare att det var ganska intressant när\r\nEva Johansson talade om att man ville ha en bred\r\nsamsyn och hade lyckats nå en överenskommelse med\r\nCenterpartiet. Min fråga är då: Eftersom moderaterna\r\ninte fick någon inbjudan till några överläggningar om\r\natt diskutera bidragsnivån, har kanske Folkpartiet och\r\nKristdemokraterna fått en sådan inbjudan från Eva\r\nJohansson? Det vore ganska intressant för oss i\r\nutskottet och även för andra att få reda på det.\r\nVad sedan gäller ryckigheten undrar jag om det\r\ninte är ni som står för den. Ni utfärdar direktiv till en\r\nutredning som skall vara klar i november månad.\r\nSamma dag skriver ni en proposition där ni föreslår\r\nsänkning av bidragsnivån. Sedan säger ni att de\r\nbidragsbestämmelser som skall utarbetas i\r\nutredningen skall kunna gälla fr.o.m. den 1 juli nästa\r\når. Min fråga är då: Om det nu kommer fram i\r\nutredningen att den garanterade ersättningsnivån skall\r\nvara 85 % eller 95 %, avser då socialdemokraterna\r\nmed Eva Johansson i spetsen att lägga fram en ny\r\nproposition med förslag till höjning av\r\nkompensationsgraden?\r\nJag vill också fråga Eva Johansson om hon delar\r\nföljande uppfattning, som Carl Tham framförde här i\r\nriksdagen den 18 maj i år:\r\n\"För det första har vi i regeringen klart markerat\r\natt vi inte vill ha en utveckling som innebär fler och\r\nfler privatskolor i landet med därmed följande\r\nsegregation. Detta gjordes också klart i valrörelsen.\"\r\nHar Eva Johansson samma uppfattning som Carl\r\nTham har i denna fråga?</pre><pre>Anf.  174  EVA JOHANSSON (s) replik\r\nHerr talman! Vi har varken skrivit i betänkanden\r\neller sagt här i kammaren att det inte finns bra\r\nfristående skolor. Jag tränade på detta under hela den\r\nföregående mandatperioden, och om Ulf Melin hade\r\nvelat höra det, skulle han ha kunnat få det redan då.\r\nVår huvudsakliga kritik i den här frågan har inte\r\nriktats mot fristående skolor utan mot det\r\nbidragssystem som Ulf Melin var med om att införa.\r\nDet undanröjer möjligheterna för kommunerna både\r\natt planera sin skolorganisation på ett vettigt sätt och\r\natt fördela resurser efter elevernas behov. Detta har\r\nkommunerna i uppdrag att göra. Vi måste alltså\r\nendera ändra på kommunernas uppdrag eller på\r\nbidragssystemet. Jag tycker nog att uppdraget att\r\nfördela resurser efter behov är vida viktigare än att\r\nhålla fast vid ett orättvist resursfördelningssystem.\r\nNär det sedan gäller utredningen vill jag säga att\r\nden har sina direktiv. Den är fri att lägga fram de\r\nförslag som den tycker är bra för den framtida skolan.\r\nSedan kommer naturligtvis de förslagen att bedömas i\r\nvanlig ordning. Om Ulf Melin kan få utredningen med\r\nsig på att höja bidragen till 85, 90 eller 100 % och om\r\ndet finns skäl för det, får vi sedan pröva den saken.</pre><pre>Anf.  175  ULF MELIN (m) replik\r\nHerr talman! Eva Johansson säger att man hade\r\nkritik mot bidragssystemet. Ja, jag skall direkt\r\nerkänna att ni verkligen har haft det. Men det\r\nintressanta är att ni när ni satt i regeringsställning före\r\n1991 års val inte gjorde ett smack för att förbättra de\r\nfristående skolornas situation. De fick låga bidrag,\r\nhade låga lärarlöner och stöddes genom stora insatser\r\nfrån föräldrar och andra ideella krafter. I många fall\r\nfick man ta ut elevavgifter, just därför att ni var så\r\nnjugga mot dessa skolor.\r\nUtvecklingen med det bidragssystem som vi\r\nföreslog och riksdagen beslutade om visar att de fick\r\nhyggliga villkor. Det har också givit till resultat att vi\r\nåter har fått en större mångfald i skolsystemet.\r\nVad sedan gäller att föregripa utredningen måste\r\nväl Eva Johansson hålla med om att det är det som\r\nman gör. Reglerna för bidrag är trots allt en central\r\nfråga för de fristående skolorna. Det är kanske den\r\nviktigaste frågan i utredningen, och den föregriper ni.\r\nVi tycker inte att det är rimligt.\r\nJag vill slutligen, herr talman, än en gång vilja\r\nfråga Eva Johansson om hon delar följande\r\nuppfattning, som Carl Tham redovisade här i\r\nriksdagen:\r\n\"För det första har vi i regeringen klart markerat\r\natt vi inte vill ha en utveckling som innebär fler och\r\nfler privatskolor i landet och därmed följande\r\nsegregation. Detta gjordes också klart i valrörelsen.\"\r\nDelar Eva Johansson Carl Thams uppfattning?</pre><pre>Anf.  176  EVA JOHANSSON (s) replik\r\nHerr talman! Ulf Melin har alldeles rätt i att vi inte\r\nhar samma ideologiskt styrda vilja att privatisera\r\nskolväsendet. Därvidlag skiljer sig moderaterna och\r\nsocialdemokraterna åt. Jag tror att vi har ett ganska\r\ngott stöd både i skolan som organisation och bland\r\nelever och föräldrar för vår inställning.\r\nDen sammanhållna grundskolan är oerhört viktig,\r\nmen det har inte lett oss fram till att vi vill strypa de\r\nfristående skolor som i dag är ett alternativ och som\r\nmånga gånger gör ett bra jobb. Det är en stor skillnad\r\ndäremellan, och jag tror att också Ulf Melin inser det,\r\nnär stridens hetta har lagt sig litet grand.\r\nUlf Melins sätt att jämföra den nuvarande\r\ndebatten med de förhållanden som rådde innan vi\r\növer huvud taget hade den nuvarande formen av\r\nbidragssystem för fristående skolor är ett knep som\r\nman tar till när argumenten tryter litet grand. Ingen\r\nmänniska förfäktar ju i dag att vi inte skall ha ett\r\nbidragssystem för fristående skolor. Vi är ju allihopa\r\nense om att vi bör fatta beslut om ett sådant system,\r\nmen vi har olika uppfattningar om hur det skall se ut.\r\nDet där kan vi väl lägga på någon skräphög, Ulf\r\nMelin. Det är inte särskilt sakligt.</pre><pre>Anf.  177  INGER DAVIDSON (kds) replik\r\nHerr talman! Jag kan förstå att den spricka  i den\r\nförra regeringen som Eva Johansson nu söker efter,\r\nnär Centern har medverkat till den här uppgörelsen, är\r\ngefundenes Fressen för henne. Den förra regeringen\r\nbestod av fyra olika partier, som hade olika åsikter i\r\nväldigt många frågor, också inom\r\nutbildningspolitiken, men vi hade också en ambition\r\natt komma fram till gemensamma ståndpunkter och\r\ngjorde det också för det allra mesta. Men det hände\r\nockså att man gjorde sådana utvikningar som\r\nCenterpartiet nu har gjort.\r\nDet provisoriska systemet kan bara vara i kraft i\r\navvaktan på utredningen, säger Eva Johansson. Jag\r\nundrar om hon verkligen själv tror på det. Om\r\nregeringen har lagt fram ett förslag med en\r\nprocentsats ett halvår innan utredningen skall vara\r\nfärdig och direktiven ganska tydligt uttrycker åt vilket\r\nhåll man vill gå, måste jag verkligen säga att det är\r\nsvårt för en utredning att tycka att den kan arbeta\r\nförutsättningslöst. Men om det verkligen är så,\r\nkommer jag att göra allt för att vi med hjälp av\r\nutredningen skall få fram ett bättre bidragssystem än\r\ndet som finns nu.\r\nJag upplevde inte precis när debatten under den\r\nförra perioden var som hetast att det var ett bättre\r\nbidragssystem som socialdemokraterna försökte\r\narbeta fram. Jag upplevde framför allt att det riktades\r\nen kritik mot hela friskolesystemet. Jag måste få säga\r\ndet, eftersom det på Eva Johansson låter som om det\r\ninte alls har förekommit någon sådan kritik.\r\nOm man vill ha fler exempel kan man leta bland\r\nde socialdemokratiska motioner om friskolor som\r\nväcktes under den allmänna motionstiden i år. Om jag\r\ninte minns fel var det sex motioner, och fem av dem\r\nuttryckte en mycket negativ inställning till fristående\r\nskolor. Det var bara Widar Anderssons motion som\r\ninte gjorde det.\r\nMan kan också se på den kritik som ordföranden i\r\nFristående skolors riksförbund för fram mot\r\ndepartementets hantering, med långdragning av frågor\r\nom tillståndsgivning till fristående skolor. Han är\r\nsjälv socialdemokrat. Det är ett ytterligare exempel på\r\natt det faktiskt finns en negativ och mycket tråkig\r\ninställning.\r\nMin ambition är, som jag sade, att vi skall försöka\r\nkomma fram till ett system som vi kan vara överens\r\nom. Jag är beredd att diskutera nivåerna i det.</pre><pre>Anf.  178  EVA JOHANSSON (s) replik\r\nHerr talman! Det tycker jag är bra. Jag sade också\r\ni mitt inledningsanförande att jag har upplevt att\r\nsprickan i borgerligheten inte går mellan å ena sidan\r\nModeraterna, Folkpartiet och kds och å andra sidan\r\nCentern. Den går någon annanstans. Jag har läst era\r\nmotioner och kommit fram till att det nu bara är\r\nModeraterna som skiljer ut sig och inte vill vara med\r\nom någon diskussion. Däremot har Inger Davidson\r\noch hennes parti tillsammans med både Folkpartiet\r\noch Centern markerat i sina motioner att de är\r\nberedda att medverka i denna diskussion. Det är bra.\r\nDirektiven till utredningen ligger fast. Om det nu\r\när så att Inger Davidson har känt sig bakbunden\r\ntycker jag nog att hon kan känna att bojorna lossnar\r\nlitet. Ni har mandat att lägga fram de förslag ni tycker\r\nskulle bidra till att vi får en bättre tingens ordning.\r\nVåra motioner från vår oppositionstid var så\r\nkonkret utformade att det t.o.m. fanns lagförslag i\r\nnågon av dem. Det var sannerligen inte bara kritik. Vi\r\nlade oss vinn om och kunde presentera ett\r\nkonstruktivt alternativ till det vi tyckte var dåligt. Det\r\ntyckte vi var vår uppgift som opposition.</pre><pre>Anf.  179  INGER DAVIDSON (kds) replik\r\nHerr talman! Jag gläder mig om mina bojor börjar\r\nlossna. Det känns bra. Jag tackar för det.\r\nJag vill gå tillbaka till något som Eva Johansson\r\nsade i sitt förra inlägg, nämligen det om kommunal\r\nsjälvstyrelse kontra föräldrarätt. Hon sade att all\r\nförtroendevald klokskap inte finns här i riksdagen.\r\nDet skall gudarna veta att det inte är så. Men all\r\nklokskap kanske inte heller finns på den kommunala\r\nnivån, dess värre.\r\nNär det fanns en gräns på 85 % som lägsta nivå\r\nfungerade den alltid som tak. Jag skulle gärna vilja\r\nveta vad Eva Johansson tror om anledningen till det.\r\nJag vet faktiskt inte något exempel där man har gett\r\nbidrag utöver 85 %. Om Eva Johansson har ett sådant\r\nexempel skulle jag vara tacksam att få höra det.\r\nDe kommuner som skall tala om vilka bidrag de\r\nfristående skolorna skall ha är på ett sätt jäviga,\r\neftersom de också skall bestämma om bidragen till\r\nsina egna skolor. Vi håller med om att\r\nresursfördelningen skall göras efter behov. De\r\nfristående skolorna har aldrig fått 100 % av det bidrag\r\nman ger för en genomsnittselev i den kommunala\r\nskolan. De har alltid fått mindre än 100 %.\r\nJag har mycket svårt att förstå det som ofta förs\r\nfram, att det är en överkompensation och att det är\r\ndärför man måste ändra systemet. Jag skulle gärna\r\nvilja ha en förklaring till det också. Men framför allt\r\nvill jag veta om det finns något exempel på att man\r\nhar tagit hänsyn till extra kostnader.</pre><pre>Anf.  180  EVA JOHANSSON (s) replik\r\nHerr talman! Det finns faktiskt ganska många\r\nsådana exempel. Jag kan göra det mycket enkelt för\r\nmig och säga att jag har ett i min egen hemkommun.\r\nDen finskspråkiga skolan, som blev fristående, har\r\nfått mer än de 85 procenten därför att behoven\r\nbedömdes som sådana. Om det rådde fullständig\r\npolitisk enighet i kommunen, från Vänsterpartiet till\r\nNy demokrati, som jag antar var med på det på den\r\ntiden.\r\nDet finns en hel del klokskap. Detta förekommer\r\nockså på många andra ställen där man gör en\r\nbedömning av behoven. Men man har känt sig låst av\r\ngränsen på 85 %. Den har i praktiken inneburit en\r\növerkompensation till en del skolor, där man skulle ha\r\nbedömt behovet som lägre om man hade fått göra\r\nsamma bedömning som man gör för de kommunala\r\nskolorna. Kommunerna får nu ett större utrymme för\r\nen behovsanpassning av resursfördelningen. Det\r\ntycker jag är bra.\r\nJag kan inte heller förstå misstänksamheten mot\r\nkommunalt förtroendevalt folk. Det är där\r\nkompetensen i fråga om skolornas behov finns. Den\r\nhar inte vi här. Vi har inte kunskapen om varje\r\nenskild skola eller t.o.m. varje enskild elev. Hur bra vi\r\nän kan tycka oss vara vet vi väldigt litet om det, mer\r\nän kanske något enstaka exempel från vår egen\r\nhemkommun. Men det räcker inte för att fatta sådana\r\nbeslut.</pre><pre>Anf.  181  MARGITTA EDGREN (fp) replik\r\nHerr talman! Eva Johansson tog upp att den\r\nborgerliga regeringen lade fram sitt förslag innan den\r\nJohanssonska utredningen var klar. Det är korrekt.\r\nMen det är väl ingen ursäkt för att nu upprepa samma\r\nfelaktiga ordning. Dessutom menar jag att vi nu har\r\nnågra års erfarenheter som underlag för en\r\nparlamentarisk utredning och därmed ett helt annat\r\nläge.\r\nDå gällde det att ge förutsättningar för alla barn\r\noch föräldrar att välja utifrån andra förutsättningar än\r\nplånboken. Då gällde det att ge friskolornas lärare en\r\nmarknadsmässig lön. Då gällde det att markera\r\nuppskattning över huvud taget för friskolorna. Nu har\r\nvi systemet. Nu börjar vi också få erfarenheter. Det är\r\nde erfarenheter som en parlamentarisk utredning skall\r\narbeta med.\r\nEva Johansson har uppfattat mig helt rätt.\r\nFolkpartiet vill ha en sjyst behandling och rättvisa för\r\nfriskolorna. Vi tror inte att alla socialdemokratiska\r\nledamöter tänker strypa friskolorna, långt därifrån.\r\nMen vi har också andra erfarenheter av vissa\r\nsocialdemokratiska kommunalpolitiker. Det gör att\r\ndetta är en oerhört vital fråga.\r\nJag tror fortfarande att det till del är ett strategiskt\r\nmisstag att införa detta provisoriska system nu i stället\r\nför att vänta på den parlamentariska utredningen.\r\nTrots det är Folkpartiet villigt att gå in i arbetet med\r\nöppet sinne och avsikten att hitta stabila och\r\nlångsiktiga lösningar som är bra för landet, för\r\nfriskolorna och för de föräldrar och barn som vill\r\nvälja friskolorna.</pre><pre>Anf.  182  EVA JOHANSSON (s) replik\r\nHerr talman! Jag tycker faktiskt inte att vi\r\nupprepar den borgerliga regeringens misstag. Då\r\nlades en proposition på riksdagens bord där man lade\r\nfast viktiga principiella ställningstaganden, som ni väl\r\nhade tänkt er skulle få vara kvar för lång tid framöver.\r\nVi gör inte det nu. Vi vill att de ställningstagandena\r\nskall ske efter noggranna överväganden i denna\r\nutredning. Däremot tycker vi att vi kan ändra på nivån\r\nför minsta garanterade bidrag till fristående skolor\r\noch öka möjligheten för kommunerna att göra en\r\nbehovsanpassning.\r\nVi gör också en tydligare markering än den\r\nborgerliga regeringen. Det kanske var er\r\nunderlåtenhet i det avseendet som medförde att en del\r\nkommuner har betraktat nivån 85 % som ett tak. Vi\r\nmarkerar mycket tydligt kommunernas ansvar för att\r\ngöra en behovsbedömning och låta den styra det\r\nfaktiska bidraget. Därmed får de fristående skolorna\r\nett bidragssystem som i mångt och mycket är\r\ndetsamma som det för de kommunala skolorna. Jag\r\nbedömer det som att det bara är i de allra mest\r\nsegregerade kommunerna som det fortfarande\r\nkommer att finnas ett glapp.</pre><pre>Anf.  183  MARGITTA EDGREN (fp) replik\r\nHerr talman! För mig ingår det i de grundläggande\r\nprinciperna att ge de fristående skolorna en garanti för\r\natt det skall vara möjligt att överleva, med lärare,\r\nlokaler, läromedel osv. Det verkar som om Eva\r\nJohansson menar att det inte är så viktigt. Det är\r\nviktigt med stabila spelregler.\r\nI sitt anförande sade Eva Johansson att ändringen\r\ninnebär ett provisoriskt system. Jag kan fortfarande\r\ninte förstå att man vill göra detta som jag tycker\r\nstrategiska misstag, att införa ett provisoriskt system\r\noch ändra i spelreglerna på ett sätt som gör att det\r\nkanske blir svårare att komma överens över\r\npartigränserna. Vi har ju nu hört Eva Johansson och\r\näven Britt-Marie Danestig-Olofsson bedyra att det är\r\nmeningen.\r\nVi är ju alla positivt inställda till friskolorna. Vi\r\nvill alla att de skall överleva. Vi vill alla att de skall\r\nkunna utvecklas - eller hur?</pre><pre>Anf.  184  EVA JOHANSSON (s) replik\r\nHerr talman! Jag delar den uppfattningen, i alla de\r\nfall där vi har bra fristående skolor. Jag har ingen\r\nanledning att vilja strypa någon av dem.\r\nDäremot kan jag inte förstå varför just de skolorna\r\nskall ha en garanti som ingen annan kommunal skola\r\nhar, nämligen en garanti vad gäller 85-procentsregeln.\r\nDet har ingen kommunal skola. Kommunerna fördelar\r\nsina resurser till skolorna efter behov, om de följer\r\nläroplan och skollag. För en del skolor innebär det att\r\nde hamnar under 85 %, och andra hamnar långt över\r\n100.\r\nDet är likheten med det systemet som vi\r\neftersträvar. Vi önskar inte strypa någon enda skola.</pre><pre>Anf.  185  GUNNAR GOUDE (mp) replik\r\nHerr talman! Miljöpartiet var inte med förra\r\nmandatperioden, så det är intressant att höra\r\nhistoriken över hur det såg ut då.\r\nVi kan konstatera att läget i dag är så, att vi i\r\nsamtliga partier är totalt överens om att vi vill ha de\r\nfristående skolorna. Samtliga är överens om att det\r\ngamla bidragssystemet inte är bra. Alla är överens om\r\natt vi behöver ett nytt. Alla hälsar utredningen som nu\r\nsitter och arbetar välkommen. Ingen är emot detta.\r\nDet enda som är obegripligt är att man har hastat\r\nfram med detta förslag.\r\nDet är för oss obegripligt att man sänker gränsen\r\ntill 75 % utan att vi har något nytt regelsystem\r\nutarbetat. Det innebär en liten risk för att man\r\nnågonstans i någon kommun ger en fristående skola\r\nlitet för litet pengar. Det är alldeles uppenbart att\r\nåtminstone några partier anar att den risken föreligger.\r\nDet framgår av historiebeskrivningen. Det är alldeles\r\nonödigt.\r\nJag skulle vilja ställa en enkel fråga. Jag\r\nmisstänker nämligen att underlaget för beslutet är\r\ndåligt. Kan Eva Johansson tala om hur mycket man\r\ntror att de fristående skolornas bidrag kommer att\r\nsänkas totalt? Jag misstänker att vinsten i\r\nkommunerna kommer att vara vida mindre än\r\nkostnaden för att ta fram detta tillfälliga förslag,\r\ninklusive arbetet här i kammaren.</pre><pre>Anf.  186  EVA JOHANSSON (s) replik\r\nHerr talman! Jag tycker faktiskt inte att vi ens\r\nskall försöka att svara på Gunnar Goudes fråga av den\r\nenkla anledningen att vi inte skall göra\r\nbedömningarna av behoven i denna kammare. Det är\r\nsjälva poängen i vårt förslag.\r\nVi vet att den bästa kompetensen för detta finns\r\nute i kommunerna, och det är där bedömningarna av\r\nbehoven skall göras. Jag är ledsen; jag kan inte svara\r\npå detta.\r\nMen jag vet att det finns många exempel. Britt-\r\nMarie Danestig-Olofsson tog ett exempel från sin\r\nhemkommun. Hon kunde redovisa hur systemet med\r\nde 85 procenten och systemet med schablonbelopp\r\növer huvud taget kan användas för att\r\növerkompensera en skola som i en kommunal\r\norganisation inte skulle ha fått så mycket pengar. Vi\r\nhade för ett par tre år sedan precis samma diskussion\r\nnere i Göteborg, t.ex., där alla skolor i en av de mer\r\nvälsituerade stadsdelarna var på väg över i ett\r\nfriskolesystem därför att de hade kunnat tjäna bra\r\nmånga miljoner på det.\r\nMen hur det ser ut över landet totalt sett är jag\r\nsom sagt inte beredd att ens vilja gissa.\r\nDet är klart att det finns risk för att en skola kan få\r\nför litet pengar. Jag tror faktiskt att varenda rektor i\r\nvarenda skola - fristående eller kommunal, landet\r\növer - är beredd att säga att det inte bara finns risk för\r\natt de skall få för litet utan att de får för litet pengar\r\nför att kunna svara upp mot de behov som finns.\r\nDet gäller att använda de pengar som finns så\r\nvettigt som möjligt och fördela dem så rättvist som\r\nmöjligt. Det är det som detta förslag nu ger utrymme\r\nför ett år tidigare än om vi hade inväntat utredningen.\r\nJag tycker som sagt att det är viktigast att vi\r\ninväntar utredningen i de principiella frågorna. Jag\r\ntycker att frågan om nivån delvis är en annan fråga.</pre><pre>Anf.  187  GUNNAR GOUDE (mp) replik\r\nHerr talman! Eva Johansson talade om\r\n\"gräddfilen\". Det var det som gjorde att jag ställde\r\nfrågan. Det kan vara trevligt att veta hur stor\r\n\"gräddfilen\" är, så att säga.\r\nJag tycker nog att det är anmärkningsvärt att man\r\ngår till beslut utan att ha en aning om huruvida det\r\növer huvud taget finns ett reellt problem. Vi får\r\nkomma ihåg att de kommunala skolorna under de\r\nsenaste tre åren har haft mycket kraftiga\r\nnedskärningar, och att genomsnittsbeloppet kommer\r\natt ligga mycket lågt. Genomsnittsbeloppet beräknas i\r\nde flesta kommuner dessutom inte med hänsyn till de\r\nkostnader man har för barnens speciella behov,\r\neftersom de ligger utanför beräkningskalkylen.\r\nJag kan inte annat än att tycka att det är någonting\r\nkonstigt med förslaget. Jag har en känsla av att det\r\nfinns ett annat skäl som inte redovisas, som har gjort\r\natt man på detta mycket ovanliga sätt föregripit en\r\nutredning och kommit med ett hastigt förslag som\r\nkommunerna knappast ens hinner arbeta enligt.</pre><pre>Anf.  188  EVA JOHANSSON (s) replik\r\nHerr talman! Jag skulle bara avslutningsvis vilja\r\nlugna Gunnar Goude: Det finns inga andra skäl än de\r\nvi har redovisat. Vi tycker att de är goda nog.</pre><pre>Anf.  189  Statsrådet YLVA\r\nJOHANSSON (s)\r\nHerr talman! Vi för nu en lång debatt om\r\nfristående skolor. Jag måste kanske påminna om att de\r\nelever som går i fristående skolor ändå utgör en\r\nväldigt liten del av det totala antalet elever i svenska\r\nskolor. De villkor som gäller för elever i fristående\r\nskolor gäller alltså bara några av eleverna i det\r\nsvenska skolsystemet.\r\nLåt oss tala om fristående skolor eftersom vi nu\r\ndebatterar det! Jag vill säga att fristående skolor är en\r\nnaturlig del i det svenska skolsystemet. Det finns\r\nfristående skolor som har positiva effekter inte bara\r\nför de elever som går där utan också för skolsystemet\r\ni sin helhet.\r\nMen alla fristående skolor har inte det. Låt oss\r\nkomma ihåg det också. Det finns också negativa\r\neffekter. Det finns fristående skolor som inte håller en\r\ngod kvalitet för de elever som går där, och det finns\r\nfristående skolor som har effekter på det övriga\r\nskolsystemet som inte är positiva utan snarare\r\nnegativa.\r\nDet känns angeläget att påpeka det när flera talare\r\nmycket vältaligt har talat om de goda effekterna och\r\nde bra sakerna med fristående skolor. Jag kan\r\ninstämma i det i många fall.\r\nMen anledningen till att vi för denna debatt,\r\nlägger fram förslag om förändringar och har tillsatt en\r\nutredning är ju att det också finns problem. Det är de\r\nproblemen som inte är alldeles lätta att lösa.\r\nNär man vill stimulera och stödja en valfrihet och\r\natt det skall vara möjligt för elever att välja att gå i en\r\nfristående skola påverkar det också möjligheterna för\r\nden elev som inte väljer att gå i en fristående skola.\r\nVi som politiker måste ta ansvar både för de elever\r\nsom väljer att gå i en fristående skola och för de\r\nelever som väljer att inte göra det. Vi bör skapa ett\r\nsådant system att valet inte styrs av att man får bättre\r\nekonomiska villkor i den ena skolformen eller att man\r\när tvungen att betala höga avgifter i den ena\r\nskolformen.\r\nIbland kan den fristående och den kommunala\r\nskolan positivt stödja och befrukta varandra. I vissa\r\nfall, när resurserna är begränsade, kan det också\r\nfinnas en konkurrens som inte är sund utan kan leda\r\ntill dåliga effekter på den ena skolan beroende på hur\r\ndet går för den andra skolan.\r\nDet är svårt att göra den avvägningen. Det är\r\ndärför vi för denna debatt, och det är därför vi\r\nbehöver en utredning. För oss politiker är det\r\nnödvändigt att ta ansvar för alla elever - både på\r\nnationell nivå, och för kommunala politiker på\r\nkommunal nivå. Det finns ibland motsättningar\r\nmellan de olika behoven, och då är det svåra\r\navvägningar som måste göras.\r\nVi vill ha valfrihet i skolsystemet, men vi vill\r\nockså ha trygghet i skolan. Vi vill ha rättvisa, och vi\r\nvill ha kvalitet. Ofta går dessa olika målsättningar att\r\nförena, och då är det bra. Men det finns också fall då\r\ndet finns motsättningar, och då måste vi försöka lösa\r\nde problemen.\r\nDet är nödvändigt att det finns en viss\r\nförutsägbarhet i handhavandet så att man i förväg vet\r\nvad det är för krav som man skall uppfylla för att bli\r\ngodkänd som fristående skola.\r\nVi för också en diskussion om behovet av centrala\r\nregler. Det är säkert flera som känner ett behov av\r\ndet. Samtidigt vet vi också att när man håller sig strikt\r\ntill väldigt strikta och stela centrala regler tenderar det\r\natt leda till absurda tolkningar i de enskilda fallen.\r\nHär kan det bli en svår avvägning mellan olika viktiga\r\nbedömningar.\r\nVi ställer krav på att det skall finnas en god\r\nkvalitet i samtliga skolor. Det är ett viktigt krav\r\neftersom vi har ansvar för att alla barn och ungdomar\r\nfår gå i en bra skola av bra kvalitet. Det skall vara en\r\nskola som uppfyller alla krav på allsidighet och\r\nsaklighet, en skola där man förmedlar och delar de\r\ngemensamma värdegrunder som finns uttryckta i\r\nskollag och läroplan.\r\nDärför är jag oroad över en del signaler och kritik\r\nsom har framförts mot vissa fristående skolor om att\r\nde inte skulle uppfylla dessa kvalitetskrav. Jag har\r\ninget belägg eller underlag för att säga att så skulle\r\nvara fallet, men eftersom kravet på hög kvalitet är så\r\nviktigt för att vi skall kunna garantera alla barn och\r\nungdomar en bra skolgång är jag oroad över dessa\r\nsignaler. Det är också därför som den parlamentariska\r\nkommittén har fått i uppgift att titta på om vi har\r\ntillräckligt strikta krav i dessa avseenden när det\r\ngäller godkännandet av nya fristående skolor.\r\nLåt oss också erkänna att vi har ett inneboende\r\nproblem när vi har ett skolväsende som generellt sett\r\när decentraliserat och målstyrt, medan vi har ett\r\nfriskolesystem som i dag är centralstyrt och\r\ndetaljreglerat. Det är inte alldeles enkelt att få de olika\r\nstyrsystemen att fungera bra tillsammans.\r\nJag tycker att det är viktigt att alla skolor är\r\ntillgängliga för alla elever. Det är viktigt att det är\r\nmöjligt för en elev att faktiskt välja i vilken skola man\r\nvill gå oavsett om man råkar ha särskilda svårigheter i\r\nskolan, oavsett om man råkar ha ett funktionshinder\r\noch oavsett storleken på föräldrarnas plånbok. Vi är\r\ninte där ännu. Det finns flera olika saker som hindrar\r\nelever från att faktiskt välja den skola man vill gå i.\r\nDet är också en fråga som vi bör se över.\r\nRegeringen har därför tillsatt den parlamentariska\r\nutredning som det hänvisats till flera gången här i\r\ndebatten. Jag har höga förhoppningar på vad den\r\nparlamentariska utredningen skall kunna komma fram\r\ntill för förslag. I avvaktan på de förslagen har\r\nregeringen föreslagit att vi skall ändra i det\r\nregelsystem som styr bidragsgivningen till de\r\ngodkända fristående skolorna.\r\nDet är inte korrekt som en del debattörer här har\r\nsagt att regeringen föreslår att man generellt sett\r\nsänker bidragsnivån till de fristående skolorna. Det är\r\ninte innebörden av vårt förslag, och det kommer inte\r\natt bli innebörden av riksdagens beslut.\r\nInnebörden är att vi utökar möjligheten för\r\nkommunen att göra en bedömning av elevernas och\r\nskolornas behov och ta hänsyn till detta i\r\nbidragsgivningen. Kommunerna har att ta hänsyn till\r\nbehoven hos elever som väljer att gå i fristående\r\nskolor och också till behoven hos elever som väljer att\r\ninte gå i fristående skolor. För att den avvägningen\r\nskall kunna göras på ett så rättvist och rimligt sätt som\r\nmöjligt behöver utrymmet för kommunerna öka i\r\nförhållande till det som har gällt under det\r\nregelsystem som föreslogs av Beatrice Ask.\r\nDet är inte heller så att vi har föregripit\r\nutredningen. När vi lade fram propositionen sade vi\r\nmycket tydligt, och det finns hänvisat till det i\r\npropositionen, att det här är ett förslag som vi lägger\r\nfram i avvaktan på utredningen. I en del fall har man i\r\ndag en överkompensation av fristående skolor, det\r\ngäller inte alla fristående skolor men det gäller vissa\r\nfristående skolor. De som har erfarenhet av de\r\nkommuner och de stadsdelar där det sker vet vilka\r\noerhört stora problem det skapar i konkurrensen med\r\nden kommunala skolan.\r\nNär resurserna till eleverna i skolan generellt sett\r\när knappa är det oerhört viktigt att de kan fördelas så\r\natt de elever som har de största behoven också får de\r\nstörsta resurserna. Då måste vi skapa ett utrymme för\r\nkommunerna att med de knappa resurser man har\r\nockså göra de viktiga politiska avvägningarna.\r\nJag välkomnar de tillägg till regeringens förslag\r\nsom utskottet i samarbetet mellan Socialdemokraterna\r\noch Centerpartiet har åstadkommit. Jag tycker att det\r\nhar förbättrat regeringens förslag. Det visar tydligare\r\natt vi strävar efter ett bidragssystem som är mer\r\nbehovsorienterat än det som hittills har rått.\r\nEva Johansson har redan gett exempel på att det\r\nfinns flera kommuner som redan i dag ger bidrag till\r\nfristående skolor som är högre än de 85 % som är en\r\nminiminivå i dag. Det är därför som jag inte känner\r\nmig orolig för att kommuner inte skulle ge högre\r\nbidrag till de skolor som är i behov av det när\r\nminiminivån blir 75 %. Redan i dag gör man ju det till\r\nde skolor som är i behov av högre bidrag än 85 %.</pre><pre>Anf.  190  ULF MELIN (m) replik\r\nHerr talman! Under de år som jag har lärt känna\r\nYlva Johansson har mitt intryck varit att hon är en\r\ntänkande kvinna. Jag tror egentligen att hon inte ville\r\nlägga fram den här propositionen. Jag tror att den har\r\nblivit framtvingad av den socialdemokratiska\r\nriksdagsgruppen. Jag blev ännu mer övertygad om det\r\nnär jag lyssnade på det anförande som Ylva\r\nJohansson nyss höll. Där välkomnade hon det tillägg\r\nsom man har gjort i skollagen i enlighet med\r\növerenskommelsen med Centerpartiet. Om det\r\negentligen inte är ett hafsverk så undrar man litet stilla\r\nvarför inte Ylva Johansson föreslog den förändringen\r\ni skollagen i propositionen.\r\nNär det gäller sänkningen på 25 % är det klart att\r\nman kan säga att en fristående skola kan få 85-90 %\r\näven i framtiden. Men med den erfarenhet vi har efter\r\nde år som vi har haft det nya bidragssystem vill jag\r\npåstå att risken är uppenbar att 75 % blir både ett golv\r\noch ett tak. Många uttalanden som är gjorda av\r\nledande socialdemokrater både här i riksdagen och i\r\npress osv. tyder på detta.\r\nSedan skulle jag vilja ställa en fråga om\r\nutredningen. Ylva Johansson försäkrar att man\r\nminsann inte föregriper utredningen. Jag tycker att\r\nman gör det när man samma dag som man ger\r\ndirektiven till en utredning som bl.a. skall se över\r\nbidragsreglerna föreslår den här sänkningen. Man\r\nsäger också att man avser att återkomma nästa år till\r\nriksdagen om utredningen eventuellt skulle komma\r\nfram till något annat. Min fråga till Ylva Johansson\r\när: Är den här överenskommelsen kortsiktig, eller är\r\nden långsiktig?</pre><pre>Anf.  191  Statsrådet YLVA\r\nJOHANSSON (s)\r\nHerr talman! På den sista frågan vill jag svara att\r\njag hoppas att den samtalston och den samarbetsanda\r\nsom har varit grunden för den uppgörelse som har\r\nkunnat träffas i utbildningsutskottet i den här frågan\r\när långsiktig. Hur det konkreta regelsystemet sedan\r\nskall utformas får övervägas i den parlamentariska\r\nutredningen. Vi får ta ställning till det när den\r\nutredningen är klar med sitt arbete.\r\nJag vill också säga att det förslag som vi nu har\r\nlagt fram och som riksdagen kommer att besluta om\r\ninnebär att vi gör en ändring i regelsystemet för\r\nbidragen redan nästa år. Det är inte så att det förslaget\r\noch den ändringen i första hand skall ses i relation till\r\nutredningen, utan det skall ses i relation till det\r\nregelsystem som har rått. Det har haft svåra effekter i\r\nvissa kommuner och gentemot vissa fristående skolor.\r\nVi har faktiskt haft effekter av att vissa fristående\r\nskolor har blivit överkompenserade som har inneburit\r\natt det har lönat sig för vissa kommunala skolor att\r\nombilda sig till fristående skolor. Genom att enbart\r\nändra huvudmannaskap har man kunnat få ett högre\r\nbidrag. Jag finner ett sådant system mycket stötande.\r\nÄven om det har varit ett fåtal skolor som varit\r\naktuella för denna överkompensation är de fallen\r\nmycket stötande i ett allmänt skolsystem med knappa\r\nresurser.\r\nDet är mot den bakgrunden som detta skall ses. Vi\r\nhar inte tyckt att det varit lämpligt att fortsätta med ett\r\nsystem med så pass svåra effekter under ytterligare ett\r\når.</pre><pre>Anf.  192  ULF MELIN (m) replik\r\nHerr talman! Jag tackar för svaret. Det svar jag nu\r\nfick av skolministern visar att den överenskommelse\r\nsom är träffad mellan Socialdemokraterna och\r\nCentern när det gäller ersättningsnivån är långsiktig.\r\nDå har man ju faktiskt föregripit utredningen genom\r\ndenna överenskommelse. Det lär majoriteten i\r\nutredningen bara ha att rätta sig efter.\r\nSedan skulle jag vilja fråga Ylva Johansson om\r\nCarl Thams uppfattning som han delgav här i\r\nkammaren: För det första har vi i regeringen klart\r\nmarkerat att vi inte vill ha en utveckling som innebär\r\nfler och fler privatskolor i landet och därmed följande\r\nsegregation. Detta gjordes också klart i valrörelsen.\r\nHerr talman! Nu tror jag att Ylva Johansson inte\r\nkommer att svara på den frågan. Det gjorde inte heller\r\nEva Johansson. Skälet tror jag är att de tycker att det\r\negentligen är litet pinsamt när den gamla folkpartisten\r\när mer socialdemokrat än vad socialdemokraterna\r\nsjälva är.</pre><pre>Anf.  193  Statsrådet YLVA\r\nJOHANSSON (s)\r\nHerr talman! Jag måste rätta Ulf Melin. Jag\r\nsvarade alldeles nyss att jag hoppades att det\r\nsamtalsklimat och det samarbetsklimat som har rått i\r\nutbildningsutskottet skall vara långsiktigt. Men den\r\nkonkreta utformningen av de regler som skall gälla\r\nför bidragsgivningen får den parlamentariska\r\nutredningen arbeta med, och sedan får vi ta ställning\r\ntill det.\r\nJag skall faktiskt svara på Ulf Melins fråga när\r\nhan tar upp lösryckta citat från ett annat statsråd. Mitt\r\nsvar på den frågan är att jag inte tänker bidra till att\r\nsänka nivån på den här debatten till en så pass låg\r\nnivå som det skulle innebära att statsråd stod i\r\nriksdagens kammare och recenserade lösryckta citat\r\nfrån andra statsråd framförda av moderata företrädare.</pre><pre>Anf.  194  INGER DAVIDSON (kds) replik\r\nHerr talman! Jag är förvånad över att minnet är så\r\nkort när det handlar om situationen för de fristående\r\nskolorna. Det är knappast så att valet har styrts av att\r\nman har velat ha bättre ekonomiska resurser när man\r\nunder 70- och 80-talet mot alla odds har startat och\r\ndrivit friskolor eller låtit sina barn gå i en fristående\r\nskola. Man har verkligen fått kämpa för att det hela\r\nskall gå runt. Lärarna har fått jobba för låga löner, och\r\nföräldrarna har fått städa, osv.\r\nDet är också oerhört tydligt att det finns en\r\nspricka inom Socialdemokraterna i den här frågan.\r\nDet handlar inte bara om lösryckta citat från statsråd,\r\nutan det finns citat från alla möjliga håll som man\r\nskulle kunna ta fram här. Men jag inser att det är svårt\r\nför Ylva Johansson att få belägg för om de är riktiga\r\neller inte, så jag tänker inte göra det. Men jag tror att\r\nde flesta är medvetna om att det är så.\r\nJag tycker därför att det är roligt att Ylva\r\nJohansson så tydligt säger att de fristående skolorna\r\när en naturlig del i det svenska skolsystemet. Det\r\nbetyder mycket att ett socialdemokratiskt statsråd slår\r\nfast det så tydligt, och det vill jag tacka för.\r\nSedan till frågan om att de knappa resurserna ger\r\nminskade bidrag. Det blir tyvärr minskade bidrag till\r\nalla. Det skall fastläggas en minimikostnad, en\r\ngenomsnittskostnad, för eleverna. Den måste då ligga\r\npå 100 %. Sedan ligger nivån på 85 % eller nu 75 %\r\nför de fristående skolorna. Det innebär sänkta bidrag\r\nför alla.\r\nYlva Johansson sade att fristående skolor är\r\ncentralstyrda, och det är inte de offentliga skolorna.\r\nSkillnaden är att varje enskild fristående skola skall\r\ngodkännas. Godkännandet skall inte skilja sig åt från\r\nkommun till kommun. Därför är det viktigt att\r\nSkolverket står för godkännandet och att de\r\nkvalitetskrav vi har blir lika över hela landet.</pre><pre>Anf.  195  Statsrådet YLVA\r\nJOHANSSON (s)\r\nHerr talman! Till det sista Inger Davidson sade\r\nvill jag säga att de fristående skolorna inte är\r\ncentralstyrda, men det regelsystem som styr de\r\nfristående skolorna är centralstyrt och detaljreglerat\r\nmedan det regelsystem som styr de kommunala\r\nskolorna är decentraliserat och målstyrt. Det är\r\nskillnad mellan dessa två styrsystem.\r\nÄn så länge har vi kanske sett måttliga effekter av\r\natt det blir problem med dessa två styrsystem. Men\r\njag tror att vi på sikt riskerar att få en ganska kraftig\r\nkollision mellan dessa två styrsystem som skall gälla\r\nför skolor som skall arbeta under likvärdiga\r\nförhållanden. Det är problem som vi behöver lösa.\r\nÄven om den genomsnittliga kostnaden för eleven\r\nsäger en del om vad man satsar på eleverna i skolan\r\nsäger den inte allt. Det visar sig vid utvärderingar när\r\nman undersöker hur nedskärningar på skolans område\r\nhar slagit för olika elever att den genomsnittliga\r\neleven har klarat sig ganska hyggligt. Men det är de\r\nelever som har de största behoven som har fått betala\r\ndet högsta priset.\r\nDärför tror jag att vi i flera sammanhang skall akta\r\noss för att knyta för mycket av våra utvärderingar och\r\nvåra resurser till den genomsnittliga eleven. Vi måste\r\nbli mer noga med att se till behoven särskilt när\r\nresurserna är knappa och särskilt när politikens\r\nverkningskraft är kringgärdad. Då blir det särskilt\r\nviktigt att våga göra politiska prioriteringar och att\r\nvåga satsa på de elever som har störst behov av\r\nsatsningar.</pre><pre>Anf.  196  INGER DAVIDSON (kds) replik\r\nHerr talman! Jag håller fullständigt med om att det\r\när viktigt att våga prioritera när man gör\r\nnedskärningar. Det hade jag önskat att regeringen\r\nhade gjort litet mer, bl.a. att man verkligen hade slagit\r\nvakt om resurserna till basverksamheten som man\r\nlovade så tydligt i valrörelsen. Men detta är ett litet\r\nsidospår.\r\nJag skulle vilja rikta en direkt fråga till Ylva\r\nJohansson om detaljregleringen och centralstyrningen.\r\nTycker Ylva Johansson att det vore bättre att\r\nkommunerna fick mer inflytande också över\r\ngodkännande och tillsyn av de fristående skolorna?</pre><pre>Anf.  197  Statsrådet YLVA\r\nJOHANSSON (s)\r\nHerr talman! Av direktiven till den\r\nparlamentariska utredning som har i uppgift att se\r\növer villkoren för de fristående skolorna framgår att\r\nman bör utarbeta ett förslag där kommunerna har en\r\nstörre roll än i dag när det gäller tillståndsgivningen\r\noch att man bör komma med förslag om ett delat\r\ntillsynsansvar mellan kommunerna och Skolverket.\r\nHur det skall se ut och hur stora de olika andelarna\r\nskall vara är sådant som kommittén får överväga.\r\nJag vill också kommentera det som Inger\r\nDavidson sade. Hon uttrycket sig ungefär så här: Kom\r\nihåg hur det såg ut på 70- och 80-talet för de\r\nfristående skolorna. Låt oss komma ihåg det. Det var\r\nett helt annat styrsystem. Då var det kommunerna som\r\navgjorde ifall en fristående skola skulle bli godkänd\r\neller inte, och det var staten som betalade pengarna,\r\neftersom vi då hade ett sådant styrsystem. Det var vi\r\nsocialdemokrater som tog initiativ till att ändra det\r\nstyrsystemet så att i stället godkännandet skulle ligga\r\npå central nivå och bidragsgivningen på kommunal\r\nnivå.</pre><pre>Anf.  198  MARGITTA EDGREN  (fp)\r\nreplik\r\nHerr talman! Jag var väldigt fascinerad av Ylva\r\nJohanssons inledning. Men samtidigt var hon väldigt\r\ngåtfull. Jag skulle uppskatta om Ylva Johansson gav\r\nexempel på vad hon menar med att vissa friskolor är\r\nproblemskolor och att vissa utlöser problem även i de\r\nkommunala skolorna. Jag skulle uppskatta det. Att\r\ntala ur skägget skulle också på något vis bidra till att\r\nlyfta debatten.\r\nJag kan gissa vad det är Ylva Johansson menar. Vi\r\nkan väl ändå vara överens om att det inte handlar om\r\nWaldorfskolor, Montessoriskolor, finska skolor eller\r\nEstniska skolan. Det är inte där problemen ligger. Jag\r\nskulle vilja att vi lyfte debatten.\r\nJag vet ett fall som jag tyckte var ett problem\r\nunder förra mandatperioden. Det var en skola i Höör\r\nsom visade sig vara en friskola - hur den nu släpptes\r\nigenom kommer jag inte riktigt ihåg - på tredje\r\nterminen med en elev och som aldrig haft mer än en\r\nelev. Det är att göra parodi av hela friskolan. Det\r\ntyckte jag var ett problem. Det blev så småningom\r\nförändrat. Det var Beatrice Ask som gick in och\r\nundersökte det vidare och sedan Skolverket.\r\nDet sades att primärkommunen och vi\r\nriksdagsmän vill värna trygghet och kvalitet. Det är\r\nockså det föräldrarna vill. Det är ett av skälen till att\r\nde i vissa fall för sina barn väljer en friskola.\r\nYlva Johansson garanterar oss här att en sänkning\r\ninte är innebörden. Nej, men det kommer att uppfattas\r\nså, trots våra och era goda intentioner.\r\nJag har bara en fråga: Vilken egen extra kontroll\r\nhar statsrådet på att det inte blir bara en sänkning\r\ntvärs över, speciellt i detta resursläge?</pre><pre>Anf.  199  Statsrådet YLVA\r\nJOHANSSON (s)\r\nHerr talman! Föräldrarna vill självklart också ha\r\ntrygghet, kvalitet, rättvisa och valfrihet i skolsystemet.\r\nMen vi politiker har också till uppgift att i de fall det\r\nkan råda någon motsättning mellan olika föräldrar,\r\nmellan olika elever och mellan olika mål att göra en\r\nhelhetsbedömning och se till att alla elever i en\r\nkommun har rätt till en skola, där man har valfrihet,\r\ntrygghet, rättvisa och kvalitet. Det är just det som\r\nibland kan skapa problem - vi skall inte blunda för\r\ndet.\r\nDet kan finnas problem - det vet vi att det gör - i\r\nvissa fristående skolor, där kvaliteten kan ifrågasättas.\r\nDet kan handla om det som Margitta Edgren själv tog\r\nsom exempel, dvs. extremt få elever. Som jag också\r\nsade i mitt anförande är jag orolig över den kritik som\r\nhar framförts mot vissa skolor för att man inte skulle\r\ndela den värdegrund som uttrycks i skollag och\r\nläroplan. Jag vet inte om den kritiken är berättigad,\r\nmen jag är ändå oroad över kritiken och vill därför att\r\nvi ser över det.\r\nI en kommun med ett sviktande elevunderlag och\r\nmed knappa resurser till skolan räcker resurserna\r\nnaturligtvis inte till hur många skolenheter som helst.\r\nDet kan då uppstå ett läge där etableringen av\r\nytterligare en skolenhet automatiskt får den effekten\r\natt det blir mindre resurser till en annan, kommunal\r\nskolenhet. De elever som har valt att gå i den\r\nkommunala skolan kommer i så fall att få sämre\r\nkvalitet i sin undervisning därför att andra vill välja\r\nen fristående skola.\r\nJag menar att det i det valet och med den\r\nproblemställningen inte är lätt att veta vad som är det\r\nrätta att göra. Vi kan inte heller här uttala att vi i varje\r\nfall säkert vet vad som är den rätta bedömningen.\r\nMen låt oss erkänna att de här problemen kan finnas\r\noch att vi har det politiska uppdraget att på bästa sätt\r\nförsöka göra den avvägningen med alla barns bästa\r\nför ögonen.</pre><pre>Anf.  200  MARGITTA EDGREN (fp) replik\r\nHerr talman! Jag delar självklart den\r\nuppfattningen. Men vi har kanske litet olika betoning\r\npå föräldrarnas roll och ansvar kontra kommunens\r\noch politikernas ansvar. Jag vill ändå att vi fokuserar\r\ndebatten på vilka som utgör problemen. När nu Ylva\r\nJohansson inte vill, inte kan eller just nu inte är\r\nberedd att ta ställning till det, kan jag väl få säga vad\r\njag anser. Det måste väl gälla sådana skolor, t.ex.\r\nvissa konfessionella skolor, där man tar bort sidor i\r\nskolböckerna, hoppar över eller glömmer bort inslag\r\nom respekt och tolerans för oliktänkande. Är vi\r\növerens om att det är detta det handlar om, dvs. att det\r\när de skolorna som vi måste begränsa?\r\nJag vill bara få klargjort att vi tillsammans vill\r\nvisa uppskattning för skolor med den typen av\r\npedagogiskt nytänkande osv. som jag nämnde. Det är\r\nnågonting annat som vi menar när vi talar om\r\nfriskolor med problem - om vi för övrigt bortser från\r\nallt som har med pengar och ekonomi att göra och ser\r\nbara till innehållet.</pre><pre>Anf.  201  Statsrådet YLVA\r\nJOHANSSON (s)\r\nHerr talman! Tyvärr kan vi inte bortse från\r\npengar - det är sällan vi kan göra det i riksdagens\r\nkammare. Men det är riktigt, som Margitta Edgren\r\nbeskriver, att jag är oroad. Det är precis den oro för\r\nvissa skolor som jag känner som hon ger uttryck för.\r\nMan kan ifrågasätta om vi i dag har det bästa\r\nkontrollsystemet och det bästa regelsystemet för att se\r\ntill att vi uppfyller de krav som alla elever har rätt att\r\nställa, på saklighet, på allsidighet och på att skolan\r\nskall stå för de gemensamma värden som vi har\r\nkommit överens om i det gemensamma skolväsendet.\r\nKanske vi har en noggrannare kontroll på hur\r\nmånga timmar man har i varje ämne än på vad man\r\negentligen gör på lektionerna. Om det är så får vi\r\nfundera på hur vi annars skulle ha både\r\ntillsynsorganisationen ordnad och reglerna utformade.\r\nDet är ingen lätt uppgift, men jag har ändå ganska\r\ngott hopp om att den parlamentariska utredning som\r\narbetar skall kunna klara den uppgiften, eller\r\nåtminstone leda den så pass långt framåt att vi kan\r\nkomma till en bättre situation än den vi har i dag.</pre><pre>Anf.  202  ANDREAS CARLGREN (c)\r\nHerr talman! Min bakgrund när jag har deltagit i\r\narbetet med att ta fram det förslag som riksdagen\r\nkommer att fatta beslut om har varit att jag har sett\r\nden verklighet som de fristående skolorna upplever.\r\nJag har sett oron hos dem som har arbetat med\r\nfristående skolor och som har varit oroliga för att\r\nderas framtid skulle hotas av ovilliga myndigheter.\r\nJag har sett föräldrarnas engagemang, när de har\r\nsamlat pengar, arbetat med basarer och på andra sätt\r\nansträngt sig för att rädda sin skolas överlevnad. Jag\r\nhar sett glöden hos lärare och föräldrar i arbetet på det\r\nsom de tror på.\r\nNu har vi i timmar fått höra om alla de fel som har\r\nbegåtts i det förgångna. Vi har fått höra om olika\r\npartiers illvilja i det förgångna. Inte en oförrätt tycks\r\nvara glömd.\r\nÄndå kan man om man läser utskottsbetänkandet\r\nse att ett enigt utskott, med precis alla partier, har\r\ngjort följande principiella uttalande om de fristående\r\nskolornas betydelse:\r\n\"Dessa utgör enligt utskottet ett viktigt inslag i den\r\nöppenhet och den valfrihet som skall känneteckna\r\nskolväsendet. Den mångfald som följer härav måste få\r\nutvecklas inom ett sammanhållet skolväsende, med\r\nlikvärdiga villkor och utan inslag av segregation.\"\r\nJag höll på att säga att min blygsamhet förbjuder\r\nmig att säga att det här var ett ordagrant citat ur\r\nCenterns motion. Men det är också ett exempel på att\r\npolitiker ibland blåser upp en oenighet för att\r\ndebattera i timmar. Jag tycker mycket om Centerns\r\nf.d. regeringskamrater, men jag är förvånad över att\r\nde nu i timmar har låtit så arga över att\r\nSocialdemokraterna är med om ett så bra uttalande.\r\nRiksdagen kommer att besluta att ändra reglerna\r\nför schablonbidraget, så att en kommun får göra\r\navdrag på högst 25 % i stället för dagens 15 %. Det\r\nhär var ett politiskt faktum, eftersom vänstern\r\nförklarade att man ville ge Socialdemokraterna\r\nmajoritet för 15 %. Om Centern inte hade ingripit\r\nhade det blivit riksdagens beslut i dag och inget mer.\r\nMen nu blir det mer, i och med att Centern valde att\r\nträffa den här uppgörelsen.\r\nDet blir ett tillägg i skollagen fr.o.m. den 1 juli i år\r\nsom innebär att det utöver schablonbidraget skall\r\nkunna bli särskilda bidrag för extra kostnader. Det är\r\nett sätt att komma till rätta med orättvisor som vi alla\r\nhar sett.\r\nHittills har en kommun kunnat minska bidragen\r\nutan att beakta kostnader till följd av att skolan drivs i\r\nenskild regi. Nu kommer den, i och med den här\r\nlagändringen, inte att kunna göra det.\r\nHittills har en kommun kunnat minska bidragen\r\nutan att beakta kostnader som är en följd av att en\r\nfristående skola har tagit emot elever med behov av\r\nsärskilt stöd. Nu kommer den inte att kunna göra det.\r\nHittills har en kommun kunnat minska bidragen\r\noavsett om den fristående skolan erbjuder\r\nskolhälsovård. Nu kommer den inte att kunna göra\r\ndet.\r\nDet här är den del av beslutet som är följden av\r\nCenterns motion och uppgörelsen med\r\nSocialdemokraterna. Riksdagen kommer, räknar jag\r\nmed, att bifalla Centerns motion.\r\nMen det här är också ett svar på den fråga som Ulf\r\nMelin ställde. Han frågade: Vad gör ni om en\r\nkommun inte beaktar det här? Ulf Melin ville låtsas\r\nsom att det var en kommun som själv avgjorde om\r\nden skulle beakta det här.\r\nSvaret är att en kommun skall följa lagen. Ulf\r\nMelin är ledamot av Sveriges lagstiftande församling.\r\nOm jag förstår honom rätt är hans synpunkt att\r\nriksdagen skall avstå från att stifta en lag av hänsyn\r\ntill risken att en kommun eventuellt skulle bryta mot\r\nlagen.\r\nDet står i utskottets betänkande att kommunerna i\r\noch med lagändringen kommer att åläggas att beakta\r\nfristående skolors behov av särskild ersättning för\r\nextra kostnader jämte schablonbidraget om sådana\r\nföreligger. Detta innebär att fördelningen av resurser\r\nför de fristående skolorna då kommer att ske i\r\nhuvudsaklig överensstämmelse med de\r\nfördelningsprinciper som bör gälla kommunens egna\r\nskolor, nämligen att resurserna fördelas efter behov.\r\nOm en fristående skola anser att den är orättvist\r\nbehandlad, kan den låta allmän domstol pröva det i ett\r\ntvistemål. Det är svaret på Ulf Melins fråga.\r\nUlf Melin ställde frågor om Jönköping och Borås.\r\nJag tänker inte kommentera enskilda kommuner. Jag\r\nvill bara säga att Ulf Melins reservation företräder en\r\nlinje som går ut på att kommunerna inte skall ha något\r\ntillägg i skollagen att följa. Med Ulf Melins logik\r\nmåste det betyda att illvilliga socialdemokratiska\r\nkommunpolitiker blir bättre att handskas med om\r\nmoderaternas reservation skulle gå igenom, dvs. att\r\ndet blir mindre lagstiftning och mindre stöd för de\r\nfristående skolornas rättigheter. Det är en litet konstig\r\nlogik.\r\nJag tror inte att vi med det här riksdagsbeslutet\r\nlöser alla problem. Vi kommer inte att skapa ett\r\nhimmelrike för de fristående skolorna. Å andra sidan\r\nkommer det inte heller att bli den grad av helvete som\r\ndet kunde ha blivit om ingen förändring alls hade\r\ngjorts. De fristående skolorna får leva på ungefär\r\nsamma jordiska villkor som andra skolor i Sverige.\r\nJag tror att det är ganska rimligt.\r\nJag vet att det finns en stor oro bland fristående\r\nskolor inför det fortsatta arbetet. Utskottet har angett\r\nett antal punkter i överensstämmelse med Centerns\r\nmotion som innebär att stödet till de fristående\r\nskolorna skall skapa likvärdiga ekonomiska\r\nförutsättningar, så att avgifter görs onödiga. Utskottet\r\nräknar med att stödet skall utgå till de fristående\r\nskolorna i förhållande till elevernas behov och\r\nskolornas åtaganden. De fristående skolorna måste få\r\nmöjlighet att arbeta under stabila och förutsebara\r\nvillkor. Därför skall kommunernas skyldigheter\r\nregleras i lag. Utskottet har understrukit att det är\r\nviktigt att vi nu söker brett stöd för dessa förändringar\r\ni det kommande utredningsarbetet. Misstro inte detta\r\nett ögonblick - det vill jag säga till mina f.d.\r\nregeringskamrater. Utredningsarbetet kommer att vara\r\nviktigt.\r\nJag välkomnar gärna den inställning som Margitta\r\nEdgren redovisade om behovet av att medverka till\r\nbrett politiskt stöd och långsiktiga spelregler. Jag vill\r\nockså säga till Inger Davidson att vi kommer att\r\nengagera oss i utredningen tillsammans med er för att\r\nåstadkomma bra villkor. Det jag tycker var orimligt\r\nvar att låta en nedskärning av bidragen slå blint. Jag\r\ntycker att det är obegripligt att vi i timmar fått höra att\r\ndet skulle ha varit bättre att bara låta det ske i\r\navvaktan på en utredning. Så säger ni: Det sade ni då,\r\ndet missade ni då. Beskyllningarna flyger kors och\r\ntvärs i luften, men det hjälper inte de fristående\r\nskolorna ett dugg om inte era debattminuter ger\r\nkronor till de fristående skolorna. Det gör de ju inte.\r\nDet blir inte ett öre till de fristående skolorna av den\r\nsortens inställning, man bara anklagar andra.\r\nI Danmark finns det, förutom regler, en\r\nvärdegemenskap för de fristående skolornas villkor.\r\nJag önskar att vi skulle kunna uppnå en sådan\r\nvärdegemenskap också i Sverige. Det skulle vara en\r\ntrygghet för de fristående skolorna. Vi är inte där\r\nännu, men vi har kommit en viktig bit på vägen.\r\nJag tycker att socialdemokraterna har varit\r\nkonstruktiva. De har stått i alla delar för det som vi\r\nkommit överens om. Det bådar gott. Jag hoppas att\r\ndetta skall kunna ge andra som deltagit i debatten en\r\ndel inspiration och mod på vägen för att våga\r\nsamarbeta i stället för att ropa att vargen kommer. De\r\nropen hjälper inte en enda fristående skola.\r\nJag har hört Ulf Melins repliker, och jag vet att\r\nhan är en positiv och klok person. Jag hoppas att han\r\nblir lika klok och positiv i denna fråga som i andra\r\nefter litet sommarlov.\r\nMed detta yrkar jag bifall till utskottets\r\nhemställan.</pre><pre>Anf.  203  FÖRSTE VICE TALMANNEN\r\nInnan vi går vidare med de repliker som begärts\r\nvill jag meddela att avsikten är att vi i kväll skall\r\nkunna slutdebattera dels innevarande ärende, UbU16,\r\ndels nästa ärende, UbU17. Dock måste vi göra det\r\ninnan kl. 23.00, annars kommer vi att få uppskjuta\r\nbehandlingen av delar av nästa ärende till någon gång\r\nnästa vecka.</pre><pre>Anf.  204  ULF MELIN (m) replik\r\nHerr talman! Det gäller alltså att fatta sig kort om\r\nvi skall klara även betänkande 17.\r\nAndreas Carlgren sade att han var förvånad över\r\natt vi hade höjt rösten och var kritiska. Det intressanta\r\när att Andreas Carlgren hade exakt likadant språkbruk\r\nsom andra tidigare i debatten. Det förvånar mig efter\r\nAndreas Carlgrens inledning.\r\nDet vi kritiserade - uppenbarligen har Andreas\r\nCarlgren lyssnat dåligt - är att regeringen lade en\r\nproposition på riksdagens bord samtidigt som man\r\ngav direktiv till utredningen. Tycker inte även\r\nAndreas Carlgren att man i det fallet har föregripit\r\nutredningen? Sedan stämmer det att ni har gjort upp\r\nmed socialdemokraterna.\r\nJag gav Eva Johansson beröm för att hon ställt\r\nupp på en del av skrivningarna, eftersom jag aldrig\r\ntidigare hört henne säga något positivt om fristående\r\nskolor.\r\nAndreas Carlgren var förvånad över reservation 1.\r\nJag tycker att han borde läsa även reservation 2, där\r\nvi tar upp just de delar som Andreas Carlgren\r\nkritiserade oss för att inte ha gjort.\r\nNär det gäller skollagen finns det på s. 9 en\r\nbrasklapp. Det kan Andreas Carlgren inte smita\r\nundan. Den finns där. Det står uttryckligen så här:\r\n\"Utskottet anser att kommuner vid prövningen av\r\nbidrag skall kunna ta hänsyn till om de särskilda\r\nkostnader som utskottet behandlat i det föregående\r\nryms inom schablonbidraget.\" Det är alltså 75 %. Det\r\nstår där helt klart, och det gäller. Det är en brasklapp\r\ngentemot skollagen. Har det inte stått där hade jag\r\nkunnat säga att förslaget till skollag är bra, men\r\nbrasklappen finns där. Den har ni inte lyckats\r\nförhandla bort. Där har Centern sålt ut sig. Ni har helt\r\nenkelt hamnat fel i båten.</pre><pre>Anf.  205  ANDREAS CARLGREN  (c)\r\nreplik\r\nHerr talman! Min avsikt var inte alls att recensera\r\nspråkbruket. Jag har hört sådana i flera timmar nu,\r\noch jag är trött på dem.\r\nMin avsikt var i stället att ge litet uppmuntran så\r\nhär i slutet på dagen. Om ni tycker, som det står i er\r\nreservation, att regeringens förslag hade gett så\r\nkatastrofala konsekvenser, då är det väl bra att vi har\r\nsett till att det inte blev så. Det tycker jag att Ulf\r\nMelin kunde kosta sig att säga redan innan\r\nsommarlovet.\r\nDet är ingen brasklapp som vi infört. Det är en\r\ntext i det som kommer att fungera som motivtext som\r\nanger att det skall vara sunt förnuft. Är det så att en\r\nkommun uppenbart ser att de kostnader som vi talar\r\nom inte finns. måste man kunna ta hänsyn till det\r\nockså. Det är en självklarhet. Jag tycker att Ulf\r\nMelins replik är en bra bekräftelse på att Ulf Melin\r\ninte längre påstår, som han gjorde i sitt\r\ninledningsanförande, att det är upp till kommunalt\r\ngodtycke om man vill beakta dessa kostnader eller\r\ninte. Så är det definitivt inte, utan nu blir det lag på\r\ndet. Följer inte kommunerna lagen, blir det\r\növerklaganden eller behandling vid domstol. Så\r\nenkelt och tydligt blir det, Ulf Melin.</pre><pre>Anf.  206  ULF MELIN (m) replik\r\nHerr talman! Jag vill att också Andreas Carlgren\r\nskall få ett bra, trevligt och avkopplande sommarlov.\r\nJag sade faktiskt i mitt inledningsanförande att\r\növerenskommelsen ändå var bättre än propositionen.\r\nDäremot är jag fortfarande kritisk till brasklappen.\r\nDet är klart att man kan gå till domstol, det är\r\nalldeles riktigt. Men det är nog inte så lätt för en\r\nfristående skola att hålla på att processa gentemot de\r\nkommunala politikerna, och det gör nog att man kan\r\nhamna i besvärliga situationer.\r\nJag beklagar det som står på s. 9 i betänkandet.\r\nHade det inte funnits med, hade förslaget varit ganska\r\nbra.</pre><pre>Anf.  207  ANDREAS CARLGREN (c)\r\nreplik\r\nHerr talman! Det är bra. Den här debatten driver\r\nihop oss mer och mer. Nu ger också Ulf Melin\r\nförslaget beröm, och det välkomnar jag.\r\nDet är också bra att Ulf Melin nu inte med ett ord\r\nförsöker säga att det skulle vara kommunalt godtycke\r\nsom avgör om lagen följs eller inte. Ulf Melin\r\nbekräftar också den möjlighet som finns att få dessa\r\närenden prövade i domstol.\r\nDet som skiljer oss åt är att Moderaterna inte vill\r\nha någon lagstiftning. Jag har läst alla era\r\nreservationer, och jag vet att det där ordagrant står att\r\nman nu inte vill föreslå någon lagstiftning som\r\ninnebär en skyldighet att beakta de kostnader som vi\r\nnu fattar beslut om.\r\nEfter den här repliken från min sida är det väl då\r\nklart att skillnaderna t.o.m. är ännu mindre än vad\r\nsom hittills har visat sig i debatten.</pre><pre>Anf.  208  BRITT-MARIE DANESTIG-\r\nOLOFSSON (v) replik\r\nHerr talman! Det kan ibland vara litet svårt att\r\nförstå vilken värdebas Centerpartiet utgår ifrån. En\r\nsak tror jag ändå att jag har förstått, nämligen att\r\ndecentralisering är ett väldigt viktigt grundläggande\r\nbegrepp för Centerpartiets politik.\r\nDå skulle jag vilja fråga Andreas Carlgren: På\r\nvilket sätt blir regelverket kring de fristående skolorna\r\nmindre centralstyrt och detaljreglerat genom det här\r\ntillägget i skollagen, som är ett resultat av\r\növerenskommelsen mellan Socialdemokraterna och\r\nCenterpartiet?</pre><pre>Anf.  209  ANDREAS CARLGREN (c)\r\nreplik\r\nHerr talman! Det är inte ett dugg svårt att förstå\r\nCenterns värdegrund. Det handlar i det här fallet om\r\nvalfrihet och mångfald, precis som vi har skrivit i vår\r\nmotion och som vi till sist har fått alla partier att\r\nskriva under på i utskottet.\r\nDecentraliseringen ligger i att kommunerna nu i\r\nsamarbete med de fristående skolorna får beakta vilka\r\nkostnader man faktiskt har. Tidigare har riksdagen\r\ncentralt sagt att det skall röra sig om 85 %. I praktiken\r\nhar det kommit att fungera som ett tak. Nu blir i\r\nstället den procentsats som finns angiven ett golv, och\r\nman får bedöma om det över det finns kostnader och\r\nbehov och åtaganden som skall betalas. Det finns en\r\nlag som kommer att reglera det.\r\nPå den här punkten har Vänsterpartiet och\r\nModeraterna efter vad jag förstår samma uppfattning.\r\nNi har skrivit olika reservationer, men innehållet i\r\ndem är detsamma, dvs. ni motsätter er ett lagligt stöd\r\nför de fristående skolorna - det är ett faktum. Jag blev\r\nmycket förvånad när jag läste detta i\r\nutskottsbetänkandet.</pre><pre>Anf.  210  BRITT-MARIE DANESTIG-\r\nOLOFSSON (v) replik\r\nHerr talman! Jag tycker inte att jag fick svar på\r\nmin fråga. Jag fick reda på vad Centerpartiet har för\r\nvärdebas, att det handlar om valfrihet och mångfald.\r\nMotivet här kan ju vara väldigt förståeligt, att\r\nAndreas Carlgren genom det här tillägget vill värna\r\nom de fristående skolorna. Men, om vi skall vara\r\närliga: Valfriheten för kommunerna och mångfalden\r\nhar väl knappast tillgodosetts på det här sättet?\r\nJag tror inte att man kan säga att Vänsterpartiet\r\noch Moderaterna i de här sammanhangen har samma\r\nuppfattning. Vi tror på det kommunala självstyret, och\r\ndet har jag markerat i den här debatten. Då är det\r\nväldigt viktigt att kommunerna ges friheten att själva\r\nfatta sina egna beslut och göra sina egna\r\nbedömningar, även när det gäller de fristående\r\nskolorna.</pre><pre>Anf.  211  ANDREAS CARLGREN (c)\r\nreplik\r\nHerr talman! Jag svarade faktiskt på Britt-Marie\r\nDanestig-Olofssons fråga. Jag kan ursäkta om mitt\r\nsvar inte uppfattades, eftersom det börjar bli sent.\r\nLåt mig göra det hela ännu tydligare.\r\nVänsterpartiet vill ju ha en central bestämmelse om\r\natt avdraget skall kunna göras med 25 %. Jag vill säga\r\nmycket tydligt att jag inte anser att det skall finnas\r\nvalfrihet för kommunerna att strunta i att beakta\r\nkostnader som de fristående skolorna faktiskt har. Det\r\när på den punkten Centern och Socialdemokraterna\r\nhar haft samma uppfattning, nämligen att rättvisa är\r\natt hänsyn tas till kostnader som man faktiskt har. Där\r\nskall det inte finnas valfrihet. Där skall det inte vara\r\nmångfald som skapar godtycke.\r\nValfriheten och mångfalden skall i det fallet gälla\r\nföräldrarnas möjligheter att välja också fristående\r\nskolor, men det skall ske på rättvisa villkor och det\r\nskall inte skapa segregation och det skall inte finnas\r\nskillnader i valfriheten som beror på ekonomi. Detta\r\när precis vad utskottet har sagt.</pre><pre>Anf.  212  INGER DAVIDSON (kds) replik\r\nHerr talman! Jag är väldigt förvånad över att\r\nAndreas Carlgren så starkt intar en försvarsställning\r\noch att han i sitt inlägg använder en så raljerande ton\r\növer våra tidigare inlägg, där vi försökte lyfta fram\r\ndet som faktiskt skiljer oss åt i den här frågan. Det\r\nfinns inget egenvärde i att säga att vi har varit, är och\r\nalltid kommer att vara överens i den här frågan,\r\neftersom vi ändå vet att det har funnits och på vissa\r\nhåll fortfarande finns djupa ideologiska skillnader.\r\nAndreas Carlgren talar väldigt starkt om sitt\r\nengagemang, om hur han på nära håll har sett hur\r\nfriskolorna har det och hur hotade de har känt sig.\r\nSedan säger han: Centern har ingripit och mildrat den\r\ngrad av helvete som skulle ha blivit följden av\r\nsänkningen till 75 %. Det visar att Centern gör en helt\r\nannan bedömning än Socialdemokraterna av vad\r\nsänkningen av bidragsnivån skulle innebära för de\r\nfristående skolorna. Det har i debatten sagts att det\r\ninte skulle göra någon skillnad, eftersom kommunerna\r\nändå kan välja att ge mer. Men nu talar Andreas\r\nCarlgren plötsligt om att mildra den grad av helvete\r\nsom en sänkning skulle ha inneburit.\r\nKommunerna kan mycket väl göra bedömningen\r\natt den kostnad en skola har för t.ex. skolhälsovården\r\nryms inom dessa 75 %. Andreas Carlgren vet mycket\r\nväl hur snårigt bidragssystemet är, hur svårt det är att\r\nräkna fram den här genomsnittskostnaden, att man gör\r\nolika i olika kommuner, osv. Därför finns det alla\r\nmöjligheter för kommunerna att hävda att alla\r\nextrakostnader ingår i dessa 75 %. Det handlar inte\r\nom lagöverträdelser, utan det handlar om att man\r\nanser sig komma fram till det när man gör\r\nberäkningen.\r\nDärför är jag rätt övertygad om att det fr.o.m. den\r\n1 juli kommer att handla om 75 %, och då blir det\r\nalltså enligt Andreas Carlgren fråga om en grad av\r\nhelvete.</pre><pre>Anf.  213  ANDREAS CARLGREN (c)\r\nreplik\r\nHerr talman! Jag tycker alldeles för mycket om\r\nInger Davidson för att stå och raljera. Om det lät så,\r\nvar det inte min mening.\r\nJag har inte uttryckt mig så som Inger Davidson\r\nsäger. Vad jag sade var att vi har försökt skapa\r\nungefär samma jordiska villkor för de fristående\r\nskolorna som för kommunala skolor. Det är ju, som\r\ntur är, skillnad på jord och på helvete - jag tror nog\r\natt både Inger Davidson och jag är medvetna om att\r\ndet är en skillnad.\r\nGodtycket har diskuterats mycket i dag. Jag tycker\r\nfaktiskt inte att det är bra att flera av riksdagens\r\nledamöter ger intryck av att kommuner bara skulle\r\nkunna strunta i lagar stiftade av Sveriges riksdag. Det\r\när bra att Ulf Melin bit för bit backade på den\r\npunkten, men jag tycker att också Inger Davidson\r\nskulle kunna vara tydligare i det sammanhanget.\r\nOm igen, som en uppmuntran: Utredningen\r\nkommer att arbeta med mycket stort allvar. Det är jag\r\növertygad om efter vad jag har hört Eva Johansson\r\noch Ylva Johansson säga. Visar det sig att vi kan göra\r\nförbättringar här, är det självklart att vi skall göra det.\r\nVi har försökt vara konstruktiva, och det är vår\r\nmening att försöka vara konstruktiva också sedan.</pre><pre>Anf.  214  INGER DAVIDSON (kds) replik\r\nHerr talman! Snabbprotokollet får visa vem som\r\nhar rätt när det gäller hur Andreas Carlgren uttryckte\r\nsig, men jag hörde att han sade att han, genom\r\nCenterns ingripande, hade mildrat den grad av helvete\r\nsom skulle ha blivit följden av sänkningen till 75 %.\r\nJag tar inte tillbaka det jag sade om att jag vet att\r\ndet går till så här vid beräkningarna. Om Andreas\r\nCarlgren är så insatt och har levt så nära de fristående\r\nskolorna som han i sitt första inlägg gav uttryck för\r\nborde han också veta hur förhandlingarna har gått till\r\noch hur olika beräkningarna har gjorts.\r\nDet handlar inte om några medvetna\r\nlagöverträdelser. Jag anklagar inte kommunerna för\r\ndet. Jag tror inte ett ögonblick att det är det de gör.\r\nMen det är så snårigt och det finns så många olika\r\nfaktorer som man kan föra in i de här beräkningarna\r\natt det gör att man kan komma fram till att de här\r\nkostnaderna ingår. Det har man bevisligen mycket\r\nofta gjort hittills, när den 85-procentiga nivån gällde.\r\nNu när nivån är lägre är det möjligt att en del\r\nkommuner kommer att tycka att det är litet för lågt,\r\nom man har skolhälsovård eller vad man kan ha, och\r\nkommer att ta hänsyn till det. Men många kommer\r\nockså att komma fram till och tycka sig ha rätt i, att\r\nnär regeringen nu har slagit fast en lägre nivå får det\r\nräcka med den och att man kan räkna in alla\r\nextrakostnaderna där. Framtiden får utvisa vem som\r\nhar rätt.</pre><pre>Anf.  215  ANDREAS CARLGREN (c)\r\nreplik\r\nHerr talman! Det skulle naturligtvis vara mycket\r\nlockande att fortsätta att diskutera skillnaden mellan\r\njordiska villkor och helvetets villkor. Men jag skall\r\ninte göra det. Jag påpekar bara att anledningen till att\r\njag nämnde detta var just att jag inte tror att vi har löst\r\nalla problem. Det är inte att inta en försvarsattityd.\r\nDäremot är det att göra mycket klara\r\ntillrättalägganden av en del mycket ogenomtänkta\r\npåståenden som gjorts under debatten om vad en\r\nlagstiftning faktiskt innebär.\r\nJag vill också säga att jag är mycket medveten om\r\nden snårskog som kan finnas. Jag är inte naiv. Jag vet\r\nvad en lagtext betyder, och jag vet också, eftersom jag\r\nhar erfarenhet som kommunpolitiker, hur ofta man\r\nfaktiskt diskuterar om man kan göra det ena eller det\r\nandra beroende på risken för överklagande. Skulle\r\nden inte finnas rycks verkligen grunden undan för det\r\nkommunala självstyret.\r\nDet här är en skyldighet för kommunerna, och det\r\ntror jag att kommunpolitikerna är mycket medvetna\r\nom. I de fall man försöker åka vid sidan av lagen är\r\njag övertygad om att domstolarna kommer att\r\nbestraffa det. Blir detta inte tillräckligt bra är det bra\r\nmed nya förslag från utredningen.</pre><pre>Anf.  216  TOMAS HÖGSTRÖM (m)\r\nHerr talman! Sedan 1992 har en kraftig expansion\r\nav friskolor skett i Sverige. Genom mer likvärdiga\r\nersättningsregler med den kommunala skolan har de\r\nekonomiska förutsättningarna för friskolorna att\r\nbedriva verksamhet förbättrats. Detta har drivits\r\nigenom i riksdagen. Valfrihet och mångfald fick\r\ndärmed en reell innebörd inom skolans område.\r\nKonsekvenserna av reformen har inneburit att\r\nmånga skolor startats med olika pedagogiska\r\ninriktningar. Nya former av organisation och\r\npedagogik har därmed vunnit insteg i skolan. För\r\nlärare och skolpersonal har förnyelsearbetet inneburit\r\nmånga fördelar. Nu kan anställda inom\r\nutbildningsväsendet välja mellan olika arbetsgivare\r\noch skolor med olika pedagogiska inriktningar.\r\nDet förslag som föreligger i denna proposition\r\nriskerar att rasera det arbete som har lagts ned inom\r\nramen för friskolearbetet. I praktiken innebär det att\r\nbidragsnivån sänks genom föreliggande förslag.\r\nErsättningen kommer i stället för dagens 85 % av de\r\nkommunala kostnaderna för en motsvarande plats\r\nenbart att bli 75 %.\r\nSignalen till verksamheten är att friskolor skall\r\nsvältas ut. Enbart offentliga skolor är fria, heter det.\r\nDetta är ytterligare ett exempel på hur 70-talets\r\nutbildningspolitiska synsätt åter vinner insteg. Det är\r\nföga förvånande att denna traditionellt socialistiska\r\npolitik numera benämns Thamism.\r\nThamismen kännetecknas av en övertro på politisk\r\nstyrning, att politiker alltid vet bäst. Thamismen firar\r\nnu nya triumfer. Offren vid friskolorna blir deras\r\nengagerade personal. Offren blir eleverna vid\r\nskolorna. Offren blir föräldrar som har sina barn vid\r\ndessa skolor. Men även samhället kommer att förlora\r\npå att friskolereformen havererar.\r\nSamtidigt har regeringen tillsatt en utredning som\r\nskall se över bidragsreglerna. Varför denna brådska,\r\nvarmed man i praktiken förbigår den utredning som\r\nman har tillsatt? Något entydigt svar har vi inte fått,\r\ntrots att dessa frågor har ställts ofta i dagens debatt.\r\nDet är trots allt mycket förvånande att i det här\r\nläget vara tvungen att konstatera att Centerpartiet nu\r\ndeltar i en uppgörelse som innebär att friskolorna i\r\nstörre utsträckning lämnas ut till det kommunala\r\ngodtycke som blir följden av förslaget till sänkt\r\nersättningsnivå och ändrade regler. Visserligen hävdar\r\nCentern att man genom sin uppgörelse tryggat\r\nfriskolornas existens. Men ingenting är enligt min\r\nmening mer felaktigt.\r\nDe förändringar som Centern åstadkommer\r\ninnebär att kommunerna skall beakta friskolornas\r\nextra kostnader på grund av om skolan drivs av\r\nenskild eller juridisk person, om elever med behov av\r\nsärskilda stödinsatser finns och om skolan erbjuder\r\nskolhälsovård. Enligt min mening innebär den här\r\nskrivningen inte att kommunen är skyldig att täcka\r\ndessa kostnader. Detta är ytterligare ett exempel på\r\nhur man genom politiskt manipulerande försöker\r\ndölja effekten av det beslut man deltar i.\r\nDe som står bakom propositionsförslaget försöker\r\nförleda bl.a. friskoleföreträdare att tro att friskolorna\r\ninte kommer att förlora på förslaget. Det är märkligt\r\nmed tanke på hur många kommunala företrädare som\r\nsagt sig vilja klämma åt friskolorna, detta oavsett om\r\nde enligt det socialdemokratiska språkbruket är\r\növerkompenserade eller inte.\r\nFriskolearbetet behöver långsiktiga och stabila\r\nregler. Det har yttrats ofta i den här talarstolen de\r\nsenaste timmarna. De behöver regler som garanterar\r\narbetsro och likvärdiga villkor. Även\r\nsocialdemokraterna instämmer nu i att friskolorna är\r\ntill gagn för utvecklingen inom utbildningsområdet.\r\nMen då det förslag som nu föreligger innebär helt\r\nmotsatta förhållanden jämfört med vad friskolorna\r\nbehöver är det väl knappast arbetsro att man på ett års\r\nsikt går in och gör de här förändringarna.</pre><pre>Överläggningen var härmed avslutad.\r\n(Beslut skulle fattas den 2 juni.)</pre><pre>20 §  Ett högskoleverk</pre><pre>Föredrogs\r\nUtbildningsutskottets betänkande 1994/95:UbU17\r\nEtt högskoleverk (prop. 1994/95:165)</pre><pre>Anf.  217  HANS HJORTZBERG-\r\nNORDLUND (m)\r\nHerr talman! Betänkandet om ett högskoleverk\r\ngrundar sig på en proposition med förslag till en\r\nsammanslagning av bl.a. Kanslersämbetet, Rådet för\r\ngrundläggande högskoleutbildning, Verket för\r\nhögskoleservice och delar av Centrala\r\nstudiestödsnämndens arbete.\r\nVi tycker att detta är en onödig centralisering,\r\nvarför vi har yrkat avslag på propositionen. Det är ett\r\nonödigt ingrepp i ett fungerande system, och det står\r\ninte i samklang med den fortsatta frigörelsen av\r\nuniversitet och högskolor.\r\nVi anser att regeringen i stället borde återkomma\r\nmed ett nytt förslag, där Kanslersämbetet med sin\r\nfokusering på kvalitetsfrågor borde svara för\r\nmyndighetsutövningen. Vi anser också att det är\r\nviktigt att behålla Rådet för grundläggande\r\nhögskolearbete, då detta bidragit till en stor förnyelse\r\nav högskolan. Det bör fortsätta att vara självständigt.\r\nTill sist önskar vi att Sveriges lantbruksuniversitet\r\növerförs till Utbildningsdepartementet, liksom\r\ntillhörande forskningsråd. Motivet till detta är att få\r\nen likartad behandling när det gäller anslag till alla\r\nhögskolor och universitet.\r\nVi stödjer självfallet alla våra fyra reservationer,\r\nmen yrkar bifall endast till reservation nr 1.</pre><pre>Anf.  218  MARGITTA EDGREN (fp)\r\nHerr talman! Det var med viss tvekan som vi\r\naccepterade inrättandet av ett högskoleverk. Det kan\r\nnämligen vara fel signal ut i högskolevärlden om det\r\negna ansvaret för den egna verksamheten. Det hade\r\nkanske varit bättre att vänta på att de själva kom till\r\nrätta med de barnsjukdomar som bevisligen finns och\r\nde felsteg som man också har gjort. Det kan ha\r\nbehövts mer analys innan man fattar detta beslut.\r\nSamtidigt har vi respekt för departementets\r\narbetsbörda och ser att detta kanske i denna balans är\r\nen väg som man måste gå.\r\nJag skulle också vilja säga några ord om\r\nGrundutbildningsrådet, som nu avskaffas i och med\r\natt det skall ingå i Högskoleverket.\r\nGrundutbildningsrådet inrättades 1992 på förslag av\r\nden s.k. grundbulten - en grundläggande utredning\r\nom utbildningarna inom högskolan som leddes av\r\nHåkan Westling från Lund.\r\nGrundbultens stora förslag var att man som aldrig\r\ntidigare skulle markera grundutbildningen och\r\nutbildningarnas betydelse inom högskolan. Därmed\r\ninrättades ett forskningsråd för utveckling av\r\npedagogik och metodik inom grundutbildningarna.\r\nDetta har utvärderats, och under förra\r\nregeringsperioden inrättades rådet efter en utvärdering\r\ninternationellt.\r\nDet är viktigt att den självständiga verksamhet\r\nsom rådet bedrivit kan behållas, mera som en symbol\r\noch som ett erkännande av att utbildningarna är\r\nviktiga och att pedagogisk utveckling inom högskolan\r\när lika viktig som ämnesutveckling.\r\nIngen här kommer väl ens på tanken att styra\r\nforskningsråden, som har ansvaret för\r\nämnesutvecklingen, in i Högskoleverket. Samma\r\nansvar har Grundutbildningsrådet. UHÄ hade på sin\r\ntid uppgiften att verka och ansvara för pedagogiskt\r\nutvecklingsarbete. Men det hände inte särskilt mycket\r\nunder den tiden. Däremot har det hänt mycket under\r\nden tid vi haft Grundutbildningsrådet.\r\nDet är just detta med fristående som är så viktigt\r\nför att markera statusen för dem som fungerar i\r\ngrundutbildningarna och för att göra det här lika\r\nviktigt som ämnesutvecklingen.\r\nJag måste fråga Bengt Silfverstrand varför man\r\ngör som man gör. Det finns inga sakliga skäl. Har de\r\nskött sig dåligt? Nej. Har de kostat för mycket?\r\nKnappast. Har de haft dålig ledning? Nej, det kan\r\nman inte säga. Har de haft dåliga projekt? Nej, det\r\nkan man inte säga.\r\nVarför skall då Grundutbildningsrådet tvingas in i\r\nHögskoleverket och därmed mista sin fristående\r\nställning?\r\nHerr talman! Med anledning av den knappa tiden\r\nnöjer jag mig med att yrka bifall till reservation 2.\r\nBlir den bifallen, så gäller mitt yrkande också\r\nreservation 7. Men naturligtvis står vi bakom alla\r\nreservationer som vi undertecknat. I övrigt yrkar jag\r\nbifall till hemställan i betänkandet.</pre><pre>Anf.  219  GUNNAR GOUDE (mp)\r\nHerr talman! Under de senaste åren har\r\norganisationen av det svenska universitets- och\r\nhögskoleväsendet genomgått stora förändringar.\r\nUtvecklingen har gått mot ökad decentralisering med\r\nstörre handlingsfrihet och beslutsrätt ute på de\r\nenskilda universiteten och högskolorna.\r\nMellaninstanserna har reducerats t.ex. när det gäller\r\nbudgetarbetet och anslagsförfarandet.\r\nUnder den förra mandatperioden accentuerades\r\ndenna utveckling. Man fick ökad fri konkurrens\r\nmellan universiteten som genom marknadskrafterna\r\nskulle leda till rationaliseringar och kvalitetshöjning i\r\nfråga om forskning och utbildning. 1993 års\r\nuniversitets- och högskolereform innebar ytterligare\r\nett steg från centralstyrning till decentralisering och\r\nmer företagslika arbetsvillkor för universitet och\r\nhögskolor.\r\nFör närvarande ligger flera små enheter av\r\nmyndighetskaraktär mellan regeringen och\r\nhögskolorna: Verket för högskoleservice,\r\nKanslersämbetet, Rådet för grundläggande\r\nhögskoleutbildning, Överklagandenämnden för\r\nhögskolan och Högskolans avskiljande nämnd. Denna\r\norganisation brister i en mängd avseenden.\r\nSplittringen på små enheter ger förluster i kraft och\r\ninnebär slöseri med resurser för intern administration\r\ngenom onödiga dubbleringar. Ansvarsfördelningen på\r\nde olika enheterna är ibland otydlig, och\r\nmyndighetsansvar blandas med serviceuppdrag på ett\r\ni vissa fall olyckligt sätt. Regeringen föreslår nu en\r\ngenomgripande förändring för att åtgärda problemen.\r\nRegeringen föreslår inrättandet av ett större verk,\r\nHögskoleverket, som har att sköta\r\nmyndighetsutövandet inklusive tillsynsansvaret. Det\r\nskall följa utvecklingen inom universitet och\r\nhögskolor och sammanställa material som kan vara\r\ntill vägledning för riksdag och regering men också för\r\nuniversitet och högskolor i deras utvecklingsarbete.\r\nHögskolornas behov av gemensam service och\r\nsamordning skall skötas av ett statligt servicebolag\r\nsom leds av universitet och högskolor gemensamt.\r\nRegeringens förslag innebär i allt väsentligt en\r\nklar förbättring. Miljöpartiet stöder förslagets\r\nhuvudinnehåll.\r\nNär det gäller decentraliseringen konstaterar vi att\r\nman inte har vågat ta steget fullt ut, utan man låter\r\nvissa delar ligga kvar på Högskoleverket, trots att de\r\ntydligt bör hänföras till högskolornas egna\r\nangelägenheter. Det gäller t.ex. datororganisationen,\r\nSUNET, men kanske ännu mer sådana angelägenheter\r\nsom pedagogisk utveckling och fortbildning av lärare.\r\nDe bör snarast flyttas över från Högskoleverket till\r\nhögskolornas eget gemensamma servicebolag.\r\nMiljöpartiet har i många sammanhang påpekat att\r\ndecentraliseringen inte förberetts tillräckligt.\r\nUniversiteten är alltför stela och osmidiga\r\norganisationer för att rätt kunna utnyttja fördelarna\r\nmed den vunna friheten. Därför föreslår vi att en\r\nutredning tillsätts för att finna bättre former för\r\nkanalisering av forskningsmedel, rationalisering av\r\nuniversitetets tjänstestruktur, modernisering av\r\nfakultetsorganisationen och mer ändamålsenliga\r\nplaceringar av yrkesutbildningar.\r\nJag yrkar därför bifall till reservation 5, mom. 12.</pre><pre>Anf.  220  BENGT SILFVERSTRAND (s)\r\nHerr talman! Det finns anledning att något belysa\r\nbakgrunden till dagens förslag om att inrätta ett nytt\r\nsammanhållet verk på högskoleområdet.\r\nEn omfattande reformering av den svenska\r\nhögskolan inleddes i slutet av 80-talet. Större ansvar\r\nlades på högskolorna genom ökad målstyrning och\r\nmed resurstilldelning i treårsperioder. Det centrala\r\nlinjesystemet har avvecklats. Grundutbildningen har\r\nförstärkts både kvalitativt och kvantitativt.\r\nDen borgerliga regering som tillträdde 1991\r\nfortsatte förvisso expansionen av den högre\r\nutbildningen men inledde samtidigt en process som\r\nledde till en stark centralisering och onödig\r\npolitisering av många högskolefrågor. Genom att\r\navveckla Universitets- och högskoleämbetet, UHÄ,\r\nfick vi ett system där beslut som tidigare fattats av en\r\nopartisk myndighet nu pressades uppåt till regering\r\noch utbildningsminister. Från\r\nUtbildningsdepartementet dirigerades beslut och\r\nutredningar som tidigare ombesörjts av neutrala\r\nberedningsorgan.\r\nSom skäl för en avveckling av UHÄ och UUH,\r\nUtrustningsnämnden för universitet och högskolor,\r\nanförde den borgerliga regeringen i prop. 1991/92:76\r\nbl.a. att \"en förenkling av den centrala\r\nmyndighetsstrukturen kan bidra till ett effektivare\r\nutnyttjande av resurserna\".\r\nDen förändrade myndighetsstrukturen förutsågs\r\nkunna leda till en besparing på berörda anslag på 10\r\nmiljoner kronor. I själva verket ökades anslagen till\r\nberörda nya myndigheter - Verket för\r\nhögskoleservice, VHS, Kanslersämbetet och\r\nÖverklagandenämnden - med 4 miljoner kronor i\r\n1992 års budget. I 1994 års tilläggsproposition\r\növerskreds Utbildningsdepartementets ramanslag\r\nunder punkten A.1 med 20 miljoner kronor, dvs. med\r\n43 %.\r\nSom skäl för det kraftiga anslagsöverskridandet\r\nanförde den moderate utbildningsministern Per\r\nUnckel att den förändrade myndighetsstrukturen, dvs.\r\nnedläggningen av UHÄ och SÖ, fått större\r\nkonsekvenser för departementets arbete än vad som\r\nförutsetts.\r\nFörväntade besparingar blev alltså i stället kraftiga\r\nfördyringar. Lägg därtill att rättssäkerhet och\r\ninflytande, inte minst för studenterna, kraftigt\r\nurholkats genom den starka centraliseringen och\r\npolitiseringen av beredningsprocessen för\r\nhögskolefrågor.\r\nMot denna bakgrund framstår beslutet att samla\r\nuppgifter som naturligen hör hemma på nationell\r\nförvaltningsnivå i en enda myndighet som välgrundat.\r\nDet nya högskoleverket får det samlade ansvaret för\r\natt genom utvärdering, uppföljning och analys ta fram\r\nunderlag för statsmakternas överväganden och beslut.\r\nAndra viktiga uppgifter blir kvalitetsbedömningar av\r\nutbildning, beslut om offentliga högskolors rätt att\r\nutfärda examina samt att främja pedagogisk förnyelse\r\noch utvecklingsarbete inom högskolan.\r\nSom bl.a. Riksdagens revisorer i ett förslag till\r\nriksdagen påpekat fordrar avreglering,\r\ndecentralisering och delegering en ökad kontroll från\r\nstatsmakternas sida. Ett huvudsyfte med\r\nreformeringen av den centrala myndighetsstrukturen\r\nmåste därför vara att skapa en ändamålsenlig\r\ntillsynsfunktion.\r\nDet bör också understrykas att det nya statliga\r\nservicebolag som senare skall bildas för att ta hand\r\nom serviceuppgifter för högskolorna tillkommit på\r\ninitiativ av högskolorna själva.\r\nSå några korta kommentarer till några av\r\nreservationerna.\r\nAtt moderaterna i reservation nr 1 yrkar avslag på\r\nhela propositionen är knappast ägnat att förvåna. Att\r\nmotivera avslagsyrkandet med att ett högskoleverk\r\ninte står i överensstämmelse med en fortsatt frigörelse\r\nav den svenska högskolan framstår dock som minst\r\nsagt magstarkt med tanke på den ineffektivitet,\r\nfördyring och splittring av resurserna som den oklara\r\nansvarsfördelningen mellan departements- och\r\nmyndighetsnivå gett upphov till.\r\nI reservation 2 yrkar Moderaterna, Centern,\r\nFolkpartiet och kds att Rådet för grundläggande\r\nhögskoleutbildning skall kvarstå som självständig\r\nmyndighet. Vi delar förvisso uppfattningen att rådet\r\nföredömligt utvecklat och förnyat det pedagogiska\r\narbetet inom högskolan. Detta arbete kommer\r\nemellertid att ges en fortsatt hög prioritet i ett\r\nhögskoleverk som förfogar över en samlad kompetens\r\noch där det finns en naturlig anknytning till arbetet\r\nmed utvärdering och uppföljning.\r\nCentern, kds och Folkpartiet motsätter sig i\r\nreservation 4 att kvalitetsbedömningen av utländska\r\nutbildningar i samband med beviljande av\r\nstudiemedel överförs från Centrala\r\nstudiestödsnämnden till det nya högskoleverket. Som\r\nbl.a. en statlig utredning framhållit motiverar den\r\nkraftiga ökningen av internationella studier\r\ntillsammans med de höga kraven på\r\nkvalitetsgranskning i Sverige en reformering av\r\nnuvarande system för kvalitetsbedömning av\r\nutländska utbildningar på eftergymnasial nivå. Starka\r\nskäl talar för att kvalitetsbedömningen av dessa\r\nutbildningar sker sammanhållet och likvärdigt.\r\nDen av reservanterna befarade begränsningen av\r\nsvenska studenters möjligheter att få studiemedel som\r\nen följd av denna reform är obefogad. Dels kommer\r\növergångsregler att garantera studerandes rätt att\r\nfullfölja redan påbörjade utlandsstudier enligt de\r\nvillkor som redan gäller, dels kommer en särskild\r\nutredare att närmare överväga hur överföringen av\r\nuppgifter från CSN till Högskoleverket i praktiken\r\nskall genomföras.\r\nHerr talman! Jag yrkar avslag på samtliga\r\nreservationer och bifall till utskottets hemställan på\r\nsamtliga punkter.</pre><pre>Anf.  221  MARGITTA EDGREN (fp)\r\nHerr talman! Det är helt rätt som Bengt\r\nSilfverstrand sade, att ansvaret successivt har ökat\r\nsedan 1980-talet och att man därmed har fått en viss\r\ncentralisering till departementet. Men man kunde\r\nockså ha gjort på ett annat sätt: Departementet kunde\r\nha analyserat det egna området; kanske fanns det\r\narbetsuppgifter som kunde utföras av högskolan själv,\r\noch då kunde man ha petat ut ansvar och\r\narbetsuppgifter tillbaka till högskolorna.\r\nSedan kommer Bengt Silfverstrand återigen\r\ndragandes med det här överdraget, trots att Bengt\r\nSilfverstrand är mycket väl medveten om att en stor\r\ndel av det var ett flytande underskott på grund av\r\ndåliga budgetrutiner som ärvts från den\r\nsocialdemokratiska regeringen. När vi ville täcka det\r\nsade socialdemokraterna nej, men när\r\nsocialdemokraterna sedan omedelbart efter\r\nregeringsskiftet täckte det var det okej! Jag vill inte\r\nsäga vad jag tycker att det vittnar om.\r\nJag är glad över att Bengt Silfverstrand mycket\r\nstarkt betonade att Högskolerådet har utfört ett\r\nföredömligt arbete. Det är bra. Men det finns ju\r\nfaktiskt ingen naturlig koppling mellan Rådet för\r\ngrundutbildning och Högskoleverket, som Bengt\r\nSilfverstrand påstår att det måste finnas, med\r\nutvärdering och uppföljning inom Högskoleverket. Så\r\nvar det ju faktiskt på UHÄ:s tid. UHÄ hade ansvaret\r\nockså för det pedagogiska utvecklingsarbetet, och där\r\nhände det ju ingenting.\r\nNu fick vi ett fristående råd, och Bengt\r\nSilfverstrand säger själv att det har fungerat\r\nföredömligt. Varför skall man då slå sönder det? Då\r\nbortser Bengt Silfverstrand helt den betydelse rådets\r\nfristående ställning haft för utvecklingen av och\r\nstatusen på den grundläggande utbildningen i\r\nförhållande till forskningen.</pre><pre>Anf.  222  BENGT SILFVERSTRAND (s)\r\nHerr talman! Det är bara att konstatera att den\r\ndecentralisering som påbörjades kommer att fortsätta.\r\nFlera av de uppgifter som tidigare låg på myndigheter\r\nligger nu på högskolorna själva. På den punkten\r\nkommer det inte att bli någon förändring. Det är bara\r\natt konstatera att högskolorna uppenbarligen är\r\ntillfreds med den situationen, och det är högskolornas\r\negna organ som har föreslagit att exempelvis\r\nservicebolaget skall vara en statlig uppgift.\r\nDen andra punkt där vi är kritiska gäller att man\r\nhar lyft uppgifter från myndigheter som har gjort ett\r\nneutralt beredningsarbete och där vi har haft en\r\ndemokratisk process där alla har fått komma till tals.\r\nDet som inträffade under regimen Unckel var att man\r\ni departementet själv gjorde beredningarna. Sedan\r\nsammankallade man intressenterna - i ett bestämt fall,\r\nnämligen när det gällde resurstilldelningssystemet, till\r\nen konferens ute på Arlanda. Den konferensen pågick\r\ntre timmar inklusive lunch, och sedan fattade man\r\nbeslut. Det är den odemokratiska och ineffektiva\r\nprocessen som vi vill ta bort.\r\nNär det sedan gäller Rådet för grundutbildning är\r\ndet på det sättet, Margitta Edgren, att om man har en\r\nkompetens och en erfarenhet, som man onekligen har\r\n- och det har vi uttalat oss positivt om - och man\r\nsamtidigt bestämmer sig för att kraftsamla och\r\nförlägga alla resurserna på ett ställe inhämtar man\r\nnaturligtvis de erfarenheter och den kompetens som\r\nfinns. Men det blir ju ingen skillnad i sak om man\r\nbestämmer sig för att man nu skall utföra de här\r\nuppgifterna inom Högskoleverket, där man har de\r\nsamlade resurserna. Man flyttar alltså kompetensen\r\nfrån ett ställe till ett annat, men man behåller den och\r\nutvecklar den. Detta förnyelsearbete skall ha stor\r\ntyngd i det fortsatta arbetet också inom\r\nHögskoleverket.</pre><pre>Anf.  223  MARGITTA EDGREN (fp)\r\nHerr talman! Vad som inträffade var ju en\r\nkulturkollision eller en kulturchock i hela\r\nHögskoleverket. Man fick ansvar och man tog ansvar.\r\nDet sjuder av vitalitet, energi och vilja, och det är\r\ndetta som jag - och säkert också Bengt Silfverstrand -\r\nvill skall fortsätta. Risken är att det nu igen blir någon\r\nannan som har ansvar.\r\nPå tal om att kraftsamla och på tal om högskolans\r\ngrundutbud vill jag bara fråga med anledning av vad\r\njag har sagt tidigare och vad Bengt Silfverstrand\r\nsäger: När tänker Bengt Silfverstrand föreslå att\r\nMedicinska forskningsrådet skall ingå i\r\nHögskoleverket? Det är två helt jämförbara storheter.</pre><pre>Anf.  224  BENGT SILFVERSTRAND (s)\r\nHerr talman! Jag tycker att Medicinska\r\nforskningsrådet först skall klara ut de problem som\r\nman där onekligen har, och det har inte ett dugg att\r\ngöra med grundläggande högskoleutbildning.</pre><pre>Överläggningen var härmed avslutad.\r\n(Beslut skulle fattas den 2 juni.)</pre><pre>22 §  Bordläggning</pre><pre>Anmäldes och bordlades\r\nSkrivelse\r\n1994/95:215 Redogörelse för verksamheten inom\r\nEuroparådets ministerkommitté år 1994</pre><pre>Konstitutionsutskottets betänkanden\r\n1994/95:KU36 Anslag till Europainformation m.m.\r\n1994/95:KU43 EU:s institutioner m.m.</pre><pre>Finansutskottets betänkande\r\n1994/95:FiU25 Godkännande av ett beslut av EU-\r\nrådet angående gemenskapens egna medel</pre><pre>Skatteutskottets betänkande\r\n1994/95:SkU27 Mervärdesskatten på omsättning av\r\nbegagnade varor, m.m.</pre><pre>Socialförsäkringsutskottets betänkande\r\n1994/95:SfU16 Ändringar i utlänningslagen</pre><pre>Kulturutskottets betänkande\r\n1994/95:KrU28 Turistpolitik</pre><pre>Jordbruksutskottets betänkande\r\n1994/95:JoU23 Det svenska miljöarbetet i EU -\r\ninriktning och genomförande</pre><pre>Näringsutskottets betänkanden\r\n1994/95:NU21 Sveriges anslutning till Europeiska\r\natomenergigemenskapen, m.m.\r\n1994/95:NU24 Genomförande av EG:s tredje skade-\r\nrespektive livförsäkringsdirektiv\r\n1994/95:NU25 Beredskapslagring av olja och kol\r\n1994/95:NU26 Komplettering av normgivnings-\r\nbemyndigandena i kapitaltäckningslagen m.m.</pre><pre>23 §  Beslut om fortsatt ärendebehandling</pre><pre>Kammaren beslöt på förslag av förste vice\r\ntalmannen att ärendebehandlingen skulle fortsättas vid\r\nmorgondagens arbetsplenum.</pre><pre>24 §  Kammaren åtskildes kl. 22.58.</pre><pre>\r\nFörhandlingarna leddes\r\nav förste vice talmannen från sammanträdets början\r\nt.o.m. voteringen kl. 13.27,\r\nav tredje vice talmannen därefter t.o.m. 16 § anf. 73\r\n(delvis),\r\nav förste vice talmannen därefter t.o.m. ajourneringen\r\nkl. 17.59,\r\nav tredje vice talmannen därefter t.o.m. 19 § anf. 172\r\n(delvis) och\r\nav förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}