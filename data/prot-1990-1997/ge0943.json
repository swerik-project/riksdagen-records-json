{"dokumentstatus":{"dokument":{"hangar_id":"2438931","dok_id":"GE0943","rm":"1990/91","beteckning":"43","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"43","slutnummer":"0","datum":"1990-12-11 00:00:00","systemdatum":"2010-02-17 00:00:00","publicerad":"1990-12-11 00:00:00","titel":"Riksdagens snabbprotokoll 1990/91:43 Tisdagen den 11 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{68BC3624-76C8-4588-8AB2-18E43CB6D0F0}","dokument_url_text":"http://data.riksdagen.se/dokument/GE0943/text","dokument_url_html":"http://data.riksdagen.se/dokument/GE0943","dokumentstatus_url_xml":"http://data.riksdagen.se/dokumentstatus/GE0943","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:43</div>\r\n<div class=\"sidhuvud_datum\">Tisdagen den 11 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 5 december.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Propositionen</pre><pre>1990/91:66 till konstitutionsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU18</pre><pre>Finansutskottets betänkande 1990/91:FiU8</pre><pre>Skatteutskottets betänkanden 1990/91:SkU6 och\r\nSkU7</pre><pre>Socialutskottets betänkande 1990/91:SoU5</pre><pre>Kulturutskottets betänkande 1990/91:KrU9</pre><pre>Utbildningsutskottets betänkande 1990/91:UbU4</pre><pre>Näringsutskottets betänkanden 1990/91:NU15 och\r\nNU16</pre><pre>Arbetsmarknadsutskottets betänkande\r\n1990/91:AU15</pre><pre>4 § Sverige och den västeuropeiska\r\nintegrationen</pre><pre>Föredrogs</pre><pre>utrikesutskottets betänkande</pre><pre>1990/91:UU8 Sverige och den västeuropeiska\r\nintegrationen.</pre><pre>Talmannen meddelade att statsrådet Anita Gradin\r\n(s) i samband med behandlingen av detta ärende\r\nskulle besvara interpellation 1990/91:67 av Gudrun\r\nSchyman (v) om Sverige, EG och den sociala\r\ntryggheten.</pre><pre>Anf. 1 MARGARETHA AF UGGLAS (m):</pre><pre>Herr talman! Äntligen börjar Sverige närma sig\r\nden europeiska verkligheten. Regeringens\r\nuttalande i sitt krispaket av den 26 oktober att det\r\nligger i Sveriges nationella intresse att ansöka om\r\nmedlemskap i den Europeiska gemenskapen har,\r\ntillsammans med motioner väckta i januari, lett\r\nfram till det betänkande från utrikesutskottet som\r\nvi har att behandla här i dag. Där har de Europa-\r\npositiva partierna, moderaterna och folkpartiet,\r\nkunnat förena sig med de hitintills Europanegativa\r\npartierna, socialdemokraterna och centern, i ett i\r\nhuvudsak gemensamt utlåtande. Detta ger\r\nregeringen mandat, att efter samråd i\r\nutrikesnämnden, lämna in en svensk\r\nmedlemskapsansökan till Bryssel.</pre><pre>Vi moderater har tillsammans med folkpartiet velat\r\nha ett klart ställningstagande av riksdagen till\r\nförmån för en ansökan om medlemskap under\r\n1991. Socialdemokraterna och centern nöjer sig\r\nmed en sannolikhetsbedömning. I denna fråga får\r\nvi således fortsätta att driva på, vilket markeras i\r\nreservation nr 5 i utrikesutskottets betänkande\r\nUU8, till vilken jag nu yrkar bifall. Jag vill gärna\r\nsamtidigt konstatera att betänkandet på avgörande\r\npunkter innebär ett glädjande genombrott för de\r\nståndpunkter som vi moderater sedan länge\r\nföreträtt i Europapolitiken. Det är också positivt\r\natt vi har fått gehör för vårt krav på en\r\nparlamentarisk arbetsgrupp för att börja förbereda\r\nett medlemskap.</pre><pre>Utrikesutskottet konstaterar de nya\r\nförutsättningarna för svensk Europapolitik som\r\nfrigörelsen i Central- och Östeuropa och\r\navvecklingen av det kalla kriget har skapat.\r\nUtskottet beskriver arbetet på att bygga en ny\r\neuropeisk säkerhetsordning inom ESKs ram och\r\ninriktningen på förberedelserna inför EGs båda\r\nregeringskonferenser nu i december. Utskottets\r\nbedömning är att ett svenskt medlemskap i EG bör\r\nkunna förenas med de krav som även\r\nfortsättningsvis måste ställas på\r\nneutralitetspolitikens utformning.</pre><pre>Av stor betydelse är också utskottets konstaterande\r\natt EG och dess medlemsländer kommer att spela\r\nen central roll i den fortsatta utvecklingen av\r\neuropeiskt samarbete. Det är just denna EGs\r\ncentrala roll för det europeiska freds- och\r\nvälfärdsbygget som vi moderater under så många år\r\nsökt framhäva. Det är, som utskottet också säger,\r\nendast som medlem som Sverige fullt ut kan få\r\ndeltaga i och få inflytande på den Europeiska\r\ngemenskapens samarbete. Endast som medlemmar\r\nfår vi svenskar rösträtt i det nya Europa och får vara\r\nmed och påverka den europeiska utveckling som vi\r\nkommer att vara intimt beroende av, antingen vi vill\r\ndet eller inte.</pre><pre>Sverige måste nu på allvar börja skaffa sig en\r\ngenomtänkt och framåtsyftande Europapolitik.\r\nSverige måste färdas till Bryssel med något mer än\r\ntiggarränseln i bagaget. Svensk Europapolitik får\r\ninte bara handla om hur vi skall komma i\r\nåtnjutande av den gemensamma marknadens\r\nfördelar och därmed bryta vår industriella\r\nstagnation. Vi måste börja se Sverige som en\r\neuropeisk nation bland andra med styrkedrag och\r\nsvagheter. Vi måste börja känna att vi tillhör den\r\neuropeiska familjen med ett ansvar också för den\r\neuropeiska utvecklingen, både den politiska och\r\nden ekonomiska.</pre><pre>Vi moderater vill arbeta för en Europapolitik med\r\nbl.a. följande innehåll.</pre><pre>Sverige bör verka för ett öppet EG baserat på\r\nfrihandelns principer. Att det behövs visar de just\r\nstrandade GATT-förhandlingarna.</pre><pre>Vi bör verka för ett EG som kraftfullt stöder\r\nCentraleuropas demokratiska och ekonomiska\r\nutveckling. Allting tyder på att EG kommer att få\r\nett mycket stort ansvar för att hjälpa Centraleuropa\r\nunder kommande år.</pre><pre>Vi bör arbeta för att begrepp som ''medborgarnas''\r\noch ''regionernas'' Europa fylls med reellt innehåll\r\noch att principen om subsidiaritet -- eller kanske\r\nbättre på svenska, närhet -- blir styrande.</pre><pre>Vi vill medverka till ett Europa där medborgarna\r\nges större rörelsefrihet och livsmöjligheter och där\r\nden kulturella och nationella mångfalden bevaras\r\noch vidareutvecklas.</pre><pre>Herr talman! Med tanke på den trettioåriga vacklan\r\nsom präglat svensk Europapolitik är höstens\r\npolitiska omsvängning i riktning mot ett svenskt\r\nEG-medlemskap historiskt och för nationen\r\nutomordentligt glädjande.</pre><pre>Det är senkommet. Socialdemokratins mångåriga\r\nmotstånd, senast manifesterat i utrikesministerns\r\ninlägg i riksdagens Europadebatt den 10 oktober,\r\nhar redan åstadkommit stor skada. Storföretagens\r\ninvesteringar har i accelerande takt sökt sig till\r\nländer inom EG. Detta har varit ett rationellt\r\nbeteende ur företagens synvinkel, men det har\r\nsamtidigt inneburit en försvagning av nationen\r\nSveriges industriella växtkraft. Viktigt att komma\r\nihåg i detta sammanhang är att Sverige inte bara går\r\nmiste om de stora företagens expansion.</pre><pre>Sveriges mindre och medelstora företag är i\r\nbetydande utsträckning underleverantörer till de\r\nstora företagen och riskerar således att mista en del\r\nav sin marknad när de stora företagen flyttar ut.</pre><pre>Det är således på många sätt följdriktigt att\r\nsocialdemokratins omsvängning i EG-frågan\r\nannonseras i ett ekonomiskt krispaket. Det är\r\nSveriges trängda ekonomiska läge som övertygar\r\nsocialdemokraterna om nödvändigheten av ett EG-\r\nmedlemskap, inte någon nygrundad\r\nEuropaentusiasm. Eller finns det kanske en sådan?</pre><pre>Riksdagens EG-beslut i dag eller i morgon kan bli\r\nhistoriskt om det följs upp kraftfullt av sittande och\r\nkommande regeringar. Ett stort arbete förestår nu\r\natt förbereda medlemskapsansökan och\r\nkommande förhandlingar. En grund är lagd i alla de\r\nämbetsmanna- och expertgrupper som sysslar med\r\nde haltande EES-förhandlingarna --\r\nförhandlingarna mellan EFTA och EG --, men\r\nviktiga områden av svenskt närings- och samhällsliv\r\nbefinner sig helt utanför dessa förhandlingar eller\r\när endast perifert berörda, hit hör t.ex.\r\njordbrukspolitiken. Sverige måste skaffa sig en\r\ngenomtänkt förhandlingsposition som tillvaratar\r\nsvenska intressen samtidigt som den gör oss till ett\r\ntillräckligt attraktivt kandidatland. En\r\nparlamentarisk delegation bör få möjlighet att delta\r\ni detta arbete.</pre><pre>Herr talman! Skall vi bli medlem av EG och få göra\r\nvår röst hörd i de europeiska rådslagen måste vi\r\nockså vara beredda att dela övriga européers vision\r\nom ett fredligt och välmående Europa baserat på\r\ndemokrati och marknadsekonomi. Ju öppnare vi\r\ngör oss för det europeiska tänkandet, desto bättre\r\nkommer vi att kunna utnyttja de europeiska\r\nmöjligheterna och desto mera kommer vi att ha att\r\nbidra med.</pre><pre>Sverige behöver inte rädas EG. Vi är duktiga på\r\nmånga områden, vi har något att bidra med. Vi\r\nkommer att kunna göra vår röst hörd i den\r\neuropeiska gemenskapen bara vi vill.</pre><pre>I detta anförande instämde Gullan Lindblad (m).</pre><pre>Anf. 2 HADAR CARS (fp):</pre><pre>Herr talman! Behovet av något att tro på, att vilja\r\nkämpa för, var stort i det av kriget härjade och\r\nsargade Europa.Visst hade demokratin segrat i väst\r\noch fascismens värsta slödder sopats väck, men i öst\r\nstyrde Stalin, och i de länder som Röda armén\r\nbefriat var friheten snabbt förgången.</pre><pre>I de stora krigens Europa kom sällan en vädjan om\r\nkamp för fosterlandet att klinga ohörd. Kanske var\r\nvarken soldater eller civila helt begeistrade över\r\nkejsare och tsar, över fu hrer och generalissimus,\r\nmen sin nation ville de inte svika. Nu hade de erfarit\r\ntill vilka avgrunder nationell självförhävdelse\r\nkunde föra och hur många, skyldiga som oskyldiga,\r\nden störtat i fördärvet.</pre><pre>Det var uppenbart att det Europa nu behövde inte\r\nvar en nyuppväckt nationalism, utan mer av\r\ninternationalism.</pre><pre>I efterkrigstidens Europa fanns det många som i\r\nden marxistiska internationalen såg en väg till ett\r\nbättre samhälle. I Frankrike, Grekland och Italien\r\nvann också kommunistiska partier stora\r\nframgångar. Tyskland var krossat och delat, och\r\nvad som skulle komma att spira ur dess ruiner var\r\nalltjämt ovisst. I Spanien och Portugal härskade\r\nFranco och Salazar. För demokrater med tilltro till\r\nindividen och den fria marknaden kunde bilden\r\nvarit bättre.</pre><pre>Det var i detta Europa som idén om ett enat Europa\r\nväxte fram. Att ena forna fiender kring fredlig\r\nsamverkan genom att ersätta nationellt\r\nsuveränitetstänkande med överstatligt\r\nbeslutsfattande blev Europatankens bärande\r\nelement.</pre><pre>Främst var det bland liberaler, kristdemokrater och\r\nsocialdemokrater i länder där krigen gått fram som\r\nEuropatanken slog rot. I stater som klarat sig något\r\nså när oskadda genom krigen var det vanligare att\r\nman dömde ut idén om ett enat Europa som alltför\r\nfantastiskt och himlastormande.</pre><pre>Först när idén tog form i fördrag om kol och stål och\r\nom en gemensam marknad kom hjulen i rörelse.\r\nSen, herr talman, har Europavagnen rullat, om\r\nockså i varierande fart och med en del omskakande\r\ntvärbromsningar och rivstarter. Men framåt har det\r\ngått, och efter hand har också allt fler hoppat på\r\nvagnen.</pre><pre>Nu är det Sveriges tur! På förslag av\r\nutrikesutskottet kan riksdagen i dag väntas ge\r\nregeringen fullmakt att ansöka om svenskt\r\nmedlemskap i den Europeiska gemenskapen.\r\nSjälvfallet är detta en glädjedag, inte minst för dem\r\nsom sedan länge, kanske redan från tidig ungdom,\r\nvarit varma anhängare av idén om ett integrerat,\r\ndemokratiskt Europa -- en Gemenskap som också\r\nskall omfatta de nya demokraterierna i Central- och\r\nÖsteuropa, ett Europa för fred, för öppna\r\nmarknader, för miljö, utveckling och social rättvisa.</pre><pre>Alldeles särskilt glädjande är det att Europatanken\r\när så starkt förankrad hos svensk ungdom. Många\r\nunga har tågluffat i Europa. De har upplevt\r\nsamhörigheten med andra europeiska ungdomar\r\noch känt att de delat livssyn och kultur med dem.\r\nSvenska ungdomar känner sig ha rätt till hemort i\r\nEuropa, att ha samma möjligheter att studera och\r\narbeta där som deras jämnåriga i Danmark,\r\nHolland, Spanien och andra EG-länder. Därför är\r\ndet heller inte märkvärdigt att det -- för att ta\r\nexempel från mitt eget parti, folkpartiet\r\nliberalerna -- blev så att det var Folkpartiets\r\nungdomsförbund och Liberala studentförbundet\r\nsom aktualiserade kravet på svenskt medlemskap i\r\nden Europeiska gemenskapen.</pre><pre>En självklar fråga att ställa är om dagens EG lever\r\nupp till den idealbild jag nyss tecknat. Så är det\r\nnaturligtvis inte i alla avseenden.</pre><pre>För mig är det uppenbart att EG varit mycket\r\nframgångsrikt när det gällt att brygga över den\r\nmångsekelgamla fiendeskapen mellan Frankrike\r\noch Tyskland. Den frihet för individen och det\r\nvälstånd EG varit med om att skapa i väst tände\r\nockså ett hopp och gav inspiration åt dem som i öst\r\nfick murar och diktatorer att falla. Nu leder EG\r\ninsatserna för att hjälpa Europas nya demokratier\r\natt räta upp sina plandrabbade ekonomier och\r\nförödda miljöer.</pre><pre>Men EG står också för en protektionism på\r\njordbrukssidan som starkt bidragit till att det ännu\r\ninte blivit något genombrott i förhandlingarna i\r\nGATT och för en, i mina ögon, alltför restriktiv\r\ninvandrarsyn.</pre><pre>Däremot går det knappast att skylla de ekonomiska\r\noch sociala skillnader som råder mellan olika\r\nmedlemsländer på EG. Dessa skillnader har\r\nhistorisk bakgrund och hade utvecklats långt innan\r\nGemenskapen tillkom. Genom att bryta ner\r\nhindren mot fri rörlighet för människor, varor,\r\ntjänster och kapital och genom en aktiv\r\nregionalpolitik bidrar EG, tvärtom, till att minska\r\ndessa skillnader. Och även om vi ibland med rätta\r\nuppfattar EGs minikrav för bättre miljö som alltför\r\nminimala är det inget som talar för att\r\nmiljöförhållandena i Europa skulle ha varit bättre\r\nom EG inte funnits.</pre><pre>Rolf Edbergs bok om européernas historia alltifrån\r\nantikens gryningsljus har titeln -- -- -- och de seglade\r\nständigt. Viljan att utforska och förändra, att vara i\r\nständig rörelse mot något nytt och okänt är, enligt\r\nEdberg, ett europeiskt drag.</pre><pre>Alla i denna kammare delar uppenbarligen inte\r\nEdbergs synsätt. De tycks tro att en så utpräglad\r\neuropeisk produkt som EG skall bli färdig någon\r\ngång, så att vi kan veta precis vad det är, och så att\r\nvi då med säkerhet kan avgöra om vi i Sverige har\r\nmest att vinna eller förlora på att bli medlemmar.\r\nDetta är, ärade kammarledamöter, ett fullständigt\r\norealistiskt synsätt!</pre><pre>Den Europeiska gemenskapen har genomgått flera\r\nolika stadier. Den kommer att fortsätta att\r\nförändras. Så t.ex. inleder EG denna månad två\r\nregeringskonferenser, en om den monetära och en\r\nom den politiska unionen.</pre><pre>Det finns de i Sverige som tycks hoppas att ganska\r\nlitet skall komma ut ur dessa konferenser, dvs. att\r\ninga steg skall tas som kunde göra det svårare för\r\noss att komma med i EG.</pre><pre>Vad resultatet av konferenserna blir vet vi inte.\r\nKanske blir det en tuppfjäder. Men det kan också\r\nskrivas nya viktiga kapitel i Europas historia. Det\r\nenda vi med säkerhet vet är att Sverige, som icke\r\nmedlem, inte får delta i konferenserna.</pre><pre>Söker vi medlemskap i EG -- det bör vi göra redan\r\ninom ett år -- bör därför det främsta skälet vara, att\r\nvi i Sverige vill kunna påverka en utveckling som --\r\nvare sig vi kommer med i EG eller förblir utanför --\r\nfår genomgripande betydelse också för oss.</pre><pre>Herr talman! Det vore däremot fel av oss och orätt\r\nmot de andra länderna om vi sökte medlemskap i\r\nEG för att inom Gemenskapen bli en bromskloss\r\nmot fortsatt utveckling mot ett enat Europa. Jag är\r\nsäker på att majoriteten här i kammaren inte heller\r\ntänker sig att Sverige skall fungera på det sättet i\r\nEG.</pre><pre>Visst vill vi bli medlemmar för att på så sätt få större\r\nmöjligheter att påverka utvecklingen i Europa och\r\nbättre kunna ta till vara egna intressen, men långt\r\nifrån bara av det skälet. Vi vill vara med också bl.a.</pre><pre>för att våra insatser tillsammans med de andra\r\nmedlemsländernas skall komma till bättre nytta\r\ninom hela Gemenskapen,</pre><pre>för att bidra till EGs strävanden att lösa konflikter\r\nockså i andra delar av världen,</pre><pre>för att genom EG initiera åtgärder för att rädda den\r\nglobala miljön, och</pre><pre>för att genom handel, industriell samverkan och\r\nbistånd lyfta levnadsförhållandena såväl i\r\nÖsteuropa som i de ännu fattigare länderna.</pre><pre>Vi vill vara med i EG därför att vi vill både detta\r\noch mycket därtill. Vår strävan som medlem bör\r\ndärför vara att aktivt bygga ut området för\r\nsamverkan och integration inom en Gemenskap\r\nöppen för alla demokratiska länder i Europa.</pre><pre>För det är inom ett integrerat Europa med\r\ngemensamma myndigheter och parlament och\r\ngemensamt beslutfattande som Sverige och svenska\r\nmedborgare har störst förutsättningar till insatser\r\noch påverkan på besluten. Inte minst har vi\r\nanledning att utgå från att de nordiska länderna\r\ninom EG tillsammans kunde komma att spela en\r\nviktig och konstruktiv roll för utvecklingen inom\r\nGemenskapen och genom denna också i andra\r\ndelar av världen.</pre><pre>Herr talman! Det är rösträtt vi vill ha, rösträtt för\r\nSverige och svenskarna i gemenskapens och\r\nmedborgarnas Europa!</pre><pre>Herr talman! Jag yrkar bifall till svensk ansökan om\r\nmedlemskap i den Europeiska gemenskapen och,\r\ntill reservation nr 5 där folkpartiet liberalerna och\r\nmoderaterna begär att denna ansökan skall\r\ninlämnas redan inom ett år, samt i övrigt till\r\nutskottets hemställan.</pre><pre>Anf. 3 PÄR GRANSTEDT (c):</pre><pre>Herr talman! Det år som ligger bakom oss har i\r\nsanning varit ett dramatiskt år i Europas historia.\r\nNär vi förra året närmade oss vår julavslutning\r\nbefann sig de östeuropeiska länderna mitt uppe i sin\r\nfrigörelseprocess. De hemska nätterna i Bukarest\r\nlåg då fortfarande framför oss. Sedan dess har\r\ntragiska händelser inträffat, men ännu mycket fler\r\nglädjande. Vi kan se fram mot ett Europa präglat\r\nav fred, samarbete och demokrati.</pre><pre>Integrationsprocessen i Västeuropa är en lika\r\nbetydelsefull utvecklingsprocess, som också den på\r\nett grundläggande sätt ändrar förutsättningarna för\r\nEuropas utveckling. Självfallet måste också den\r\ndramatiska händelseutvecklingen och de stora\r\nomvälvningar som vi ser i vår världsdel\r\nnödvändiggöra ett nytänkande i svensk\r\nEuropapolitik. Det är givet att en av de stora\r\nutmaningar som vi står inför är att finna den roll\r\nSverige skall spela i det nya Europa som växer fram\r\ninför våra ögon. Detta är självfallet en viktig\r\nbakgrund till den debatt som vi skall föra i dag.</pre><pre>Det sätt på vilket regeringen aktualiserade den\r\nstora frågan om svenskt medlemskap i EG var\r\ndärför litet trist. Regeringen förde som en fotnot i\r\nett ekonomiskt krispaket fram förslaget att Sveriges\r\nriksdag skulle göra ett positivt ställningstagande till\r\nförmån för ett svenskt EG-medlemskap. Att göra\r\nfrågan om ett EG-medlemskap till ett sätt att\r\nförsöka hejda ett valutautflöde och till ett sätt att\r\nförsöka ta död på spekulationer om en svensk\r\ndevalvering är inte ett särskilt värdigt sätt att ta upp\r\nen av de mest historiskt betydelsefulla frågor som\r\nvi har att hantera under detta år och de kommande\r\nåren.</pre><pre>Det hela blev naturligtvis inte bättre av att\r\nregeringen uppenbarligen hade försummat att\r\nkoordinera sitt handlande med övriga EFTA-\r\nländer och t.o.m. försummat att samordna med sig\r\nde övriga nordiska länderna, vilket ju är en sedan\r\nlänge etablerad och viktig tradition i vårt område.\r\nDetta är en beklaglig hantering, och Sverige har fått\r\nkritik från andra länder för detta, en kritik som jag\r\ntyvärr måste erkänna är berättigad. Det är inget\r\ntvivel om att regeringens sätt att något brådstörtat\r\naktualisera denna fråga har ställt till med\r\nsvårigheter i EES-förhandlingarna, svårigheter\r\nsom vi i Sverige drabbas av men som också våra\r\nkamrater i EFTA-kretsen drabbas av.</pre><pre>Men, herr talman, nu är tyvärr redan denna skada\r\nskedd, och frågan har ställts till Sveriges riksdag om\r\nvår inställning till en svensk medlemsansökan. Den\r\nfrågan kräver trots allt ett svar. Vi i centerpartiet\r\nhar givit det svaret att vi ser positivt på ett svenskt\r\nEG-medlemskap, och vi är beredda att aktivt pröva\r\nförutsättningarna för ett sådant medlemskap\r\ngenom att en medlemsansökan lämnas in. Att vi nu\r\nkommit till detta ställningstagande har inte att göra\r\nmed graden av Europapositivism. När Margaretha\r\naf Ugglas här i talarstolen för en stund sedan delade\r\nin partierna i Europapositiva och hittills\r\nEuropanegativa visade detta på en begränsning i\r\nEuropasynen som jag anser är anmärkningsvärd.\r\nEuropa är naturligtvis inte bara EG, och EG-\r\nmedlemskap är naturligtvis inte det enda sättet att\r\nfrämja ett Europasamarbete. Detta har i varje fall\r\nCarl Bildt klargjort att han inser, och det vore bra\r\nom även Margaretha af Ugglas kunde få den litet\r\nvidare Europasyn som verkligen behövs. Det som\r\nhar påverkat vårt ställningstagande är naturligtvis\r\nden föränderlighet som vi ser i Europas utveckling\r\noch den betydelse som den har för Sveriges roll. Vi\r\nvet ju alla att det är vår neutralitetspolitik som\r\ntidigare har varit ett avgörande hinder för svenskt\r\nmedlemskap. Jag tror att det som har påverkat\r\nolika partiers ställningstaganden i denna fråga\r\nsnarast är det allvar med vilket man har sett på\r\nneutralitetpolitikens betydelse.</pre><pre>I en situation där Europa var delat, och där EG-\r\nländerna i praktiken var identiska med den ena\r\nhalvan i detta delade Europa -- en part i Europas\r\nkonflikt -- var det naturligtvis omöjligt att tänka sig\r\natt ingå i denna gemenskap och samtidigt göra\r\nanspråk på en trovärdig neutralitet i den\r\nkonflikten. Denna situation har i praktiken rått\r\nända fram till i år.</pre><pre>Nu är Europas säkerhetspolitiska läge ett annat.\r\nDet kalla kriget är avslutat, och Europas tudelning\r\när på väg att upphöra. Warszawapakten har i\r\npraktiken brutit samman som militär allians. Man\r\nbygger upp gemensamma europeiska\r\nsäkerhetslösningar, och alla samarbetar med alla.\r\nSovjetunionen och EG sluter överenskommelser\r\nom utrikespolitiskt samarbete. Detta är en helt ny\r\nsituation.</pre><pre>Möjligheten att delta i EG-samarbetet som medlem\r\noch ändå behålla den utrikes- och\r\nsäkerhetspolitiska obundenhet, som är en\r\nförutsättning för en trovärdig neutralitetspolitik har\r\nförbättrats på ett radikalt sätt. Detta konstateras i\r\nutrikesutskottets betänkande och har varit\r\navgörande för att vi nu kan tänka oss ett svenskt\r\nmedlemskap i EG.</pre><pre>Vi medverkar nu till att regeringen får en fullmakt\r\natt lämna in en medlemsansökan, men det sker\r\nnaturligtvis inte villkorslöst.</pre><pre>Vi slår för det första fast att ett medlemskap med\r\nbibehållen neutralitetspolitik är eftersträvansvärt.\r\nDet här innebär naturligtvis att förutsättningarna\r\nändras om EG-samarbetet skulle utvecklas i\r\nriktning mot ett bindande, förpliktigande\r\nutrikespolitiskt samarbete, om vi skulle tvingas in\r\ni utrikespolitiska positioner och ställningstaganden\r\nmot vår vilja, eller om EG-samarbetet skulle\r\nutvecklas mot ett militärt samarbete.</pre><pre>För det andra har vi slagit fast -- och också fått\r\nutrikesutskottets stöd för -- att vi måste avvakta\r\nresultatet av förhandlingarna mellan EG- och\r\nEFTA-staterna, EES-förhandlingarna, som ändå är\r\nalternativet till ett medlemskap. Vi bör också väga\r\nin resultaten av EGs båda regeringskonferenser om\r\nen politisk resp. monetär union. Om man skall söka\r\nmedlemskap i en förening är det naturligt att ta\r\nreda på hur föreningen ser ut och hur den verkar\r\ninnan man söker medlemskap. Vi kan notera att\r\nden uppfattningen delas av utrikesutskottets\r\nmajoritet.</pre><pre>För det tredje har vi satt som villkor att regeringen\r\nskall återkomma till riksdagen när det gäller\r\nuppläggningen av de förhandlingar som skall föregå\r\nett medlemskap så att riksdagen där får ett\r\navgörande inflytande. Även på den punkten har vi\r\nfått stöd från utrikesutskottet, vilket vi noterar med\r\ntillfredsställelse.</pre><pre>När Sverige lämnar in en medlemsansökan, vilket\r\nmycket väl kan ske under nästa år om utvecklingen\r\ngår åt rätt håll, är det början på en process som\r\nnaturligtvis kommer att ta lång tid. En del befarar\r\natt riksdagens beslut i dag kommer att innebära att\r\nsvenska folket inte får möjligheter att påverka\r\nutvecklingen, att riksdagens beslut så att säga kör\r\növer svenska folket, men så är naturligtvis inte\r\nfallet.</pre><pre>Det här är början på en process som kan leda till ett\r\nsvenskt medlemskap tidigast i slutet av 1994 eller i\r\nbörjan av 1995. Vi kommer att ha två allmänna val\r\ninnan vi kommer så långt.</pre><pre>Vi tycker att det är viktigt att vi utnyttjar tiden till\r\natt noga analysera fördelar och nackdelar med ett\r\nEG-medlemskap och till att föra ut en massiv\r\ninformation till svenska folket. Alla måste få en\r\nchans att sätta sig in i vad ett EG-medlemskap och\r\nvad alternativen skulle innebära. Vi utesluter inte\r\nheller en folkomröstning, om det visar sig finnas\r\nmånga delade meningar i folkopinionen när det blir\r\ndags för ett definitivt ställningstagande. Det var vad\r\nsom skedde i Danmark, där svaret blev ja, och i\r\nNorge, där svaret blev nej. En folkomröstning skall\r\nske i ett skede då vi har ett färdigförhandlat förslag\r\natt ta ställning till. När vi skall ta ett så stort steg\r\nsom ett EG-medlemskap skulle innebära är det\r\nviktigt att det stöds av en upplyst och en medveten\r\nfolkopinion. Det måste finnas en grundlig\r\ndemokratiskt förankring i ett beslut med den här\r\nstora räckvidden.</pre><pre>Herr talman! Det är vår förhoppning att debatten\r\nom våra relationer till EG nu skall gå in i ett något\r\nsakligare skede. Det får inte bara bli en primitiv ja-\r\neller nej-debatt, som hittills varit fallet. Vi måste\r\nverkligen få en diskussion i Sverige som belyser alla\r\nde fördelar och alla de problem som kan vara\r\nförenade med ett EG-medlemskap. Jag noterar\r\nmed tillfredsställelse att processen redan har\r\nbörjat. Man kan redan nu se att vi får en mer\r\nnyanserad debatt om EG-medlemskapets\r\ninnebörd. Det tycker jag är värdefullt. Vi i\r\ncenterpartiet är beredda att aktivt bidra till detta.\r\nDet behövs som grund för ett sådant viktigt\r\navgörande.</pre><pre>I betänkandet behandlar vi också en rad frågor som\r\ngäller EES-förhandlingarna. Centern har fogat\r\nnågra reservationer till betänkandet. Jag skall inte\r\ngå in på reservationerna i detalj. Deras innehåll\r\nframgår av texten i betänkandet. Jag vill bara\r\nkonstatera att alla gäller krav på att vi skall hålla en\r\nhög profil när det gäller frågor som rör miljö och\r\nlivskvalitet.</pre><pre>Jag vill yrka bifall till en av dessa reservationer, nr\r\n14, som handlar om vikten av att vi inte exporterar\r\nkärnteknologi efter det att ett EES-avtal slutits.</pre><pre>Ett av syftena med våra reservationer är att vårt\r\nland måste bibehålla en hög ambitionsnivå på dessa\r\nområden, också när det aktivt skall delta i en\r\nEuropaintegration. När det gäller framtida\r\nmedlemskapsförhandlingar måste utgångspunkten\r\nvara att vår höga ambitionsnivå på det miljömässiga\r\noch det sociala området skall bibehållas och\r\nvidareutvecklas också i framtiden. Det tror jag är\r\nmöjligt.</pre><pre>Det är också viktigt att vi diskuterar vad vi vill med\r\nEuropas utveckling. Jag vill för vår del betona\r\nvikten av att vi arbetar för en vidare europeisk\r\ngemenskap, en alleuropeisk gemenskap, men\r\nsamtidigt ett Europa som är öppet mot omvärlden.\r\nEtt Europa som för en politik präglad av solidaritet\r\nmed de fattiga länderna i tredje världen. Ett\r\nEuropa som sätter livskvalitetsvärden och sociala\r\nvärden högt och ett Europa som sätter miljön, de\r\nekologiska grundförutsättningarna, som\r\nutgångspunkt för sin utveckling. Det är vad vi anser\r\nvara eftersträvansvärt i arbetet för framtidens\r\nEuropa.</pre><pre>Med undantag för den reservation jag redan har\r\nyrkat bifall till yrkar jag i övrigt bifall till utskottets\r\nhemställan.</pre><pre></pre><pre>Anf. 4 BENGT HURTIG (v):</pre><pre>Herr talman! Jag tycker att det vore bra om vi\r\nkunde stöka undan uppdelningen i Europapositiva\r\noch Europanegativa partier redan från början. I\r\nflera av de debatter vi har haft här i riksdagen hade\r\nvi kunnat undvika den typen av diskussion.</pre><pre>Jag upplever mig tillhöra ett parti som så länge jag\r\nhar varit i kontakt med det, sedan 50-talet, har haft\r\nett samarbete med olika organisationer ut mot\r\nEuropa. För min del började det med samarbetet\r\nmed den brittiska rörelsen mot kärnvapen på 50-\r\ntalet. Då hade vi en situation där det moderata\r\npartiet verkade för ett svenskt kärnvapen. Dess\r\nbättre har partiet lämnat den ståndpunkten.</pre><pre>Herr talman! Det känns för mig på sätt och vis\r\nvemodigt att delta i denna debatt och de beslut som\r\nsenare skall fattas. Jag hade inte trott att man så\r\nlättvindigt, ja t.o.m. nonchalant, skulle kunna\r\nöppna dörren för ett övergivande av Sveriges\r\nalliansfrihet. Det kan inte vara så att man genom att\r\ngå in i en allians eller upprätta ett alliansliknande\r\nsamarbete samtidigt kan upprätthålla sin\r\nalliansfrihet. Det var ju alliansfriheten som skulle\r\nge Sverige möjligheten att vara neutralt i krig.</pre><pre>Herr talman! Jag är alltså inte numera övertygad till\r\nhundra procent att de partier, främst\r\nsocialdemokraterna och centern, som jag tidigare\r\ntrott anser neutraliteten i krig vara en hörnsten i\r\nSveriges säkerhetspolitik längre har denna syn. Att\r\nmoderaterna och folkpartiet har lätt för att ge upp\r\nalliansfriheten är kanske inte så märkligt. Eller så\r\nhar de tidigare försvararna av alliansfriheten\r\nkapitalt missuppfattat situationen i världen och\r\ntror, liksom Chamberlain gjorde för 50 år sedan, att\r\ndet inte längre finns någon risk för krig. Eller så\r\nupplever man sig så pressad av svenskt och\r\neuropeiskt storkapital att man måste dölja sin egen\r\növertygelse och t.o.m. i princip öppna dörren för\r\nSveriges framtida deltagande i krig.</pre><pre>Herr talman! Jag tror att vi kommer att få oerhört\r\nsvårt att backa ur det beslut som kommer att fattas\r\ni dag eller i morgon. Pär Granstedt antydde en\r\nförhoppning om att det skulle vara möjligt om EG\r\nutvecklas i riktning mot en militär allians. Jag är\r\nrädd för att riksdagen kommer att få svårt att slå till\r\nbromsarna även om en majoritet av riksdagens\r\nledamöter skulle ha den övertygelsen. Det vi sätter\r\ni gång är enligt min mening en irreversibel process,\r\nsom leder till att ett medlemskap blir mer eller\r\nmindre oundvikligt. För vänsterpartiets del hade vi\r\ngärna väntat med det beslutet till 1993, då i\r\nrealiteten en sådan medlemskapsansökan skulle\r\nkunna behandlas.</pre><pre>Enligt min mening måste en trovärdig\r\nneutralitetspolitik innebära inte bara en\r\nförpliktelse till militär opartiskhet. Även handel\r\nmed strategiska varor som är viktiga för\r\nkrigsindustrin måste kunna regleras i det land som\r\nvill vara neutralt vid militära konflikter. Det är\r\nuppenbart att om Sverige ansluter sig till Kol- och\r\nstålunionens stadga och till Euroatoms stadga,\r\nkommer Sverige inte att kunna bibehålla sin\r\nneutralitet i den meningen.</pre><pre>Utskottet för i sin torftiga och luddiga analys av\r\nSveriges neutralitet ett resonemang som tycks\r\ninnebära att Sveriges alliansfrihet haft betydelse\r\nbara när det gäller öst--väst-konfliktens\r\nkonsekvenser för Europa. I den tid då\r\ninternationalisering av ekonomi och politik\r\nverkligen rör hela världen väljer riksdagens\r\nutrikesutskott att sticka huvudet i sanden och bara\r\ndiskutera de visserligen lovande och nya\r\nmöjligheterna till bestående fred i Europa. Detta är\r\nbara en del av den skandalösa behandlingen som\r\nfrågan om anslutning till EG har fått i denna\r\nparlamentariska församling.</pre><pre>En annan del av denna skandal är\r\nhemlighetsmakeriet och oviljan att diskutera\r\nkonsekvenserna för landets alliansfrihet,\r\nsäkerhetspolitik och försvarspolitik i de folkliga\r\norganisationerna. En tredje del är att vi som\r\narbetar i utskottet och som hade en annan mening\r\nfick se majoritetens slutgiltiga förslag i de centrala\r\nfrågorna först en timme före slutjusteringen av\r\nbetänkandet.</pre><pre>T.o.m. på SAPs kongress helt nyligen passerade\r\nfrågan om EG-medlemskap utan diskussion. I den\r\nmalande propagandan för EG tycks inte längre\r\nvärlden utanför Europa existera annat än i bisatser.\r\nIdylliserandet når oanade höjder.</pre><pre>En fjärde del i skandalen är att detta beslut pressas\r\nigenom riksdagen endast tre dagar före de två stora\r\nEG-konferenser som skall behandla dels frågan om\r\nen politisk union, dels frågan om en ekonomisk och\r\nmonetär union.</pre><pre>Herr talman! De genomgripande politiska\r\nförändringarna i Östeuropa som vi välkomnar,\r\nWarszawapaktens sammanbrott och ESK-\r\nprocessens framgångar, leder givetvis till en\r\nnödvändig prövning av Sveriges neutralitetspolitik.\r\nMen vi menar att det inte leder till ett behov av dess\r\nupplösning.</pre><pre>Utskottet skriver på s. 21 i betänkandet:\r\n''Allteftersom en fungerande, alleuropeisk\r\nsäkerhets- och samarbetsstruktur växer fram blir\r\nSveriges möjligheter att utan förfång för\r\nneutralitetspolitiken delta i ett närmare samarbete\r\nav även utrikespolitisk och säkerhetspolitisk\r\nkaraktär självfallet större än under tidigare\r\nperioder. Detta kan ske samtidigt som\r\nneutralitetspolitikens centrala syfte ligger fast,\r\nnämligen att genom ett konsekvent avstående från\r\nmilitär samverkan med andra stater framgångsrikt\r\nkunna hävda vår neutralitet i händelse av krig.''</pre><pre>Utrikesministern sade helt nyligen i riksdagen att\r\ndet handlar om att vara med och skapa ett system\r\nför gemensam säkerhet som omfattar alla länder\r\noch folk i vår världsdel. Om detta nya\r\nalliansliknande samarbete vi skall gå in i i framtiden\r\nkan komma i konflikt med eller hota andra länder i\r\nandra världsdelar analyseras inte och är inte\r\nföremål för någon som helst diskussion. Samtidigt\r\nägnades ESK-mötet i Paris nyligen åt diskussioner\r\nom eventuella militära insatser mot Irak.\r\nUtrikesutskottet har inte fått någon impuls med\r\nanledning av denna anmärkningsvärda händelse.</pre><pre>Herr talman! I själva verket har de senaste 30 åren\r\nde s.k. öst-västkonflikterna utspelats på andra\r\nställen än i Europa. Alla vet att de utspelats i tredje\r\nvärlden. När nationella och sociala\r\nbefrielserörelser tagit upp kampen mot kolonialism\r\noch neokolonialism, mot fascism och förtryck, har\r\nde båda supermakterna ofta varit ivriga att\r\nexploatera dessa konflikter för sina egna intressen.\r\nSupermakten Sovjetunionen har ofta sett\r\nupprorsrörelsernas framgångar som en försvagning\r\nav den andra supermaktens världssystem, som ett\r\nled i kapitalismens undergång och som en\r\nförstärkning av det egna systemet. Därför har man\r\nofta också stött upprorsrörelser i den tredje\r\nvärlden. Den andra supermakten USA, däremot,\r\nhar inte förstått upprorsrörelsernas kamp för\r\nbefrielse och social rättvisa utan ofta sett dem som\r\nombud för den andra supermaktens intriger.\r\nOförmågan att se de verkliga orsakerna och\r\nmönstren i striderna i tredje världen har varit\r\nutbredd hos båda supermakterna. Vid flera\r\ntillfällen har dessa konflikter fört världen till\r\nranden av kärnvapenkrig. Förhoppningsvis är\r\ndenna tid nu förbi.</pre><pre>Det har under dessa decennier varit alliansfria\r\nstater som i FN och i andra internationella\r\nsammanhang har kunnat agera för fredliga\r\nlösningar av konflikter utan att vara bundna av\r\nstormaktsblocken. Dessa länder har också\r\nsjälvständigt och kritiskt kunnat uttala sig om de\r\nolika parternas agerande. Sverige har i olika\r\nsammanhang kunnat fungera som ombud för\r\nenskilda länder i tredje världen och påta sig en\r\nmedlande roll. Om Sverige skall samordna sin\r\nutrikes- och säkerhetspolitik med EGs framtida\r\npolitik kommer Sverige givetvis att få svårt att\r\nbetraktas som alliansfritt, och vi får ett kraftigt\r\nminskat utrymme för en självständig utrikespolitik.</pre><pre>Finns det då några risker för sådana konflikter i\r\ntredje världen där Europa kan bli inblandat? Jag\r\nvill påstå att det inte ens kan uteslutas att det kan\r\ninträffa sådana i Europa. Många olösta etniska och\r\npolitiska konflikter som tryckts ned, särskilt i\r\nÖsteuropa, flyter nu upp till ytan. Mer eller mindre\r\nberättigade krav på självbestämmanderätt,\r\ngränsförändringar och folkomflyttningar reses.\r\nÄven antisemitiska och rasistiska strömningar blir\r\ntydligare.</pre><pre>I världen i övrigt råder vad en del ekonomer kallar\r\nför en kasinoekonomi. Det pågår varje dygn en\r\nvåldsam spekulation i valutor, värdepapper och\r\nråvaror, en spekulation som omfattar alltmer\r\nhisnande belopp. En del uppger att den summa\r\npengar som varje dygn flyttas mellan E--7-länderna\r\nuppgår till 400 miljarder dollar, varav endast 12\r\nmiljarder är betalningar för varor och tjänster.\r\nDenna våldsamma spekulationsekonomi kan lätt\r\nleda till en instabilitet som skapar oro även i den\r\nindustrialiserade delen av världen.</pre><pre>Enligt min mening finns emellertid de verkliga\r\nkonfliktriskernai tredje världen, mellan i-länder\r\noch u-länder. De konflikter som supermakterna i\r\nsin envig exploaterat kvarstår i stor utsträckning\r\nfortfarande. Krig pågår på många håll.\r\nVapenleveranserna från i-världen minskar inte.\r\nRustningarna pågår med full kraft i den fattiga\r\nvärlden. Det kan för Sverige inte vara obekant att\r\ndet pågår rustningar i Indien. I samarbete med\r\nUSA genomförs i Japan en militär upprustning. En\r\nlång rad länder är på väg att skaffa sig kärnvapen.</pre><pre>Många mer eller mindre folkligt förankrade\r\ngrupper anser sig ha rätt att ta till vapen för att\r\nhävda sina intressen. Temperaturen i konflikten i\r\nKashmir ökar för varje dag. Dessa konflikter, och\r\nsärskilt konflikten mellan Irak och Kuwait, har\r\nmedfört att många vapensmedjor inte har behövt\r\nslå av på takten, trots avvecklingen av öst--väst-\r\nkonflikten.</pre><pre>Av de 5,5 miljarder människor som finns på\r\njordklotet lever 1,2 miljarder i största fattigdom,\r\noch antalet fattiga ökar, trots de förbättringar som\r\nsker i flera u-länder. 95 % av den snabba\r\nbefolkningsökningen på 80 miljoner per år sker i u-\r\nländerna. 800 miljoner människor kan räknas som\r\nsvältande, 100 miljoner är bostadslösa, 900\r\nmiljoner vuxna är analfabeter och 1,5 miljarder\r\nmänniskor är i avsaknad av hälsovård. Lägger vi\r\ndärtill miljöförstöringen i u-länderna i form av\r\navskogning, jorderosion och överkonsumtion av\r\nsötvatten utvidgas problembilden. Såväl i Egypten\r\nsom i Israel finns det sakkunniga som är övertygade\r\nom att tvister om vem som skall kontrollera vattnen\r\nkommer att leda till nästa krig i denna region.</pre><pre>De 24 miljarder ton matjord som varje år, enligt\r\namerikanska sakkunniga, blåser bort, sköljs bort av\r\nregnvatten eller blir till öken är ett stort hot mot\r\nden framtida livsmedelsförsörjningen.\r\nMiljöproblem i form av försurning, växthuseffekt\r\noch nedbrytning av ozonlagret drabbar ju såväl i-\r\nländer som u-länder. Därtill skall läggas den för\r\ntredje världens länder ytterligt besvärliga\r\nskuldkrisen.</pre><pre>Under 80-talet har skuldsituationen lett till att de\r\nfattiga länderna betalar nästan fyra gånger mer i\r\nräntor och amorteringar än de får i bistånd från de\r\nrika länderna. Om man tar hänsyn till hur i-\r\nländernas protektionism har försvagat u-ländernas\r\ninkomster, går i dag ett stort nettoflöde av resurser\r\nfrån u-länder till i-länder, samtidigt som det\r\nofficiella biståndet räknat i procent av\r\nbruttonationalinkomsten minskar. De havererade\r\nGATT-förhandlingarna utgör naturligtvis också ett\r\nstort problem och ett växande bekymmer för u-\r\nländerna.</pre><pre>Det är därför inte underligt att tonen mellan u-\r\nländer och i-länder -- eller som man ibland säger:\r\nmellan nord och syd -- hårdnar. De ökande\r\nklyftorna på många områden utgör givetvis en\r\ngrund för framtida konflikter, ja, t.o.m. för krig,\r\näven om risken för det stora förintande\r\nkärnvapenkriget mellan öst och väst\r\nförhoppningsvis har försvunnit.</pre><pre>Hur avser då vår tilltänkta allianspartner EG att\r\nförhålla sig till nord--syd-problemen? Det vet vi\r\nännu inte någonting säkert om. Men många\r\ntendenser är tydliga, inte minst det ansvar för de\r\nhändelser som har inträffat de senaste dagarna i\r\nGATT-förhandlingarna.</pre><pre>Tullsatserna och produkter från syd är en annan del\r\nsom inte ger en särskilt positiv bild av EG. Stora,\r\nrika länder som Tyskland och Storbritannien har\r\nunder 80-talet faktiskt minskat sitt u-landsbistånd.\r\nTecknen som tyder på att EG utvecklas mot en\r\nsupermakt som bygger trösklar mot omvärlden är\r\nmånga -- just uttrycket ''trösklar mot omvärlden''\r\nanvändes för övrigt av utrikesministern Andriessen\r\ni en debatt i somras. Det finns inga tecken som\r\ntyder på att EG har en vilja att arbeta för en ny\r\nekonomisk världsordning.</pre><pre>Enligt Svenska Dagbladet den 18 september i år\r\nförklarade EG-kommissionens ordförande Jacques\r\nDelors att EG borde skaffa sig en militär\r\ninsatsstyrka för att förhindra att ''konflikter blossar\r\nupp i tredje världen''. Man kan fråga sig vem som\r\nskall styra denna världspolis.</pre><pre>I tidningen Liberation den 25 september\r\nkonstaterade samme Delors: ''Gulfkrisen utgör en\r\nklar appell för ett försvars-Europa. Den visar att\r\ndet varit önskvärt att gemenskapen skaffar sig en\r\negen interventionsstyrka -- -- --. Tror ni det är\r\nmöjligt att diskutera politisk union och gemensamt\r\nhandlande i utrikespolitiska frågor utan att ta upp\r\nsäkerhets- och försvarsfrågorna?''</pre><pre>Den 17 september hade EGs ministerråd med\r\nanledning av Gulfkrisen förklarat att ''den\r\neuropeiska gemenskapen och dess medlemsstater\r\nhar redan klart deklarerat att den betraktar alla\r\naggressionshandlingar mot ett eller flera av\r\nmedlemsländerna som handlingar riktade mot\r\nsamtliga''.</pre><pre>Här tar ministerrådet tydligt på sig militäralliansens\r\nfunktion. Bevisen som pekar mot att EG utvecklas\r\nmot en samordning av säkerhets- och\r\nförsvarspolitik är många. Om EGs politiska\r\nsamarbete utvecklas kommer sannolikt så att ske.\r\nDe flesta av de tongivande staterna är f.d.\r\nkolonialmakter, som har stor erfarenhet av hur\r\ningripanden runt om i världen går till. Och om EG\r\nskall ge Europa en ''plats på toppen'' i världen,\r\nkommer sannolikt ingripanden i framtiden att\r\nbehövas. Kampen om råvaror, marknader och\r\npolitiskt inflytande kommer att bli hård. Därför är\r\ndet en logisk utveckling att handelspolitik,\r\nutrikespolitik och säkerhetspolitik samordnas.</pre><pre>Många parlamentariker inom EG konstaterar att\r\ndet i längden är orimligt att tänka sig ett\r\nekonomiskt och politiskt långtgående samarbete\r\nsamtidigt som man är neutral. I de icke neutrala\r\ndelarna av gemenskapen kommer man naturligtvis\r\ni krissituationer att fråga sig vad det är för speciellt\r\nmed de neutrala ländernas unga män, som inte skall\r\nbehöva skydda sitt lands intressen utan begär att\r\nandra länders män skall riskera sina liv. Den\r\nsituationen blir nog i längden politiskt ohållbar.</pre><pre>En annan fråga är t.ex. om EG beslutar sig för en\r\nhandelsbojkott eller för att avbryta en bojkott. Här\r\när Sydafrika ett aktuellt exempel. Hur skall då det\r\nneutrala landet kunna undvika att ta ställning om\r\nvaruflödet i Gemenskapen är fritt, vilket är en\r\növergripande princip? För min del kan slutsatsen\r\nbara bli denna: alliansfrihet och neutralitet är\r\noförenligt med medlemskap i EG.</pre><pre>Herr talman! Nu öppnas dörren för en helt ny\r\nutrikespolitik, säkerhetspolitik och försvarspolitik,\r\ndär begreppen alliansfrihet och neutralitet förlorar\r\nmycket av sin betydelse och blir till dekorationer i\r\nhögtidstal. Frågan är om inte Olof Palmes idéer om\r\nSveriges roll i världen nu står inför sin avrättning.</pre><pre>I den svenska debatten har under de senaste\r\nveckorna framträtt en del debattörer som tycks\r\nmena att det inte gör något om Sverige överger sin\r\nneutralitetspolitik. Argumentet är väsentligen att vi\r\nändå inte varit neutrala på grund av det omfattande\r\noch utvecklade samarbetet med Nato och USAs\r\nsäkerhetstjänst m.m. Min åsikt är att dessa\r\ndebattörer i stor utsträckning slår in öppna dörrar.</pre><pre>För åtminstone den som har genomgått\r\nbefälsutbildning i det norra militärområdet i\r\nSverige har det aldrig huttlats med påståenden om\r\nvarifrån fienden väntas komma och vilka våra\r\nvänner har varit. Det har ju också på olika sätt\r\nunder årens lopp spritts information om vilka\r\nsamarbetsformer som har varit gällande, inte minst\r\npå underrättelsetjänstens område. Äpplen har\r\nbytts mot päron, har det hetat. Den militära\r\nforskningen har också haft sina samarbetspartner.\r\nSamtidigt får vi erkänna att det har funnits ett litet\r\nhycklande önsketänkande om att neutraliteten\r\nskulle vara någon slags politisk neutralitet mellan\r\nöst och väst. Men jag tror att de flesta, även på\r\nvänsterkanten, har insett att det egentligen bara har\r\nhandlat om alliansfrihet och om vikten av att\r\nSverige stod utanför de militära allianserna, i syfte\r\natt i krig kunna förhålla sig neutralt. Denna\r\nalliansfrihet har varit oerhört viktig för stabiliteten\r\ni vår del av världen. Även andra länder i vår närhet,\r\ninkl. Sovjetunionen, har ansett den värdefull, även\r\nom de har vetat det mesta om det samarbete som\r\nhar pågått i vårt land.</pre><pre>Herr talman! Vi måste inse att EG blir långt mer\r\nän en löslig ekonomisk samarbetsorganisation. EG\r\nutvecklas i snabb takt mot en politiskt\r\nmålmedveten supermakt som tar upp kampen om\r\nherravälde i världen. Den överstatliga\r\nbeslutsstrukturen inom EG är enligt vår mening\r\ninte demokratisk. Mötena med EG-kommissionen\r\noch ministerrådet är slutna och protokollen\r\nhemligstämplade. Varken väljare eller ledamöter i\r\nEG-parlament får veta hur deras ministrar röstar i\r\nrådet, som är lagstiftande församling.</pre><pre>Genom omfattande lobbyverksamhet utövar de\r\nstora europeiska bolagen ett avgörande inflytande\r\növer EGs utveckling. Det folkliga inflytandet är\r\nstarkt kringskuret, valdeltagandet är lågt och den\r\npolitiska likgiltigheten utbredd. Det parlament som\r\nväljarna får välja ledamöter i är enbart rådgivande.\r\nDet är inte rimligt att överföra beslutanderätt från\r\nfolkvalda parlament och regeringar till sådana\r\növerstatliga organ.</pre><pre>En medlemsansökan från Sverige kommer\r\nsannolikt inte att behandlas före 1993. Därför är det\r\nobegripligt att det inte går att vänta med denna\r\nansökan tills vi har sett hur EG utvecklas. Det är\r\nockså djupt otillfredsställande att riksdagen i och\r\nmed detta beslut överför frågan om medlemskap till\r\nett regeringsbeslut utan vidare hörande av hela\r\nriksdagen oavsett hur konflikterna i världen\r\nutvecklas.</pre><pre>I januari 1989 förklarade utrikeshandelsminister\r\nAnita Gradin i riksdagen att regeringen ''inte skulle\r\nacceptera någon social nedrustning, försämrad\r\nmiljö, minskat konsumentskydd, urholkad\r\narbetsrätt, eftergifter på jämställdhetsområdet\r\neller försämrade arbersvillkor''. Det var länge\r\nsedan dessa löften upprepades. Vi får se hur det blir\r\ni dag.</pre><pre>Vi menar att det är viktigt att samarbetet med EG\r\noch det övriga Europa utvecklas. Ett\r\nfrihandelsavtal eller ett EES-avtal är nödvändigt.\r\nHandelshinder och tullbyråkrati måste så långt som\r\nmöjligt undanröjas. Samarbete inom miljövård,\r\nforskning och utbildning är angeläget.</pre><pre>Ett sådant avtal måste dock utformas så att vårt\r\nlands suveränitet respekteras. Riksdagens\r\nbeslutsrätt över lagar och skatter och våra\r\ndomstolars självständighet att döma får inte\r\növerlåtas till nuvarande beslutsorgan i EG. Ett\r\nEES-avtal måste skrivas så att det är förenligt med\r\ngrundlagen.</pre><pre>Ett EES-avtal får inte heller innebära försämringar\r\nav fackliga rättigheter, arbetsmiljölagar, hälso- och\r\nmiljölagstiftning, konsumentskydd, demokratiskt\r\ninflytande och sociala rättigheter. Ett EES-avtal får\r\ninte innebära åtaganden som omöjliggör\r\nmålsättningen full sysselsättning.</pre><pre>I betänkandet 1988/89:UU19 fastslogs att det fanns\r\nanledning att slå vakt om Sveriges höga ambitioner\r\npå dessa områden. Den anpassning till EGs regler\r\nsom nu håller på att förhandlas fram tyder på att\r\nriksdagens tidigare fastlagda målsättningar inte\r\nkommer att uppnås. Därför kan det bli nödvändigt\r\nför riksdagen att avvisa ett förslag till EES-avtal och\r\nta upp nya förhandlingar om utveckling av nu\r\ngällande frihandelsavtal.</pre><pre>Herr talman! I enlighet med denna syn har vi\r\nbeträffande en rad moment avgett reservationer till\r\nutskottets betänkande. Vi står givetvis bakom\r\ndessa reservationer. Jag yrkar bifall till\r\nreservationerna nr 3, 6, 23, 29 och 32.</pre><pre>Anf. 5 PER GAHRTON (mp):</pre><pre>Herr talman! På fredag, om allt klaffar, åker jag till\r\nLitauen -- ett land som såvitt jag vet ligger i Europa.\r\nJag undrar vad jag skall berätta för litauerna om det\r\nbeslut om EG som riksdagen eventuellt kommer att\r\nfatta.</pre><pre>Skall jag säga: Nu går Sverige in i EG och bygger\r\nen gemensam yttergräns med EG -- men ni får inte\r\nvara med! Ni är inte tillräckligt utvecklade. Ni får\r\nfortsätta med visumansökningar för era\r\nmedborgare och tulldeklarationer för era varor om\r\nni vill komma in till oss?</pre><pre>Eller skall jag tvärtom säga: Följ med oss, kära\r\nLitauen, in i EG. Men då måste ni förstås överge\r\nera barnsliga idéer om att ordna en egen riksbank\r\noch en egen valuta m.m. Alla viktiga beslut som ni\r\nnu håller på att återta från Moskva måste ni\r\növerlåta till Bryssel i stället!</pre><pre>Vad skall jag säga till litauerna? Skall jag säga att\r\nSverige lämnar dem åt sitt öde? Eller skall jag säga\r\natt Sverige vill dra in dem i en samarbetsform som\r\ntvingar dem att överge själva grundvalen för deras\r\nsträvan -- nämligen drömmen om\r\nsjälvbestämmande? Det är ingen lätt sak att ge\r\nlitauerna ett besked som inte stör någonting i deras\r\nhjärterötter.</pre><pre>Herr talman! Äntligen börjar viss information att\r\nspridas i massmedia om vad EG egentligen är.\r\nKunskapen om EGs verkliga karaktär har dess\r\nvärre varit sorgligt begränsad t.o.m. i riksdagens\r\nutrikesutskott. Jag skall nu här, med talmannens\r\ntillstånd och med hjälp av mina kolleger i salen,\r\nförsöka illustrera vad saken gäller.</pre><pre>(Mp-ledamöter reser sig och går fram med\r\ntrycksaksbuntar. Bokpelaren byggs -- byggandet\r\nfortsätter tills det är färdigt.)</pre><pre>Regeringen har nämligen själv beräknat att ett\r\nsvenskt medlemskap i EG medför att 80 000 sidor\r\nsvensk lag- och regeltext skall bytas ut mot\r\nmotsvarande mängd regler och lagar från EG. Det\r\ngäller, jag upprepar, 80 000 sidor med sådant som\r\nvi har bestämt i Sverige. I ett svep skall det ersättas\r\nmed motsvarande regelmassa från EG.</pre><pre>Som ni ser är det fråga om en ganska försvarlig\r\nmängd lagtryck och regelverk som vi i ett svep bara\r\nskall sopa från bordet. EGs regler skall inträda i\r\nstället.</pre><pre>Inom parentes kan jag säga att vi här i Stockholm\r\nförsökte att hitta just de 80 000 sidor EG-regler\r\nsom vi nu faktiskt skall underordna oss. Det har i\r\nalla fall inte vi lyckats med under en vecka. Det\r\nkräver säkert ett betydligt större detektivarbete än\r\nvad ett litet parti klarar av att få klart vad Sveriges\r\nriksdag nu möjligen tänker bestämma sig för att\r\nunderordna sig. Som ni ser har vi i stället\r\nhuvudsakligen illustrerat mängden med\r\nriksdagstryck. Det kan väl vara en symbol så god\r\nsom någon för vad det är som skall sopas från\r\nbordet om vi ansluter oss till EG.</pre><pre>Vad handlar detta om konkret? Regeringen har\r\ngjort en sammanställning där man bl.a. talar om\r\noffentlig upphandling, statsstöd, immaterialrätt,\r\nproduktansvar, säkerhetsregler för traktorer,\r\nlyftdon, hissar, tryckkärl och maskiner, normer för\r\nbyggvaror, säkerhetsregler för leksaker, textilier,\r\nhushållsapparater, kvalitetsnormer för livsmedel,\r\nmiljöregler för kemikalier, farliga varor,\r\ngödselmedel, bekämpningsmedel,\r\nväxtskyddsmedel, tvättmedel, buller, bilavgaser,\r\nläkemedel och kosmetika. Det handlar om\r\nkapitalliberalisering, försäkringar, värdepapper,\r\nlandtransporter, luftfart, sjöfart,\r\ntelekommunikationer, informationstjänster och\r\nradio och TV. Det handlar om arbetsmarknaden,\r\nsocialförsäkringen, etableringsrätt, bolagsrätt,\r\nsysselsättning, arbetsmiljö, arbetsrätt,\r\njämställdhet, hälso- och socialpolitik, miljö,\r\nkonsumentskydd, små och medelstora företag,\r\nutbildning, turism och räddningstjänst.</pre><pre>Det handlar om allt detta enligt en förteckning som\r\nregeringen själv gjorde upp redan innan ett\r\nmedlemskap var aktuellt, när det var fråga om s.k.\r\nharmonisering. Nu tillkommer naturligtvis allt\r\nannat också -- jordbruk, ekonomisk politik,\r\nbeskattning, utrikes- och säkerhetspolitik m.m.\r\nDet betyder alltså att nästan allt som Sverige har\r\nfattat beslut om sedan EG inrättades i slutet av 50-\r\ntalet, dvs. nästan allt som vi i det här landet\r\ntillsammans har skapat av regler och reformer och\r\nsom på något sätt skiljer sig från EGs regelverk,\r\nskall kastas i papperskorgen och ersättas med EG-\r\nregler.</pre><pre>Har Sverige verkligen varit så fruktansvärt\r\nbottenlöst, undermåligt och dåligt under alla dessa\r\n30 år. Vi har haft vissa partier som hela tiden har\r\nförsökt förändra samhället och som anser det. Det\r\när naturligt. Men att ett parti som har haft ett visst\r\nansvar för dessa 30 år är fullständigt överens med\r\ndem som har varit i opposition under större delen\r\nav dessa 30 år är faktiskt ändå den stora gåtan i EG-\r\ndebatten. Är socialdemokraterna inte stolta över\r\nen enda sak som de har åstadkommit, inte ens över\r\natt de har lyckats hålla arbetslösheten på en oerhört\r\nlåg nivå? T.o.m. det skall socialdemokraterna nu\r\nförborgerliga, så att vi kommer upp i lämplig EG-\r\narbetslöshet på så där fyra fem gånger mer än vad\r\nden för närvarande är. Och ändå kanske detta\r\nkonkreta innehåll i denna systemförändring inte är\r\ndet allra värsta.</pre><pre>Det som är om möjligt ännu värre är att EG faktiskt\r\ninte är någon demokrati. EG-staterna är\r\ndemokratier, Hadar Cars. Det är bäst att göra det\r\nklart nu så att vi inte får nya utbrott från Hadar\r\nCars sida i talarstolen som måste strykas ur\r\nprotokollet. EG-staterna är demokratier. EG är\r\ndock inte någon demokrati. En mer adekvat\r\nbeteckning vore kanske snårskogsbyråkrati.</pre><pre>Jag skall försöka illustrera detta med några\r\ndiabilder. Bilderna är litet suddiga, men det gör\r\negentligen ingenting, eftersom det gör\r\nillustrationen mycket mer adekvat. Det är\r\nnämligen suddigt, det är en suddig snårskog. De\r\nförsta två bilderna försöker visa att all initiativmakt\r\nligger hos de anställda tjänstemännen i EG-\r\nkommissionen. Lagstiftningsmakten finns hos\r\nministerrådet. EG-parlamentet är bara rådgivande.\r\nOch rådet, kommissionen, fattar sina beslut bakom\r\nlykta dörrar. Och detta ger ju de 5 000 lobbyisterna\r\nfrån storindustri och intresseorganisationer ganska\r\nrika möjligheter att utöva påverkan.</pre><pre>Den tredje bilden illustrerar ett organ som är\r\nmärkligt okänt i den svenska debatten, nämligen\r\nEG-domstolen. Här finns alltså en domstol som\r\nfattar politiska beslut. Jag är inte säker på att alla\r\nens i denna välutbildade och välinformerade\r\nkammare till alla delar har förstått EG-domstolens\r\ninnebörd. EG-domstolen bestämmer vilka lagar\r\nsom vi eventuellt kan fatta beslut om även i\r\nframtiden, vilka av dem som över huvud taget får\r\nvara giltiga. EG-domstolen kan underkänna våra\r\nlagar. Det är EG-domstolen som har drivit fram\r\nmycket av EGs utveckling, t.ex. bestämt att EG-\r\nbeslut skall ha direktverkan i alla EG-länder och att\r\nEG-länderna har företräde framför nationell rätt,\r\nvilket inom parentes sagt är precis motsatsen till\r\nvad som numera gäller i Sovjetunionen, där ju\r\ndelstatslagarna har företräde framför de centrala\r\nsovjetlagarna.</pre><pre>Den sista bilden försöker visa var Danmark finns,\r\nvart Danmark har tagit vägen. Har inte Danmark\r\nen väldig makt i EG? Det är ju det som en del\r\ntänker sig att vi skall ha när vi går med i EG.\r\nDanmark är ju medlem i EG sedan snart 20 år. Har\r\ninte Danmarks fantastiska markedsudvalg en väldig\r\nmakt? Det är inte så lätt att urskilja var Danmark\r\nligger. Det är inte så lätt ens för dem som är med.\r\nJens Peter Bonde t.ex., en medlem i det danska\r\nEG-parlamentet, har precis gett ut en bok som\r\nheter Folkestyret og EF. Den ger en ganska dyster\r\nbild. Jag har skrivit utförligare om detta i Dagens\r\nNyheter i dag, och jag skall inte upprepa mer än en\r\nenda detalj här. Jens Peter Bonde berättar hur det\r\ngår till i det mäktiga markedsudvalg, som en del vill\r\natt vi skall ha även i Sveriges riksdag. När en dansk\r\nminister skall fatta beslut i EG kommer han\r\nvanligen till markedsudvalg på fredagen, före den\r\nmåndag då han skall fatta beslut, och skaffar sig ett\r\nbeslutsmandat. Det låter ju ganska tjusigt när man\r\nhör det. Han kommer alltså på fredagen och får\r\nmandatet, och sedan fattas beslutet på måndagen\r\nefter. Problemet är bara att det reella beslutet har\r\nfattats tisdagen före denna fredag. Så fungerar det\r\ni EG. De s.k. coreper, för er som är specialister på\r\nEG-jargong, har redan fattat beslutet tisdagen\r\nföre. Sedan kommer den danska ministern på\r\nfredagen och får sitt förhandlingsmandat, och\r\nsedan kör man ett formalbeslut som registrerar det\r\nhela på måndagen. Detta borde väcka viss\r\neftertanke.</pre><pre>Dessutom har Bonde presenterat ett antal förslag\r\nom demokratisering av EG, om ökad makt åt EG-\r\nparlamentet, om ökad insyn i EGs beslutsprocess\r\noch om rätt för enskilda EG-länder att ställa högre\r\nmiljökrav. Hans 13 förslag möttes av ett massivt nej\r\ni EG-parlamentet för ett par veckor sedan. Det är\r\nockså intressant att den svenska delegationen i\r\nBryssel -- vi har ju ett antal ambassader i Bryssel,\r\nbl.a. en hos EG -- i somras skrev ett PM där den\r\nberättade att man inom EG nu livligt diskuterar\r\nrisken för en tilltagande Brysselbaserad\r\ncentralisering av beslutsmakten och ett s.k.\r\ndemokratiskt deficit i Gemenskapen. Det var vår\r\nBrysseldelegations formulering. EG-parlamentet\r\nvill ju, som alla vet, ha mer makt. Delors,\r\nkommissionspresidenten, tror inte så mycket på\r\ndet, men han har ändå lagt fram ett\r\nkompromissförslag som innebär att EG-\r\nparlamentet får litet mer makt. Men, säger vår\r\ndelegation i Bryssel, t.o.m. Delors blygsamma\r\nökning av parlamentsinflytandet har svårt att få\r\ngehör i rådet. Och vår delegation i Bryssel, som\r\nändå bör veta vad den talar om, summerar: Det\r\nnuvarande systemet i EG-länderna har ur\r\ndemokratisk synpunkt mycket övrigt att önska.</pre><pre>Bästa riksdagsledamöter, vad utskottsmajoriteten\r\nhär föreslår är att Sverige skall överlämna\r\nbeslutsrätt över hela samhället till en icke-\r\ndemokrati. Så är det faktiskt.</pre><pre>Då frågar sig nog vän av ordning, inte bara här i\r\nkammaren utan även på många andra håll i landet.\r\nÄr det verkligen tillåtet för riksdagen att bete sig på\r\ndet sättet? Ingår det verkligen i riksdagens\r\nbeslutsbefogenheter att överlämna beslutsrätten till\r\nen icke-demokrati? Finns det ingenting som kan\r\nhindra det? Om man är lagtrogen blir svaret\r\nentydigt att det finns något som kan hindra det. Det\r\när inte tillåtet. Sverige har nämligen en grundlag.\r\nRedan våren 1988 påpekade vi från miljöpartiets\r\nsida att såväl EG-anpassning som EG-medlemskap\r\nstrider mot gällande regeringsform. Våra\r\npåpekanden avfärdades som gröna\r\nkonspirationsteorier. Regeringens chefsjurist Sten\r\nHeckscher skapade den ena sagolikare\r\nkonstruktionen efter den andra. Ni minns väl t.ex.\r\ntvåpelarmodellen med osmos. Det var fullt allvar\r\noch inget lundaspex. För att undgå\r\ngrundlagsproblem fixade han till sådana\r\nkonstruktioner. Till slut var regeringen tvungen att\r\nskriva en promemoria i vilken man skulle bevisa att\r\ni varje fall ett EES-avtal, den mindre modellen av\r\nEG-anslutning, inte skulle stöta på\r\ngrundlagsproblem. Nu har remissvaren kommit,\r\noch regeringens förhoppningar avfärdas av alla\r\ntunga juridiska instanser -- en ordentlig bakläxa för\r\nSten Heckscher och komopani. Nu har alltså\r\nregeringen meddelat att man på en punkt tänker\r\nföreslå oss att ändra på grundlagen, ett s.k.\r\ntolkningsbesked från EES-domstol. Men\r\nremissinstanserna pekar ju på mycket mer. De\r\nsäger också att själva EGs grundbultar,\r\ndirektverkan av EG-beslut och företräde för EG-\r\nbeslut, strider mot gällande regeringsform. Man\r\nsäger också att medlemskapet över huvud taget\r\nstrider mot regeringsformen 10:5 där det ju står att\r\nSverige endast i begränsad omfattning kan\r\növerlämna beslutsrätten till överstatligt organ. Och\r\nremissinstanserna säger, från högsta domstolen och\r\nregeringsrätten till mängder av juridiska fakulteter,\r\natt man verkligen inte kan betrakta överlämnandet\r\nav den beslutsrätten som att det är att överlämna\r\nbeslutsrätt i begränsad omfattning. Det är alltså\r\nuppenbart för var och en som kan läsa innantill och\r\nvet vad EG är. Nu har juristerna bekräftat detta.\r\nDet var inte gröna konspirationsteorier, utan det\r\nvar en viss -- om jag får uttrycka det så -- belästhet\r\nnär det gäller den lag som reglerar vår verksamhet\r\nhär i kammaren. Det var vi som hade rätt.</pre><pre>Nu är regeringen inte ensam om att nonchalera\r\ngrundlagen. Jag har till en av mina reservationer,\r\nreservation 8, med stor tillfredsställelse kunnat\r\nfoga en analys som grundlagsexperten och tredje\r\nvice talmannen Bertil Fiskesjö har gjort, där han\r\nbl.a. summerar att ''de som av politiska skäl flåsat\r\nmest i denna fråga, dvs. Bildt och Westerberg, har\r\nuppenbarligen varit dåligt pålästa om grundlagens\r\nbestämmelser''. Det är ord och inga visar, och det\r\nkommer från en av landets främsta\r\ngrundlagsexperter, Bertil Fiskesjö. Dess värre\r\nverkar det som om hans egen riksdagsgrupp har\r\nvissa brister i påläsningen. Hur kan centern\r\negentligen förena sitt ja till EG med traditionella\r\nhjärtefrågor med centern? Hur går det med\r\nlokalsamhället, med regionalpolitiken och\r\njordbruket och mycket annat i EGs supermakt?\r\nMen framför allt: Har centern begripit att\r\nmedlemskap i EG är detsamma som medlemskap i\r\nEuratom? Vad drar ni i så fall för slutsats? Det står\r\ni inledningen till Euratoms stadgar att\r\nmedlemsstaterna erkänner att ''kärnkraft utgör en\r\nviktig resurs för utveckling och stimulans för\r\nindustrin och medger framsteg för freden'', och att\r\nmedlemsstaterna åtar sig att ''skapa de nödvändiga\r\nförutsättningarna för utvecklingen av en kraftfull\r\nkärnkraftsindustri''. Det står faktiskt så i\r\nEuratomfördraget. Medlemskap i EG innebär\r\nmedlemskap i Euratom. Det märkliga är att när jag\r\ntog upp detta i utrikesutskottet och begärde besked\r\nav centern så vek man undan. Det finns inte ens en\r\nargumentation i utskottsbetänkandet där man\r\nförsöker motbevisa det här med Euratom eller på\r\nnågot sätt slinka undan. Det vore intressant att här\r\ni dag få klarlagt hur centern tänker klara av att vilja\r\nbli medlem i Euratom.</pre><pre>Både Bengt Westerberg och Vattenfalls chef har\r\nvarit klarsynta och sagt att Sverige som medlem i\r\nEG inte kan avveckla kärnkraften. De drar\r\nslutsatsen att vi inte skall avveckla kärnkraften.\r\nHar centern också insett detta? Har kanske centern\r\nrent av dragit samma slutsats? Det finns vissa saker\r\ni pågående förhandlingar som gör att man i varje\r\nfall börjar undra litet grand, men dimmorna kan\r\nsäkert skingras om en stund.</pre><pre>Herr talman! Utrikesutskottets majoritet fastslår\r\natt Sveriges EG-medlemskap skall grundas på att\r\n''neutralitetspolitikens centrala syfte ligger fast,\r\nnämligen att genom ett konsekvent avstående från\r\nmilitär samverkan med andra stater framgångsrikt\r\nkunna hävda vår neutralitet i händelse av krig''.\r\nMen det heter också att ''det mesta tyder på att de\r\ntankar som funnits bland några medlemsländer\r\ninom EG att utveckla det utrikespolitiska\r\nsamarbetet i riktning mot militära frågor inte vinner\r\ngehör''. Det är en ganska märklig bedömning mot\r\nbakgrund av att EGs ambassadör i Sverige nyligen\r\ni Riksdag  &amp;  Departement, vårt eget\r\ninformationsorgan, sagt: ''EG sätter upp en egen\r\narmé.'' Detta är märkligt med tanke på att EG-\r\nrådets ordförande i sin senaste rapport säger att\r\nmilitärpakten Västeuropeiska unionen och EG bör\r\nslås samman. Detta är märkligt med tanke på att så\r\npass betydelsefulla personer som Mitterrand och\r\nKohl nyligen gjort ett gemensamt utspel där EG\r\nsom militärpakt är ett viktigt inslag. Alla som är\r\ninsatta, senast en av DNs EG-experter, är överens\r\nom att sanningen är den motsatta: Tanken på EG\r\nsom militärpakt vinner gehör. Det är förvisso inte\r\nbeslutat, det är riktigt, men att säga att tanken inte\r\nvinner gehör är att fara fram med sanningen något\r\nlitet vårdslöst, bästa utskottsmajoriteten. Alla\r\nfakta tyder på att den vinner gehör. Jag undrar hur\r\nman kan basera ett så viktigt beslut som ni här\r\nföreslår på ett så oerhört bräckligt sakunderlag.</pre><pre>Herr talman! Miljöpartiet anser för miljonte\r\ngången att vi skall samarbeta i Europa. Vi är ett\r\nEuropavänligt parti. Men samarbete måste ske i\r\nformer som gör att alla Europas länder, regioner\r\noch folk kan vara med från början, t.ex. Litauen.\r\nDet finns en grundval -- det har vi pekat på många\r\ngånger, och fler kommer här under debatten att\r\nutveckla det -- i ESK, FNs Europaorganisationer\r\noch Europarådet, inte minst för miljösamarbete.</pre><pre>Jag skall avrunda med högläsning ur\r\nmaktutredningen om vad internationalisering\r\negentligen innebär. Det sägs ibland att vi skulle\r\nvara mot internationalisering. Det är helt fel. Vi är\r\nett djupt internationellt parti. Detta är en djupt\r\ninternationell rörelse. Men det finns olika sorters\r\ninternationalisering. Maktutredningen pekar på en\r\nviss sorts internationaliserings konsekvenser för\r\nmedborgarna. Man skriver:</pre><pre>''Internationella beslutsprocesser kännetecknas av\r\nelitisering, anonymisering och informalisering.\r\nMellanstatliga förhandlingar förutsätter\r\nkompromisser, sekretess och återhållsamhet med\r\noffentlig kritik. Informella kontakter äger ofta rum\r\nutanför offentlighetens ljus. De privata aktörernas\r\nmakt ökar -- -- --. Byråkratins makt blir större.\r\nAlla dessa faktorer pekar i samma riktning.\r\nSambandet mellan debatt och beslutsfattande\r\nförsvagas. Internationaliseringen innebär en\r\nbetydande risk för politisk tystnad och en mindre\r\nöppen debatt.''</pre><pre>Det kunde ha varit hämtat ur en miljöpartistisk\r\nprogramskrift. Så klokt och insiktsfullt var det.\r\nMen det var inte hämtat ifrån miljöpartiets\r\nprogram utan ur maktutredningen, som många\r\nledamöter i riksdagen inkl. partiledare i andra\r\nsammanhang ofta åberopar. Allt fler börjar nu inse\r\natt detta är vad som har skett: tystnad och mindre\r\nöppen debatt. Svensk demokrati har urholkats,\r\nbeslutsprocessen kring EG är unikt hemlig, folket\r\nhar inte fått rimlig information. Kanske är det\r\nallvarligaste i EG-harmoniseringen att svensk\r\noffentlighet börjar anpassas till EGs demokratiska\r\nunderskott.</pre><pre>Jag upprepar: EG-medlemskap är icke tillåtet\r\nenligt nu gällande grundlag. Jag tror inte att det är\r\nnågon här i debatten som kommer att ifrågasätta\r\ndet påståendet. EG-medlemskap är icke som sagt\r\ntillåtet enligt nu gällande grundlag. Vore det då inte\r\nrimligt, om man vill gå med i EG, att först ta en\r\ndebatt och fatta eventuellt ett beslut om att ändra\r\ngrundlagen så att EG-medlemskapet blir tillåtligt?\r\nOm man kan lyckas med det kan man gå vidare med\r\nEG-medlemskap. Nu gör majoriteten tvärtom.\r\nMajoriteten vill först fatta ett principbeslut om att\r\nSverige skall bli medlem i EG och sedan tänker\r\nden, förmodar och hoppas jag i alla fall, ändra\r\ngrundlagen så att det i varje fall i efterhand skall bli\r\ngrundlagsenligt. Jag anser att det inte är förenligt\r\nmed en rimlig tolkning av riksdagsordningen. Det\r\nborde ha analyserats av konstitutionsutskottet.\r\nDärför yrkar jag remiss av betänkandet till\r\nkonstitutionsutskottet.</pre><pre>Herr talman! Den maktens arrogans som den grå\r\nmajoriteten har visat under hela EG-frågans\r\nhandläggning bäddar för ett bakslag. I fredags\r\nspridde vi i miljöpartiet 50 000 broschyrer med krav\r\npå folkomröstning om EG. Folks mottagande var\r\növerväldigande positivt. I går blev vår EG-jour\r\nnerringd av oroliga människor från hela landet.\r\nVårt krav på folkomröstning om EG har ett starkt\r\nfolkligt stöd. Jag tror att de som underskattar det\r\ngör ett grovt politiskt misstag. Danmark har redan\r\nfattat beslut om en tredje folkomröstning om EG.\r\nNär får Sverige sin första folkomröstning om EG?</pre><pre>Härmed yrkar jag -- om remissyrkandet icke\r\nbifalles -- bifall till samtliga miljöpartistödda\r\nreservationer.</pre><pre>I detta anförande instämde Inger Schörling,\r\nRagnhild Pohanka, Carl Frick, Kent Lundgren,\r\nMarianne Samuelsson, Elisabet Franzén, Claes\r\nRoxbergh, Gösta Lyngå, Kaj Nilsson, Anita\r\nStenberg, Kjell Dahlström, Lars Norberg, Paul\r\nCiszuk och Krister Skånberg (alla mp).</pre><pre></pre><pre>Anf. 6 MARGARETHA AF UGGLAS (m)\r\nreplik:</pre><pre>Herr talman! Per Gahrton är i alla fall bra på att\r\nstimulera adrenalinet. Återigen visar Per Gahrton\r\natt han inte gör någon skillnad mellan det\r\npåtvingade tyranniet från Moskva och den frivilliga\r\ndemokratiska sammanslutning som EG-samarbetet\r\ninnebär. Återigen frågar jag: När går detta upp för\r\nPer Gahrton? Per Gahrton vill i alla sammanhang\r\nge sken av att han är den som begriper EG, är den\r\nenda som vet vad EG innebär. Per Gahrton har inte\r\nens begripit själva grundvalen och\r\ngrundförutsättningarna för EG-samarbetet. Per\r\nGahrton säger att det inte är demokratiskt. Men\r\nEG är ju fortfarande i stora delar en mellanstatlig\r\nsamverkan. Just därför är det i ministerrådet, där\r\nrepresentanter för medlemsländernas valda\r\nregeringar sitter, som besluten tas. Det är just\r\ndärför, Per Gahrton.</pre><pre>Jag trodde faktiskt att Per Gahrtons miljöparti tagit\r\nsig in i riksdagen för att förändra något. Nu vet jag\r\nbättre. Ni är helt nöjda med allt det gamla\r\nriksdagstrycket. Det vore intressant att se vad det\r\när i alla de där böckerna som ni har ställt er bakom.\r\nÄntligen kanske man kan begripa något av\r\nmiljöpartiets politik. Ni visar att ni inte bara är ett\r\nisolationistiskt parti utan dessutom ett djupt\r\nreaktionärt parti.</pre><pre>Per Gahrton är dåligt påläst. Det finns faktiskt i\r\nSveriges grundlag en s.k. EG-paragraf, men frågan\r\när naturligtvis om den räcker. Det måste diskuteras\r\noch undersökas. Det håller jag helt med om.</pre><pre>Anf. 7 HADAR CARS (fp) replik:</pre><pre>Herr talman! Såvitt jag kunnat finna, Per Gahrton,\r\nhar inget som jag sagt i denna kammare strukits ur\r\nriksdagens protokoll. Visst skall vi välja våra ord\r\nmed omsorg, men kanske också våra argument.\r\nHur kan t.ex. miljöpartiet säga nej till medverkan i\r\nen gemenskap som ger den enda realistiska\r\nförutsättningen för länderna i Europa att komma\r\ntill rätta med de miljöproblem som inte stannar vid\r\ngränser; de utsläpp som via luft och vatten söker sig\r\növer till andra länder? Hur kan miljöpartiet säga\r\nnej till medverkan i ett EG som är det största\r\nhoppet för de svårt miljöskadade länderna i öst att\r\nfinna hjälp mot dessa skador?</pre><pre>Per Gahrton frågar vad han skall säga till dem han\r\nmöter i Litauen. Per Gahrton kan säga att han och\r\nSverige -- om Sverige kommer med i EG -- skall\r\nhjälpa till så gott vi kan för att Litauen en gång skall\r\nkunna vandra samma väg när det uppnått sin\r\nsjälvständighet. Det är precis det som flertalet\r\nlitauer, liksom flertalet människor i Östeuropa, vill\r\nhöra. För dem framstår, till skillnad från för Per\r\nGahrton -- hoppet om deltagande i den Europeiska\r\ngemenskapen som ett hägrande mål.</pre><pre>Bokhögen som Per Gahrton har staplat upp här\r\nframför oss påminner om någon eller några\r\nårgångar av riksdagstrycket; så det kanske trots allt\r\ninte är så omfattande. De beslut som finns i det som\r\nvi nu skall ta över har fattats utan vår medverkan.\r\nFör mig känns det naturligt att tänka att de beslut\r\nsom fattas framdeles skall fattas med svensk\r\nmedverkan.</pre><pre>Per Gahrton beskrev EG-domstolen som något\r\nslags konspiratoriskt politisk institution. I nästa\r\nfråga sade han: Vart har Danmark tagit vägen? En\r\nsak man kan notera är att det är en framträdande\r\ndansk som leder denna domstol, så alldeles borta är\r\nDanmark uppenbarligen inte.</pre><pre>Slutligen, herr talman: EG-länderna är\r\ndemokratiska, sade Per Gahrton. Är det då inte en\r\nkonspiratorisk tanke att dessa demokratiska länder\r\ntillsammans skulle göra allt vad de kunde för att till\r\nodemokratiska organ överlämna sin demokratiska\r\nbeslutanderätt? När skall Per Gahrtons ögon\r\nöppnas för verkligheten?</pre><pre>Anf. 8 PÄR GRANSTEDT (c) replik:</pre><pre>Herr talman! Jag tycker att vi skall rikta ett samfällt\r\ntack till Per Gahrton och hans kamrater i\r\nmiljöpartiet för att de har kånkat fram alla de här\r\nböckerna. Jag såg när de kom; det var ganska\r\nmödosamt. Detta är väl ändå en av de bästa\r\nillustrationerna till att det behövs ett bättre\r\nsamarbete och en integration i Europa. Det här är\r\nen försvarlig hög, men tänk er tolv sådana högar --\r\neller arton, eller ett trettiotal -- alla med ungefär\r\nsamma regler, men litet olika utformade, vilket\r\nalltså gör att man inte kan samarbeta. Det vore väl\r\nganska underbart om vi kunde begränsa volymen\r\nav böcker i Europa så att vi i alla praktiska frågor\r\nskulle kunna ha gemensamma lösningar. Redan\r\nden här bokhögen är kanske för mycket, men\r\nbevare mig väl för att ha 20 eller 30 gånger så många\r\nböcker som skall reglera praktiska förhållanden i\r\nvår världsdel.</pre><pre>Per Gahrton tog upp grundlagsfrågan och\r\nåberopade min partivän Bertil Fiskesjö. Jag har\r\nockså studerat hans PM, som som vanligt är mycket\r\nkunnig och mycket kompetent. Men den är inte\r\nnågot stöd för miljöpartiets uppfattning att det\r\nskulle behövas en grundlagsändring för att börja\r\nförhandla om medlemskap. Däremot tror också\r\nviatt det kommer att behövas en grundlagsändring\r\ninnan Sverige kan bli medlem i EG. Det beslut som\r\nvi skall fatta i dag innebär inte att Sverige blir\r\nmedlem i EG utan det innebär att vi kan lämna in\r\nen medlemsansökan och sätta i gång en process som\r\nkan leda till medlemskap; men medlemskap kan\r\nmed all säkerhet inte genomföras förrän\r\ngrundlagen är ändrad. Där finns det alltså inte\r\nnågot problem som vi måste ta ställning till just nu.\r\nDet kräver en mer omsorgsfull beredning än vad vi\r\nkan göra i dag.</pre><pre>Per Gahrton tog också upp frågan om Euratom. Jag\r\ntycker inte bättre om formuleringarna i Euratoms\r\nstadga än vad Per Gahrton gör, men det intressanta\r\när den praktiska verkligheten. Om Sverige hade\r\nlika många kärnkraftverk som Danmark skulle jag\r\nvara fullt tillfredsställd. Det är ju faktiskt så att\r\nEuratom inte har tvingat något land att ha\r\nkärnkraft och naturligtvis inte heller kommer att\r\nhindra något land att avveckla sin kärnkraft.</pre><pre>Jag tror att det över huvud taget är viktigt att se på\r\nverkligheten när man diskuterar EG, inte bara på\r\nuttalanden av olika slag. Det gäller också frågan om\r\ndet militära samarbetet inom EG. Det faktum att\r\ndet har gjorts en del uttalanden gör inte EG till en\r\nmilitärallians. Det kräver ett enhälligt beslut av alla\r\nEGs medlemsstater, och något sådant är inte\r\nsärskilt sannolikt.</pre><pre>Anf. 9 PER GAHRTON (mp) replik:</pre><pre>Herr talman! Som medlem i Författarförbundet\r\nskulle jag kunna säga mycket om centerpartiets syn\r\npå vikten av att inte ha mer än ett begränsat antal\r\nböcker. Men jag skall inte göra det. Jag har fått\r\npartiorder på att inte bli indignerad. Det hela skall\r\nvara sakligt och faktiskt. Det är inte så svårt när det\r\ngäller EG, för det finns så många sakliga fakta att\r\npåminna om. Vi har fått centerpartiets syn på detta\r\noch tolkningen av beslutet. Det skulle egentligen\r\nvara intressantare att höra de andra tre partiernas\r\nuppfattning än miljöpartiets. Är ni överens med\r\ncenterpartiet att det beslut som vi eventuellt skall\r\nfatta egentligen inte betyder så mycket, att det inte\r\nspelar så stor roll, att det bara är ett litet, litet steg\r\npå vägen, att det inte är något viktigt principbeslut\r\nsom i själva verket öppnar dörren för medlemskap\r\ni EG? Det skulle vara ytterligt intressant att höra\r\nmoderaternas, folkpartiets och t.o.m.\r\nsocialdemokraternas syn på det. Jag tycker att\r\ncentern visar en verklighetsfrämmande inställning.\r\nOm det är strutsen som gömmer huvudet i sanden,\r\neller om det är grisen Särimner som tror att den\r\nlever trots att den har blivit uppäten är svårt att\r\nyttra sig om, men centern visar brist på\r\nverklighetsförankring.</pre><pre>Hadar Cars försöker skjuta sig in i våra hjärterötter\r\noch målar ut EG som den fanatiska\r\nmiljöorganisationen. Faktum är att EG själv har\r\nkonstaterat -- det handlar alltså om experter -- att\r\nEGs inre marknad leder till upp emot 50 % mer\r\nlastbilstrafik, 14--15 % mer luftföroreningar,\r\nmassor med mer miljöfarligt avfall osv. Men än mer\r\nintressant är kanske att det finns andra\r\norganisationer. Ni döljer andra organisationer. Så\r\nsent som i slutet av oktober hade Europarådet en\r\nkonferens, inkl. öststaterna, om öst--väst-miljön,\r\ndå man bl.a. beslöt att inrätta en alleuropeisk\r\nmiljökommitté som skall vara öppen för alla\r\neuropeiska stater. Uppgiften är att samordna och\r\növervaka ländernas miljöåtgärder, utarbeta en\r\nekologisk karta över hela Europa osv. Varför döljer\r\nni Europarådet, FNs miljöorganisationer och andra\r\norganisationer som faktiskt existerar, då EGs\r\nfantastiska miljöpolitik möjligen kan bli verklighet\r\nom de gröna partierna i EG får betydligt större\r\nmakt? I dag är verkligheten att EG är ett hot mot\r\nmiljön i Europa och absolut ingenting att hålla i\r\nhand.</pre><pre>Anser Margaretha af Ugglas att EG-medlemskap i\r\ndag är förenligt med gällande grundlag? Det är i så\r\nfall sensationellt. Samtliga jurister som yttrat sig i\r\nden här frågan är rörande överens om att den s.k.\r\nEG-paragrafen definitivt förbjuder medlemskap i\r\ndet EG som i dag existerar. Anser nu moderaterna\r\nplötsligt att det inte finns något hinder? Skall vi inte\r\nens behöva ta en debatt om ändring av grundlagen,\r\nför att ni skall kunna slinka in i EG? Jag skall sluta\r\nmed att återge ett uttalande av juridiska fakulteten\r\ni Lund: EG-samarbetet bygger på en metodik för\r\nmellanstatligt samarbete som inte är känt i den\r\nsvenska grundlagen.</pre><pre>Anf. 10 MARGARETHA AF UGGLAS (m)\r\nreplik:</pre><pre>Herr talman! Jag sade att det finns en s.k. EG-\r\nparagraf i grundlagen. Det är alltså inte så, att våra\r\nföregångare inte alls tänkte sig denna möjlighet och\r\nsåg den europeiska utvecklingen -- gudskelov för\r\ndet!</pre><pre>Per Gahrton återkommer till detta att han är för allt\r\ni Europa utom just EG. Han ser inte det faktum att\r\nEG är motorn i det europeiska samarbetet. Han ser\r\ninte heller det faktum att Polen, Ungern,\r\nTjeckoslovakien, Turkiet, Malta, Cypern,\r\nÖsterrike och förhoppningsvis också Sverige\r\nknackar på EGs dörr. Förhoppningsvis gäller detta\r\nockså de andra nordiska länderna. Per Gahrton ser\r\ninte sammanhanget i dag mellan just den\r\nalleuropeiska visionen och styrkan i EG-\r\nsamarbetet.</pre><pre>För att hjälpa honom litet på vägen inför hans resa\r\ntill Litauen tänkte jag be om kammarens tillstånd\r\natt få hålla upp den här affischen. De baltiska\r\nfolkfronterna har gjort en gemensam affisch, där\r\nEGs och Europas symbol finns med och där det står\r\nskrivet att den europeiska vägen är fortsättningen\r\npå den baltiska vägen. Jag tycker att Per Gahrton\r\nskall se på den här affischen. Sedan kommer han\r\nkanske att vara en konstruktivare samtalspartner\r\nför litauerna när han kommer till Litauen. Tack,\r\nherr talman!</pre><pre>Anf. 11 PÄR GRANSTEDT (c) replik:</pre><pre>Herr talman! Till att börja med är det intressant att\r\nkonstatera att det åtminstone enligt Per Gahrtons\r\nuppfattning är Författarförbundets ambition att\r\nuppfylla världen med regelböcker. Jag tror att han\r\när rätt ensam om den drömmen. Det är en annan\r\nsorts litteratur som vi behöver mer av --\r\nskönlitteratur, facklitteratur men inte lagar och\r\nparagrafer. Det kan inte vara ett ideal för någon att\r\nfå ett Europa som är så mycket som möjligt fyllt av\r\nlagar och paragrafer.</pre><pre>Jag har aldrig hävdat att dagens beslut inte skulle\r\nvara betydelsefullt. Det är klart att det är viktigt att\r\nvi nu öppnar för en process som kan leda till ett\r\nsvenskt medlemskap i EG. Men det är angeläget att\r\nslå fast att det här rent praktiskt innebär att vi ger\r\nregeringen fullmakt att under vissa omständigheter\r\nlämna in en ansökan om medlemskap, en ansökan\r\nsom skall leda till en förhandlingsprocess. Jag\r\ntycker att det är viktigt att slå fast detta, eftersom\r\ndet är angeläget att vi under processens gång också\r\nhar tillfälle till en fördjupad debatt om EG-\r\nmedlemskapets praktiska innebörd för människor.\r\nDet är som jag sade i mitt inledningsanförande\r\nmycket viktigt att ett sådant här steg stöds av en\r\nupplyst och medveten folkopinion. Vi menar också\r\natt en folkomröstning bör kunna anordnas, om det\r\nvisar sig nödvändigt för att klargöra var svenska\r\nfolket verkligen står i den här frågan. Svenska\r\nfolket skall självfallet inte behöva känna sig\r\növerkört i en fråga som ändå är av avgörande\r\nbetydelse för landets framtid.</pre><pre>Anf. 12 HADAR CARS (fp) replik:</pre><pre>Herr talman! Den roll som jag tillmäter den\r\neuropeiska gemenskapen också för Sverige och\r\nSveriges framtid tror jag att jag utvecklade ganska\r\nklart i mitt första inlägg. Jag uppmanar Per\r\nGahrton att studera detta. Han kan lära sig mycket\r\nav det.</pre><pre>Per Gahrton tog upp vad EG-experter säger. De\r\npekar på att den snabba ekonomiska utvecklingen i\r\nGemenskapen kan få negativa miljökonsekvenser.\r\nGenom att peka på dessa konsekvenser vill man att\r\ndet skall vidtas åtgärder för att det som annars\r\nskulle ske inte kommer att ske. Har inte Per\r\nGahrton märkt den starkt växande\r\nmiljömedvetenheten inom EG och alla EGs\r\nmedlemsländer?</pre><pre>Per Gahrton är förtjust i att framhålla alla andra\r\norgan än just EG när det gäller att lösa problem.\r\nHan nämnde t.ex. FNs Europakommission. Är det,\r\nPer Gahrton, ett demokratiskt organ? Är det ett\r\norgan med en parlamentarisk församling, är det ett\r\norgan där besluten fattas i den ordning och på det\r\nsätt som Per Gahrton finner riktigt? Eller är det\r\nbara EG som är föremål för hans pilar?</pre><pre>Sedan sade Per Gahrton att vi skall slänga alla\r\nförfattningar, alla svenska böcker av den här\r\nkaraktären, i papperskorgen. Men käre Per\r\nGahrton, låt oss i varje fall skicka dem till\r\nåtervinning!</pre><pre>Anf. 13 PER GAHRTON (mp) replik:</pre><pre>Herr talman! Det är riktigt att vill man ägna sig åt\r\nåtervinning är EG en utmärkt källa att ösa ur. När\r\nDanmark gick med i EG fanns det 10 000 sidor EG-\r\nregler. Nu finns det alltså 80 000 sidor. En dansk\r\nhar att lyda ungefär 40 000 regler och lagar. Av dem\r\när det bara 7 000 som har tillverkats i Danmark. De\r\nandra 33 000 har gjorts i EG. Inbillar man sig, Pär\r\nGranstedt, att man slipper regleringar, lagar och\r\nförordningar om man går in i en sammanslutning\r\nsom t.o.m. centalt bestämmer hur mycket socker\r\ndet skall vara i marmelad, har man inte fattat så\r\nvärst mycket av vad EG faktiskt är.</pre><pre>Hadar Cars ställer ständigt frågan varför vi\r\nkritiserar EG och älskar alla de andra\r\norganisationerna. Det finns mycket som är bra i\r\nEG, men detta är inte ett skäl för att gå med i EG.\r\nEG har t.ex. i dag anslagit ett antal miljoner till\r\nsjukhusen i Palestina. Det tycker jag är ett utmärkt\r\nbeslut, som Sverige enligt min mening borde\r\nanpassa sig till. Det sker bra saker i USA, liksom i\r\nJapan, Sovjetunionen och i mängder av jordens 150\r\nländer. Vi kräver inte att Sverige omedelbart skall\r\nansöka om inträde i dessa länder. Det är det som är\r\nskillnaden.</pre><pre>Hadar Cars frågade om den här FN-organisationen\r\nhar parlament och om den är demokratisk. Det rör\r\nsig om en mellanstatlig samarbetsorganisation som\r\nicke har överstatliga befogenheter. Jag trodde att vi\r\nvar överens om att EG ändå är någonting speciellt.\r\nDet är en stat i vardande, där man har\r\ndirektverkande beslut. Har man direktverkande\r\nbeslut är det också rimligt att besluten fattas på ett\r\ndemokratiskt sätt.</pre><pre>Sedan till Litauen och balterna. Jag känner också\r\nösteuropéer och balter som gillar EG. De ser i EG\r\noch Västeuropa frihet, demokrati, rikedom osv. Vi\r\ngröna har då börjat berätta för dem om en del andra\r\nsidor av EG, om sådant som faktiskt är fakta.\r\nInledningsvis sade jag att de får överge sina\r\ndrömmar om egen valuta, egen riksbank och annat\r\nsom från EGs synpunkt är barnsligheter. De kan\r\ninte tro att de skall få lokal kontroll över allt det\r\nsom nu bestäms i Moskva. Det kommer att\r\nbestämmas i Bryssel. När vi förklarar det, kan man\r\nmilt uttryckt säga att entusiasmen för EG falnar\r\nnågot.</pre><pre>Jag undrar om Margaretha af Ugglas berättar för de\r\nbalter som nu har EG-flaggan på sina affischer att\r\njust det nationella självbestämmandet, som de\r\nälskar, blir vi förhånade för att vi i viss utsträckning\r\nvill behålla för Sverige, att det betraktas som\r\nreaktionärt. Just det som Margaretha af Ugglas\r\ntycker att vi är reaktionära för är det som ligger\r\nlitauerna närmast om hjärtat. Har Margaretha af\r\nUgglas berättat det för dem? Det hade varit\r\nintressant att få veta.</pre><pre>Talmannen anmälde att Pär Granstedt, Hadar Cars\r\noch Margaretha af Ugglas anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 14 STIG ALEMYR (s):</pre><pre>Herr talman! Den diskussion som vi för i riksdagen\r\ni dag och det beslut vi antagligen kommer att fatta\r\ntidigt i morgon röner stor uppmärksamhet i hela\r\nEuropa. När regeringen deklarerade sin avsikt att\r\nbe riksdagen om ett mandat att vidga förhandlandet\r\ntill att omfatta ansökan om medlemskap i EG,\r\nmötte det mycket postitiv uppmärksamhet runt om\r\ni Europa. Och jag är mycket glad över att så många\r\nav de i Stockholm stationerade utländska\r\nambassadörerna just nu lyssnar på denna debatt\r\noch följer diskussionen i Sverige omkring det\r\nframtida samarbetet med Europa.</pre><pre>Det är naturligtvis, som någon har sagt tidigare, i\r\ndag en historisk händelse i det svenska\r\nparlamentet. Jag vill ändå erinra om att det vi\r\nbeslutar om nu inte är ett medlemskap i EG, utan\r\ndet är om att ge rätt till regeringen att ansöka om\r\nmedlemskap. Det finns något delade meningar\r\nmellan två grupperingar i utrikesutskottet om när\r\ndenna ansökan kan lämnas in. Centern och\r\nsocialdemokraterna säger att vi utgår ifrån att det\r\nmöjligt att göra det under 1991, medan folkpartiet\r\noch moderaterna säger att det skall ske under 1991.</pre><pre>Jag tycker personligen att det är en ganska liten\r\nskillnad här, och jag vill inte nu ta upp någon\r\npartipolitisk strid omkring detta. Det är min\r\nbedömning att en ansökan kommer att inlämnas\r\nunder nästa år, när EES-avtalet har rotts iland, och\r\njag skulle personligen vara mycket tillfredsställd\r\nom detta kunde ske.</pre><pre>Om förhandlingar kommer till stånd, är det EG\r\nsom bestämmer tidpunkten, och sedan får vi se hur\r\nlång tid det tar. Det kommer inte att vara möjligt i\r\npraktiken att nå medlemskap i EG förrän efter 1994\r\nårs val, men det vore en lämplig och tänkbar\r\ntidpunkt att vid årsskiftet 1994-1995 Sverige träder\r\nin som full medlem i gemenskapen.</pre><pre>Arbetet med det betänkande som vi nu presenterar\r\nbörjade inte med frågan om medlemskap i EG utan\r\nmed en lång rad i januari väckta motioner som\r\nsysslar med EES-förhandlingarna eller EEA-\r\nförhandlingarna. Det är naturligtvis angeläget att\r\nSverige i den förhandlingsprocess som nu pågår så\r\nlångt som möjligt kan få igenom de önskemål och\r\nkrav som ställdes i riksdagsuttalandet 1989 och som\r\ndelvis upprepas i det här betänkandet.</pre><pre>Det är förhandlingar som pågår, och vi vet inte vad\r\nresultatet av dem blir, men det är vår förhoppning\r\natt vi så långt som möjligt skall nå framgångar med\r\nde önskemål som riksdagen har framfört. Det\r\ninnebär emellertid också att de som är motståndare\r\ntill varje form av samarbetet med Gemensamma\r\nmarknaden ställer ett antal frågor, och sedan säger\r\nde: Hähä, ni kan inte besvara frågorna, och därför\r\nstår det hela på lösan sand! Många frågor kan inte\r\nbesvaras i dag, därför att de är föremål för\r\nförhandlingar, och vi vet ännu inte vilket\r\nförhandlingsresultatet blir. Vi kan uttala\r\nförhoppningen att de önskemål så långt som möjligt\r\nskall tillgodoses som vi i olika sammanhang har\r\nframfört från svensk sida.</pre><pre>Skälen till att en ansökan om medlemskap nu kan\r\nlämnas in har flera talare tidigare framfört. Jag kan\r\nvara mycket kortfattad på den punkten, för det är\r\nså självklart att de stora och snabba förändringarna\r\nsom har skett i Europa, omvälvningarna i enskilda\r\nländer i Öst- och Centraleuropa, den oerhört\r\nviktiga ESK-processen, resultatet av de bilaterala\r\nförhandlingarna mellan USA och Sovjetunionen,\r\nWarszawapaktens sammanbrott och Europarådets\r\nutveckling är de grundläggande skälen till att vi nu\r\nbefinner oss i en situation då vi kan utvidga\r\nönskemålen om samarbetet med Europa.</pre><pre>Jag kan erinra om vad utskottet har skrivit i tidigare\r\nbetänkanden. Från Europas jord dras under den\r\nnärmaste tiden tillbaka 39 500 stridsfordon, något\r\nsom dramatiskt påverkar hela världsdelens\r\nsituation. Men vi säger i vårt betänkande, och jag\r\nvill upprepa det, att medlemskap i EG i inget\r\navseende får lov att minska eller göra betydelselöst\r\nsamarbetet med östra och centrala Europa. Vi tror\r\natt vi genom medlemskap i EG får ändå bättre\r\nmöjligheter att utveckla länderna i östra Europa,\r\nsamarbeta kring en förändring i positiv riktning,\r\ninte minst i de baltiska republikerna.</pre><pre>Det är också självklart att vårt Europasamarbete\r\ninte får ha negativ påverkan på samarbetet med\r\ntredje världen. Jag är utomordentligt övertygad om\r\natt våra möjligheter att samarbeta med såväl östra\r\noch centrala Europa som tredje världen förbättras,\r\nom vi genom medlemskap i EG kan få ett\r\ninflytande i den beslutsprocess som pågår där. Det\r\nhar flera av de Europafientliga personerna i landet\r\nsom deltar i debatten inte förstått. De förstår inte\r\natt vi nu är utan inflytande över besluten.</pre><pre>Vi kan vara med och påverka EG i positiv riktning\r\nnär det gäller att lösa tredje världens väldiga\r\nproblem och när det gäller östra Europa. Det är\r\nfrån medlemskapets plattform vi förbättrar våra\r\nvillkor för arbetet med att få till stånd fredligt\r\nsamarbete, förbättrad miljö, god levnadsstandard,\r\nett liv i mänsklig värdighet i hela världen.</pre><pre>Jag skall undvika att vara alltför polemisk. Det är\r\ninte min avsikt att vara det. Jag vill bara säga att jag\r\nblev litet ledsen när jag hörde Margaretha af Ugglas\r\ninledningsanförande. Om vi i detta historiska\r\nögonblick har lyckats skriva ihop oss omkring\r\nönskan om ett medlemskap i Gemensamma\r\nmarknaden, då är det väl inte alldeles nödvändigt\r\natt göra inrikespolitisk strid av detta och tala om\r\nEuropanegativa partier, osv?</pre><pre>Jag har för egen del varit medlem i Europarådet i\r\n26 år och har under alla dessa år gjort vad jag har\r\nkunnat för att förbättra samarbetet inom Europa.\r\nUtrikeshandelsministern har under många många\r\når varit en mycket aktiv medlem i Europarådet och\r\ngjort påtagliga ansträngningar för att Sverige skall\r\nkomma så nära Europa som möjligt.</pre><pre>Socialdemokratin har inte varit negativ till\r\neuropeiskt samarbete, men vi har gjort de\r\nbedömningarna med hänsyn till det politiska läget i\r\nEuropa att neutralitetspolitiken inte har tillåtit oss\r\natt söka medlemskap i Gemensamma marknaden.\r\nNu har förutsättningarna förändrats, och det är\r\ndetta som utrikesutskottet analyserar och skriver\r\nom i sitt betänkande. Det är okunnigt, när Bengt\r\nHurtig säger att detta har skett slarvigt och utan en\r\ndjupgående analys.</pre><pre>Vi har i ett par månader, med hjälp av den främsta\r\nexpertis Sverige förfogar över, analyserat\r\nneutralitetspolitikens förutsättningar och kommit\r\nfram till en mycket stor majoritet kring de\r\nbeskrivningarna. Bengt Hurtig säger att vi överger\r\nalliansfriheten, att det är en torftig och luddig\r\nanalys, att det är en skandalös behandling. Allt\r\ndetta är helt oförskämt mot utrikesutskottet.</pre><pre>Sedan gör Bengt Hurtig en beskrivning av\r\nsituationen i världen som jag helt kan hålla med\r\nom. Han beskriver situationen i u-länderna. Han\r\nberättar om de olika krigshärdarna. Han talar om\r\nmiljöproblemen. Ingen av dem som har deltagit i\r\nutrikesutskottets arbete har något att invända mot\r\ndenna verklighetsbeskrivning. Det ser ut så. Men\r\nvad har det med EG-debatten att göra? Blir ett\r\nsvenskt medlemskap i EG av den naturen att\r\nsituationen i världen försämras?</pre><pre>Jag upprepar att det är som medlem av\r\nGemensamma marknaden Sverige kan vara med\r\noch påverka utvecklingen positivt på dessa\r\nområden, där vi är överens om att vi verkligen inte\r\nlever i den bästa av världar. Miljöförstöringen,\r\nskuldkrisen och allt detta andra som Bengt Hurtig\r\ntalade om är aktuella problem som tynger\r\nmänniskorna och som skapar gigantiska svårigheter\r\nnär det gäller att ge folken en rimlig\r\nlevnadsstandard.</pre><pre>Detta arbetar vi med i Förenta nationerna och i alla\r\nolika sammanhang inte minst när det gäller\r\nbiståndspolitik. Ingenting säger att inte det arbetet\r\nskulle kunna fortsätta och faktiskt gå ännu bättre\r\nom vi blev medlemmar i den Gemensamma\r\nmarknaden.</pre><pre>Det allvarliga i situationen är att ni försöker\r\nskrämma folk genom att säga att det blir än värre.\r\nEG är så fult, Gemensamma marknadens länder\r\nhar så dåliga förhållanden, allting är på alla punkter\r\nnegativt. Det är inte sant. På många områden ligger\r\nden Gemensamma marknaden längre fram än\r\nSverige. Vi erinrar i utskottets betänkande om att\r\nden svenska regeringen meddelat att den i vår\r\nkommer att lägga fram förslag om en ändring av\r\nden svenska jämställdhetslagen så att den når upp i\r\nnivå med EGs direktiv. På många punkter ligger vi\r\nlångt före EG, men på andra ligger vi efter. Det är\r\nsjälvklart att vi inom ramen för ett EG-\r\nmedlemskap skall fortsätta att utveckla våra\r\nförhållanden på de olika samhällsområdena.</pre><pre>Pär Granstedt försöker få i gång en debatt om\r\nsocialdemokratins handläggning av detta. Jag\r\ntycker det är onödigt. Om vi har skrivit ihop oss,\r\ncentern och socialdemokratin, kan vi avstå från att\r\ndiskutera om det eller det steget var historiskt\r\nriktigt. Låt oss i stället säga: Nu går vi vidare under\r\nde förutsättningar utrikesutskottet radar upp och\r\nförsöker skapa möjligheter för Sverige att bli\r\nmedlem i ett vidgat Europa.</pre><pre>Så några ord om grundlagsändringen. Jag är ganska\r\növertygad om att vi måste ändra regeringsformen\r\nför att bli medlem av EG. Men diskussionerna har\r\nhär gällt att motståndarna först vill sätta i gång en\r\ngrundlagsändringsprocedur som skall ta en massa\r\når innan vi kan lämna fram en ansökan om\r\nmedlemskap. Det är ett rent sabotage av det arbete\r\nvi håller på med.</pre><pre>Jag vill bara fastslå -- liksom vice ordföranden i\r\nutrikesutskottet tidigare -- att det inte finns\r\nnågonting som säger att man måste ändra\r\ngrundlagen innan man ansöker om medlemskap\r\noch påbörjar förhandlingar. Det är först när\r\nmedlemskapet skall träda i kraft som vi måste ändra\r\nden svenska regeringsformen. Det pågår nu en\r\nanalys av ifall detta är nödvändigt eller inte.\r\nRiksdagen får i vanlig ordning ta ställning till detta.\r\nÄrendet kommer att behandlas i\r\nkonstitutionsutskottet och på det sätt som\r\ngrundlagsändringar fordrar.</pre><pre>Jag vet inte hur mycket de bryr sig om Per Gahrton\r\ni Litauen. Jag kan inte tänka mig att de är särskilt\r\nimponerade eller bryr sig särskilt mycket om\r\nhonom. Därför är det ointressant att ge ett råd från\r\nden svenska riksdagens sida vad han skall säga när\r\nhan kommer dit.</pre><pre>Däremot är det viktigt att notera att vi nyligen hade\r\nen litauisk delegation som riksdagens gäster, och att\r\nvi framöver tar emot delegationer från Estland och\r\nLettland och från riksdagens sida är beredda till\r\ndjupgående och omfattande samarbete med de\r\nbaltiska folken. Det kan handla om hjälp\r\nekonomiskt. Vi har slagits för deras rätt att delta i\r\nESK-processen, fast vi misslyckades eftersom\r\nSovjetunionen inte godtog det. Vi har utfäst oss att\r\ngå mycket långt i försöket att hjälpa dem på olika\r\nområden.</pre><pre>Just nu hjälper riksdagen till med att försöka\r\nutbilda tjänstemän och politiker i hur parlamentet\r\nfungerar. Jag tror att det samarbetet, där riksdagen\r\nöppnar sig för kontakter med de baltiska folken, är\r\nav mycket större betydelse än att Per Gahrton reser\r\ndit och försöker förklara olika saker för dem.</pre><pre>Fru talman! Vi är stolta över Sverige. Vi vill slå vakt\r\nom det vi har uppnått. Vi vill i samverkan med\r\növriga Europa ytterligare utveckla vår välfärd och\r\nmedborgarnas trygghet.</pre><pre>Jag yrkar bifall till utrikesutskottets förslag på\r\nsamtliga punkter.</pre><pre></pre><pre>Anf. 15 PER GAHRTON (mp) replik:</pre><pre>Fru talman! Jag skall inte bjuda på pajkastning\r\nmed Stig Alemyr, detta är för allvarligt. Kanske\r\nskriver jag i stället ett lundaspex om äventyren i\r\nutrikesutskottet någon gång.</pre><pre>Men jag skall ställa några mycket seriösa frågor.</pre><pre>Först och främst: Varför har socialdemokraterna så\r\nbråttom? Aftonbladet och andra\r\nsocialdemokratiska tidningar har ställt den frågan\r\nom och om igen: Varför är det så bråttom om det\r\nändå inte går att bli medlem förrän i slutet av 1990-\r\ntalet? EGs regeringskonferenser börjar i slutet på\r\nnästa vecka. Svaret på många grundläggande frågor\r\nkommer rimligen under nästa år. Varför har ni då\r\nså bråttom med detta principbeslut att ni måste\r\nsätta upp det som en fotnot i ett krispaket? Varför\r\nkunde ni inte ta det litet lugnare och invänta en\r\nseriös debatt i offentligheten och ge folk en chans\r\natt sätta sig in i frågan?</pre><pre>Vidare: Om det nu visar sig att ni gör en felaktig\r\nbedömning och vi gör en riktig bedömning om EGs\r\nutveckling till en militärpakt, vad gör ni då? Vad\r\ngör ni om svaret kommer om några veckor eller\r\nmånader att man tar definitiva steg på vägen mot en\r\nmilitärpakt? Får vi då klara besked från\r\nsocialdemokratin att ni avbryter förberedelserna\r\nför svenskt EG-medlemskap? Kunde vi få detta\r\nhelt klarlagt redan här i dag skulle debatten skingra\r\ndimmorna på i varje fall en väsentlig punkt när det\r\ngäller förtroendet för Sveriges utrikespolitiska\r\nhållning.</pre><pre>Den sista frågan handlar om en kommande\r\nvalrörelse. Vad skall ni egentligen slåss med\r\nmoderaterna om?</pre><pre>Jag hörde häromdagen att Ingvar Carlsson talade\r\nom att högerkrafteran ville utnyttja den\r\nekonomiska krisen för ett systemskifte. Jag drog\r\nslutsatsen att han själv anser sig tillhöra\r\nhögerkrafterna, för det är precis vad\r\nsocialdemokraterna gör.</pre><pre>Det stora systemskiftet kommer ju när vi går in i\r\nEG. Socialdemokraterna har i betänkandet skrivit\r\nihop sig med moderaterna och folkpartiet om en\r\nbedömning som inte bara handlar om EG, utan som\r\nhandlar om hela samhället. De har skrivit fast sig i\r\nen bedöming där de tycker att EG överlag är lika\r\nbra eller t.o.m. bättre än Sverige i de flesta\r\navseenden. Det är precis moderaternas\r\nuppfattning. De tycker att EG-samhället är bättre.</pre><pre>Vad skall ni slåss med dem om? Vi kommer att på\r\npunkt efter punkt påpeka att ni i allt väsentligt är\r\növerens om EG, om energipolitik, om\r\nskattepolitik, om sjukförsäkring, om socialpolitik,\r\nom allting. Detta är den helt övergripande frågan.</pre><pre>Denna debatt visar i alla fall en sak: det finns en grå\r\nmajoritet och en grön opposition.</pre><pre>Anf. 16 MARGARETHA AF UGGLAS (m)\r\nreplik:</pre><pre>Fru talman! Jag har full respekt för Stig Alemyr\r\nsom en sedan länge övertygad europé. Jag tror\r\nockså att det finns många andra sådana i hans parti.\r\nMen jag måste lyssna när utrikesministern så sent\r\nsom den 10 oktober här i kammaren anförde fem\r\nskäl mot EG-medlemskap.</pre><pre>Jag kan också läsa innantill i socialdemokraternas\r\n90-talsprogram, där det faktiskt står att\r\nmedlemskap i EG inte kan förenas med\r\nneutralitetspolitiken. Man tar alltså avstånd från\r\nmedlemskap i EG.</pre><pre>Min slutsats måste bli att här har skett en\r\nomsvängning, och jag är, Stig Alemyr, mycket glad\r\növer denna förändrade politik.</pre><pre>Anf. 17 BENGT HURTIG (v) replik:</pre><pre>Fru talman! Jag visade i mitt anförande att när man\r\ngår in i en allians, som nu EG utvecklas till, måste\r\ndet rimligen innebära att alliansfriheten överges.\r\nDå hade det varit rimligt att utrikesutskottet\r\nåtminstone gjort en analys av vad det innebär för\r\nSveriges vidkommande, för säkerhetspolitik,\r\nutrikespolitik och försvarspolitik i global skala. Vad\r\nman gjort är att man fört ett resonemang som\r\nenbart gäller Europa. Vi har ju inte varit alliansfria\r\nbara mot konstellationerna i Europa, utan vi har\r\nockså stått fritt i förhållande till de allianser som\r\nfinns i hela världen. Det är denna brist på analys\r\nsom jag tycker är djupt otillfredsställande.</pre><pre>Den andra bristen som jag underströk är brådskan\r\natt komma före de två stora EG-konferenserna,\r\nsom skulle kunna ge mer information om vartåt EG\r\nutvecklas. Det är den brådskan som gjort att\r\nbehandlingen i utskottet blev, som jag ser det,\r\nmycket bristfällig. Brådskan har också tagit sig\r\nuttryck i att vi i dag fått rättelseblad på våra bänkar.</pre><pre>Den tredje bristen som jag uttalade\r\notillfredsställelse över är att man inom\r\narbetarrörelsen inte velat gå in i en offentlig debatt\r\nom hela den här problematiken, innan man nu\r\nskrider till beslut.</pre><pre>Som vi uppfattar det går harmoniseringsprocessen i\r\nEG inte att förena med målet full sysselsättning. Är\r\ndet så att ett medlemskap i EG kommer att vara\r\nförenligt med den gamla målsättningen i svensk\r\narbetarrörelse att uppnå full sysselsättning?</pre><pre>Anf. 18 PÄR GRANSTEDT (c) replik:</pre><pre>Fru talman! Stig Alemyr tyckte att det var onödigt\r\nav mig att, när vi nu ändå hade enat oss i utskottet,\r\nta upp det sätt på vilket regeringen hade\r\naktualiserat frågan om ett svenskt medlemskap. Jag\r\ndelar inte den uppfattningen. Det faktum att vi nu\r\nhar medverkat till ett positivt ställningstagande i\r\nfrågan om en medlemsansökan innebär inte att vi\r\ngodtar det sätt på vilket regeringen aktualiserat\r\nfrågan. Det vill jag understryka. Vi tycker inte att\r\ndet var ett särskilt värdigt sätt att ta upp den här\r\nstora framtidsfrågan som en del i ett ekonomiskt\r\nkrispaket. Att över huvud taget presentera Sveriges\r\nintresse för ett medlemskap som ett försök att lösa\r\nen akut ekonomisk kris ger inte den bästa\r\nutgångspunkten för den fortsatta hanteringen av\r\nfrågan, och det tycker jag att regeringen är värd\r\nkritik för.</pre><pre>Än allvarligare är att man tog upp frågan utan att ha\r\nsamrått tillräckligt med de övriga EFTA-länderna,\r\ndäribland de nordiska länderna. Detta har skapat\r\nsvårigheter för vårt fortsatta samarbete i den\r\nnordiska kretsen och i EFTA-kretsen. Jag tycker att\r\nregeringen är värd kritik också för detta. Men\r\ndenna kritik riktas naturligtvis inte mot utskottets\r\nvärderade ordförande och hans partivänner i\r\nutskottet, utan den riktas mot regeringen. Denna\r\nfråga är klantigt skött av regeringen, när den nu har\r\naktualiserats. Men när vi stod inför att ta ställning\r\nhar vi medverkat till ett positivt ställningstagande,\r\nsom vi i det läget tycket var befogat.</pre><pre>Anf. 19 STIG ALEMYR (s) replik:</pre><pre>Fru talman! Av någon helt obegriplig anledning är\r\nPer Gahrton intresserad av vad vi skall slåss med\r\nmoderaterna om. Det klarar vi själva. Det är stora\r\nmotsättningar i svensk politik mellan moderater\r\noch socialdemokrater. Dessa kommer vi att slåss\r\nom i valrörelsen, men det angår inte Per Gahrton.\r\nNi har era egna valrörelsefrågor, och dem lägger vi\r\noss inte i.</pre><pre>Frågan har uppstått: Varför blev det så bråttom?\r\nJag kan se detta som en berättigad fråga. Det gick\r\nfort på slutet -- det är alldeles klart. För egen del\r\ninsåg jag att det var nödvändigt att såväl\r\nfackföreningsrörelsen som industrin och även de\r\neuropeiska länderna skulle få en klarsignal om\r\nSveriges avsikt. Man kan sedan lägga in alla möjliga\r\nfaktorer i detta, men det är viktigt att vi når fram\r\ntill en situation där vi kan tala om för EGs\r\nmedlemsstater och för hela det svenska näringslivet\r\natt vi är beredda att lägga in en ansökan om\r\nmedlemskap.</pre><pre>Bengt Hurtig frågar om vi kan förena vårt mål för\r\nsysselsättningspolitiken med ett medlemskap.\r\nDetta är en av förutsättningarna, och den finns\r\ninskriven i utskottets betänkande. Vi säger där att\r\nfull sysselsättning nu och framgent kommer att vara\r\ndet övergripande målet för svensk\r\narbetsmarknadspolitik. Vi har ju förutsett och\r\ndiskuterat allt detta. Vad vi nu talar om är att ge ett\r\nförhandlingsmandat. Om EG utvecklas i en\r\nriktning som vi, enligt utskottets mening, inte kan\r\nacceptera, då blir det ingenting. Då får vi se vad vi\r\nkan förhandla oss fram till. Vi vill starta\r\nförhandlingar, och vi får under resans lopp se vad\r\ndet kommer upp för svårigheter. Vi får då göra det\r\nbästa vi kan för att försöka lösa dessa.</pre><pre>Bengt Hurtig säger vidare att utskottets behandling\r\nvarit otillfredsställande och att ett tecken på det är\r\natt det kommit ut tilläggsblad. Men dessa\r\ntilläggsblad gäller inte utskottets betänkande, utan\r\ndet är era reservationer, många totalt onödiga, som\r\nni så småningom fått rätta i tilläggsblad. I övrigt\r\nfinns det ingen kritik att rikta mot utskottets\r\nformella handläggning av ärendet.</pre><pre>Anf. 20 PER GAHRTON (mp) replik:</pre><pre>Fru talman! Jag vet inte vilket humör den\r\nvärderade utskottsordföranden är på när han\r\ntycker att hans politik inte angår oss och att våra\r\nreservationer är onödiga. Men jag skall inte\r\nfördjupa mig i den sortens debatt utan i stället ta\r\nfasta på en annan sak i Stig Alemyrs inlägg. Han\r\nsäger att det var bråttom för att\r\nfackföreningsrörelsen och industrin samt länderna\r\nute i Europa skulle få en klarsignal. Det är\r\nintressant att man betraktar denna viljeyttring från\r\nregeringens sida som en klarsignal om att Sverige\r\nskall medlem i EG, i synnerhet om beslutet blir det\r\nsom utskottsmajoriteten vill. Då skulle det alltså\r\nvara en klarsignal och då skall aktörerna, som det\r\nheter i modernt språkbruk, i världen -- framför allt\r\ni Europa och i synnerhet i Sverige fr.o.m. i\r\neftermiddag i kväll eller i morgon bitti utgå från att\r\nSverige blir medlem i EG. Men hur går det ihop\r\nmed centerns uppfattning att vi egentligen inte\r\nbestämmer någonting alls i dag. Vi ger visserligen\r\nregeringen ett förhandlingsmandat, men vad som\r\nsedan händer beror på regeringskonferenser och\r\nallt möjligt annat.</pre><pre>Vad är det egentligen det handlar om? Är det ett\r\nprincipbeslut som ger klarsignal, som Stig Alemyr\r\nsäger? Eller är det bara en liten detalj på vägen som\r\ninnebär att regeringen får rätt att förhandla. Det får\r\nregeringen ett klartecken av riksdagen om, men det\r\när fortfarande en massa förbehåll -- väldigt många,\r\nom man skall tro på centerns debattörer i dag.</pre><pre>Det vore väldigt nyttigt för det svenska folket att få\r\nreda vad det beslut som ni planerar egentligen\r\ninnebär. Är det ett diffust besked eller är det den\r\ndefinitiva klarsignalen som ni kör igenom utan att\r\nha frågat folk?</pre><pre>Anf. 21 BENGT HURTIG (v) replik:</pre><pre>Fru talman! Det är viktigt, Stig Alemyr, att\r\nmålsättningen om full sysselsättning finns inskriven\r\ni betänkandet. Men jag har träffat många\r\nföreträdare för EGparlamentet som också har den\r\nmålsättningen och dessutom målsättningen att den\r\nsociala stadgan i EG skulle komma till stånd. Men\r\nefter alla dessa decennier klagar de bittert över att\r\ningenting händer, att arbetslösheten fortfarande\r\nligger på 10-procentsnivån och att den sociala\r\nstadgan bara blivit en rekommendation. Det är\r\nverkligheten bakom de starka krafter som i dag styr\r\nEG.</pre><pre>Det är naturligtvis förhoppningen att vi skall kunna\r\npåverka utvecklingen. Men den påverkan kan\r\narbetarrörelsen i Västeuropa utöva och utövar\r\nredan nu utan att vi har ett medlemskap. Det kan\r\nman göra genom att stödja och utveckla de\r\norganisationer som kämpar nere i Europa.</pre><pre>Det är naturligtvis brådskan i utskottsbehandlingen\r\nsom påverkat våra möjligheter att få allt korrekt\r\noch som varit orsaken till att det blivit tilläggsblad.\r\nMin kritik riktar sig inte mot tjänstemännen i\r\nutskottet, utan det är naturligtvis utskottsledningen\r\nsom dirigerar och bestämmer vad tjänstemännen\r\nskall göra.</pre><pre>Vi är tacksamma för den service som vi har fått.\r\nMan har gjort så gott som man har kunnat i den\r\nbrådska som har rått. Jag vidhåller dock kritiken\r\nmot den oerhörda snabbhet som man har gått fram\r\nmed och bristen på debatt ute i samhället innan vi\r\nkommit till skott liksom kritiken mot att man inte\r\nhar kunnat vänta på de beslut som eventuellt\r\nkommer att fattas på EGs konferenser.</pre><pre>Anf. 22 STIG ALEMYR (s) replik:</pre><pre>Fru talman! Vad klarsignalen gäller kan man få\r\nreda på om man bara bemödar sig om att läsa\r\nutskottets betänkande, vilket Per Gahrton inte gör.\r\nJag hänvisar till formuleringen ''bör regeringen\r\nkunna lämna in en svensk ansökan om\r\nmedlemskap''. Det är det som det handlar om. Det\r\när inte så att vi går in i ett avtal just nu. Det är en\r\nlång process till dess att vi är framme vid det, och\r\ndet har jag försökt att klargöra, men naturligtvis\r\nutan framgång när det gäller Per Gahrton.</pre><pre>Till Bengt Hurtig vill jag säga att det är klart att\r\nutskottsledningen har ett inflytande på kansliets\r\narbete, men utskottet har fört diskussioner vid\r\nsammanträde efter sammanträde, och ni har\r\nförsökt att sabotera arbetet. Alla utskottets\r\nledamöter har haft möjlighet att lägga fram\r\nyrkanden som kunnat påverka kansliets arbete.\r\nDet står en stor majoritet bakom de direktiv som\r\nkansliet har fått. Jag vill också tillägga att kansliet\r\nhar efterkommit dessa på ett synnerligen skickligt\r\nsätt. Det dokument som vi nu har framför oss är\r\nkanske ett av de bästa som har producerats i det här\r\nparlamentet.</pre><pre>Anf. 23 CARL BILDT (m):</pre><pre>Fru talman! Sveriges riksdag kommer i dag att fatta\r\nett i genuin mening historiskt beslut. Ser vi tillbaka\r\npå den europeiska kontinentens utveckling kan vi\r\nfinna hur den europeiska samarbets- och\r\nenhetstanken har vuxit sig allt starkare sedan det\r\nsista världskrigets slut. Det har varit ett samarbete\r\nsom har drivits framåt därför att man har velat\r\nsäkra freden och bygga en bättre framtid för alla\r\noch envar i detta gemensamma Europa. Det har\r\ndessutom varit ett samarbete grundat i den allt\r\ntydligare insikten att nationalstaten inte längre\r\nräcker i en tid när idéer, handel, samarbete och\r\nmänskliga kontakter bryter ner de gamla gränserna\r\nmellan länder och folk.</pre><pre>Sverige har länge -- alltför länge enligt min\r\nmening -- stått utanför huvudfåran i det europeiska\r\nsamarbetet. Svenska regeringar och Sveriges\r\nriksdag har under decennier sett Europasamarbetet\r\nsom mest en kommersiell fråga och\r\nEuropapolitiken som en av\r\nutrikeshandelspolitikens många delar. Så ställde sig\r\nSverige redan på 1950-talet utanför och avvisande\r\ntill det s.k. lilla Europas ansträngningar att med\r\nkärnan i Kol- och stålunionen bygga upp ett allt\r\nnärmare samarbete på den europeiska\r\nkontinenten. När detta s.k. lilla Europa på 1960-\r\noch 1970-talen samt i början på 1980-talet växte och\r\nväxte, till att i dag omfatta nio av tio medborgare i\r\ndet demokratiska Västeuropa, valde Sverige att\r\nfortfarande hålla sin distans.</pre><pre>I början av 1970-talet hade det varit möjligt för\r\nSverige att bli medlem i denna historiska\r\nsamverkan. Men socialdemokraterna, stödda av\r\ncentern, fattade den 18 mars 1971 avgörandet att\r\nutesluta medlemskap. Det var enligt min mening\r\nsannolikt ett av efterkrigstidens allvarligaste\r\nmisstag i svensk politik. Sverige stängdes därmed\r\nutanför möjligheten till ett kvarts sekels deltagande\r\ni det europeiska samarbetet.</pre><pre>Vi moderater har sedan mycket lång tid tillbaka\r\nhaft kravet på ett svenskt medlemskap i EG i vårt\r\npartiprogram. Jag tror inte att någon på den\r\npunkten någonsin har tvekat om vår färdriktning.\r\nVi såg redan för ett antal år sedan att det i början\r\nav 1990-talet skulle öppna sig en ny möjlighet, efter\r\nmöjligheten i början av 1970-talet, för oss att\r\nförverkliga denna vår europeiska dröm för Sverige.\r\nMycket av vårt politiska arbete under de år som har\r\ngått sedan dess har inriktats på att bidraga till att en\r\ndag också göra den drömmen till verklighet.</pre><pre>Det gäller riksdagsbeslutet 1988, som mot den\r\nproposition som regeringen hade framlagt öppnade\r\ndörren, för möjligheten till ett medlemskap efter\r\nEES. Det gällde de aktiva insatser som vi alldeles\r\nensamma och -- som vanligt, höll jag på att säga --\r\nalldeles isolerade gjorde i valrörelsen 1988 för att\r\nföra ut Europafrågan och för att själva skaffa oss ett\r\nmandat för de viktiga ställningstaganden som vi\r\nvisste skulle komma under de följande åren. Det\r\nhar också gällt de ständiga debatter som vi har fört\r\ni denna kammare och i andra sammanhang med\r\nsocialdemokrater, som ibland verkar ha förstått så\r\nlitet av vad som höll på att hända och som därför\r\nnärmast snubblat från det ena ställningstagandet till\r\ndet andra i denna för vår nation så oerhört viktiga\r\nfråga.</pre><pre>Det har också, som Margaretha af Ugglas erinrade\r\nom, gällt under de senaste månaderna. Efter ett\r\nmycket avgörande och mycket viktigt sammanträde\r\nsom vi hade i utrikesnämnden i slutet av juni sade\r\njag att Sverige måste ansöka om medlemskap 1991.\r\nJag presenterade en tidtabell som närmast identiskt\r\növerensstämmer med den som utrikesutskottets\r\nordförande Stig Alemyr nyss anslöt sig till. För det\r\nblev jag i vederbörlig ordning avhånad.\r\nStatsministern förklarade att jag bråkade. Andra\r\nsade att jag hade alldeles fel. Utrikesministern sade\r\natt detta var alldeles omöjligt.</pre><pre>Det är inte utan en viss tillfredsställelse som jag i\r\ndag noterar att det som för bara några månader\r\nsedan för dessa herrar var så väldigt fel i dag har\r\nblivit så väldigt rätt. Så sent som i riksdagens\r\nspeciella Europadebatt den 10 oktober stod\r\nutrikesministern själv och radade upp inte mindre\r\nän fem tunga skäl som regeringen hade för att\r\nmedlemskapsfrågan inte fick diskuteras nu.</pre><pre>Så kom då valuta- och räntekrisen -- ett elände i sig,\r\nmen ett elände som skulle föra något gott med sig.\r\nI den politiska kris som då uppstod snubblade\r\nsocialdemokraterna ännu ett steg, förmodligen\r\nutan att till fullo veta betydelsen av det som de\r\ngjorde. De snubblade fram det avgörande steget.\r\nOch nu är, fru talman, tärningen kastad. Nu finns\r\ndet ingen väg tillbaka. Nu leder vår politik in i det\r\neuropeiska samarbete som vi borde ha varit en del\r\nav redan för ett kvarts sekel sedan.</pre><pre>Att ansöka om medlemskap är förvisso inte slutet\r\neller ens den avgöranden punkten i denna debatt,\r\nmen det verkar ibland som om en del skulle tro det.\r\nAtt ansöka om medlemskap är inte ens början på\r\nslutet -- det är på sin höjd slutet på början -- av\r\ndebatten om Sverige och Europa. Jag är övertygad\r\nom att hela 1990-talet för Sverige och för svensk\r\nsamhällsutveckling kommer att gå i den europeiska\r\nintegrationens och den europeiska samverkans\r\ntecken. På område efter område av vårt samhällsliv\r\nkommer Europasamverkan att ställa krav på\r\nmedverkan från Sverige och från oss svenskar.</pre><pre>När man lyssnar på EG-debatten finner man ju att\r\nmycket av den handlar om gårdagens eller möjligen\r\nom dagens EG.</pre><pre>Det må vara mig tillåtet att säga att den debatten\r\ntill stora delar är ganska ointressant. När vi söker\r\nmedlemskap i EG söker vi medlemskap i\r\nvärldssamfundets mest dynamiska gemenskap, där\r\nnya steg ständigt tas och där steg utöver dessa som\r\nnu tas ständigt diskuteras.</pre><pre>Vi går in i en europeisk gemenskap där det enda\r\nsom är riktigt säkert är att vi formar vår egen och\r\nEuropas gemensamma framtid i ett fast samarbete\r\nmed andra nationer och folk. Ingenting annat är\r\nabsolut säkert om framtiden när vi tar detta steg.</pre><pre>På torsdag och fredag samlas EGs regeringschefer\r\noch i någon utsträckning dess statschefer i det s.k.\r\nEuropeiska rådet i Rom. De skall då dra upp\r\nriktlinjerna och lägga den politiska basen för de två\r\ns.k. regeringskonferenser som inleds på lördag och\r\nvars syfte är att dra upp riktlinjerna för den nya\r\neuropeiska samarbetsarkitekturen för 1990-talet.</pre><pre>Det handlar om ett nytt EG -- ett EG där målet om\r\nett Europas förenta stater nu börjar att skymta vid\r\nframtidens horisont och där 90-talets stora uppgift\r\nblir att bygga en politisk, ekonomisk och monetär\r\nunion.</pre><pre>Det är ett Europa som tar ett större steg framåt i\r\nsitt samarbete än vad jag tror har gjorts någonsin\r\ntidigare om vi tittar tillbaka på de gångna\r\ndecennierna. Man tar ett stort steg framåt i sitt EG-\r\nsamarbete i medvetande om det ansvar man har för\r\natt hjälpa till med den väldiga omvandlingen i\r\nCentraleuropa och i det Ryssland vars framtid\r\nfortfarande är så oklar.</pre><pre>På 1960-talet byggde man upp det dåvarande EEC\r\nmed tullunionen på handelspolitikens område och\r\nmed den gemensamma jordbrukspolitiken -- en\r\nuppgift som då framstod som väldig och löftesrik.\r\nPå 1970-talet gick man vidare genom att knyta till\r\nsig Storbritannien, Danmark, Irland och framför\r\nallt genom säkrandet och stabiliseringen av\r\ndemokratin i södra Europa: Portugals, Spaniens\r\noch Greklands medlemskap.</pre><pre>På 1980-talet tog man de avgörande politiska\r\nbesluten om att gå vidare mot den gränslösa\r\neuropeiska marknaden och mot det medborgarnas\r\nEuropa som nu börjar växa fram. På 1990-talet\r\nkommer man alls inte att stå still, tvärtom, historien\r\naccelererar och nu går man vidare mot den\r\npolitiska, ekonomiska och monetära unionen med\r\nallt vad detta kommer att innebära.</pre><pre>Det är detta delvis helt nya samarbete, inte det\r\ngamla, som Sverige nu ansöker om medlemskap\r\ntill. Jag undrar om alla har klart för sig vad det\r\ninnebär. Det innebär att vi går in i ett starkt utbyggt\r\nutrikespolitiskt samarbete, där nationer med\r\nsamma värderingsmässiga grund strävar efter att i\r\nfrågor där de anser detta vara lämpligt, forma en\r\ngemensam utrikespolitisk linje och där det också\r\nkommer att finnas inslag av det som de, men också\r\ni vissa avseenden vi, kallar säkerhetspolitik.</pre><pre>Jag tycker att det vore bra för Sverige. Det vore bra\r\nför Europa. Det ger oss en europeisk roll och\r\neuropeiska möjligheter som vi tidigare inte har\r\nhaft, även om det sannolikt medför att utrymmet\r\nför snedsteg av den typ som vi har sett exempel på\r\nunder de senaste veckorna, försvinner ur den\r\nsvenska utrikespolitiken.</pre><pre>Det innebär att vi går med i ett demokratiskt system\r\ndär våra valda ledamöter i Europaparlamentet\r\ngradvis kommer att få alltmer att säga till om och\r\ndär vi måste acceptera demokratins giltighet också\r\ni Europa i dess helhet. Det är bara genom\r\nsamarbete och genom att skapa idéallianser och\r\nåsiktsöverensstämmelser med andra nationer och\r\nmed andra nationers företrädare som vi kan föra\r\nfram våra idéer. Jag är en av dem som tycker att\r\ndetta är mycket bra.</pre><pre>Det innebär att vi går in i en ekonomisk och\r\nmonitär union som tidigt kommer att etablera\r\ninflationsbekämpningens järnhårda företräde i vår\r\nekonomiska politik och som förr eller senare\r\nkommer att leda fram till en gemensam europeisk\r\nvaluta med allt vad detta innebär. Jag är en av dem\r\nsom är övertygad om att detta är bra för Europa och\r\nför Sverige. Det innebär att vi går med på att riva\r\nalla de gränser mellan våra europeiska nationer\r\nsom går att riva och därmed också delar av våra\r\nmöjligheter att vara alltför annorlunda och\r\navvikande. Det kommer att ge oss som medborgare\r\nlångt större möjligheter i olika hänseenden än vad\r\nvi har i dag, men det kommer att ge oss politiker i\r\nolika församlingar mindre makt att styra och ställa\r\nmed än vi har i dag. Jag tycker att även detta är bra\r\nför Europa, Sverige och oss alla.</pre><pre>Allt detta och mycket därtill kommer att bli det\r\navgörande historiska steg för vår nation som vi nu\r\nöppnar för och som på 90-talet kommer att\r\ninnebära nya möjligheter för medborgarna och nya\r\nbegränsningar för den nationella politiken.</pre><pre>Jag säger allt detta därför att det för mig är oerhört\r\nviktigt att vi tar detta stora steg som övertygade och\r\nengagerade européer. Låt mig säga alldeles öppet:\r\nVi får inte upprepa de misstag som bl.a.\r\nStorbritannien och vår södra granne Danmark\r\ngjorde när de gick in i det europeiska samarbetet.\r\nDe marknadsförde sitt medlemskap i EG som en\r\nkommersiell angelägenhet. De vågade inte föra\r\nfram i debatten den politiska dimensionen,\r\nframtidsaspekten, för sina nationer.</pre><pre>Det har därmed kommit att delvis under en serie av\r\når fungera som det europeiska samarbetets\r\nbromsklotsar. Den rollen får Sverige inte ikläda sig,\r\nvarken medvetet eller omedvetet. Därför måste vi\r\nnu börja diskussionen om vad EG-medlemskapet\r\ninnebär och vad vi kan bidra med som engagerade\r\noch övertygade européer i den nya historiska\r\nsituationen.</pre><pre>Det innebär, fru talman, att vi inte kan fortsätta\r\nmed att ständigt ''komma för sent'' när vi skall ta\r\nställning, ständigt snubbla i de stora frågorna och\r\nständigt göra felbedömningar om vad som faktiskt\r\nhåller på att inträffa. Kort sagt, Sverige måste nu\r\nskaffa sig en Europapolitik. Det har vi hittills inte\r\nhaft, men vi behöver det nu och dessutom snabbt.\r\nDet är den konkreta bakgrunden till att vi vill att\r\ndet snabbt påbörjas ett konkret arbete för att\r\nförbereda en ansökan om medlemskap,\r\nförberedelser för de samtal som därefter kommer\r\natt föras mellan Sverige och EGs medlemsländer\r\noch att förbereda de förhandlingar som därefter\r\nkommer att föras över ett mycket brett spektrum av\r\nfrågor mellan Sverige och EG.</pre><pre>Det är ett stort arbete. Det är ett viktigt arbete för\r\noss alla. Det måste vi förbereda, och vi får inte\r\nsnubbla in i detta också.</pre><pre>Jag finner det märkligt att socialdemokraterna i dag\r\nsäger nej. Kanske skall detta ses som ett uttryck för\r\natt osäkerhet om Europapolitiken fortfarande lever\r\nkvar. Socialdemokraterna vet inte riktigt vad de\r\nsjälva vill innerst inne, och därför vågar de inte\r\ndiskutera med andra.</pre><pre>Valet -- att välja Europa -- är inte enbart ett\r\ntekniskt val. Det är valet av en samarbetsform för\r\nSverige och framtiden. Det är valet av en idé och av\r\nsamhörighet.</pre><pre>Låt mig därför avslutningsvis citera en av de glömda\r\neuropéerna i svensk politisk efterkrigsutveckling,\r\nDag Hammarskjöld, som kom att bli något av en\r\nsymbol för Sveriges globala, humanitära och\r\nkulturella engagemang. Han var, något som ofta\r\nglöms bort, en engagerad och övertygad europé.\r\nHan skrev 1951 en större artikel under rubriken\r\n''Att välja Europa'', och han skrev så här: ''Vårt val\r\nEuropa blir Jerusalem, Aten och Rom samt en -- --\r\n-- demokrati som är den livsform, i vilken dessa\r\nideal får sitt moderna uttryck. Men därjämte är det\r\nEuropa självt, sammansvetsat till större\r\norganisatorisk enhet, såsom medium för vårt\r\nnationella engagemang i en utveckling styrd av\r\nideologin, i riktning mot dess fortsatta\r\nförverkligande i livsformerna och -- med\r\nnödvändighet -- i samverkan mellan alla dem som\r\nsvetsats samman till en enhetlig kulturkrets kring\r\ntraditionen från de tre städerna.''</pre><pre>Detta var betydelsen av att välja Europa för en av\r\nefterkrigstidens svenska politiska debatts ledande\r\nhumanister och kulturbärare. Det argumenterade\r\nhan för på 1950-talet. Nu skall vi på 1990-talet\r\nförsöka att förverkliga det vi kan av den europeiska\r\nhumanistiska tradition som bärs vidare i det\r\ndemokratiska samarbetet i dagens Europa.</pre><pre></pre><pre>Anf. 24 BENGT WESTERBERG (fp):</pre><pre>Fru talman! Vi har den Europeiska gemenskapen\r\natt tacka för mycket av freden i Europa, för den\r\nfrihet och det välstånd som vi åtnjuter i vår del av\r\nvärlden. Dess grundläggande syften har alltid varit\r\npolitiska. Målet har varit att skapa fred mellan\r\nforna fiender och att bevara de demokratiska\r\nfriheterna i ett av kriget sargat Europa. Man har\r\nutgått från övertygelsen om hållfastheten i liberala\r\nvärderingar om ett öppet samhälle, om mänskliga\r\nrättigheter, valfrihet och marknadsekonomi. Man\r\nhar velat visa att man från sådana utgångspunkter\r\nkan skapa bättre samhällen än vad\r\nfolkförtryckande enpartistater kan uppnå med\r\nsocialistisk planhushållning. I det avseendet har\r\nman varit hundraprocentigt framgångsrik.</pre><pre>Det Europa som vi i dag anar konturerna av hade\r\naldrig blivit möjligt utan framgångarna för den\r\neuropiska integrationen, för viljan att samverka i\r\nnya former där staterna också får vara beredda att\r\navstå nationell suveränitet till gemensamma organ\r\noch att sätta helheten framför delarna.</pre><pre>Liberaler, både individer och partier, i Europa har\r\ntillhört de mest pådrivande i denna utveckling.\r\nÄven inom den svenska liberala rörelsen har det\r\nalltid funnits en positiv inställning till den\r\neuropeiska integrationen där EG har varit den\r\nfrämsta drivkraften. Det har funnits en\r\nförhoppning att förhållandena i Europa en dag\r\nskulle bli sådana att Sverige skulle kunna ta steget\r\noch begära medlemskap i EG. Mot den\r\nbakgrunden är det utomordentligt glädjande att de\r\nfyra största partierna i utrikesutskottet har kunnat\r\nenas om ett positivt uttalande om svenskt\r\nmedlemskap i EG.</pre><pre>Jag utgår i från att en stor majoritet här i kammaren\r\ni dag kommer att ställa sig bakom detta uttalande.\r\nDet är, som redan har framhållits från talarstolen,\r\nett historiskt steg mot EG som tas.</pre><pre>Fru talman! Drömmen, visionen, om ett\r\nmedborgarnas Europa har även kittlat många\r\nmänniskor i Sverige under de senare åren. Vi skall\r\ninte heller underskatta den enorma betydelse som\r\nvisionen om medborgarnas Europa har haft för\r\nutvecklingen i Östeuropa. Den har i sin tur skapat\r\nnya förutsättningar för Sveriges aktiva engagemang\r\ni det västeuropeiska samarbetet. Det är svårt att tro\r\natt den utveckling som vi under de senaste åren har\r\nsett i Öst- och Centraleuropa över huvud taget hade\r\nkommit till stånd om det inte hade varit för\r\ntillkomsten av visionen om medborgarnas Europa,\r\nom enhetsakten och om den inre marknaden.</pre><pre>Det var när utvecklingen i Europa satte fart i mitten\r\npå 80-talet, samtidigt som stagnationen blev\r\novanligt besvärlig i Öst- och Centraleuropa, som\r\nklyftan började vidgas mellan de två Europa och\r\ndet framstod som alltmer nödvändigt med radikala\r\nförändringar i Öst- och Centraleuropa. Det är alltså\r\ndenna vision om medborgarnas Europa som har\r\nbetytt så mycket både för oss i Sverige, för\r\nmänniskor i Öst- och Centraleuropa och självfallet\r\näven för de människor som lever i den Europeiska\r\ngemenskapen.</pre><pre>När jag i mitten av november förra året i ett\r\nanförande om svensk Europapolitik uttalade att\r\nmålet måste vara ett fullvärdigt svenskt\r\nmedlemskap i EG, hördes en hel del kritiska\r\nkommentarer från socialdemokrater och\r\ncenterpartister. Det fanns t.o.m. en och annan\r\nföreträdare för det svenska näringslivet som tyckte\r\natt jag var för tidigt ute. Sedan dess har, som alla\r\nvet, utvecklingen gått oerhört snabbt.</pre><pre>Regeringen och även representanter från\r\ncenterpartiet har fortsatt att kritisera folkpartiet\r\noch moderaterna, men samtidigt har man under\r\ndetta år -- låt oss säga säga sedan Berlinmuren föll --\r\ntagit små steg i rätt riktning.</pre><pre>Ett steg togs i våras i anslutning till den mycket\r\nomdiskuterade debattartikel som Ingvar Carlsson\r\nskrev, jag tror det var i slutet av maj, i Dagens\r\nNyheter. Själva artikeln var oklar, suddig och ledde\r\ntill tolkningar som gick åt olika håll. I anslutning till\r\nartikeln blev det en debatt där statsministern,\r\nutrikesministern och andra företrädare för\r\nsocialdemokraterna tvingades till klargöranden\r\nsom ganska entydigt gick i en och samma riktning,\r\nnämligen en önskan att öppna en dörr på glänt till\r\nEG-medlemskap. Samtidigt formulerades hårda\r\nvillkor för att ett medlemskap skulle kunna bli\r\naktuellt. Det var många som uppfattade dessa\r\nvillkor som närmast prohibitiva dvs. att de skulle\r\nförhindra en svensk medlemskapsansökan i det\r\nlånga loppet. Samma villkor upprepades så sent\r\nsom i regeringsförklaringen i början av oktober.</pre><pre>Detta viktiga villkor var att vi först skulle få en ny\r\nrad europeiska säkerhetsordning i Europa som\r\nundanröjde alla risker för krig. Först när vi hade\r\nden säkerhetsordningen i Europa kunde det bli\r\naktuellt för Sverige att ta steget och söka\r\nmedlemskap i EG. Denna mycket försiktiga\r\nhållning från den svenska regeringens sida var\r\nalltjämt dominerande när Europafrågorna\r\ndiskuterades här i kammaren den 10 oktober. Då\r\nhade utrikesministern, som Carl Bildt erinrade om,\r\nen rad skäl mot svenskt medlemskap, fem stycken\r\nnärmare bestämt. Det var alldeles tydligt att\r\nregeringen inte hade några planer på att aktualisera\r\nden här frågan då.</pre><pre>När Jan-Erik Wikström summerade debatten\r\nkonstaterade han att det fanns två partier i\r\nkammaren -- moderaterna och folkpartiet -- som\r\nsade ja, det fanns två partier -- miljöpartiet och\r\nvänsterpartiet -- som sade nej och det fanns två\r\npartier -- socialdemokraterna och centerpartiet --\r\nsom sade vänta och se. Det var nog många som\r\ntrodde att vi skulle få vänta ganska länge på att få\r\nse vart socialdemokraterna och centerpartiet skulle\r\ngå, men bara ett par veckor senare var bilden helt\r\nförändrad. Det avgörande steget var, som många\r\ntalare erinrat om, det som regeringen tog i samband\r\nmed att det s.k. krispaketet presenterades på en\r\npresskonferens den 26 oktober.</pre><pre>Jag vill gärna instämma med dem som har sagt att\r\ndet är litet märkligt att detta avgörande steg togs\r\nsom en direkt följd av att en räntechock hade\r\ndrabbat Sverige. Det hade varit trevligare om detta\r\nsteg hade tagits på ett mer offensivt sätt och med\r\nstörre engagemang än vad som nu blev fallet. Men\r\ndet var, enligt vår mening, ett steg i rätt riktning.</pre><pre>Enligt denna krisskrivelse till riksdagen är en ny\r\nfredsordning inte längre ett villkor. Självfallet\r\neftersträvar Sverige fortfarande en ny fredsordning\r\nsom kan innebära en bättre garanti än den gamla\r\nför freden i Europa. Det finns dock inte längre\r\nnågra krav på att denna fredsordning först skall\r\nkomma till stånd och att Sverige därefter skall\r\npröva medlemskap, utan nu talas det öppet om att\r\nambitionen är ett svenskt medlemskap i EG. Men\r\nför att underbygga det skall vi fortsätta våra\r\nansträngningar att skapa en ny fredsordning. Det\r\nkan synas vara en ganska hårfin skillnad, men alla\r\ninser att den är av avgörande betydelse.</pre><pre>Om man jämför Ingvar Carlssons artikel i Dagens\r\nNyheter i slutet av maj med den artikel han i\r\nfredags skrev i Aftonbladet, är det som om dessa\r\nartiklar är skrivna av olika författare. Nu ser\r\nplötsligt Ingvar Carlsson en viktig roll för Sverige i\r\ndet framtida EG, och det är bra. Efter att ha läst\r\nden artikel som Ingvar Carlsson skrev i Aftonbladet\r\nnu i fredags, måste man fråga sig varför det dröjde\r\nså länge innan svensk socialdemokrati och den\r\nsvenska regeringen nådde fram till det\r\nställningstagande som i dag tycks så självklart.</pre><pre>Ingvar Carlsson skrev i Aftonbladet att han trodde\r\natt de EG-positiva partierna hade mycket olika mål\r\nför sitt engagemang i Europa. Han nämnde i ett\r\nantal punkter socialdemokraternas mål, nämligen\r\natt säkra freden, att främja utvecklingen i\r\nÖsteuropa, att bekämpa miljöförstöringen, att\r\nsätta kampen mot arbetslösheten i centrum, att öka\r\nlöntagarnas inflytande, att öka trygghet och välfärd\r\noch att bekämpa fattigdom i världen. Detta är\r\nalldeles utmärkt. Det är i själva verket som ett eko\r\nav vad jag och många andra liberaler har framfört i\r\nmängder av tal som handlat om Europa under de\r\nsenaste åren och naturligtvis också långt tidigare.\r\nVi kan förvisso ha delade meningar om mycket,\r\nkanske också om medlen när dessa mål skall\r\nförverkligas, men bakom dessa mål, såsom Ingvar\r\nCarlsson formulerade dem i sin artikel\r\nhäromdagen, finns det säkert en mycket stor\r\nenighet i Sveriges riksdag.</pre><pre>Jag noterade med särskild tillfredsställelse att\r\nIngvar Carlsson i raden av dessa mål nämnde att\r\nbekämpa fattigdomen i världen. Det är bra att\r\nåtminstone visionerna finns kvar inom svensk\r\nsocialdemokrati när man nu är på väg att pruta det\r\nsvenska u-landsbiståndet. Men det kanske finns tid\r\nunder julen till eftertanke och t.o.m. omtanke inom\r\nsocialdemokratin på den punkten. Det skulle i så\r\nfall ligga mer i linje med de visioner som Ingvar\r\nCarlsson har för den svenska Europapolitiken.</pre><pre>Fru talman! Jag besökte av en tillfällighet Bryssel\r\nstrax efter tillkännagivandet av Sveriges ambition\r\natt söka medlemskap i Europeiska gemenskapen.\r\nJag kunde konstatera att detta mottogs\r\nutomordentligt positivt, åtminstone bland mina\r\nliberala vänner i Bryssel. Jag mötte en och annan --\r\ninga liberaler, utan personer med annan politisk\r\nfärg -- som ifrågasatte äktheten i vårt europeiska\r\nengagemang, eftersom detta besked kom just som\r\nen reaktion på en ekonomisk kris i Sverige. Jag vill\r\nsamtidigt betona att den reaktionen var ett\r\nundantag bland de människor jag träffade, de flesta\r\nvar mycket positiva och välkomnade Sverige.\r\nBland de länder som i dag står utanför den\r\nEuropeiska gemenskapen tillhör Sverige säkert\r\ndem som välkomnas allra mest av Gemenskapen.</pre><pre>Jag hade möjlighet att också diskutera med den\r\ndanske kommissionären Henning Christophersen\r\nom tidsplanen för Sveriges medlemskap i EG. Han\r\ngjorde ungefär samma bedömning som jag själv\r\nhade gjort. En optimistisk men realistisk tidsplan\r\nskulle kunna se ut ungefär på det sättet, att Sverige\r\nlämnar in sin ansökan under 1991, att det förs\r\nsamtal under 1992 och formella förhandlingar\r\nunder 1993, att processen får verka i Sverige under\r\n1994 och att ett svenskt medlemskap kan bekräftas\r\ni valet år 1994. Då skulle Sverige kunna bli medlem\r\nfrån år 1995.</pre><pre>Detta är förvisso en optimistisk tidsplan. Det finns\r\nännu ingen medlemsansökan till EG som har\r\nbehandlats så snabbt. Men vi kan konstatera att de\r\npågående EES-förhandlingarna har lagt grunden\r\nför en snabbare process när Sverige söker\r\nmedlemskap än vad som tidigare har varit möjligt.\r\nMen det bör också nämnas att det finns andra i\r\nkretsen av kommissionärer som är mindre\r\noptimistiska än vad Henning Christophersen är. Vi\r\nskall naturligtvis vara beredda på att det kan ta\r\nlängre tid, men vi bör från svensk sida göra allt för\r\natt denna optimistiska tidsplan skall kunna hållas.</pre><pre>Fru talman! Det viktigaste motivet för att Sverige\r\nbör eftersträva ett fullvärdigt medlemskap i EG är\r\natt detta är det enda sättet att ge Sverige ett\r\ninflytande. Det är viktigt, eftersom EG är en\r\ndynamisk process och inte en fix institution. Vi kan\r\naldrig fixera EG och ta ställning till någonting som\r\nhar byggts färdigt, utan det byggs ständigt vidare.\r\nEndast som fullvärdiga medlemmar i EG kan vi\r\nvara med och påverka detta byggande, den process,\r\nsom hela tiden fortgår.</pre><pre>Detta är naturligtvis viktigt för att vi skall kunna\r\npåverka beslut som under alla förhållanden\r\nkommer att beröra oss själva. Av rent och skärt\r\negenintresse kommer Sverige att anpassa sig till\r\nrader av beslut som fattas inom EG. Men detta är\r\nändå inte det viktiga skälet. Det viktiga för oss som\r\nliberaler, eller i varje fall som internationalister, är\r\natt vi skall kunna engagera oss i Europas utveckling\r\noch kunna påverka den.</pre><pre>Vi folkpartister anser att det är mycket som är bra\r\ni EG, men vi anser också att det finns mycket som\r\ninte är bra där. Vi vill gärna liera oss med\r\nprogressiva krafter inom EG, liberaler och andra\r\nprogressiva krafter, för att påverka utvecklingen i\r\nEuropa. Det kan Sverige bara göra som medlem i\r\nEG.</pre><pre>Kritikerna av medlemskap blandar ofta ihop å ena\r\nsidan konsekvenserna av ett medlemskap i EG, å\r\nandra sidan dels effekterna av öppenhet och\r\ninternationalisering i största allmänhet, dels den\r\nutveckling som sker inom enskilda EG-länder, men\r\nsom inte har särskilt mycket med EG att göra utan\r\nsom mer kan hänföras till kultur och traditioner i\r\ndessa EG-länder. Vårt beroende av omvärlden är\r\nredan stort. Vi säljer hälften av vår\r\nindustriproduktion utomlands. Detta är en\r\nsituation som vi i Sverige har valt, eftersom vi vet\r\natt det med frihandel och stor export skapas\r\nmöjligheter till import och utveckling av det\r\nsvenska välståndet och den svenska välfärden.\r\nAlternativet till detta hade varit isolering och\r\nfattigdom, och det alternativet har vi alla skytt.</pre><pre>I dag pågår i tidningsspalterna en debatt om vad ett\r\nmedlemskap skulle kunna betyda för kvinnorna.\r\nDet finns de som säger, att om Sverige blir medlem\r\ni EG skulle vi tvingas sänka våra skatter mycket\r\nkraftigt, och det skulle krympa vår offentliga sektor\r\noch därmed undanröja arbetstillfällen för framför\r\nallt kvinnor. Summan av detta skulle bli att\r\nkvinnorna blev förlorare.</pre><pre>Detta är, enligt mitt sätt att se, en helt orimlig\r\nanalys. För det första har hela\r\nvälfärdsutvecklingen, den offentliga sektorns\r\nutbyggnad i Sverige och kvinnornas frigörelse, gått\r\nhand i hand med en internationalisering av den\r\nsvenska ekonomin. Denna internationalisering har\r\ni själva verket varit en förutsättning för hela denna\r\nprocess: utbyggnaden av välfärden, kvinnornas\r\nfrigörelse och mycket annat.</pre><pre>För det andra; även om utvecklingen i EG-länderna\r\nsläpar efter den i Sverige ökar ju jämställdheten\r\nsuccessivt också i EG-länderna. EG har faktisk,\r\nsom en del talare har noterat här i debatten i dag,\r\nen mer långtgående jämställdhetslagstiftning på\r\ngång än den som i dag finns i Sverige. Det kan alltså\r\nbli vi i Sverige som på grund av ett EG-\r\nmedlemskap, eller tidigare, tvingas skärpa vår\r\nlagstiftning för att anpassa den till vad som då gäller\r\ninom EG.</pre><pre>För det tredje finns det naturligtvis skäl för Sverige\r\natt sänka skattetrycket. Det är i själva verket\r\neftersträvansvärt att vi gör detta. Det måste vi göra\r\nför att bättre klara konkurrens och sysselsättning i\r\nSverige. Detta är naturligtvis särskilt viktigt för\r\nkvinnor, som tillhör de grupper på\r\narbetsmarknaden som ofta drabbas när\r\narbetslösheten stiger och konkurrenskraften\r\nförsämras.</pre><pre>Om Sverige stod utanför EG skulle i själva verket\r\nkravet på skattesänkningar bli större, eftersom vi\r\ndå inte bara skulle klara konkurrenskraften på en\r\nmarknad där vi finns med på lika villkor, utan\r\ndessutom de barriärer som i så fall skulle finnas\r\nmellan Sverige och EG. Jag tror att den analys i\r\ndetta avseende som en del talare gör i sina inlägg i\r\ngrunden är felaktig.</pre><pre>För det fjärde, fru talman, finns det, som de flesta\r\nsäkert vet, inga krav på någon total anpassning av\r\nsocialpolitiken inom EG. Det finns i dag mycket\r\nstora skillnader i länderna inom EG som beror på\r\nolika utvecklingsnivå i medlemsländerna, och det\r\nkommer att vara så under mycket lång tid framöver.\r\nDet finns en självklar ambition inom EG, och vi i\r\nfolkpartiet vill gärna vara med och arbeta för att det\r\nmålet skall nås, nämligen att standarden och\r\nvälfärden för de fattigaste människorna inom EG\r\nskall lyftas. Det är ett av de mål som Ingvar\r\nCarlsson pekade ut i sin artikel i Aftonbladet och\r\nsom jag gärna vill instämma i.</pre><pre>Till sist bör man nämna att Sverige faktiskt inte är\r\nvärldsbäst på allt. Det är en föreställning som är\r\nmycket utbredd att allt är bättre i Sverige än i något\r\nannat land. Sverige är förvisso ett bra land att leva\r\ni, men det finns goda exempel både i enskilda EG-\r\nländer och inom EG självt där vi skulle kunna\r\nhämta inspiration för att reformera det svenska\r\nsamhället.</pre><pre>Italienarna är bättre än vi på att integrera\r\nutvecklingsstörda i skolan. Engelsmännen har\r\nsedan lång tid tillbaka byggt ut ett husläkarsystem.\r\nMiljölagstiftningen i Tyskland går i vissa avseenden\r\nlängre än i Sverige. Valfriheten när det gäller den\r\nsociala tjänstesektorn, välfärdssektorn, är större i\r\nde flesta EG-länder än vad den är i Sverige. Jag har\r\nredan nämnt den jämställdhetslagstiftning som är\r\npå gång inom själva Gemenskapen.</pre><pre>Fru talman! En fråga som många med rätta ställer\r\nsig är: Kan Sverige påverka? Självfallet kan Sverige\r\ninte diktera några beslut, lika litet som enskilda\r\nriksdagsmän eller partier kan diktera beslut i denna\r\nkammare. Men Sverige kan bilda koalitioner.\r\nSverige kan samarbeta med andra länder och på det\r\nsättet åstadkomma förändringar.</pre><pre>När jag har mött representanter för\r\nmiljöorganisationer i EG-länderna har de\r\nunderstrukit att de skulle välkomna ett svenskt\r\nmedlemskap, då de tror att vi med vår\r\nförhållandevis framsynta miljöpolitik på en del\r\nområden skulle kunna påskynda utvecklingen --\r\nnaturligtvis i koalition med andra som tycker\r\nungefär som vi inom EG.</pre><pre>Det finns också i debatten de som ställer ett\r\nengagemang för EG mot ett engagemang för hela\r\nEuropa. Det har gjorts sådana inlägg även i denna\r\ndebatt. Detta säger man som om vi hade ett val\r\nmellan att engagera oss i EG eller i hela Europa.\r\nEnligt mitt sätt att se finns det inga motsättningar\r\nmellan dessa mål. Vi främjar utvecklingen i\r\nÖsteuropa och Centraleuropa bäst genom EG. Det\r\när i hög grad utvecklingen i EG som har inspirerat\r\nutvecklingen i Östeuropa. Det är mot EG som\r\nländerna sneglar, t.ex. Polen, Tjeckoslovakien,\r\nUngern, när man nu ser fram emot en bättre\r\nutveckling. Dessa länder anpassar t.o.m. i sin egen\r\nförändringsprocess en hel del regler till EG för att\r\nslippa den anpassningen senare. Jag tycker att det\r\när angeläget att Sverige finns med i EG och\r\nvälkomnar dessa länder den dag de söker\r\nmedlemskap i stället för tvärtom. Vi säger alltså ja\r\ntill hela Europa genom att säga ja till EG.</pre><pre>Fru talman! Europapolitiken är central för Sverige.\r\nDet är viktigt att vi går in i integrationsprocessen\r\nmed liv och lust i syfte att driva på utvecklingen. En\r\nstyrka är naturligtvis om detta kan ske i betydande\r\npolitisk enighet. Jag tycker att det är viktigt att vi\r\ninte bara nöjer oss med en bedömning av när en\r\nmedlemsansökan kan ske, utan att vi uttrycker en\r\nklar vilja. Den bör komma under 1991.</pre><pre>Det finns bara medlemmar och icke medlemmar.\r\nJag läste häromdagen en artikel av några av\r\nkammarens ledamöter som framställde det som om\r\nSverige skulle kunna ge sig in i något slags\r\nförhandling med EG där Sverige skulle ge och ta\r\noch bli medlem med en rad förbehåll. Jag tror att\r\ndetta är helt omöjligt. För svensk del handlar det\r\nom att ta ställning för eller emot EG, att bli medlem\r\neller att avstå från medlemskap. I detta val är det\r\nsjälvklara svaret från folkpartiet liberalerna att vi\r\nskall säga ja till EG. Det är den bästa vägen att\r\nkunna påverka det framtida Europa. Det är viktigt\r\natt Sverige blir fullvärdig medlem i EG. Jag hoppas\r\natt det steg som skall tas i dag skall ses som det\r\nförsta stora steget mot detta fullvärdiga\r\nmedlemskap.</pre><pre>I detta anförande instämde Jan-Erik Wikström,\r\nHadar Cars, Håkan Holmberg, Karl-Göran\r\nBiörsmark, Lola Björkquist, Ingrid Hasselström\r\nNyvall, Margitta Edgren, Leif Olsson, Kenth\r\nSkårvik, Lars Sundin, Lars Ernestam, Isa\r\nHalvarsson, Hans Lindblad och Gudrun Norberg\r\n(alla fp).</pre><pre></pre><pre>Anf. 25 OLOF JOHANSSON (c):</pre><pre>Fru talman! Nu förnyas Europa. För bara fem år\r\nsedan hade vi en omfattande stagnationsdebatt i\r\nEuropa. Vår världsdel genomgår nu en dynamisk\r\noch snabb förändring, som saknar motstycke i\r\nfredstid. Den här gången är det fredens, frihetens\r\noch demokratins vindar som är drivkrafter i\r\nutvecklingen. Förändringarna gäller i hög grad hela\r\nvår världsdel. Takten i förändringarna spränger alla\r\nförväntningar. Det är ingen tillfällighet att\r\nförändringen -- perestrojkan -- just fått Nobels\r\nfredspris.</pre><pre>Det är i det alleuropeiska perspektivet de stora\r\nmöjligheterna finns -- till avspänning, säkerhet och\r\nfred, fria folks samverkan, ekonomisk utveckling\r\noch att rädda Europas miljö. Det som en gång var\r\nett motiv för 50-talets och den omedelbara\r\nefterkrigstidens EEC -- ''aldrig mera krig mellan\r\nTyskland och Frankrike'' -- är i dag ett motiv för\r\nalleuropeisk samverkan.</pre><pre>Den sköra demokrati som växer fram i Öst- och\r\nCentraleuropa behöver vårt stöd, demokratiskt och\r\nekonomiskt. Också de framväxande konflikter som\r\nföljer i frigörelsens spår behöver en europeisk\r\nsamverkan som ram, som stöd. Med mer ensartade\r\nekonomiska system ökar möjligheterna till\r\nsamarbete. Men alla vet att det är en ekonomisk\r\nsamverkan som sker från helt olika förutsättningar\r\noch utvecklingsnivåer. Riskerna är betydande för\r\nekonomisk dominans och uppköp från väst i öst.\r\nDet är inte bara ett problem i det nya Tyskland. Till\r\nsist handlar det om nationell självkänsla, en vilja att\r\nnu -- när man äntligen fått chansen -- kunna\r\nbestämma över sin egen framtid. Detta vet var och\r\nen som har besökt de nya, fria staterna i Öst- och\r\nCentraleuropa.</pre><pre>I denna alleuropeiska samverkansvision har\r\nSverige en självklar roll. Den måste bli betydligt\r\nmer aktiv och allsidig än hittills. Europa är inte\r\nenbart EG, som vi tycks inbilla oss i den\r\nförhärskande debatten i vårt land. Vi måste snabbt\r\nupptäcka hela Europa. De som ser Europa ur ett\r\nsnävt marknadsperspektiv stannar gärna i\r\nVästeuropa. Efter årtiondens indoktrinering ses\r\n''öst'' bara som ett avskräckande exempel, en\r\nomöjlig, underutvecklad del av vårt gemensamma\r\nEuropa. Det är en cynisk bild. För vi önskade oss\r\nju ett helt och fritt Europa. Hur skulle Europa\r\nkunna vara bara ''väst''? 12 EG-stater och 6 EFTA-\r\nstater -- i stället för nuvarande 33? Nej,\r\nmarknadernas Europa måste bli ett medborgarnas\r\nEuropa. Där är vi inte i dag, allra minst i dagens\r\nsvenska debatt. Fortfarande är det en del som\r\nresonerar som om Europa vore tolv\r\ntrettiotredjedels Europa. I EGs hjärta, Strasbourg,\r\nförs en annan debatt som inte har särskilt mycket\r\ngemensamt med den debatt som hittills har förts i\r\nSverige. Det är viktigt att vi vidgar perspektiven\r\nsnabbt.</pre><pre>Visionen måste vara ett enat, fredligt, öppet, fritt\r\noch demokratiskt Europa. Inte ett ''fort'' som sluter\r\nsig samman kring sin egen förträfflighet, utan en\r\nvärldsdel öppen mot omvärlden. Det var denna\r\nvision av Europas framtid som centern lyfte fram i\r\nbörjan av den här valperioden, det var innan\r\nMichail Gorbatjov besökte Europarådet och gav liv\r\nåt denna eurosklerosa organisation, det var innan\r\nBerlinmuren föll, det var innan Tyskland\r\nåterförenats. Trots allt som hänt är visionen\r\nfortfarande en vision. Men den fick sin näring i\r\nperestrojka och glasnost, i Lech Walesas fackliga\r\noch politiska frigörelsekamp i Polen och mycket\r\nmera.</pre><pre>Det var i Polen som det kommunistiska systemet\r\nmötte sin egen undergång i form av paroller och\r\nbanér, som ledde till ett totalt avslöjande. Därför\r\nfinns det särskild anledning att i dag gratulera\r\nPolens förste folkvalde president, också han en\r\nfredspristagare från frigörelsens Europa. Det är en\r\nhändelse som ser ut som en tanke, att varken\r\nWalesa eller Gorbatjov personligen kunde ta emot\r\nfredspriset. Hemmafronten tillät det inte.</pre><pre>Så börjar efterkrigstiden närma sig sitt slut. Den\r\neuropeiska säkerhetskonferensens högnivåmöte i\r\nParis 19--21 november blev en klar manifestation\r\nmed just denna innebörd. Men det blev också en\r\nklar påminnelse om vad som återstår. I\r\nSovjetunionens inrikespolitiska kramper hårdnar\r\nattityden mot delrepubliker som söker sin egen väg\r\nmot frihet och frigörelse.</pre><pre>De baltiska staternas representanter vid ESK-\r\nkonferensen blev förvisade inte bara från mötet,\r\nutan också från intilliggande lokaler. Begreppet\r\n''distinguished visitors'' degraderades till ''excluded\r\nvisitors''. Det finns därför särskild anledning att\r\nvälkomna de klara uttalanden som den svenske\r\nstatsministern gjorde vid ESK-mötet för de baltiska\r\nrepublikernas frigörelse. I realiteten kan det andra\r\nvärldskriget aldrig vara avslutat innan de åter fått\r\nmöjlighet att fritt välja sin egen framtid.</pre><pre>Europas framtid kommer i hög grad att påverkas av\r\nhur ESK-arbetet kommer att lyckas.\r\nNedrustningen måste fortsätta. Resurser måste\r\nomfördelas från vapen till välfärd. Europas\r\nparlament måste få en roll i den säkerhetspolitiska\r\nutvecklingen. Ingenting borde vara mer självklart,\r\nmen så har det inte varit hittills. Det är i den\r\nriktningen vi kan se en framtida roll för\r\nEuroparådet som en parlamentarisk bas för ESK-\r\narbetet. Nedrustning, fred och gemensam säkerhet\r\ni Europa kan aldrig vara en angelägenhet för enbart\r\nexperter och regeringar.</pre><pre>I en tid av minskande hot, i varje fall mindre akuta\r\nhot, vill en del ''sälja ut'' den svenska\r\nneutralitetspolitiken. Men svensk säkerhetspolitik\r\när ingen handelsvara, inte ens för bilfabrikanter.\r\nSäkerhetspolitik handlar om stabilitet och\r\nlångsiktighet. Säkerhetspolitik har ingenting med\r\nkortsiktiga konjunkturcykler att göra, varken i\r\nekonomin eller i politiken. Vi har naturligtvis alla\r\nskäl att välkomna att militära allianser upplöses\r\neller förändras. Men det bekräftar ju bara värdet av\r\nalliansfrihet, som mål och som tidlös position.\r\nNeutralitet i en krigssituation har bl.a. som syfte att\r\nhålla landet utanför krig. Den hållningen är rimlig i\r\nalla väpnade miljöer. Så länge det finns tillräckligt\r\nmed vapen för krig är också denna hållning en\r\ntidlös position.</pre><pre>Till sist handlar särkerhetspolitik om trovärdighet.\r\nDet gäller i synnerhet i en konfliktsituation.\r\nAntingen är trovärdigheten tillräcklig eller inte. Är\r\nden det inte, spelar det mindre roll var\r\ntrovärdigheten brister -- om vi deltar i ett\r\nförpliktigande utrikespolitiskt samarbete eller\r\nt.o.m. i ett militärt samarbete. En viktig del av\r\ntrovärdigheten är en oberoende ställning i dessa\r\navseenden och naturligtvis ett eget försvar som vi\r\nsjälva bestämmer över. Att återvinna trovärdighet\r\nsom gått förlorad tar tid. Att bygga upp ett försvar\r\nsom reducerats tar också tid. Det är en av de svåra\r\nfrågeställningarna för den kommande\r\nförsvarskommittén. Av dessa och andra skäl är\r\nsäkerhetspolitik långsiktig politik. Det synsättet\r\nbör inte förändras ens i ett föränderligt Europa.</pre><pre>Det är genom friheten, genom demokratin, som\r\nEuropas folk får redskap att hantera en annan\r\nlivsavgörande fråga, nämligen miljön. Nu\r\nsignalerar Europas sjöar och hav med syrebrist,\r\nmed missbildade och döda fiskar samt med förlust\r\nav växter som är viktiga för ekosystemen. Europas\r\nskogar och mark visar katastrofala skador på grund\r\nav försurning, tungmetallförgiftning och andra\r\nobalanser i naturen.</pre><pre>När vattnens och markernas produktionsförmåga\r\nminskar, borde alla inse att det nya Europa också\r\nmåste vara det gemensamma miljöansvarets\r\nEuropa. Miljöutsläpp och deras konsekvenser\r\nkänner ju inga nationsgränser. Katastroferna är\r\ngemensamma. Så var det med Tjernobyl och med\r\nRhen-katastrofen. Miljön är gemensam.\r\nMiljöskador måste förebyggas lokalt och samtidigt\r\nhanteras gemensamt i vår världsdel -- och därtill\r\nglobalt.</pre><pre>I dag är det inte marknaden, utan människorna,\r\nsom först avläser och förstår miljöns gränser.\r\nDärför är demokratin omistlig i miljöarbetet.\r\nNationella åtgärdsprogram måste formas, och det\r\nalleuropeiska miljösamarbetet i FNs ekonomiska\r\nkommission för Europa, ECE, måste stärkas. Det\r\ntilläts aldrig ske i diktaturernas Öst- och\r\nCentraleuropa. Även marknadsekonomierna\r\nmåste inse att bara den utveckling som är\r\nekologiskt hållbar ger ekonomisk utveckling som\r\nvarar på sikt.</pre><pre>Så talar demokratins utveckling, ett alltmer\r\nensartat ekonomiskt system, en politik för\r\ngemensam säkerhet och vår gemensamma miljö för\r\nett alleuropeiskt samarbete. Därför blir EGs\r\nvägval -- i organisationens roll som ekonomisk och\r\npolitisk motor för Europa -- alltmer betydelsefullt;\r\nen breddning och öppenhet för nya medlemmar\r\neller en fördjupning med ökade barriärer mot\r\nomvärlden? Det är frågan.</pre><pre>Utspelen och de politiska markeringarna angående\r\njust detta vägval avlöser varandra. Häromdagen\r\nkunde vi ta del av Kohls och Mitterands förslag --\r\nett klart ''fördjupningsalternativ''. Västeuropeiska\r\nunionen föreslås bli en integrerad del i EGs\r\nframtida försvarspolitik. Ministerrådet föreslås få\r\nökad makt. Bl.a. Italien och Belgien har tidigare\r\nvarit ute i liknande ärenden.</pre><pre>De som ser EG som frihandelns banerförare i vår\r\ndel av världen fick måhända en tankeställare i slutet\r\nav förra veckan, när Uruguay-rundan inom GATT\r\nkapsejsade. De som före den livsmedelspolitiska\r\növerenskommelsen i våras ansåg att Sverige,\r\nensidigt och utan att vänta på någon annan, kunde\r\nminska gränsskyddet för jordbruket fick kanske\r\nockså något att fundera över.</pre><pre>De närmaste månaderna -- och åren -- kommer\r\nsäkert att bli av stor betydelse för det europeiska\r\nsamarbetets riktning och utformning. Ett\r\navgörande krav är naturligtvis för varje nation som\r\nansöker om medlemskap i EG att man också får\r\nklarhet om ''vilket EG'' det rör sig om. Så fungerar\r\nde flesta som söker medlemskap i en förening. Det\r\nbör gälla också vid behandlingen av\r\nefterkrigstidens viktigaste politiska\r\nställningstagande för Sveriges del. Jag vill här\r\nhänvisa till de inlägg som Pär Granstedt i en\r\ntidigare utskottsrunda har gjort.</pre><pre>Genom det förestående beslutet med anledning av\r\nutrikesutskottets betänkande, 1990/91:UU8, måste\r\ndet äntligen bli slut på den ensidiga -- och jag vill\r\nsäga otillständigt förenklade, snarare stupida --\r\ndebatten om ''ja'' eller ''nej'' till EG. Svenska folket\r\nmåste få en möjlighet -- och inte bara en -- att sätta\r\nsig in i konsekvenserna för egen del i vardagslivet\r\nav en eventuell EG-anslutning. Därför är det\r\nviktigt att utrikesutskottets maning till regeringen\r\natt ''inkomma med förslag'' beträffande ökade\r\ninformationsinsatser till allmänheten verkligen\r\nockså hörsammas med det snaraste.</pre><pre>Den svenska Europadebatten har börjat ändra\r\nkaraktär efter regeringens fotnot i krispaketet. Den\r\nhar blivit mer nyanserad, mer verklighetsanknuten.\r\nDet är en självklarhet att svenska folket skall ha\r\ninflytandet över Sveriges framtida roll i det nya\r\nEuropa. Den möjligheten kommer att finnas i\r\nminst två allmänna val. Dessutom kan det inte\r\nuteslutas att en folkomröstning anordnas för att\r\nman skall kunna ta slutlig ställning till ett\r\navtalsförslag. Det är inte bara rimligt, det är\r\ndemokratiskt. Därför är det viktigt att denna\r\ndemokratiska möjlighet -- folkomröstningen -- står\r\nöppen. Vi vet att folkomröstningar stimulerar en\r\nfördjupad debatt, en debatt som är nödvändig att\r\nbredda utanför lobbygrupper och ekonomiska\r\nintressen.</pre><pre>Dagens beslut är viktigt, men det är inte det sista.\r\nDet är ett beslut i en lång process. Det ger\r\nbemyndigande för att ansöka om förhandlingar\r\nangående medlemskap. Om förhandlingar skall\r\nvara meningfulla, kan inte resultatet förutsättas\r\ninnan förhandlingarna ens har inletts. Därför är\r\nmedlemskapsansökan en sak. Resultatet av denna\r\nansökan är en annan sak. Beslut om ett sådant\r\nresultat är ytterligare ett steg i en process, där vi nu\r\ntar första steget.</pre><pre>I detta anförande instämde Sven-Olof Petersson\r\n(c), Gunhild Bolander (c), Agne Hansson (c), Pär\r\nGranstedt (c), Paul Ciszuk (mp), Elving Andersson\r\n(c), Rune Thorén (c), Lennart Brunander (c),\r\nGunilla André (c), Marianne Andersson i Vårgårda\r\n(c), Ingvar Karlsson i Bengtsfors (c), Birger\r\nAndersson (c), Birgitta Hambraeus (c), Göran\r\nEngström (c), Karin Starrin (c), Stina Eliasson (c),\r\nNils Häggström (c), Görel Thurdin (c) och Per-Ola\r\nEriksson (c).</pre><pre>Anf. 26 GUDRUN SCHYMAN (v):</pre><pre>Fru talman! Också jag skall inleda med en kort\r\nresumé om vad som har hänt under den senaste\r\ntiden. Jag tror dock att den kanske kommer att låta\r\nnågot annorlunda än vad de andra beskrivningarna\r\nhar gjort.</pre><pre>Medan högkonjunkturen segade sig igenom den\r\nindustrialiserade västvärldens ekonomier under\r\nnästan hela 80-talet, ökade fattigdomen hos alla de\r\nmedborgare som ingenting ägde. Västeuropas\r\nländer gisslades med det stålbad som kallas\r\narbetslöshet. De stora multinationella företagen\r\nkasserade samtidigt in vinster som fick de mest\r\nluttrade penningräknarna att hissna. Skatter har\r\nsänkts av de olika ländernas regeringar. Maskorna\r\nhar vidgats i de gamla välfärdsstaternas skyddsnät.\r\nAntalet hemlösa i världens huvudstäder har ökat,\r\nsamtidigt som den rika klassen har blivit rikare\r\növerallt.</pre><pre>Ironiskt nog har produktiviteten samtidigt minskat\r\ni företagen. Fackföreningsrörelserna världen över\r\nhar tappat i kraft, framför allt där de har förlorat\r\nmedlemmar.</pre><pre>En blå revolution har fått världen att kantra och\r\ngjort den ännu mer orättvis och ännu svårare att\r\nleva i för alla dem som inget har. Samtidigt har\r\nmurar fallit.</pre><pre>Östeuropa har raserat sina centralstyrda och\r\nförhatliga system. Människorna ropar efter frihet,\r\nefter varor att konsumera och efter rätten att forma\r\nsin framtid. Vägen till frihet går emellertid för\r\nmånga av dem över arbetslöshetens stålbad. Även\r\ndär blir några ännu fattigare, några blir litet rikare\r\noch ytterligare några blir mycket rika. I öst ekar\r\nropen på demokrati.</pre><pre>I väst faller däremot de demokratiska idealen i\r\nrasande fart. Nationalstaternas folkvalda\r\nrepresentanter och regeringar har i Västeuropa\r\nmed frenesi frånhänt sig den ena möjligheten efter\r\nden andra att själva forma sitt eget lands framtid.\r\nEtt gemenskapernas Europa byggs just nu, inte\r\nmed den parlamentariska demokratins principer\r\nutan med överstatlighet och en tung byråkrati som\r\nfrämsta kännetecken.</pre><pre>I EG har den starkares rätt, dvs. kapitalets, blivit\r\nlag. Den svages rätt, dvs. löntagarnas, har blivit en\r\nrekommendation. Det internationella kapitalet\r\ngnuggar händerna. Marknaderna ligger öppna.\r\nGränserna faller. Det är bara att ta för sig.</pre><pre>Politiken har mist sin kraft. Vi är alla i frihetens\r\nnamn utnämnda till konsumenter. Ekonomisk\r\ntillväxt är fältropet. Ekonomisk tillväxt är\r\nförhoppningen. Ekonomisk tillväxt är målet. Men\r\när det lösningen? Denna fråga borde vi ställa oss.\r\nÄr det verkligen lösningen på den tid som vi i dag\r\nlever i? Är det lösningen på det avspänningens\r\nEuropa och det integrationens Europa som för\r\nförsta gången kan existera utan hot av militärmakt?\r\nFör första gången kan kapital, kunskap och\r\nresurser frigöras för att man skall kunna bygga ett\r\nfolkens Europa.</pre><pre>Vi menar att det främsta hindret i dag för att\r\nförverkliga den historiska möjligheten att bygga\r\nfolkens Europa, är de transnationella bolagens\r\nväxande makt över Europa och världen.</pre><pre>Den ekonomiska makten formas i dag kring tre\r\ngeografiska maktcentra. Det gäller ett\r\ndollarcentrum kring USA och Canada, ett\r\nyencentrum kring Japan och mittländerna i\r\nOstasien och ytterligare ett centrum kring EGs\r\nfastlagda planer på en ekonomisk och politisk\r\nunion och en gemensam valuta. Det är helt klart att\r\nEGs union är ett politiskt projekt syftande till ett\r\nVästeuropas förenta stater. På den punkten är jag\r\nfullständigt enig med Carl Bildt.</pre><pre>Vi vill emellertid delta i arbetat för ett folkens\r\ndemokratiska Europa mot det transnationella\r\nkapitalet. Därför motsätter vi oss planerna på ett\r\nsvenskt medlemskap. Vi säger ja till demokrati,\r\ngenerell välfärd och politisk självständighet. Vi\r\nsäger ja till ett öppet och samarbetande Europa, till\r\nhela Europa.</pre><pre>Vi vill att Berlinmurens fall skall utgöra\r\ninledningen till en tid då ett gemensamt Europa\r\nbyggs. Det skall bli ett gemensamt Europa som är\r\ndemokratisk och som bryr sig om sina medborgare\r\noch inte bara sitt kapital, sina varor och sina\r\ntjänster. Det gäller ett Europa som bryr sig om sina\r\nmedborgare och som värnar sin natur och miljö.</pre><pre>Den europeiska säkerhets- och\r\nsamarbetskonferensen, ESK, hölls i Paris i\r\nnovember 1990. I ESK ingår alla europeiska stater\r\nsamt USA och Canada. Albanien har en\r\nobservatörsplats.</pre><pre>Konferensen i Paris satte punkt för det kalla kriget\r\noch utgör avstampet för en ny tid i Europa. ESK\r\nlägger grunden för ny tryggare europeisk\r\nsäkerhetsstruktur.</pre><pre>Europa behöver inte bara en gemensam säkerhet,\r\nutan också gemensamma och bindande\r\nminiminormer för miljön. Miniminormerna måste\r\nge varje land rätten att gå vidare och skärpa sin\r\nmiljölagstiftning.</pre><pre>Det behövs ett alleuropeiskt parlament som\r\nfungerar öppet och demokratiskt. Det kan\r\norganiseras genom att Europarådet utvecklas och\r\nutvidgar sin medlemskrets till Europas alla länder.</pre><pre>Det alleuropeiska parlamentet kan vara direktvalt\r\noch anta bindande minimiregler i form av\r\nkonventioner som rör problem som endast kan\r\nlösas över nationsgränserna. Det gäller t.ex.\r\ngränsöverskridande miljöproblem, som jag talade\r\nom. Det behövs emellertid också gemensamma\r\nminimiregler mot det transnationella kapitalets\r\ngrova utnyttjande av arbetskraft i olika europeiska\r\nländer.</pre><pre>För att man skall kunna fördjupa den alleuropeiska\r\ntanken krävs naturligtvis också ett fördjupat\r\nmellanfolkligt samarbete. Folkliga rörelser och\r\norganisationer i alla Europas stater måste ges\r\nökade möjligheter och resurser att utvidga sitt\r\nsamarbete.</pre><pre>EG, som utgörs av tolv västeuropeiska stater, har\r\ninte uttalat avsikten att inom överskådlig tid samla\r\nalla Euorpas stater. Det beror på att EG-unionen\r\ninte vill ha med hela det fattiga Östeuropa, ännu.\r\nMan har nog med sina egna eftersatta regioner.</pre><pre>EG unionen innebär i stället att en ny mur skapas\r\nmellan väst och öst -- en välfärdsmur. Innanför den\r\nmuren vaktar väst sina rikedomar, och utanför står\r\nÖsteuropa med billig arbetskraft.</pre><pre>Vi vill inte ha nya murar i Europa. Därför vänder\r\nvi oss också mot EGs Östeuropapolitik. Vi menar\r\natt Östeuropas problem är akuta och måste lösas i\r\nett alleuropeiskt sammanhang.</pre><pre>Vi säger också ja till en ny internationell ekonomisk\r\nordning. Två världskrig har börjat i Europa och\r\noräkneliga kolonialkrig. Europas vapenfabrikanter\r\nhar tjänat grova pengar på alla krig. Nu menar vi\r\natt vapenexporten måste stoppas. Nedrustningen i\r\nEuropa får inte leda till upprustning i tredje\r\nvärlden. De bortrustade vapnen skall skrotas, inte\r\nsäljas till Mellanöstern eller andra konfliktområden\r\nutanför Europa. Avspänningen öst-- väst får inte\r\nföljas av en skärpt konflikt nord--syd, som\r\nmobiliseringen i Gulfkrisen förebådar.\r\nVänsterpartiet är ett internationalistiskt parti. Vi\r\nvill skapa en rättvis världsordning där alla\r\nmänniskor har samma värde och samma chanser i\r\nlivet oavsett i vilket land och i vilken världsdel de är\r\nfödda. 40 000 barn dör varje dag av fattigdom. De\r\ndör trots att alla vet att svält och sjukdomar,\r\nanalfabetism och okunnighet kan utrotas. Det finns\r\nresurser, men de måste användas rätt. I dag går de\r\nförlorade i militär upprustning och i tredje världens\r\ngigantiska räntebetalningar som är en del av den\r\ninternationella skuldkrisen. Skuldkrisen som riktas\r\nmot u-länderna måste stoppas. Sverige skall inte\r\ngöra gemensam sak med de gamla\r\nkolonialmakterna i EG-unionen. Vi skall utveckla\r\nEuropa, men inte på de fattiga ländernas\r\nbekostnad. Att lösa nord--syd-konflikten och skapa\r\nrättvisa relationer i världen är vår tids största\r\npolitiska uppgift. För EG-unionen finns den\r\nuppgiften varken med som tanke eller målsättning.\r\nEG-unionen tänker samordna sin utrikes- och\r\nsäkerhetspolitik och tala med en röst i\r\nutrikespolitiska frågor. Man vill ha en gemensam\r\nförsvarspolitik och gemensamma militära\r\ninsatsstyrkor som skall kunna användas i tredje\r\nvärlden, t.ex. i Gulfkrisen.</pre><pre>Vi menar att Sverige faktiskt har en unik roll att\r\nspela i världen. Sedan några decennier har vårt land\r\nutrikespolitiskt i vissa avseenden kunnat fungera\r\nsom en nordlig ombudsman för tredje världens\r\nländer, för syd. Den rollen kommer i den närmaste\r\nframtiden, med växande nord--syd-motsättningar,\r\natt vara än viktigare. Därför vill vi att vårt land\r\nsjälvständigt och aktivt skall kunna arbeta för en ny\r\ninternationell ekonomisk ordning och för militär\r\nnedrustning i hela världen. Därför vänder vi oss\r\nmot EG-medlemskapet.</pre><pre>Vi menar dessutom att Sverige har en större\r\nvalfrihet utan medlemskap. Visst är Sverige\r\nberoende av sin omvärld. Men alternativet till\r\nmedlemskap i EG-unionen är faktiskt inte\r\nisolering. Sverige har sedan 1973 ett frihandelsavtal\r\nmed EG. Det ger svensk industri tullfrihet\r\ngentemot EGs länder. Men avtalet innebär också\r\nmöjligheter till en friare handel med länder utanför\r\nEG.</pre><pre>Ett medlemskap i EG förutsätter underordning av\r\nEGs tullunion. EG har högre tullsatser och mer av\r\nimportrestriktioner gentemot tredje land än\r\nSverige.</pre><pre>Sverige skall naturligtvis ha fortsatt handel med\r\nEG, men också bredda handeln till andra delar av\r\nvärlden. Små väl integrerade marknader har visat\r\nsig mer ändamålsenliga för sysselsättning, tillväxt\r\noch kontroll över ekonomin än den planerade\r\nstormarknad som EG tänker införa till 1993.\r\nEFTA-länderna har haft lägre arbetslöshet,\r\nkommit längre i miljöpolitiken och har högre BNP\r\nper capita än EGs länder.</pre><pre>Sverige har mycket gemensamt med de övriga\r\nnordiska länderna. Det gäller de generella\r\nvälfärdssystemen, fackföreningarnas ställning i\r\nsamhället, kvinnornas ekonomiska oberoende och\r\nsynen på miljöfrågorna. Ett utvidgat politiskt och\r\nekonomiskt samarbete och integration mellan de\r\nnordiska länderna utgör ett viktigt alternativ till\r\nEG. Men det finns fler alternativ.</pre><pre>EFTA-samarbetet kan utvecklas och\r\nmedlemskretsen utvidgas med östeuropeiska\r\nstater, vilket inte står i motsättning till samarbetet\r\nmed EG.</pre><pre>ESK sysslar även med handel, miljö, vetenskap och\r\nteknologi. ESK, som samlar alla Europas stater\r\nsamt USA och Canada, kan naturligtvis intensifiera\r\nsin verksamhet på fler områden än det\r\nsäkerhetspolitiska.</pre><pre>Östersjösamarbetet kan breddas och måste leda till\r\nmilitär nedrustning, så att pengarna kan användas\r\ntill samarbete kring ekonomi, handel och\r\nmiljöskyddande åtgärder.</pre><pre>FNs ekonomiska kommission för Europa, ECE,\r\nkan spela en större ekonomisk och en miljömässig\r\nroll. Denna organisation samlar också alla Europas\r\nstater.</pre><pre>Europarådet, som i dag samlar 24 stater, kan inom\r\nnågra få år, till skillnad från EG-unionen, utvidga\r\nmedlemskretsen till alla Europas stater.\r\nEuroparådet kan ta sig an frågor som kräver\r\ngemensamma europeiska lösningar.</pre><pre>Det saknas alltså inte alternativ. EG är i dag en\r\nrealitet, men trots allt bara en del av Europa.\r\nEuropas verkliga styrka är just dess mångfald.</pre><pre>Vi menar att det, för att bemöta kapitalets\r\ninternationella och transnationella samarbete,\r\nkrävs ett fastare samarbete mellan arbetarrörelsen\r\noch vänstern.</pre><pre>Arbetarrörelsen och vänstern i Europa måste\r\nsamordna och ena sina krafter mot det\r\ntransnationella kapitalet. Det gäller såväl inom som\r\nutom EG-unionen.</pre><pre>Fackföreningsrörelsen i Europa, i väst och i öst,\r\nmåste enas och förstärkas. För vänsterpartiet är\r\nkontakterna med vänstern och den gröna rörelsen i\r\nNorden en näraliggande uppgift. Det gäller att\r\nutveckla konkreta alternativ till EGs unionsplaner\r\nsamt att vara med och bygga folkliga rörelser för\r\ndemokrati, nationellt självbestämmande,\r\nekologisk hållbar utveckling, fackliga rättigheter\r\noch kvinnofrigörelse.</pre><pre>Samarbetet i Europa och i världen mot det\r\ntransnationella kapitalet måste ges fastare former\r\nän hittills och leda till gemensam handling och\r\nkonkreta solidaritetsaktioner. Det måste vara en av\r\nhuvuduppgifterna i det kommande politiska arbetet\r\nför en arbetarrörelse och en vänster.</pre><pre>Mot EGs fyra friheter -- kapitalets, varornas,\r\ntjänsternas, arbetskraftens frihet -- vill vi ställa fyra\r\nfolkliga rättigheter i Europa.</pre><pre>Många talar ju om visionen av ett enat, fredligt och\r\nfritt Europa. Den visionen har naturligtvis vi också.\r\nMen EG-unionen är inte i vägen för att få den\r\nvisionen förverkligad.</pre><pre>Grunden för hela EGs verksamhet är Rom-\r\nfördraget. Det är EGs grundlag som är överordnad\r\nvarje medlemsstats egen grundlag.</pre><pre>Syftet med Rom-fördraget är att på alla sätt gynna\r\nhandel och kommers i Europa. För att nå detta har\r\nman fyra grundläggande friheter -- friheten för\r\nvaror, tjänster, kapital och arbetskraft.</pre><pre>Ett problem med EGs syn på dessa friheter är att\r\nmänniskan faktiskt inte finns med, att sociala,\r\nmiljömässiga, demokratiska och solidariska\r\nhänsynstaganden kan framställas som hinder för\r\nden fria rörlighet som är huvudsyftet med EG.\r\nDärmed kan det också förbjudas av den mäktiga\r\nEG-domstolen.</pre><pre>Ett annat problem är att den framtida EG-unionens\r\ncentralbank skall fatta sina beslut just utifrån denna\r\nsyn på de fyra friheterna, där huvudmålet är\r\nprisstabilitet. Det leder till ekonomiska beslut som\r\ninte tar hänsyn till exempelvis det traditionella\r\nsvenska målet om full sysselsättning.</pre><pre>Vi anser att människor -- och inte bara arbetskraft,\r\nutan alla människor -- varor och tjänster skall ha fri\r\nrörlighet inom hela Europa. Däremot är det i\r\ndemokratins intresse att kapitalets rörlighet över\r\ngränserna står under kontroll av folkvalda. Men\r\nden fria rörligheten för människor, varor och\r\ntjänster får inte stå i motsättning till de fyra folkliga\r\nrättigheter som skall ligga till grund för det\r\nalleuropeiska samarbetet:</pre><pre>Rättigheten att leva i demokrati, dvs. att leva i ett\r\nEuropa som garanterar politisk demokrati och\r\nmedborgerliga fri- och rättigheter.</pre><pre>Rättigheten att leva i en ren hälsosam miljö, dvs.\r\nett Europa som garanterar att miljö och hälsa och\r\nsäkerhet går före vinstintressen.</pre><pre>Rättigheten att leva i trygghet, dvs. ett Europa som\r\ngaranterar alla dess invånare rätt till social\r\ntrygghet.</pre><pre>Rätten till lika människovärde, dvs. ett Europa som\r\ngaranterar alla lika rättigheter och skyldigheter\r\noavsett ålder, kön, religion och nationalitet -- ett\r\nEuropa som verkar för alla folks frihet och hela\r\nvärldens fred. Det är den europeiska visionen som\r\nvi vill se förverkligad.</pre><pre>Det här steget kallades av någon av de tidigare\r\ntalarna för bara ett steg på vägen som kommer att\r\nföljas av fler. Någon annan talare kallade det för det\r\nhistoriska steget som aldrig kan bli ett steg tillbaka.\r\nDetta steg menar vi är inte den rätta vägen för att\r\nlösa de stora problem och öppna de stora\r\nmöjligheter som vi står inför i Europa och världen i\r\ndag. Dessutom har det kommit till på ett skandalöst\r\nsätt genom en fotnot i ett krispaket. Det visar med\r\nall önskvärd tydlighet, tycker vi, att det är\r\nekonomins lagar som är det styrande. Det är\r\nstorfinansens och det transnationella kapitalets\r\nsignalsystem som riksdagsbeslutet med all\r\nuppenbar tydlighet kommer att bli en del av. Vi\r\nmotsätter oss detta.</pre><pre>I detta anförande instämnde Paul Ciszuk (mp).</pre><pre></pre><pre>Anf. 27 BENGT WESTERBERG (fp)\r\nreplik:</pre><pre>Fru talman! Gudrun Schyman gjorde just det jag\r\ntog upp i mitt anförande, nämligen ställde ett\r\nalleuropeiskt samarbete mot samarbetet med och\r\ninom Europeiska gemenskapen. Jag tycker att det\r\när att slå ett stort slag i luften i själva verket. Det\r\nverkar som om alla andra organisationer är just EG\r\när bra organisationer för Gudrun Schyman. Hon\r\nkan tänka sig ett samarbete inom ramen för ESK,\r\nEuroparådet och inom ramen för EFTA t.o.m.\r\nMen just EG är någonting ont för Gudrun\r\nSchyman. EG vill hon absolut inte ha för mycket\r\nmed att göra, helst ingenting.</pre><pre>Vi vänsterpartister är internationalister, säger\r\nGudrun Schyman. Det är ni säkert, men ert stora\r\nproblem är att ni har lierat er med fel krafter ute i\r\nvärlden. Vad beror det på att yen, dollar och ecu är\r\nde starka valutor kring vilka det nu byggs upp en\r\nomfattande världshandel? Varför har inte rubeln\r\nnått motsvarande ställning? Självfallet därför att de\r\npolitiska krafter som ni har lierat er med inte har\r\nhaft kraften att konkurrera, att mäta sig med de\r\nkrafter som är byggda på marknadsekonomi och\r\ndemokrati.</pre><pre>Det byggs välfärdsmurar mellan EG och\r\nÖsteuropa, säger Gudrun Schyman. Ja, men vilka\r\nhar byggt de välfärdsmurarna? Utgångsläget var\r\nungefär detsamma efter andra världskriget.\r\nVälfärdsmurarna är inte någonting som ligger\r\nframför oss, de finns där redan. Det är\r\nkommunistdiktaturer i Östeuropa som bygger\r\nvälfärdsmurar, inte EG. Däremot har EG i hög\r\ngrad bidragit till den demokratisering som nu pågår\r\noch som vi hoppas skall leda till att man småningom\r\nkan bygga välfärdstater också i Östeuropa.</pre><pre>Östeuropa skall konkurrera med billig arbetskraft,\r\nsäger Gudrun Schyman, och omnämner det som\r\nnågonting närmast negativt. Ja, men vad skall det\r\nannars konkurrera med? Efter 40--45 års\r\nkommunistisk diktatur har östeuropéer ingenting\r\nannat att ställa upp med än just den billiga\r\narbetskraften. Då är det viktiga bidrag som vi kan\r\nge att ge dem chansen att sälja saker på våra\r\nmarknader, där de just kan få uttnyttja deras\r\nfördel, nämligen billig arbetskraft. Jag hade önskat\r\nen helt annan situation i Östeuropa, med välfärd,\r\ndemokrati och marknadsekonomi under hela\r\nefterkrigstiden. Men det är Gudrun Schymans\r\ngamla partivänner i Moskva och östeuropeiska\r\nstater som har förhindrat en sådan utveckling. Nu\r\nkommer EG som räddningen både för\r\nvänsterpartiet i Sverige och för alla deras syster-\r\noch broderpartier i de östeuropeiska staterna,\r\nSovjetunionen och på andra håll.</pre><pre>Vi skall naturligtvis försöka skapa ett alleuropeiskt\r\nEuropa, säger Gudrun Schyman. Jag delar\r\nGudruns Schymans uppfattning på den punkten.\r\nMen vi kommer dit genom EG, inte genom att\r\nmotarbeta EG. Det bästa Sverige kan göra är att bli\r\nmedlem i EG och där arbeta för ett alleuropeisk\r\nEuropa.</pre><pre>Anf. 28 CARL BILDT (m) replik:</pre><pre>Fru talman! Jag begärde ordet närmast därför att\r\njag ibland är en nyfiken person. När jag lyssnade\r\nförst till Bengt Hurtig och sedan till Gudrun\r\nSchyman blev jag litet nyfiken på vad vänsterpartiet\r\negentligen vill med Europa. Jag har förstått av\r\ntidningsartiklarna att ni har en del problem internt\r\nnu för tiden, men något klarläggande kanske vore\r\npå sin plats. Jag förstår av Bengt Hurtigs anförande\r\natt vänsterpartiet numera accepterar ett EES-avtal.\r\nDet är en nyhet, det är intressant och det innebär en\r\npositionsframflyttning. Vad innebär ett EES-avtal?\r\nJo, det innebär fri rörlighet för personer, varor,\r\nkapital och tjänster i hela det europeiska området.\r\nDet accepterar numera vänsterpartiet. Jag\r\nunderstryker ordet kapital, eftersom Gudrun\r\nSchyman säger att någon måste kontrollera\r\nkapitalet. Hon accepterar alltså den fria europeiska\r\nkapitalrörligheten. Då infinner sig frågan: Vem\r\nskall då kontrollera detta fria kapital, som\r\nvänsterpartiet just har accepterat? Har inte\r\nvänsterpartiet insett att den logiska slutsatsen, när\r\nman har accepterat EES, är medlemskap? Det är ju\r\nmed medlemskap som man får inflytande. Med\r\nEES kan man bara bli en randstat, som blir alltmer\r\nberoende av beslut som fattas i andra länder men\r\nsom berör också oss. Det är med medlemskap som\r\nman får inflytande.</pre><pre>EG bygger demokratiska och politiska institutioner\r\nbl.a. därför att man genom en europeisk\r\nlagstiftning t.ex. skall kontrollera\r\nkapitalrörelserna, för att nu använda Gudrun\r\nSchymans ord. Ni har accepterat EES. Ni\r\naccepterar den fria kapitalrörligheten, men ni\r\nvägrar att acceptera att detta måste kontrolleras.\r\nKommunismens kris har vi sett i Östeuropa. Nu ser\r\nvi kommunismens intellektuella sammanbrott\r\nockså i svensk Europapolitik.</pre><pre>Anf. 29 GUDRUN SCHYMAN (v) replik:</pre><pre>Fru talman! Jag skall be att få döpa om dessa två\r\nherrar till herr Wildt och herr Besterberg. Carl\r\nBildt blir verkligen vild när han uttalar sig om\r\nvänsterpartiets intellektuella sammanbrott. Herr\r\nWesterberg är en Besterberg och vet precis hur man\r\nskall tolka saker och ting.</pre><pre>Först till Bengt Westerberg. Samarbetet med EG\r\nutesluter samarbete med Östeuropa, säger han.\r\nDet utesluter inte det. Jag menar att ett\r\nmedlemskap i EG -- nu talar vi om medlemskap och\r\ninte om EES -- som begränsar våra möjligheter att\r\nagera som en självständig nation i utrikespolitiskt,\r\nhandelspolitiskt och säkerhetspolitiskt hänseende\r\ngör det naturligtvis svårare för Sverige att självt\r\nvara aktivt inom ramen för EFTA, Nordiska rådet\r\neller någon annan alternativ organisation, eftersom\r\nvi binds upp av medlemskap i EG. Däremot är det\r\ninte så att ett icke-medlemskap i EG utesluter\r\nandra samarbetsformer, också vad gäller EG. Det\r\när nämligen en finess i det, tycker jag.</pre><pre>Sedan höll Bengt Westerberg en utläggning om att\r\nvi har lierat oss med fel krafter och om att rubeln\r\ninte har blivit någon stark ekonomisk valuta. Jag\r\ntror inte att vi har lierat oss med kapitalkrafterna\r\növer huvud taget, i varje fall inte så länge jag har\r\nvarit med i vänsterpartiet. Jag tror inte heller att det\r\nkommer att bli vår linje. Sedan kan man försöka\r\nhitta en spricka i partiet, som Carl Bildt gjorde,\r\nmen jag tror faktiskt inte att någon sådan finns. Jag\r\ntror att vi står ganska säkert och stadigt. De\r\nintressen som vi arbetar för i Sverige, i Norden, i\r\nEuropa och i världen är inte i första hand kapitalets\r\nintressen. Jag har full förståelse för dem som vill\r\ngöra det. Det är väl därför som vi har olika politiska\r\npartier. Ibland vore det på sin plats att klargöra\r\ndetta. Vi arbetar helt enkelt för olika intressen.\r\nAllting är inte bara ett stort luddigt ''vi'' i det här\r\nsammanhanget. De intressen som jag företräder får\r\ninte företräde i EG-parlamentet, som alltså är\r\nnågonting annat än vilken annan internationell\r\norganisation som helst, just därför att den är\r\növerstatlig. EES-avtalet har vi aldrig varit förtjusta\r\ni, Carl Bildt. Vi har sett det på det här sättet: Det\r\när bara ett steg till medlemskap. Tala rent ut! När\r\nvi säger att vi kan acceptera ett EES-avtal är det\r\nunder förutsättning att den svenska grundlagen\r\nfortsätter att gälla, dvs. att vi själva skall stifta våra\r\nlagar och fatta våra beslut, att vi inte behöver\r\nacceptera någon försämring på miljö-, hälso- och\r\nsäkerhetsområdet. Nu vet vi att det inte kommer att\r\nbli verklighet. Jag tror att vi är ganska klara över,\r\nåtminstone Carl Bildt och jag, att EES-avtalet\r\nkommer att ha så stora begränsningar att den enda\r\nmöjligheten att acceptera avtalet över huvud taget\r\när att man sätter på sig skygglapparna eller liknande\r\noch låtsas som att det är någonting bra, fastän det\r\nkommer att gälla i kanske bara två år och då inte\r\nspelar så stor roll. Jag tycker att vi skall hålla oss till\r\nmedlemskapsdiskussionen, för det är faktiskt den\r\nsom står på dagordningen. Medlemskap accepterar\r\nvi inte. Vi accepterar inte att det är kapitalet som\r\nstyr.</pre><pre>Anf. 30 BENGT WESTERBERG (fp)\r\nreplik:</pre><pre>Fru talman! Vi har inte lierat oss med\r\nkapitalkrafterna, säger Gudrun Schyman. Det är\r\nsäkert alldeles riktigt. Gudrun Schyman talar också\r\nför hela den internationella kommunismen. Är det\r\ninte i själva verket det som är problemet för det\r\ngamla vpk, för kommunisterna i Sverige och den\r\ninternationella kommunismen, att man trodde att\r\ndet gick att bygga ett samhälle på en helt annan\r\ngrund än demokratins och marknadsekonomins?</pre><pre>Är det inte tragiskt när man blickar ut över\r\nCentraleuropa och Östeuropa och ser att de\r\nmänniskor som hade ungefär samma utgångsläge\r\nsom hela Västeuropa efter kriget, i dag lever i en\r\nenorm fattigdom, ett enormt armod? Skulden till\r\ndetta är ju den ideologi som Gudrun Schyman\r\nföreträder. Om man hade intresserat sig litet mer\r\nför kapital, som Gudrun Schyman säger -- varför\r\ninte använda ordet marknadsekonomi -- hade de\r\nmänniskorna kunnat leva med samma välfärd och\r\npå samma sätt som vi gör. Se tillbaka på\r\nefterkrigstiden; då låg länder som Tjeckoslovakien\r\ni topp bland världens industriländer. Det är\r\nkommunismen som har förstört de här länderna,\r\nGudrun Schyman.</pre><pre>Det är genom en utveckling inom ramen för EG\r\noch Västeuropa, på demokratins och\r\nmarknadsekonomins grund, som vi kan skapa\r\nförutsättningar för att det inte bara skall bli\r\ndemokratier utan också välfärdsekonomier i\r\nÖsteuropa. Dessa förutsättningar skapas genom att\r\nman öppnar möjligheter för dessa länder att handla\r\nmed väst, genom direkta biståndsinsatser, som\r\ngärna kan kanaliseras genom EG, eftersom EG-\r\nländerna inte bygger några murar mot öst utan\r\ntvärtom vill öppna sig för att ge ökade stödinsatser\r\ni öst. De enda murar som finns eller har funnits i\r\nEuropa, Gudrun Schyman, har kommunisterna\r\nbyggt; både bokstavligt och bildligt. Berlinmuren\r\nhar nu rasat, och det som återstår är den\r\nvälfärdsmur som kommunismen har byggt mot\r\nVästeuropa. Den skall också raseras, precis så som\r\nBerlinmuren har raserats.</pre><pre>Jag vill upprepa de frågor jag nyss ställde till\r\nGudrun Schyman: Vad skall Östeuropa konkurrera\r\nmed om inte med den billiga arbetskraften? Det är\r\ningenting annat man lyckats skapa under\r\nkommunismens regim i Östeuropa än just billig\r\narbetskraft. Är det inte just det vi skall göra i väst:\r\nöppna våra länder för en import från länderna i\r\nÖsteuropa där de får konkurrera med just det som\r\nde kan konkurrera med, nämligen billig\r\narbetskraft? Kan Gudrun Schyman nämna något\r\nannat positivt som kommunismen har åstadkommit\r\ni Östeuropa och som är konkurrenskraftigt när man\r\ni dag vill skapa välfärd i de östeuropeiska staterna?\r\nDet vore roligt att få åtminstone ett exempel.</pre><pre>Anf. 31 CARL BILDT (m) replik:</pre><pre>Fru talman! Tyvärr fick jag inte min nyfikenhet\r\nstillad av Gudrun Schyman när det gäller vad\r\nvänsterpartiet egentligen tycker. Hon hade att\r\nmeddela att vänsterpartiet inte är förtjust i EES.\r\nDet är vi medvetna om. Sedan hyllningstalen till\r\nStalin förklingade har väl vänsterpartiet egentligen\r\ninte varit förtjust över någonting i Europa, och inte\r\nheller i EES-avtalet. Men man accepterar nu EES-\r\navtalet. Accepterar man EES-avtalet accepterar\r\nman också den fria rörligheten för kapitalet. Jag\r\nnoterar att Gudrun Schyman i sina undantag, eller\r\nvad det var, inte hade med just detta; ty den fria\r\neuropeiska rörligheten för kapitalet är accepterad\r\nav vänsterpartiet. Välkommen i den fållan!</pre><pre>Då infinner sig den politiskt inte ointressanta\r\nfrågan: Vem skall kontrollera detta? Även jag,\r\nGudrun Schyman, anser att det skall finnas en\r\ndemokratiskt fastlagd lagstiftning, t.ex.\r\naktiebolagslagen, för att kontrollera det ni i\r\nvänsterpartiet kallar kapitalets olika förehavanden.\r\nNi försätter er i den situationen att ni inte vill vara\r\nmed och utöva någon sådan kontroll. Ni accepterar\r\nberoendet av detta kapital -- så långt har\r\nsönderfallet inom kommunismen i alla fall kommit,\r\noch man får ju vara tacksam för det lilla -- men ni\r\nvägrar att vara med och skaffa er inflytande på den\r\neuropeiska utvecklingen på detta område genom\r\natt bygga nya institutioner. Det är vänsterpartiets\r\nsenaste Europapolitiska linje -- säkerligen inte den\r\nsista. Man accepterar beroendet men man vägrar\r\ninflytandet. Välkommen att marknadsföra den\r\nlinjen! Tacka vet jag Per Gahrton; han begriper i\r\nalla fall att säga nej.</pre><pre>Anf. 32 GUDRUN SCHYMAN (v) replik:</pre><pre>Fru talman! Utan att föra fram några likheter i\r\növrigt mellan Per Gahrton och mig tror jag att vi i\r\ndet här sammanhanget har ganska likartad\r\ninställning till politiken.</pre><pre>Vad gäller EES-avtalet har vi sagt att vi naturligtvis\r\ninte är emot en varuhandel med EG. Vi har ju en\r\nsådan redan i dag. Vi har den med det\r\nfrihandelsavtal som gäller. Vi kan gärna tänka oss\r\natt bygga ut det i ett EES-avtal, under förutsättning\r\natt -- och så talade jag om vad det var: att Sverige\r\nfortsätter att här bestämma hur vi skall ha det, att\r\nvi inte behöver göra förändringar och försämringar\r\npå en rad för oss väsentliga områden.</pre><pre>Vad jag kan se i dag gör det det omöjligt för oss att\r\nacceptera det EES-avtal som -- såvitt jag har\r\nförstått av de rapporter jag fått -- man nu kommer\r\natt presentera. Vi har alltså inte alls någon ändrad\r\nlinje i det fallet. Om det är den sista linjen i\r\nEuropapolitiken över huvud taget skulle jag inte\r\nens om jag vore Carl Bildt våga säga någonting om;\r\natt den linje man lägger fast i dag är den som alltid\r\nkommer att gälla, med tanke på de stora och\r\nsnabba förändringar som faktiskt pågår både i\r\nEuropa och världen i övrigt.</pre><pre>Vad gäller kapitalets flöde över gränserna har jag\r\nen mycket realistisk uppfattning om vad vi har\r\nmöjlighet att begränsa politiskt. Jag skulle gärna se\r\natt vi hade större möjligheter. Vi motsatte oss från\r\nvänsterpartiet att valutaregleringen avskaffades.\r\nDet var det absolut dummaste man kunde göra,\r\nanser vi, eftersom man då påbörjade processen att\r\nfrånhända sig möjligheten att driva en nationell\r\nekonomisk politik, en arbetsmarknadspolitik med\r\nfull sysselsättning, en välfärdspolitik osv. Det var\r\nmycket olyckligt att en politisk majoritet här i\r\nlandet tyckte att det var bra.</pre><pre>Att bygga upp ett samhälle grundat på demokrati\r\noch medinflytande tycker vi är något oerhört\r\ncentralt, Bengt Westerberg. Dessutom finns det en\r\nmarknad och en ekonomi. En marknad kan vara\r\ndestruktiv eller konstruktiv beroende på vilken typ\r\nav ekonomi man utövar. Det kan vi väl vara överens\r\nom. Jag menar att den typ av ekonomi som\r\nutövades i de väst- och centraleuropeiska länderna\r\nunder hägn av Sovjets ekonomiska dominans inte\r\nvar lyckad. Det kan vi också vara överens om. Den\r\nhade stora nackdelar. Dem kan vi se i dag. Den\r\nekonomi som utövas i dag på den marknad som\r\nfinns inom Västeuropa framför allt, men även inom\r\nstora delar av den övriga världen, är inte heller\r\nsärskilt lyckad, Bengt Westerberg. Den för bl.a.\r\nmed sig att 40 000 människor dör av svält varje dag.\r\nDen för med sig ökade klyftor. Den för med sig ett\r\nflöde av pengar från fattiga u-länder till världens\r\nrika industriländer. Den för med sig ökade klyftor\r\noch elände i världen och, i sin förlängning, för den\r\nmed sig en ekologisk katastrof. Det är inte något\r\nsärskilt bra resultat, Bengt Westerberg. Jag skulle\r\ngärna vilja se en bättre, mer konstruktiv ekonomisk\r\npolitik byggd på jämlikhet och solidaritet.</pre><pre>Anf. 33 INGER SCHÖRLING (mp):</pre><pre>Fru talman! Det var en intressant debatt vi fick\r\nmed vänster- och högerkrafter. Jag skulle vilja föra\r\ntillbaka den till utrikesutskottets betänkande. Det\r\när en liten blå bok, ganska oansenlig. Det finns\r\ningenting utanpå som röjer det snabbt uppkomna\r\nsprängstoff som finns inuti. Ändå berör den oss\r\nalla; bonden i Skåne, gruvarbetaren i Gällivare,\r\ndagisfröken i Hökarängen, pensionärer, skolelever,\r\nde nyfödda barnen och de ofödda barnen. Det\r\nhandlar om vår framtid, om Sverige och den\r\nvästeuropeiska integrationen. Precis som Carl Bildt\r\nsade är det ett historiskt beslut som skall fattas i dag\r\ni riksdagen.</pre><pre>I det här blå betänkandet står det att regeringen bör\r\nkunna lämna in en medlemsansökan till Europeiska\r\ngemenskapen. Utskottet bedömer det, fortsätter\r\nman, sannolikt att så kan ske under 1991. Sannolikt\r\när sannolikheten att så kommer att ske inte särskilt\r\nstor om de fyra partierna s, m, fp och c tänker följa\r\nde spelregler som demokratin kräver. Demokratin\r\nkräver att en grundlagsändring aldrig får hastas\r\nfram. Demokratin kräver att väljarna skall ha gett\r\nmandat. Demokratin kräver att man vid stora,\r\növergripande och viktiga frågor för landet anordnar\r\nen folkomröstning.</pre><pre>Det är osannolikt att partier som talar om att\r\ndecentralisera besluten och makten, om\r\nbrukarinflytande och delaktighet så kapitalt kör\r\növer folket och demokratin beträffande vårt\r\ndecenniums viktigaste beslut. Men av den käre och\r\nmycket saknade Tage Danielsson lärde vi oss redan\r\nunder kärnkraftsomröstningens dagar att det\r\nsannolika kan bli hur osannolikt som helst och att\r\ndet osannolika kan bli hur sannolikt som helst.</pre><pre>Sannolikt är det också, så att det är visionen om EG\r\nsom de fyra partierna vill ansluta oss till, inte det\r\nverkliga EG, utan visionen om EG. Visionen om\r\nfred och frihet, rättvisa och demokrati finns hos alla\r\nmänniskor, inte bara hos européer utan också hos\r\nafrikaner och amerikaner, japaner och\r\nsovjetmedborgare. Tyvärr leder inte alltid\r\nmänniskors handlande och politiska\r\nställningstaganden till att visionerna kan\r\nförverkligas. Naturligtvis skulle jag önska att EG\r\nvar en fridens och frihetens, rättvisans och\r\ndemokratins byggare och att ett medlemskap skulle\r\nföra oss närmare detta visionära samhälle av fred\r\noch frihet. Men jag har funnit att EG är\r\nodemokratiskt till sin konstruktion och byggt för att\r\nuppfylla helt andra drömmar, stormaktsdrömmar!</pre><pre>Utskottsmajoritetens argument för en EG-\r\nanslutning är oftast svepande och rent av\r\nfatalistiska. Vi måste gå med i EG, vi kan inte stå\r\nutanför, vi är redan så involverade i europeisk\r\nekonomi, men låt oss gärna får några konkreta och\r\nbra argument i dag!</pre><pre>Bengt Westerberg sade att det är bra att Sverige är\r\nmed och påverkar utvecklingen i EG liksom EGs\r\nhela konstruktion. Vilken genomslagskraft tror\r\nBengt Westerberg att våra krav och önskemål\r\nskulle få? Sverige har 2,6 % av EGs befolkning och\r\nNorden 5,6 %. Det är bara att räkna.</pre><pre>När det gäller socialdemokraterna frågar man sig\r\nom det är en sönderfallande ekonomi eller en\r\nsönderfallande ideologi som är orsaken till att vi nu\r\nstår här i dag och skall besluta.</pre><pre>För de borgerliga partierna är det visionen om det\r\nmoderat-liberala samhället där det fria kapitalet,\r\nden fria konkurrensen och de fritt flödande varorna\r\npå den stora marknaden skall ge oss ökad tillväxt\r\noch ökad välfärd. Det är egentligen det samhälle\r\nsom högerkrafterna så länge har velat genomföra\r\nmen som de först nu har fått ordentlig ''vittring'' på.\r\nJag kan bara gratulera Carl Bildt och Bengt\r\nWesterberg till deras seger- och triumftal. Carl\r\nBildt erkänner också klarsynt att EES-avtalet för\r\nSverige innebär i stort sett samma åtaganden som\r\nmedlemskap.</pre><pre>Möjligen har centern kommit litet fel. Jag vet inte,\r\nmen jag tyckte inte att Olof Johanssons tal på något\r\nsätt var ett tal för EG. Enligt min mening\r\nberättigade det inte på något sätt inställningen ''att\r\ndet sannolikt skall komma en medlemsansökan\r\nunder 1991''. Det var faktiskt mycket konstigt. Olof\r\nJohansson får väl förklara sig.</pre><pre>Antingen är det visionen om den starka\r\nsocialdemokratin som skall byggas som en motvikt\r\ntill kapitalet och fungera som en kontrollant av det\r\nmultinationella kapitalet och dämpa\r\nmarknadskrafternas alltför ystra härjande som så\r\nsnabbt har fått socialdemokraterna att ändra sig.\r\nEller är det, och det är troligare, en uppgivenhet\r\növer att man har tappat sin ideologi, övergivit de\r\ngamla idealen och egentligen inte har någon annan\r\npolitik än den borgerliga att komma med? Hur det\r\nkommer det att kännas för socialdemokratin att\r\nadministrera en moderat-liberal politik?</pre><pre>På Aftonbladets ledarsida den 25 november står det\r\natt läsa följande: ''Socialdemokratins brådska att\r\nkasta sig på EG-tåget ter sig mer som ett svar på\r\ninrikespolitiska problem än som ett uttryck för en\r\ngedigen, bred demokratisk folkopinion. Att\r\nsocialdemokraterna i praktiken fattat beslut i\r\nefterkrigstidens viktigaste fråga i samband med ett\r\nakut krisprogram, som skedde den 26 oktober i år,\r\när stötande. Det försvårar också en seriös\r\ndiskussion om de fördelar, möjligheter, problem\r\noch hinder som finns. För svenskarna är ju frågorna\r\nom vad EG betyder för sysselsättningen, den\r\ngenerella välfärden, den offentliga sektorn, för\r\nkvinnorna och för facket många fler än svaren.''</pre><pre>Om inte svenska folket tidigare har känt till att vi\r\nhar kris i Sverige -- man undrar ju nu när julhandeln\r\nslår alla rekord -- fick människorna en tankeställare\r\nnär arbetsmarknadsminister Mona Sahlin på bästa\r\nkvälls-TV-tid lördagen den 1 december sade sig\r\nkänna oro över hur momsbortfallet i statskassan på\r\n40--60 miljarder kronor skall finansieras vid inträde\r\ni den inre marknaden. Hon sade dessutom att hon\r\ninte hade tänkt så mycket på det. Jag tror inte att\r\ndet hjälper om man försöker trösta den oroliga\r\nministern eller svenska folket med talet om s.k.\r\ndynamiska effekter, eller som Bengt Westerberg\r\nsade ''dynamiska processer''. Kanske blir det allt\r\nfler som, liksom författaren Per Olof Enquist på\r\nAftonbladets kultursida den 5 december angående\r\npriset för den inre marknaden, kräver: ''Sluta ropa\r\npå vikten av att förena sig med kulturens stora\r\nEuropaanda. Tala i stället om hur ni tänker\r\ntotalfinansiera inträdet i inre marknaden. Allt\r\nannat är politiskt bedrägeri.''</pre><pre>Jag kan inte se någon lämpligare dag för\r\nredovisning av finansieringen än nu här i\r\nkammaren -- kanske av regeringens företrädare!</pre><pre>Hur ser då den gröna ideologin ut? Vilket är målet\r\nför Europasamarbetet? Som ni vet anser vi att EGs\r\nfrämsta mål är att skapa en europeisk stormakt som\r\nkan vinna handelskriget med Japan och USA. Vi\r\nanser att det saknas förutsättningar för att det skall\r\nkunna bli en alleuropeisk samarbetsorganisation\r\nsom bidrar till att stärka freden och friheten i hela\r\nEuropa och att bygga det ekologiskt stabila\r\nsamhälle som ju är nödvändigt för en långsiktig,\r\nhållbar ekonomisk politik.</pre><pre>Alla har vi med glädje och hoppfullhet inför\r\nframtiden hälsat utvecklingen i Östeuropa, men i\r\nsamma ögonblick som Berlinmuren föll och\r\ndemokratiprocessen just satte i gång var också EGs\r\nsamarbetsmodell föråldrad.</pre><pre>Miljöpartiet de gröna har tillsammans med\r\nEuropas andra gröna partier angivet sex\r\ngrundprinciper för hur de vill ha\r\nEuropasamarbetet:</pre><pre>1. Europasamarbetet skall vara öppet på lika\r\nvillkor för alla Europas nationer och regioner.\r\nGränser för människors rörelsefrihet skall rivas på\r\njämlikt sätt för hela världsdelen.</pre><pre>2. Europasamarbetet skall vara öppet mot resten\r\nav världen och inte ta formen av en ''fästning\r\nEuropa''. Inga utomeuropéer skall få svårare att\r\nkomma till Samarbets-Europa än de har att komma\r\ntill dagens splittrade Europa.</pre><pre>3. Europasamarbetet skall stärka freden och\r\nminska risken för nya militära\r\nkonfrontationsmönster. Samarbets-Europa skall\r\ninte bli en ny militär supermakt.</pre><pre>4. Europasamarbetet skall stärka demokratin och\r\ngynna regionalt och lokalt självbestämmande.\r\nEndast beträffande viktiga gränsöverskridande\r\nproblem, t.ex. beträffande miljöskador och\r\ngrundläggande mänskliga rättigheter, bör bindande\r\nbeslut fattas på alleuropeisk nivå. I övrigt bör\r\ngrundregeln vara att makten flyttas ner till regional\r\noch lokal nivå.</pre><pre>5. Europasamarbetet skall ske i former som\r\nminskar miljöskador och sociala klyftor.\r\nGränshinder för varor, kapital och tjänster skall\r\nundanröjas, förutsatt att detta inte leder till risk för\r\nmiljöskador och sociala orättvisor.</pre><pre>6. Europasamarbetet skall gynna mångfald och\r\nmotverka politisk likriktning; i stället skall enskilda\r\nländer och regioner känna stimulans att fungera\r\nsom förebilder, t.ex. genom mer avancerat\r\nmiljöskydd eller mer solidarisk socialpolitik.</pre><pre>Grunden till ett sådant samarbete finns redan, och\r\nSverige är medlem i ett trettiotal mellanstatliga\r\neuropeiska samarbetsorganisationer -- det är\r\ningenting som vi har hittat på för att ha en\r\nannorlunda modell -- t.ex. Europarådet, ESK,\r\nEuropeiska säkerhetskonferensen, ECE, FNs\r\nekonomiska kommission för Europa. ECE är också\r\nen alleuropeisk miljöorganisation med 33\r\nmedlemsländer, som bl.a. stod bakom\r\nmiljökonferensen i Bergen. Dessutom finns 500\r\nicke-statliga europeiska samarbetsorganisationer.\r\nRisken att Sverige skulle isoleras om vi inte går med\r\ni EG är ren skrämselpropaganda.</pre><pre>Sedan kan man också undra över demokratin i\r\nSverige och partiernas mandat att kasta sig på det\r\nsnabba EG-tåget.</pre><pre>För två år sedan, i valrörelsen 1988, var det inte tal\r\nom medlemskap i EG. Nej, då var det\r\nharmonisering till Inre marknaden och en rad\r\nförbehåll för att ett avtal skulle komma till stånd\r\nsom gällde, förbehåll om att regeringen ''inte skulle\r\nacceptera någon social nedrustning, försämrad\r\nmiljö, minskat konsumentskydd, urholkad\r\narbetsrätt, eftergifter på jämställdhetsområdet\r\neller försämrade arbetsvillkor'' som pris för EG-\r\nanpassningen. Både Anita Gradin och\r\nstatsministern Ingvar Carlsson upprepade dessa\r\nförbehåll i januari och mars 1989.</pre><pre>Sedan har de inte upprepats. Vad säger regeringens\r\nföreträdare om dessa löften och förbehåll? När\r\nslutade de att gälla? Jag kan inte se någon\r\nlämpligare dag än i dag att svara på det, här i\r\nkammaren.</pre><pre>På socialdemokraternas kongress i september\r\nfördes ingen ingående debatt om EG-politiken.\r\nEG-diskussionen var ungefär i nivå med den\r\ndiskussion som fördes om söndagsöppet i\r\nbutikerna. Nu har socialdemokraterna tillsammans\r\nmed de borgerliga partierna ändrat sig och tänker i\r\nrasande fart driva igenom en medlemsansökan till\r\nEG utan att ens ha viskat om detta i valrörelsen\r\n1988. Hur skall väljarna kunna lita på politiker och\r\npartier om de driver en politik som de inte har fått\r\nmandat för i allmänna val, speciellt som den\r\npolitiken handlar om ett rent systemskifte?</pre><pre>Folkomröstning har miljöpartiet krävt länge. Det\r\när helt orimligt av en regering i ett demokratiskt\r\nland att lämna in en medlemsansökan till EG eller\r\nunderteckna ett långtgående samarbetsavtal som\r\nEES utan att först genomföra en folkomröstning.</pre><pre>Den ändring av grundlagen som ett EG-\r\nmedlemskap och också ett EES-avtal innebär\r\nmåste föregås av en folkomröstning. En delvis\r\navveckling av nationalstaten, som EG-anslutningen\r\ninnebär, måste i en demokrati avgöras av hela\r\nfolket. Bristen på medvetande om vilken politik\r\noch vilken samhällsutveckling en EG-anslutning\r\ninnebär motiverar verkligen en genomgripande\r\ndebatt, som måste föregå en folkomröstning.</pre><pre>Av de uttalanden som partierna tidigare gjort har vi\r\nförstått att det bara är socialdemokraterna som\r\nställt sig helt avvisande till en folkomröstning om\r\nEG-medlemskap. Ingvar Carlsson har under\r\nhösten kategoriskt avvisat tanken på en\r\nfolkomröstning.</pre><pre>Miljöpartiet skrev därför till samtliga\r\noppositionspartier och föreslog överläggningar om\r\nformerna för en folkomröstning och för att\r\nklarlägga om det finns en gemensam grundsyn på\r\nbehovet av en folkomröstning och om detaljerna\r\nför hur och när en folkomröstning skall ordnas.</pre><pre>Vänsterpartiet har svarat att de är positiva till\r\növerläggningar. Fp avböjde inbjudan -- och\r\nlämnade ett något kryptiskt svar om behovet av en\r\nfolkomröstning. Centern har svarat att de snart\r\ntänker svara. Det är nu tre veckor eller en månad\r\nsedan vi skrev vårt brev. Moderaterna har inte hört\r\nav sig.</pre><pre>I dag är ett bra tillfälle för partiledarna att lämna\r\nbesked i frågan -- inte bara till miljöpartiet utan till\r\nhela svenska folket. Är ni beredda att efter en\r\nklargörande och övergripande debatt fråga svenska\r\nfolket -- i en folkomröstning -- om vi skall söka\r\nmedlemskap i EG eller ansluta oss till den inre\r\nmarknaden?</pre><pre></pre><pre>Anf. 34 CARL BILDT (m) replik:</pre><pre>Herr talman! Jag vill börja med att be Inger\r\nSchörling om ursäkt för att jag inte har svarat på\r\nbrevet. Jag skall självfallet göra det. Låg mig ärligt\r\nsäga att anledningen till att jag inte har svarat är att\r\njag inte riktigt visste vem jag skulle svara. Det är\r\nsällan jag får brev som är undertecknade av så\r\nmånga olika språkrör, talesmän och företrädare\r\nmen där det inte uppges vem det egentligen är som\r\nskall ha svaret. Om Inger Schörling accepterar att\r\nfå svaret, skall jag sända det till henne. Det blir\r\navböjande till de överläggningar som miljöpartiet\r\nhaft vänligheten att inbjuda till.</pre><pre>Det är intressant att lyssna på Inger Schörling. Vad\r\när det i Sverige som ni vill värna mot att vara med\r\ni den europeiska samverkan? När Per Gahrton var\r\nuppe i talarstolen, var det som skulle värnas den\r\nsvenska regleringsapparaten med alla dess böcker,\r\nmeter, hekatomber av regleringar och\r\nförfattningar. Vad vi nu får reda på av Inger\r\nSchörling är att det är den höga svenska momsnivån\r\nsom miljöpartiet vill slå vakt om. Har jag förstått\r\ndebatten rätt, är den höga svenska momsen den s.k.\r\nkvinnofrågan när det gäller EG. Jag begriper inte\r\nriktigt det där.</pre><pre>Men det jag för att ånyo stilla min nyfikenhet skulle\r\nvilja ha besked om är det här med demokratin och\r\ndet odemokratiska som miljöpartiet anser att EG\r\när.</pre><pre>Min första fråga är: Finns det någon annan\r\neuropeisk samarbetsorganisation som är mer\r\ndemokratisk än EG, som har ett direktvalt\r\nparlament, som har öppet inflytande, där man\r\ndiskuterar och beslutar? FNs ekonomiska\r\nkommission för Europa är bland det mest\r\nbyråkratiska jag någonsin har upplevt.</pre><pre>För det andra: EG bygger nu ut sin direkta\r\ndemokrati genom att ha mer av majoritetsbeslut --\r\ndet är demokrati det! -- och genom att ge större\r\nmöjligheter för parlamentet att fatta beslut -- det är\r\ndemokrati det! Innebär detta att miljöpartiet är\r\nberett att omvärdera EG när den direkta\r\ndemokratin inom EG stärks?</pre><pre>Och för det tredje: Skulle miljöpartiet vara berett\r\natt acceptera den totala demokratiseringen av EGs\r\nbeslutsmekanismer? De inskränkningar som i dag\r\nfinns i t.ex. Europaparlamentets möjlighet att fatta\r\nmajoritetsbeslut i vissa ärenden och som ni\r\nkritiserar, om jag har förstått det hela rätt, är ju\r\ninskränkningar för att värna nationella parlaments\r\nmöjligheter till inflytande.</pre><pre>Ju mer vi stärker Europa-parlamentet, ju mer tar vi\r\nbort från de nationella parlamenten.</pre><pre>Jag tillhör dem som tror att det är nödvändigt och\r\nbra och att vi skall stödja en sådan utveckling. Men\r\nmiljöpartiet kan inte klaga på denna utveckling och\r\nsamtidigt säga att ni är för ett demokratiskt Europa.\r\nNi får antingen motarbeta demokratiseringen av\r\ndet europeiska samarbetet eller vara för det. Det\r\nkrävs konsistens i politiken.</pre><pre>Anf. 35 BENGT WESTERBERG (fp)\r\nreplik:</pre><pre>Herr talman! Inger Schörling sade att de som är för\r\nmedlemskap i EG talar om visioner, och det är\r\nalldeles riktigt. EG har från början -- EEC som det\r\nhette på den tiden -- varit styrt av en vision,\r\nnämligen visionen om fred och frihet för Europas\r\nfolk.</pre><pre>På den punkten har faktiskt visionen förverkligats.\r\nVi har inte någonsin upplevt en så lång period av\r\nfred i Europa, tror jag, som efter andra\r\nvärldskriget. Det är naturligtvis till stor del\r\nberoende på den ekonomiska och politiska\r\nintegration som har skett inom ramen för EG och\r\nsom har gjort att gamla arvfiender inte längre har\r\nslagits mot varandra, att det är otänkbart för\r\nmänniskor i vår generation att t.ex. Frankrike och\r\nTyskland skulle börja kriga med varandra,\r\nnågonting som generationer före oss har tyckt vara\r\nnästan helt naturligt.</pre><pre>Nu bygger EG vidare med en ny vision, visionen\r\nom medborgarnas Europa, om möjligheten för\r\nmänniskor att få röra sig fritt i Europa, att få känna\r\nsig som européer och inte bara som svenskar eller\r\nfransmän eller belgare eller någonting annat. Jag\r\nhoppas åtminstone att också svenskarna skall få\r\nvara med och i denna mening känna sig som\r\neuropéer.</pre><pre>Jag hoppas också att den dynamiska process som\r\nEG är -- jag nämnde det i motsats till någonting som\r\när statiskt -- skall leda till att inte bara Sverige,\r\nÖsterrike, Finland och andra länder som nu står\r\noch knackar på EGs dörr blir medlemmar utan att\r\nockså Ungern, Tjeckoslovakien och Polen så\r\nsmåningom kan bli medlemmar i EG. Vi vet ju att\r\nde staterna siktar mot detta. De talar öppet om att\r\nmedlemskap är målet. De anpassar sig redan delvis\r\ni sin interna politiska process till EG, just i\r\nförhoppningen om att medlemskapet skall bli\r\nverklighet.</pre><pre>Hur skall vi finansiera inträdet? frågar Inger\r\nSchörling. Om man nu vill se detta i ekonomiska\r\ntermer, tycker jag att den relevanta frågan är: Hur\r\nskall vi finansiera att stå utanför? Det är självklart\r\natt bygger vi barriärer mot EG, så kommer det att\r\nkosta Sverige någonting att stå utanför.</pre><pre>Att vara med i EG, att vara med och påverka\r\nprocessen, att engagera sig i de människor som\r\nlever under mycket fattiga och dåliga förhållanden\r\ni EG, att inte nöja sig med att angripa problem bara\r\ni Sverige, tycker jag är en spännande vision att\r\narbeta politiskt för.</pre><pre>Inger Schörling säger att EG var föråldrat den dag\r\nBerlinmuren föll. Tvärtom, det blev ju ytterligare\r\nen drivkraft i den utveckling som pågår inom EG. I\r\ndag är Östtyskland redan en del av EG. Snart\r\nkommer också andra östeuropeiska och\r\ncentraleuropeiska stater att vara en del av EG.\r\nDetta hade naturligtvis inte varit möjligt utan\r\nBerlinmurens fall. För övrigt, som jag sade i mitt\r\nhuvudanförande, ser jag utvecklingen inom EG --\r\nmålet, visionen om den inre marknaden och\r\nmedborgarnas Europa -- som en mycket central och\r\nviktig förklaring till att Berlinmuren föll. Så där har\r\nännu en vision förverkligats. Låt oss nu vara med\r\noch se till att ytterligare visioner förverkligas i\r\nframtiden.</pre><pre>Anf. 36 OLOF JOHANSSON (c) replik:</pre><pre>Herr talman! Inger Schörling tyckte att jag skulle\r\nförklara mig. Jag gjorde faktiskt det i mitt\r\nhuvudanförande genom att hänvisa till vad Pär\r\nGranstedt hade sagt. Det är inte min uppgift att\r\nrepetera utskottsrundan.</pre><pre>Men låt mig då för säkerhets skull göra det tydligt.\r\nJag bara konstaterar att vi är positiva till ett EG-\r\nmedlemskap, under vissa bestämda\r\nförutsättningar, och vi är beredda att genom\r\nbemyndigande till regeringen aktivt pröva dessa\r\nförutsättningar. I övrigt hänvisar jag till mitt\r\nhuvudanförande.</pre><pre>Varför skulle man inte i den här situationen lyfta\r\nfram det som är problemet? Det är ju det som har\r\nvarit inriktningen av hela mitt anförande. Jag\r\ntycker att det finns för litet av den sortens debatt i\r\nSverige.</pre><pre>Jag anser att de som bara talar om medlemskapet\r\nutan något problem och menar att det inte innebär\r\nnågra svårigheter de bäddar för en debatt som\r\nkommer efteråt. Den debatten tycker jag vi skall ha\r\nföre.</pre><pre>Om jag skulle vara i närheten av vad EG-\r\nparlamentariker och andra parlamentariker i\r\nEuropa säger av kritik mot EG skulle jag\r\nförmodligen bli landsförvist. Jag går inte så långt,\r\nmen det finns en utomordentligt hård kritik mot hur\r\nEG fungerar ur demokratisk synpunkt, ur\r\nmiljösynpunkt, när det gäller regionalpolitik och\r\nområde efter område bland dem som är\r\nparlamentariker inom EG-länder. Den debatten\r\nmåste vi lära oss att föra här i Sverige och att göra\r\ndet utan att sätta stämplar på folk om att de är\r\nEuropanegativa. Detta har sagts i den här\r\ndebatten. Låt bli det, så lovar jag att inte sätta\r\nEuropapositiv stämpel på någon.</pre><pre>Detta är bakgrunden till mitt sätt att argumentera.</pre><pre>Låt mig till sist säga att det är viktigt att vi inte\r\növertolkar dagens beslut. Jag förstår inte riktigt\r\nmiljöpartiets representanter som har en tendens att\r\ngöra det. Det är riktigt att här krävs en demokratisk\r\nförankring. Det krävs två allmänna val, och vi\r\nutesluter för vår del inte heller en folkomröstning.\r\nMen då skall det finnas ett framförhandlat\r\nalternativ att ta ställning till. Vi har fått nog av\r\nmanipulativa folkomröstningar i vårt land. Det\r\nskall vi inte ha i EG-frågan och i Europafrågan.\r\nDen här gången skall det handla om att svenska\r\nfolket skall få en ordentlig information och\r\ngrundläggande möjligheter at ta ställning. I det\r\nläget kan ingen, enligt vår uppfattning, utesluta en\r\nfolkomröstning och ett ställningstagande av\r\nsvenska folket.</pre><pre>Anf. 37 INGER SCHÖRLING (mp) replik:</pre><pre>Herr talman! Carl Bildt frågar vad det är som jag\r\noch miljöpartiet vill försvara. Jo, det är precis det\r\nsom regeringen inte kunde acceptera tidigare i år\r\nnämligen social nedrustning, försämrad miljö,\r\nminskat konsumentskydd, urholkad arbetsrätt,\r\neftergifter på jämställdhetsområdet eller\r\nförsämrade arbetsvillkor. Det vill vi försvara, och\r\ndet var priset för EG-anpassningen. Både\r\nstatsministern och Anita Gradin har upprepat att\r\ndet skall vara förbehåll. För oss är detta fortfarande\r\nförhinder för en EG-anslutning.</pre><pre>Även om EG försöker bli mer demokratiskt, så är\r\ndet nog inte så mycket bevänt med det. Det\r\nkommer inte att utökas speciellt mycket, ganska\r\nblygsamt. Dessutom är ju parlamentet inte\r\nbeslutsfattande, utan bara rådgivande.</pre><pre>Carl Bildt frågar: Om EG blev så demokratiskt som\r\nvi önskar, skulle vi då kunna godta det? Nej,\r\nfaktiskt inte. Det är fortfarande alldeles för stort,\r\nalldeles för mycket makt koncentrerad på ett ställe.\r\nVi har precis samma resonemang som vi för när det\r\ngäller de multinationella företagen. För mycket\r\nmakt koncentrerad på ett ställe leder inte till någon\r\ndemokrati.</pre><pre>Bengt Westerberg talar om folkpartiets visioner;\r\nmen det är inte våra visioner. Det är inte vårt\r\nidealsamhälle. Vårt idealsamhälle är ett ekologiskt\r\noch närdemokratiskt samhälle. Det är vad vi\r\narbetar för här i riksdagen. Har inte Bengt\r\nWesterbergs parti talat ganska mycket om\r\nnärdemokrati? Har man inte ändå litet svårt att\r\nacceptera den konstruktion som EG-anslutningen\r\ninnebär? Jag tycker att det som Olof Johansson\r\nsade nu var ganska bra och klargörande men jag har\r\nfortfarande litet svårt att förstå hur centerpartiet\r\nkunde gå med på denna utskottsskrivning. Om det\r\nstämmer som Olof Johansson säger med de\r\nproblem han redovisar, de farhågor han har om\r\nEG-medlemskap, så tycker jag att det var litet\r\nlättsinnigt att skriva under att man sannolikt kan\r\nlämna in medlemsansökan 1991.</pre><pre>Jag tror inte vi övertolkar utrikesutskottets\r\nbetänkande. Jag har precis samma uppfattning som\r\nCarl Bildt: Det är ett historiskt beslut som vi fattar\r\ni dag.</pre><pre>Anf. 38 CARL BILDT (m) replik:</pre><pre>Herr talman! Om att detta är ett historiskt beslut\r\när Inger Schörling och jag eniga. Jag har svårt att se\r\natt man kan anse något annat.</pre><pre>Men jag vill upprepa de två frågeställningar jag\r\nframförde till Inger Schörling och miljöpartiet.</pre><pre>Den första gällde momsnivån, eftersom hon i sitt\r\nanförande framställde möjligheten till sänkt moms\r\nsom en av de onda saker som medlemskapet skulle\r\nkunna medföra. Vad är det för fel på att sänka\r\nmomsen? Hur kan man framställa sänkt moms som\r\nett hot och utmåla EG som något ont därför att en\r\nanslutning kommer att tvinga fram en sänkning av\r\nden svenska momsen?</pre><pre>Jag tror Inger Schörling har alldeles rätt: EG-\r\nintegrationen kommer att göra det nödvändigt för\r\nSverige att sänka olika skatter, inte minst den\r\nabsurt höga svenska momsen. Men detta är bra, det\r\när ett argument för att vi skall gå med i EG.</pre><pre>Skall miljöpartiet använda värnet av momsen som\r\nett argument mot EG kan jag bara säga: Lycka till!\r\nJag tror inte det blir någon succé.</pre><pre>Den andra frågan handlade om demokrati.\r\nEftersom ni talar så mycket om att EG är\r\nodemokratiskt ställde jag den raka frågan: Kan ni\r\nacceptera EG om det blir mera demokratiskt? Den\r\nfrågan ställde jag för att avgöra om detta var ett\r\ngenuint argument eller bara ett svepskäl.</pre><pre>Inger Schörling säger att hur demokratiskt EG än\r\nblir är miljöpartiet i alla fall emot en svensk\r\nanslutning.</pre><pre>Tack för det! Det var i alla fall ärligt besked.\r\nDemokratin är ett svepskäl. Oavsett Hur\r\ndemokratiskt det europeiska samarbetet blir är\r\nmiljöpartiet mot det. Man är inte för demokrati,\r\nman är mot Europa. Men sluta då att hyckla om\r\ndetta med demokrati! Ni är emot EG oavsett hur\r\ndemokratiskt eller odemokratisk det är. Tala om\r\nvad det verkligen handlar om. Ni vill sitta i ert\r\nnationella reserveringsreservat här med era\r\nförfattningssamlingar intakta och era momssatser\r\noch er nedåtgående ekonomi. Det blir inte ens bra\r\nmiljö av detta, men isolationism blir det i alla fall.\r\nSluta hyckla om demokratin, men tack för det klara\r\nbeskedet.</pre><pre>Anf. 39 BENGT WESTERBERG (fp)\r\nreplik:</pre><pre>Herr talman! De visioner jag nämnde tidigare är\r\ninte våra, utan de visioner man hade när man\r\nskapade handlar om fred och frihet för Europa, ett\r\nmedborgarnas Europa där människor kan röra sig\r\nfritt.</pre><pre>Det är inte våra visioner, säger Inger Schörling.\r\nNej, jag har anat länge att det inte är era visioner,\r\nmen det är fortfarande visioner som vi har lätt att\r\ninstämma i som liberaler.</pre><pre>Det verkar som om Inger Schörlings\r\ninternationalism är att kunna samarbeta med ett\r\ntrettiotal organisationer i Europa, men inte med\r\nEG. Varför undvika den organisation som visat sig\r\nmest kraftfull, som har gjort mest för att bidra till\r\nfreden i Europa, till utvecklingen Europa, till\r\ndemokratiseringen i Östeuropa? EG är den\r\norganisation som har åstadkommit mest. Men\r\nInger Schörling menar att varje annan organisation\r\när bättre än den. Jag kan inte förstå det. Det är\r\nsjälvklart att det för svensk del är allra viktigast att\r\nsamarbeta med EG, helst som fullvärdig medlem.</pre><pre>Inger Schörling beskriver ett elände i EG. Sverige\r\när oerhört mycket bättre än EG. Risken är att\r\nallting blir sämre om vi samarbetar med EG.</pre><pre>Men inte är det så dåligt i EG! Inger Schörling har\r\nsäkert rest i olika västeuropeiska stater, åtminstone\r\nvarit i Danmark, och kunnat konstatera att det inte\r\när fråga om detta elände som hon beskriver. Varför\r\nflyr inte danskar över sundet? Det är fri invandring\r\nför danskar till Sverige. Om det var ett sådant\r\nelände och så oerhört mycket bättre i Sverige än i\r\nDanmark skulle de naturligtvis komma i\r\nhundratusental från Danmark och hit. Men de gör\r\ninte det, eftersom de inte har samma\r\nverklighetsbild som Inger Schörling. Det är inte så\r\noerhört mycket sämre att leva i Danmark än i\r\nSverige. Detsamma kan sägas om många andra\r\nEG-stater.</pre><pre>Det finns förvisso kritiker när det gäller situationen\r\ni EG. Vi tycker inte heller att allting är bra.\r\nSjälvklart inte. Det krävs mycket mer på\r\nmiljöområdet, det krävs mer för att ge löntagarna\r\ninflytande i företagen. Det krävs mer för att\r\nåstadkomma jämställdhet mellan kvinnor och män\r\noch mycket annat. Men när vi nu ser allt detta och\r\natt det inte är som vi skulle önska i dessa länder --\r\nvad gör vi då? Skall vi sluta oss i oss själva,\r\nkoncentrera oss på vårt eget, bygga murar runt\r\nSverige för att skydda oss? Eller skall vi som goda\r\ninternationalister kasta oss ut i världen, förena oss\r\nmed goda krafter i Europa och försöka förändra det\r\nvi ogillar?</pre><pre>För mig som internationalist är det sista\r\nreaktionsmönstret det självklara. Vi skall gå ihop\r\nmed liberaler och andra progressiva krafter i\r\neuropeiska länder och försöka skapa ett bättre\r\nEuropa för våra barn och barnbarn. Det är det\r\naktiva handlandet för att förverkliga det\r\nmedborgarnas Europa som så småningom omfattar\r\nalla demokratiska europeiska stater som vi i\r\nfolkpartiet liberalerna vill medverka till.</pre><pre></pre><pre>Anf. 40 OLOF JOHANSSON (c) replik:</pre><pre>Herr talman! Inger Schörling sade att hon hade\r\nsvårt att förstå hur vi kunde skriva på detta\r\nbetänkande. Hon ansåg det t.o.m. lättsinnigt.</pre><pre>Vi har stämmobeslut inom centerrörelsen på en\r\nöppen attityd till Europa, bl.a. till EG. Det\r\ninkluderar möjligheten till ett medlemskap. Den\r\nhär möjligheten att påverka hur Sveriges relationer\r\ntill Europa i dess helhet och till EG kommer att bli\r\nkom genom det förslag regeringen har framlagt och\r\ngenom det ställningstagande som gjordes i\r\nutrikesutskottet.</pre><pre>Att låta det tåget gå utan påverkan skulle vara att\r\nagera lättsinnigt. Vi har påverkat, och vi har sedan\r\ngammalt den traditionella uppfattningen att när det\r\ngäller Sveriges relationer med omvärlden handlar\r\ndet om att skapa så breda parlamentariska\r\nmajoriteter som möjligt och att ta sin del av\r\nansvaret. Det gör vi, och det är därför vårt\r\nhandlande är motsatsen till lättsinne. Vi deltar i den\r\nbeslutsprocess som nu startar.</pre><pre>Men jag vill återigen uttrycka en viss förvåning över\r\natt miljöpartiet så starkt vill betona att detta är ett\r\nhistoriskt beslut. Det är en farlig attityd. Det är lätt\r\natt förväxla den med tanken att medlemskap blir\r\ndet i vilket fall som helst oavsett förutsättningarna.\r\nDet kan lätt förväxlas med knäfallspolitik. Jag\r\nhoppas att ni inte har den attityden också.</pre><pre>Anf. 41 INGER SCHÖRLING (mp) replik:</pre><pre>Herr talman! Nej, Carl Bildt, sänkt skatt eller\r\nsänkt moms är inte något hot i sig självt. Carl Bildt\r\nförstår säkert mycket väl att det inte är den saken\r\njag talar om. Jag talar om att vi värnar om vår\r\nbeskattningsrätt.</pre><pre>Hur skall vi kunna finansiera allt det vi vill här i\r\nSverige om vi inte har rätt att beskatta oss själva?</pre><pre>Carl Bildt vet mycket väl att mellan 40 och 60\r\nmiljarder försvinner ur statskassan om vi sänker\r\nmomsen till EGs nivåer. Det är väl ingen\r\nhemlighet. Hur skall vi då kunna slå fast att vi inte\r\nskall acceptera någon social nedrustning,\r\nförsämring av miljön eller urholkning av\r\narbetsrätten? Svara på det, Carl Bildt, för det är du,\r\nditt parti och dina borgerliga bröder som inte har\r\nsvarat på hur ni tänker totalfinansiera EG-\r\nanslutningen! Jag är inte den enda som har krävt\r\nbesked om det.</pre><pre>Carl Bildt -- vi är emot anslutning till Sovjet, även\r\nom Sovjet skulle ha varit en demokrati. Vi är emot\r\nanslutning till USA, för vi är emot anslutning till\r\nstormakter över huvud taget. Carl Bildt förstår\r\nkanske inte skillnaden mellan distansdemokrati och\r\nnärdemokrati.</pre><pre>Bengt Westerberg gör sig litet onödigt lustig, tycker\r\njag, när han pratar om reservat osv. De visioner\r\nsom folkpartiet har är marknadskrafternas och\r\nstorföretagens visioner om Europa. Det är inte\r\nmedborgarnas visioner. De visioner som\r\nmedborgarna har om rättvisa och frihet delar vi\r\nockså, vilket Bengt Westerberg vet mycket väl.</pre><pre>Vem är det som har stått för hela EG-\r\nkonstruktionen om inte storföretagen och\r\nindustriledarna? Vem är det som har stått för de\r\nutredningar som har visat att EG skall leda till det\r\noerhörda välstånd som påstås i rapporterna? Jo, det\r\när storföretagen och industriledarna som för fram\r\nsina önskemål.</pre><pre>Vad är det, Bengt Westerberg, som gör att ni enbart\r\när för EG och emot alla andra organisationer? Är\r\ndet för att EG är speciell på något sätt -- något slags\r\nny stat?</pre><pre>Centern får naturligtvis klara ut sin politik själv.\r\nMen jag undrar om inte Olof Johansson tycker att\r\ndet känns litet konstigt att stå här i dag och lyssna\r\npå Carl Bildt och Bengt Westerberg och deras\r\njublande segertal.</pre><pre>Andre vice talmannnen meddelade att Carl Bildt\r\noch Bengt Westererg anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>Anf. 42 Statsrådet ANITA GRADIN (s):</pre><pre>Herr talman! För tredje året i rad debatterar\r\nriksdagen ett omfattande betänkande om Sverige\r\noch den västeuropeiska integrationen. Liksom\r\ntidigare kan vi i år konstatera att det råder en\r\nmycket bred enighet här i riksdagen om målen och\r\nriktlinjerna för Sveriges agerande. Det är\r\nglädjande av flera skäl.</pre><pre>Frågan om vårt deltagande i europaintegrationen\r\när ett av våra viktigaste politiska avgöranden under\r\nefterkrigstiden. I sådana frågor har det alltid varit\r\nsocialdemokratins strävan att finna en linje som\r\nkan vinna brett stöd i riksdagen och i landet som\r\nhelhet.</pre><pre>Självklart är den breda enigheten också en styrka\r\nför regeringen, när vi skall företräda Sveriges\r\nintressen i diskussioner och förhandlingar med\r\nandra länder. Våra förhandlingspartner vet att vi\r\nkan stå för vad vi säger.</pre><pre>Det nya i det betänkande vi nu diskuterar är\r\nnaturligtvis att riksdagen uttalar sig om det mer\r\nlångsiktiga perspektivet för vårt deltager i\r\nEuropaintegrationen.</pre><pre>Regeringen klargjorde sin inställning i den\r\nskrivelse som överlämnades till riksdagen i slutet av\r\noktober. Vi skrev: ''Ett svenskt medlemskap i EG\r\nmed bibehållen svensk neutralitetspolitik ligger i\r\nvårt nationella intresse.'' De fyra stora partierna i\r\nutrikesutskottet intar samma ståndpunkt.</pre><pre>Det som möjliggjort denna breda enighet i\r\nmedlemskapsfrågan är naturligtvis den positiva\r\nutvecklingen av den säkerhetspolitiska situationen i\r\nvår omvärld. Demokratiseringsprocessen i Central-\r\noch Östeuropa har kommit långt på väg. Vid ESKs\r\ntoppmöte i Paris nyligen lades grunden till en ny\r\nfredsordning i Europa.</pre><pre>Det är alltså, herr talman, stora och avgörande\r\nförändringar som har inträffat sedan i juni 1989, när\r\nriksdagen förra gången tog ställning till ett\r\nbetänkande om Sveriges deltagande i den\r\nvästeuropeiska integrationen.</pre><pre>Det finns en myt som går ut på att socialdemokratin\r\ni oktober i år gjorde helt om i sin syn på\r\nEuropasamarbetet. Motvilligt, under trycket av\r\nden ekonomiska krisen, svängde vi från ''nej'' till\r\n''ja'', brukar det heta. Inget av detta är korrekt.</pre><pre>Vi har under lång tid förespråkat svenskt\r\ndeltagande i den västeuropeiska integrationen så\r\nlångt detta varit förenligt med vår\r\nneutralitetspolitik. Men inte på bekostnad av den.</pre><pre>Socialdemokratin har sett nya möjligheter i ljuset\r\nav det senaste årets utveckling i Central- och\r\nÖsteuropa. I sina artiklar i Dagens Nyheter i våras\r\nskrev Ingvar Carlsson om dessa nya möjligheter.\r\nDet var inte alla som förstod -- eller ville förstå --\r\natt avsikten var att peka på de öppningar som\r\nkunde finnas för ett framtida svenskt medlemskap i\r\nEG.</pre><pre>Också i det Europauttalande som antogs av den\r\nsocialdemokratiska kongressen pekade vi på de nya\r\nmöjligheter som kunde skönjas genom den\r\nsäkerhetspolitiska utvecklingen i vår omvärld, och\r\ndärmed fick också regeringen ett mandat.</pre><pre>I årets regeringsförklaring skrev vi att -- jag citerar:\r\n''Sverige eftersträvar ett så omfattande och\r\ndjupgående samarbete med EG som är förenligt\r\nmed vår neutralitetspolitik.'' Ett par rader längre\r\nfram i regeringsförklaringen heter det -- jag citerar\r\nigen: ''I ett Europa med en ny fredsordning och där\r\nblockgränserna försvunnit, skulle det därmed gå att\r\nförena ett svenskt medlemskap i EG med en\r\nfortsatt neutralitetspolitik.''</pre><pre>Slutsatsen är klar: Vid riksmötets öppnande i\r\nbörjan av hösten sade vi att svenskt medlemskap i\r\nEG med bibehållen neutralitetspolitik är vad\r\nregeringen eftersträvar. Därför hälsar vi\r\nnaturligtvis dagens riksdagsuttalande med stor\r\ntillfredsställelse.</pre><pre>Beträffande tidpunkten för när en svensk\r\nmedlemskapsansökan bör lämnas in råder\r\nfortfarande en viss skillnad mellan de fyra stora\r\nriksdagspartierna. Man är överens om att\r\nregeringen bör kunna lämna in en ansökan efter en\r\nsamlad bedömning av de utrikes- och\r\nsäkerhetspolitiska faktorerna, men efter samråd i\r\nutrikesnämnden.</pre><pre>Moderater och folkpartister är redan nu säkra både\r\npå när den samlade bedömningen kan ske och hur\r\nden skall utfalla. Deras slutsats blir att en svensk\r\nmedlemskapsansökan bör lämnas in under 1991,\r\ndvs. nästa år. Socialdemokraterna och centern\r\nbedömer det sannolikt att så kan ske, men utesluter\r\ninte att utvecklingen kan gå långsammare.</pre><pre>Detta avspeglar en grundläggande skillnad. Det\r\nfinns de som vill att Sverige skall gå med i EG till\r\nvarje pris. Exempelvis ser man ibland\r\ndebattartiklar där det hävdas att vi nu borde kasta\r\nneutraliteten över bord för att kunna bli\r\nmedlemmar i EG.</pre><pre>Socialdemokratin liksom säkert en stor majoritet\r\nav svenska folket står i stället bakom\r\nutrikesutskottets formulering om svenskt\r\nmedlemskap med bibehållen neutralitetspolitik.</pre><pre>Jag hoppas att vi i fortsättningen skall slippa\r\ndebatten om vilket år eller vilken månad en svensk\r\nmedlemskapsansökan bör lämnas in. Det är en föga\r\ninspirerande debatt, och den är inte till mycket\r\nhjälp för alla dem som vill sätta sig in i vad ett\r\nmedlemskap innebär.</pre><pre>Ibland har jag haft känslan att de som bedrivit den\r\nhär datumexercisen, och som besvarat de flesta\r\nfrågor med ett slagordsmässigt ''Ja till Europa'', har\r\nglömt att göra klart för sig vad det hela handlar om\r\ni sak.</pre><pre>Det kan vara förklarligt. Har man redan bestämt sig\r\nför ett ja behöver man kanske inte besvära sig med\r\nfakta och analys. Likadant med dem som bestämt\r\nsig för att EG är ett ondskans imperium. De söker\r\ninte fakta, utan de söker argument för att få sin\r\nuppfattning bekräftad.</pre><pre>De som eventuellt tror att allt blir bra och alla\r\nproblem skall lösa sig bara vi går med i EG kommer\r\natt bli besvikna. SAF-tidningen har t.ex. varnat de\r\nföretag som funderar på att flytta till EG för att\r\nkomma undan svenska miljökrav. De kommer att\r\nbli besvikna -- för miljöpolitiken inom EG går\r\nsnabbt framåt. Och de som hoppas på att\r\nEuropaintegrationen skall rulla tillbaka den sociala\r\ntryggheten eller rasera det socialdemokratiska\r\nsamhällsbygget -- ja, de kommer också att bli\r\ngruvligt besvikna.</pre><pre>Vår utgångspunkt är den rakt motsatta. När vi\r\nsöker uppnå ett breddat och fördjupat samarbete\r\nmed EG gör vi det från en övertygelse om att ett\r\nsådant samarbete är av största vikt för att vi skall\r\nkunna bibehålla och utveckla vår välfärd. Det\r\nverkliga hotet mot välfärdspolitiken är en dålig\r\nsamhällsekonomi. Ett isolerat Sverige skulle inte\r\nklara av den starka ekonomi som är själva basen för\r\nvår välfärd.</pre><pre>Sverige är ett litet land. Vi är därför starkt\r\nberoende av vår utrikeshandel. Av geografiska och\r\nhistoriska skäl är våra kontakter med Västeuropa\r\nsärskilt omfattande. Det svenska näringslivet är\r\nredan i dag i hög grad inflätat i det övriga\r\nVästeuropa.</pre><pre>Den här internationaliseringen har varit en\r\nförutsättning för den lyckosamma ekonomiska\r\nutvecklingen i Sverige under efterkrigstiden. Det är\r\ngenom den vi kunnat upprätthålla en hög\r\nsysselsättning och finansiera den sociala\r\ntryggheten.</pre><pre>Samtidigt innebär internationaliseringen att\r\nåtminstone de större företagen ganska obehindrat\r\nkan flytta sitt kapital över nationsgränserna. Det är\r\nen myt som ibland förekommer i debatten att den\r\nsituationen inträdde genom att vi avskaffade\r\nvalutaregleringen från den 1 juli 1989. I längden\r\nkan inga lagar eller regler tvinga företagen att\r\nstanna i Sverige eller att investera här.</pre><pre>Integrationen bland västeuropeiska företag är\r\nsedan länge ett faktum. I takt med att företagen\r\ninternationaliseras blir det allt svårare för\r\nnationella myndigheter eller fackliga\r\norganisationer att kontrollera deras verksamhet.\r\nDet ställer krav på ett ökat samarbete staterna\r\nemellan.</pre><pre>Därför handlar integrationsarbetet i Västeuropa\r\ninte minst om att ställa upp regler som begränsar\r\noch styr näringslivet och marknadskrafterna. Det\r\nligger i Sveriges intresse att delta i ett sådant arbete\r\noch att skapa ett medborgarnas Europa.</pre><pre>Genom att aktivt delta i det europeiska samarbetet\r\nkan vi stärka och utveckla den sociala dimensionen.\r\nDet gäller t.ex. arbetsmarknadspolitiska frågor,\r\narbetsmiljö, social trygghet, jämställdhet och\r\nfamiljepolitik. Vi vet att man inom EG -- såväl i\r\nkommissionen som i enskilda EG-länder -- är\r\nintresserade av våra erfarenheter på dessa\r\nområden.</pre><pre>Vi kan vara stolta över vårt sociala\r\ntrygghetssystem, och vi skall självfallet slå vakt om\r\nden svenska välfärdsmodellen. Detta innebär dock\r\ninte att våra lösningar och åtgärder i alla avseenden\r\nskulle vara unika eller de mest långtgående.\r\nGivetvis kan och vill vi också dra lärdom och nytta\r\nav det arbete som bedrivs i andra europeiska länder\r\noch i EG-kommissionens regi.</pre><pre>Man skall vara klar över att EG inte har och inte\r\neftersträvar någon harmoniserad socialpolitik.\r\nUtformningen av socialpolitiska, liksom\r\narbetsmarknadspolitiska, åtgärder är till helt\r\növervägande del en fråga för de nationella\r\nregeringarna. Någon harmonisering av\r\nsocialavgifterna, som till stor del finansierar\r\nvälfärdspolitiken, är inte heller aktuell. Vad man\r\ndäremot eftersträvar är att fastställa gemensamma\r\nminiminivåer på olika områden. Det framgår\r\nexempelvis av en rad åtgärdsförslag i\r\nhandlingsprogrammet för genomförandet av EGs\r\nsociala stadga.</pre><pre>I det avsnitt i långtidsutredningen (LU 1990) som\r\ndiskuterar fördelningspolitiska frågeställningar\r\ninför 90-talet görs följande analys: ''Det som avgör\r\nom det går att bibehålla fördelningsambitionerna i\r\nsocialpolitiken är i stället\r\nfinansieringsmöjligheterna, dvs. att ha ett\r\nskattesystem och ett skattetryck som avviker från\r\ndet i andra länder.</pre><pre>Det är ett problem som finns redan i dag -- och i\r\nsjälva verket har det funnits sedan länge. Det här är\r\ninte faktorer som är kopplade till en eventuell EG-\r\nintegration. Utrymmet för en egen skattepolitik är\r\nredan i dag begränsat som en följd av det\r\nutvecklade utbytet av varor och tjänster. Det\r\nminskar med den pågående\r\ninternationaliseringen -- men det är inte obefintligt\r\nutan avgörs till syvende och sidst av om svenska\r\nlöntagare är villiga att i motsvarande mån avstå från\r\nreallöneökningar.''</pre><pre>I detta sammanhang vill jag nämna att frågan om\r\nharmonisering av skatter inte omfattas av de\r\npågående EES-förhandlingarna.</pre><pre>De förslag på skatteområdet som EG internt\r\ndiskuterar rör dels de indirekta skatterna --\r\nmervärdeskatten och punktskatterna --, dels\r\nkapitalbeskattningen. Harmonisering på\r\nskatteområdet är dock något som visat sig tillhöra\r\nde allra svåraste frågorna att uppnå enighet kring\r\ninom EG. För närvarande är inriktningen att uppnå\r\nen överenskommelse om minimiskattesatser. En\r\nsådan eventuell överenskommelse skulle inte\r\nhindra ett land från att använda högre skattesatser.\r\nNär slutliga beslut kan tas är för närvarande oklart.\r\nDetta förklaras bl.a. av att det rör sig om\r\nkontroversiella frågor, som dessutom kräver\r\nenhälliga beslut i rådet.</pre><pre>Metallindustriarbetareförbundet har i skriften\r\nSverige, EG och den sociala tryggheten belyst vad\r\nett närmande till EG skulle kunna innebära.\r\nSamtidigt som man framhåller att vi inte får blunda\r\nför att den pågående utvecklingen kan leda till\r\nproblem, gör man följande, enligt min uppfattning\r\nmycket bra, sammanfattande analys:</pre><pre>''Ännu felaktigare vore det emellertid att se EG:s\r\nutveckling som styrande för de svenska\r\nsocialförsäkringarna. Dessas framtid kommer i\r\nlångt högre grad att bestämmas av den ekonomiska\r\noch politiska utvecklingen i Sverige. Med en bra\r\nekonomisk utveckling och en stark ställning för\r\narbetarrörelsen finns goda förutsättningar för ett\r\navancerat, finmaskigt socialt trygghetssystem.\r\nFormerna för vårt samarbete med EG måste ses ur\r\ndetta perspektiv. Avgörande måste vara att\r\nsamarbetsformerna ska bidra till att ge ekonomiska\r\nförutsättningar för ett solidariskt\r\nsocialförsäkringssystem.''</pre><pre>Jag delar helt uppfattningen att EG-frågan är\r\noerhört viktig för oss kvinnor. Den är viktig för alla\r\nmedborgare. Däremot kan jag inte hålla med om\r\natt det inte finns ett kvinnoperspektiv i dagens EG-\r\ndebatt. Det förs faktiskt en debatt om just dessa\r\nfrågor, både i massmedia och inom partier och\r\norganisationer. Det tycker jag är positivt.</pre><pre>Jämställdhetsperspektivet måste finnas med i alla\r\nde delfrågor integrationsarbetet omfattar. Därför\r\nhar jag, tillsammans med jämställdhetsministern\r\nMargot Wallström, uppdragit åt samtliga de 25\r\narbetsgrupperna inom regeringskansliet att göra en\r\nredovisning ur det perspektivet. Detta skall vara\r\nklart till årsskiftet.</pre><pre>Både jämställdhetsministern och jag har, såväl i\r\ndebattartiklar som i olika anföranden, slagit fast att\r\nvi anser att det är av största vikt att de sociala\r\nfrågorna och jämställdhetsfrågorna drivs framåt\r\noch att kvinnor deltar i debatten om vårt framtida\r\nsamarbete med EG.</pre><pre>Därför anordnade också Margot Wallström och jag\r\ni september ett seminarium om just kvinnorna och\r\nEG. Till seminariet hade vi inbjudit personer både\r\nfrån EG-parlamentet, från Europafacket och från\r\nDanmark, för att belysa kvinnoperspektivet från\r\nolika utgångspunkter.</pre><pre>En övergripande slutsats av alla de anföranden och\r\ninlägg som gjordes vid seminariet är att det är av\r\nstörsta vikt med ett brett samarbete i dessa frågor.\r\nOm vi delar med oss av våra erfarenheter och\r\nsamarbetar över gränserna, har vi större\r\nmöjligheter att påverka utvecklingen i hela Europa\r\ni en för kvinnorna positiv riktning.</pre><pre>Det idé- och informationsutbyte som förekom vid\r\nseminariet, och den dokumentation som\r\npresenterades, bl.a. en faktaskrift om EG och\r\njämställdheten som UD och civildepartementet\r\nnyligen tagit fram, kan förhoppningsvis tjäna som\r\nett underlag för den fortsatta debatten i dessa\r\nfrågor.</pre><pre>Det gäller inte bara debatten här i kammaren, utan\r\nockså bland forskare, på arbetsplatserna, i\r\nhemmen, inom partier och organisationer. Det\r\ngäller naturligtvis inte bara jämställdhetsfrågorna,\r\nutan det krävs ett rejält och sakligt\r\ninformationsutbyte över huvud taget.</pre><pre>Med det sagda har jag nu besvarat den\r\ninterpellation (1990/91:67) av Gudrun Schyman\r\nsom står på dagens föredragningslista.</pre><pre>Herr talman! Trots att det nu tycks finnas en bred\r\nenighet om att Sveriges ambition bör vara ett\r\nfullvärdigt medlemskap i EG är det EES-\r\nförhandlingarna som nu måste vara vår första\r\nprioritet.</pre><pre>Detta har regeringen understrukit vid ett flertal\r\ntillfällen, bl.a. i vår skrivelse (1990/91:50) av den 26\r\noktober. Vi skall med kraft fullfölja\r\nförhandlingarna med sikte på ett EES-avtal som\r\nskall träda i kraft den 1 januari 1993. Detta är den\r\nmöjlighet som står oss till buds om vi vill delta från\r\nbörjan i den inre marknaden och de s.k.\r\nangränsande samarbetsområdena.</pre><pre>Att detta fortsatt är Sveriges mål bekräftas i det\r\nbetänkande vi nu diskuterar. Utskottet\r\nunderstryker den stora betydelsen av att EES-\r\nförhandlingarna snarast kan slutföras med gott\r\nresultat. Man ställer sig bakom förhandlingsmålen,\r\nsåsom de vid flera tillfällen formulerats av EFTA-\r\nministrarna gemensamt.</pre><pre>Det är mycket tillfredsställande att den\r\nuppfattningen kunnat samla samma breda\r\nriksdagsmajoritet som hittills. Det innebär att\r\nriksdagen sluter upp bakom regeringens\r\nkonstateranden att det inte föreligger någon\r\nmotsättning mellan ett kraftfullt fullföljande av\r\nEES-förhandlingarna och diskussionen om ett\r\nframtida medlemskap i EG.</pre><pre>Det är också glädjande att vänsterpartiet, om man\r\nfår döma av texten i deras reservation, nu ställer sig\r\nbakom att förhandlingarna om samarbete mellan\r\nEG och EFTA skall slutföras så att vi skall få ett\r\nEES-avtal.</pre><pre>Sedan EES-förhandlingarna formellt inleddes i juni\r\ni år har framsteg gjorts, på en rad viktiga punkter.\r\nDet finns en långtgående samsyn om innehållet i ett\r\nframtida avtal. Det skall i princip innefatta de fyra\r\nfriheterna -- den gemensamma jordbrukspolitiken\r\nundantagen -- liksom ett brett samarbete på en rad\r\nviktiga samhällsområden som forskning,\r\nutbildning, miljöfrågor, konsumentskydd och den\r\nsociala dimensionen. Vidare är EFTA-länderna\r\noch EG i princip överens om att samarbetet skall\r\nbygga på gemensamma konkurrensregler, och man\r\när överens om hur de skall övervakas.</pre><pre>Lösningar avtecknar sig också på det rättsliga\r\nområdet, som innefattar bl.a. övervakning och\r\ntvistlösning.</pre><pre>I oktober, i den allmänpolitiska debatten, sade jag\r\natt EG-sidan i förhandlingarna gjort klart att man\r\ninte kommer att kräva att EFTA-länderna sänker\r\nsina normer när det gäller hälsa, miljö och\r\nsäkerhet. Diskussionen handlar nu om hur detta\r\nskall förenas med målet om ett avskaffande av de\r\ntekniska handelshindren -- något som ju ligger\r\nockså i vårt intresse. Alla problem är alltså inte\r\nlösta, men ändå måste EG-sidans markering ses\r\nsom något av ett genombrott på den här punkten.</pre><pre>Detta var också ett viktigt skäl till att EFTA-\r\nministrarna vid sitt möte i slutet av oktober kunde\r\nta ett nytt steg. Vi sade att vi är beredda att på vissa\r\nvillkor avstå från permanenta undantag. Ett villkor\r\när att EG går med på ordentliga\r\növergångsarrangemang, och dessutom på\r\nskyddsklausuler som skall kunna användas om det\r\nskulle uppstå allvarliga problem på någon punkt.\r\nEtt annat villkor är att EG erbjuder oss en\r\ntillfredsställande lösning på det institutionella\r\nområdet -- alltså när det gäller vårt medinflytande\r\npå de framtida besluten i EES-samarbetet.</pre><pre>Nu pågår ett intensivt förhandlingsarbete i alla de\r\nfrågor som återstår att lösa. Båda sidor är inställda\r\npå att försöka nå principiell enighet i de viktigaste\r\nfrågorna före årsskiftet. Italien har, som\r\nordförandeland i EG, tagit initiativ till ett\r\ngemensamt ministermöte mellan EFTA och EG\r\nden 19 december. Ambitionen är att då nå konkreta\r\nresultat, även om vi inte kan räkna med att lösa alla\r\nde frågor vi har kvar.</pre><pre>Vi har alltså goda utsikter att nå de förhandlingsmål\r\nriksdagen uttalat sig för, och det i tid för att avtalet\r\nskall kunna träda i kraft den 1 januari 1993.</pre><pre>Vi eftersträvar ett bra och hållfast EES-avtal. Det\r\när ett viktigt steg för Sveriges deltagande i\r\nEuropaintegrationen.</pre><pre>Europa, eller åtminstone Västeuropa, har genom\r\nårhundraden präglats av öppenhet och mångfald.\r\nUtbyte av varor, men inte minst av idéer och\r\nkunskap, har legat bakom framstegen på olika\r\nområden. Det Europa som nu växer fram\r\nåterskapar och stärker en sådan öppenhet. Vi\r\nkommer att fortsätta att leva på mångfaldens\r\nkontinent -- och vi kommer alla att både kunna\r\nbidra till och dra nytta av denna mångfald.</pre><pre>Anf. 43 GUDRUN SCHYMAN (v):</pre><pre>Herr talman! Låt mig först börja med att klargöra\r\nvänsterpartiets syn på EES-avtalet, eftersom det\r\ntycks finnas några frågetecken, och jag tror också\r\natt Carl Bildt tidigare hade några frågor.</pre><pre>Vi i vänsterpartiet säger följande i ett uttalande som\r\nvi senast nu i helgen har behandlat:</pre><pre>''Vänsterpartiet är för ett EES-avtal som\r\nrespekterar vårt lands suveränitet, i den\r\nbemärkelsen att riksdagens beslutsrätt över lagar\r\noch skatter och våra domstolars självständighet inte\r\növerlåts till överstatliga, odemokratiska\r\ninstitutioner.</pre><pre>Ett EES-avtal får inte leda till försämringar av\r\nsvenska lagar som skyddar vår hälsa, miljö och\r\nsäkerhet. Sverige ska inte tvingas överta EGs redan\r\nbeslutade regelverk.</pre><pre>Om ett EES-avtal inte kan nå dessa mål föredrar\r\nvänsterpartiet ett omförhandlat utvidgat\r\nfrihandelsavtal med EG.''</pre><pre>Detta är vår inställning, och jag tror inte att den har\r\ngenomgått några förändringsfaser. Möjligen har vi\r\nnu gjort en litet utförligare skrivning.</pre><pre>Jag skall i övrigt försöka begränsa mitt inlägg till\r\nsvaret på min interpellation. Denna diskussion har\r\nAnita Gradin och jag fört i många sammanhang, så\r\nvi kan kanske vara litet summariska. Kärnfrågan är\r\nalltså: Vid en integrering med ett EES-avtal, eller\r\nännu mer vid ett medlemskap, kommer den\r\nekonomiska politiken också med nödvändighet att\r\nintegreras. Vi har tidigare här i dag i fullt\r\nsamförstånd talat om den ekonomiska och\r\nmonitära unionen. Det innebär att möjligheterna\r\nför varje nation att föra en egen ekonomisk politik\r\nblir mycket begränsade. Det säger också\r\nekonomer.</pre><pre>Den integration av skattepolitiken som nu pågår\r\ninom EG -- och som i dag gäller punktskatter, och\r\nvi har här tagit momsen som exempel -- kommer att\r\nfå som resultat att det blir omöjligt för länder att ha\r\navvikande skattenivåer, oavsett om man fattar\r\npolitiska beslut om detta eller inte.</pre><pre>Jag menar att marknadskrafterna i sig kommer att\r\nse till att skatten kommer att regleras till en\r\ngemensam nivå, eftersom den öppna marknaden\r\nutan gränser förutsätter att man kan köpa och sälja\r\nvaror var som helst. Då kan ju jag åka till Frankrike\r\noch köpa min diskmaskin om jag kan få den mycket\r\nbilligare där än i Sverige, och jag behöver inte ta\r\nsteget via Danmark. Nationalekonomen, eller vad\r\nhan nu är, Carl B Hamilton, skriver i DN i dag att\r\nman kan ha varierande skattesatser, att Danmark\r\nkan ha 3 % högre än Tyskland, och sedan kan\r\nSverige ha 3 % högre än Danmark, och på detta sätt\r\nblir inte inkomstbortfallet så stort. Men detta håller\r\ninte, eftersom jag kan hoppa över ett par länder på\r\nvägen och köpa mina kapitalvaror någon\r\nannanstans. Marknadskrafterna i sig innebär en\r\nharmonisering av skatterna. Att man i dag\r\ndiskuterar miniminivåer inom EG beror på att det\r\nfinns krafter som inte vill sänka skatterna så lågt.\r\nFör Sveriges del, vad jag har förstått, kommer detta\r\natt innebära 60--80 miljarder kronor i minskade\r\nskatteintäkter. För Danmarks del kommer det att\r\ninnebära 40 miljarder i minskning.</pre><pre>Hur skall man finansiera detta inkomstbortfall?\r\nNågonstans skall pengarna komma ifrån om vi skall\r\nfortsätta att finansiera en offentlig sektor med\r\ngenerell välfärdspolitik lika för alla, öppen för alla,\r\nmed en offentlig sektor som tillfredsställer behoven\r\nav barnomsorg, äldreomsorg, skolmat osv. Jag\r\nmenar att detta är oerhört väsentliga frågor för oss\r\nkvinnor. Hur skall detta finansieras i fortsättningen\r\nnär dessa skatteintäkter saknas? Är vi tillräckligt\r\nstarka och har vi en tillräcklig vilja kan vi klara\r\ndetta. Ungefär så svarar Anita Gradin. Men om vi\r\ninte kan skattefinansiera detta och ta pengarna från\r\nkapitalet, vilket jag menar att vi har frånhänt oss\r\nmöjligheten att göra i och med slopandet av\r\nvalutaregleringen, vem skall betala? Då blir det\r\nlöntagarna, Anita Gradin, som får betala den\r\noffentliga sektorn. Skall detta ske genom\r\nreallönesänkningar?</pre><pre>Den svenska generella välfärdspolitiken har ändå\r\nbyggt på en viss fördelning och en politisk kontroll\r\növer kapital. Den har byggt på en fördelning mellan\r\nkapital, stat och arbete. Om kapitalet tillåts fritt att\r\netablera sig i andra länder kommer vi att ha svårt\r\natt behålla kontrollen. Då måste finansieringen ske\r\npå något annat sätt. På vilket sätt? Med tanke på\r\nden politiska majoritet som finns i detta land i dag,\r\ndär Carl Bildt och Bengt Westerberg har skrivit\r\nihop sig om det som står på dagordningen, är det en\r\nrasering av den offentliga välfärden. Hur skall den\r\ngoda cigarren kunna skapas med en integrerad\r\npolitik och ekonomi som inte skall få några som\r\nhelst negativa verkningar för den svenska sociala\r\nvälfärdsmodellen, som vi bl.a. med utgångspunkt i\r\nMetallindustriarbetarförbundets skrift mycket väl\r\nvet ligger långt utöver den generella i Europa?</pre><pre>Den här nöten måste knäckas. Jag tycker inte att\r\njag har fått något svar på denna fråga i vare sig\r\ninterpellationssvaret eller i debatter som Anita\r\nGradin och jag har haft i A-pressen. Frågan utgör\r\nett stort problem, och den berör oss kvinnor på ett\r\nmycket speciellt sätt. Vi kvinnor är dubbelt\r\nberoende av den generella välfärdspolitiken. Vi\r\narbetar inom den, vi är bereonde av den för att\r\nbehålla de arbeten vi har, vi är beroende av den för\r\natt kunna leva som de självständiga personer vi är\r\noch vill vara. Detta skiljer oss från den kultur som\r\nfinns inom EG-länderna. Det här måste klaras ut,\r\nAnita Gradin.</pre><pre>Anf. 44 INGER SCHÖRLING (mp) replik:</pre><pre>Herr talman! Jag har en fråga till Anita Gradin. Jag\r\nhar ställt frågan tidigare, men jag har inte fått något\r\nsvar. Den gäller de 52 problempunkter som framgår\r\nav reservation 4 i betänkandet.</pre><pre>Dessa 52 punkter har genomgått en\r\nprobleminventering. Av dessa punkter ansågs 35\r\nolösbara, och 17 var möjliga att lösa. Bland de\r\nförmodat lösbara frågorna fanns 4 där problemet\r\nutgjordes av att EG hade mera avancerade regler\r\nän Sverige. Det återstår alltså 48 fall där det\r\nhandlar om befarade försämringar i svensk\r\nlagstiftning när det gäller samarbetet Sverige,\r\nEFTA och EG. Dessa 48 problem utgör en\r\nåterstående innersta kärna efter det att man har\r\nbantat ganska ordentligt i de hundratals fall där\r\nstatliga verk har avstyrkt en EG-anpassning.</pre><pre>Bland dessa 52 problempunkter finns bl.a.\r\nkemikalier, bekämpningsmedel, skattekontroll,\r\nkollektiva försäkringar, tunga lastbilar,\r\nsocialförsäkringar osv., och listan har krympt\r\noroväckande. Vad har hänt? Jag skulle vilja ha ett\r\nsvar på detta. Jag har inte fått något godtagbart\r\nsvar. Jag vill att Anita Gradin kommer med en\r\nskrivelse till riksdagen där hon redogör för hur\r\ndessa 48 problem har fallit bort.</pre><pre>Vidare har vi kvinnoperspektivet och EG. Det var\r\nalldeles utmärkt av Anita Gradin och Margot\r\nWallström att ordna detta kvinnoseminarium i\r\nseptember. Jag var också där. Det vi fick redovisat\r\ndär var till en del positivt men inte alltid så.\r\nSpeciellt kommer jag ihåg vad representanten för\r\nEG-parlamentet sade. Hon sade att även om man\r\narbetar väldigt hårt med jämställdheten inom EG\r\noch kommissionen lägger fram en rad bra\r\ndirektivförslag, förkastas de av ministerrådet. Man\r\nhar alltså ännu inte antagit något\r\njämställdshetsprogram, inte under 1980-talet och\r\ninte heller det som skall ligga till grund för åren\r\n1990--1995. Precis som jag har skrivit i Svenska\r\nDagbladet i dag verkar det som om luften har gått\r\nur jämställdheten i EG. Därmed inte sagt att vi inte\r\nskall fortsätta att arbeta för jämställdhet i Sverige.\r\nVi kan försöka bli en förebild.</pre><pre>Jag skulle vilja att Anita Gradin svarar på min fråga\r\nom folkomröstning. Avvisar socialdemokraterna\r\nkategoriskt kravet på folkomröstning? I så fall vill\r\njag veta varför.</pre><pre></pre><pre>Anf. 45 CARL BILDT (m) replik:</pre><pre>Herr talman! Som vi har konstaterat tidigare fattar\r\nvi i dag ett historiskt beslut. Detta är den dag då\r\nSveriges riksdag ger Sveriges regering mandat att ta\r\ndet historiska steget att ansöka om medlemskap i\r\nEG.</pre><pre>Jag har mycket stor respekt för Anita Gradin och\r\nde insatser hon har gjort under de senaste åren när\r\nhon har lett, och fortfarande leder, det svåra,\r\nbesvärliga och viktiga arbetet med den\r\nmellanstation som EES-avtalet utgör. Men jag kan\r\ninte undgå att tycka att det är litet märkligt att både\r\nstats- och utrikesministern håller sig borta från\r\nriksdagen en dag så historisk som denna.</pre><pre>Vi upplevde för någon månad sedan att\r\nfinansministern meddelade att vi skulle gå med i\r\nEG. Sverige är i dag förmodligen det enda land som\r\nnågonsin i Europa har fattat ett så viktigt beslut\r\nutan att de ledande företrädarna för detta lands\r\nregering ens har bevärdigat parlamentet med sin\r\nnärvaro.</pre><pre>Den historieskrivning som Anita Gradin gav vad\r\ngäller socialdemokratin och EG var av ett lätt\r\nstalinistiskt snitt. Minns hur 90-talsprogrammet\r\nsade bestämt nej till EG. Minns hur Ingvar\r\nCarlsson skrev artiklar i somras och sade att\r\nmedlemskapsfrågan inte skulle tas upp nu. Minns\r\nhur Sten Andersson stod här i oktober och rabblade\r\nupp det ena argumentet efter det andra mot att\r\nfrågan var för tidigt väckt. Så kom\r\nhelomvändningen. Det var bra.</pre><pre>Nu är tärningen kastad, och nu skall vi gå vidare.\r\nMen det förvånar mig att man fortfarande inte kan\r\nacceptera förslaget att vi tillsätter en\r\nparlamentarisk grupp för att förbereda\r\nmedlemskapet, dvs. gå igenom konsekvenserna,\r\ntitta på ansökan, förbereda förhandlingarna. Alla\r\nde frågor som har väckts från olika håll måste\r\nförberedas. Vi har inte råd att snubbla mer på det\r\nsätt som socialdemokratin har gjort under de\r\nsenaste åren. Varför, Anita Gradin, är ni emot\r\ndetta?</pre><pre>Så till den alltmer märkliga debatten om momsen\r\nsom Gudrun Schyman och Anita Gradin för. Går vi\r\nmed i EG måste vi sänka momsen. Det är\r\nsjälvklart. Det kommer inte att vara möjligt för\r\nSverige att bibehålla detta absurt höga skattetryck\r\nmed ett Europa som samverkar alltmer. Det\r\nkommer att synas allra tydligast och allra snabbast\r\npå momsen och kapitalskatten. Det är bra. Hur kan\r\nman hamna i en debattmässigt så eländig situation\r\natt man framställer krav på så hög moms som\r\nmöjligt som en kvinnofråga? Det är möjligt att\r\nkommunistiska kvinnor ser hög moms som något\r\nriktigt. Men jag är övertygad om att den stora\r\nmajoriteten av det svenska folket, och den stora\r\nmajoriteten av Sveriges kvinnor, tycker att vi skall\r\nsänka momsen. Om ett medlemskap medför att det\r\nkravet förverkligas snabbare, tycker kvinnorna att\r\ndet är bra.</pre><pre>Anf. 46 OLOF JOHANSSON (c) replik:</pre><pre>Herr talman! Låt mig försöka att ge en positiv\r\nförklaring till att statsministern och\r\nutrikesministern inte är närvarande här i\r\nkammaren -- detta utan någon sidovördnad mot\r\nutrikeshandelsministern. Statsministern och\r\nutrikesministern kanske inte uppfattar dagens\r\nbeslut som historiskt på det sätt som det här har\r\nframställts från en del håll.</pre><pre>Jag vill återkomma till regeringsförklaringens\r\nformuleringar som utrikeshandelsministern\r\nanvände sig av: ''I det nya Europa kan EGs utrikes-\r\noch säkerhetspolitiska samarbete komma att få en\r\nsådan inriktning och utformning att det utesluter ett\r\nförpliktigande utrikespolitiskt arbete och en\r\ngemensam försvarspolitik''. Därefter dras\r\nslutsatsen att det skulle gå att förena ett svenskt\r\nmedlemskap i EG med en fortsatt\r\nneutralitetspolitik. Omvänt gäller väl att om inte\r\nvidareutvecklingen inom EG utesluter ett\r\nförpliktigande utrikespolitiskt samarbete och en\r\ngemensam försvarspolitik, är det inte förenligt med\r\nett svenskt medlemskap i EG och en fortsatt\r\nneutralitetspolitik. Det finns anledning att just nu\r\nerinra om den sortens formuleringar.</pre><pre>När det gäller det uttalande som\r\nutrikeshandelsministern gjorde om att en bred\r\nriksdagsmajoritet ställer sig bakom och\r\nunderstryker att det inte finns någon motsättning\r\nmellan ett kraftfullt fullföljande av EES-\r\nförhandlingarna och diskussionen om ett framtida\r\nmedlemskap i EG, uppfattar jag detta uttalande\r\nsom en tolkning från Anita Gradins sida. Det finns\r\ni varje fall inget uttalande av den här innebörden i\r\nbetänkandet. På den punkten har jag under tidens\r\ngång givit uttryck för en viss irritation. Jag tycker\r\nfortfarande att regeringen inte har skött\r\nkontakterna med t.ex. de nordiska länderna på ett\r\ntillfredsställande sätt.</pre><pre>Vidare anser jag att den debatt som tidigt sattes i\r\ngång om förändrade målsättningar när det gäller de\r\nsvenska förhandlingarna skapade en mer splittrad\r\nbild av EFTA-fronten än vad som var nödvändigt.\r\nDärför vidhåller jag uppfattningen att saker och\r\nting bör tas i rätt ordning. Det hade varit bättre att\r\nså hade skett. Det märks inte minst av reaktionerna\r\nifrån våra nordiska grannländer.</pre><pre>Till sist vill jag bara fråga Anita Gradin om hon\r\ndelar vår uppfattning om svenska folkets behov av\r\nen omfattande informationskampanj. Avser\r\nregeringen att återkomma i denna fråga?</pre><pre>Anf. 47 Statsrådet ANITA GRADIN (s):</pre><pre>Herr talman! Jag vänder mig först till Gudrun\r\nSchyman. Min erfarenhet som regeringsledamot\r\nnär det gäller möjligheten för ett litet land att föra\r\nen alldeles egen självständig ekonomisk politik är\r\nföljande.</pre><pre>Som vi i denna kammare så många gånger har\r\nkonstaterat är Sverige mycket beroende av hur\r\nlyckosamma vi är internationellt. Sverige är mycket\r\nutrikeshandelsberoende. Varje gång jag har varit\r\nmed och arbetat fram en finansplan är det de\r\ninternationella förhållandena som har varit\r\nutgångspunkten. Hur ser den internationella\r\nkonjunkturen ut? Hur står det till med dollarn, med\r\nyenen osv.? Det är sådana frågor som har varit\r\nvägledande för den ekonomiska politik och de\r\nekonomiska ställningstaganden som regeringen har\r\npresenterat för riksdagen. Det nationella utrymmet\r\nhar då varit litet. Så förhåller det sig också i dag,\r\noavsett om vi är med i EG eller inte, och så kommer\r\ndet att se ut i fortsättningen. När man skall bedriva\r\nekonomisk politik, skall man nog vara klar över att\r\nverkligheten är sådan beträffande det egna\r\nnationella utrymmet, dvs. när det gäller att slå vakt\r\nom social trygghet, sysselsättning och liknande.\r\nResultaten i olika länder visar att dessa möjligheter\r\ntrots allt finns. Det är viktigt för både Gudrun\r\nSchyman och mig att komma ihåg att det senare blir\r\nfråga om de prioriteringar som görs inom det egna\r\nekonomiska utrymmet.</pre><pre>Inger Schörling tog upp frågan om\r\nproblemområdena. Jag svarade ju på den frågan\r\nredan i mitt tidigare inlägg. Vi har också många\r\ngånger försökt att för EFTA-delegationen förklara\r\natt vi har gått igenom alla de regler som finns på\r\nEG-området. Inger Schörling tillhör väl de få som\r\nhar läst dessa tjocka gröna böcker, där man går\r\nigenom alla regler och områden, och där man kan\r\nutläsa att det kan finnas problem i relationerna\r\nmellan Sverige och EG. Men man kan inte stanna\r\nupp på vägen. Vad som sedan har hänt med de\r\ngröna böckerna är att vi tillsammans med våra\r\nEFTA-kolleger har gått igenom område efter\r\nområde, och under resans gång har många frågor\r\npå olika sätt kunnat lösas.</pre><pre>Jag sade också att alla problem ännu inte är lösta,\r\neftersom förhandlingarna mellan EFTA och EG\r\ninte är avslutade. De lösningar och slutsatser som\r\nman hittills har kommit fram till inger inte mig\r\nnågon större oro. Sedan får vi se på\r\nhelhetsresultatet.</pre><pre>Jag vill vidare till Inger Schörling säga att EG\r\nfaktiskt har antagit två jämställdhetsprogram och\r\nman arbetar med det tredje. Det är emellertid med\r\njämställdhet inom EG som det är med\r\njämställdheten i Sverige, att det kanske är enkelt\r\natt nå fram till beslut -- som bekant har det i\r\nSveriges riksdag fattats beslut som är bra, vilket\r\näven har gjorts inom EG. Men verkligheten är litet\r\nannorlunda när det gäller att omsätta programmen.\r\nDå blir man ibland besviken, därför att allt det som\r\nhar beslutats inte har omsatts i praktisk verklighet.\r\nDet upplevde jag många gånger på den tid jag var\r\njämställdhetsminister. Det antogs program här i\r\nriksdagen bakom vilka jämställdhetsrådet ställde\r\nsig, men alla var kanske inte så entusiastiska att\r\nprogrammen genomfördes i praktisk politik.\r\nKanske inte ens miljöpartiet orkar med att omsätta\r\njämställdheten i praktisk politik.</pre><pre>Visst skall vi ha en arbetsgrupp, Carl Bildt, för\r\natt förbereda och diskutera medlemskapets olika\r\nfrågeställningar. Det finns också skrivet i\r\nbetänkandet. Av många skäl är det viktigt att det\r\nblir ett parlamentariskt samarbete, eftersom det är\r\nmånga frågor som behöver diskuteras.</pre><pre>Herr talman! När det slutligen gäller information\r\när det oerhört viktigt att vi alla hjälps åt. Man kan\r\ninte säga att regeringen ensam skall bedriva en\r\ninformationskampanj för att svenska folket skall\r\nlära sig mer om EG och Europaintegration. Det\r\nkommer inte regeringen ensam att klara av. Under\r\ndessa år har vi bidragit till att det finns ett stort antal\r\ninformationsskrifter, där man har tagit upp sådana\r\nsakområden såsom bl.a. utbildning, forskning,\r\nungdomsfrågor och jämställdhet. Det finns således\r\növergripande skrifter och liknande. Det finns också\r\nett informationsblad som löpande kommer ut. I\r\növrigt har man i alla partier ett ansvar att föra ut\r\nkunskaperna och diskussionen utifrån de politiska\r\nställningstaganden som man själv gör för att på så\r\nsätt kunna få den breda debatt som behövs på olika\r\nområden.</pre><pre>Jag har också sett att fackliga organisationer,\r\nindustriorganisationer, studieförbund m.fl. också\r\nhar gått ut för att vara med i diskussionen och på\r\ndet sättet hjälpa till för att alla skall få de kunskaper\r\nsom är oerhört viktiga. På det sättet kan vi inför\r\nvalrörelsen nästa år ha en bred diskussion om allt\r\nvad Europafrågorna innebär. Det tror jag att vi\r\nmåste hjälpas åt med. Regeringen är beredd att\r\nkomma med sitt bidrag, men jag tror inte att vi kan\r\nklara hela lasset.</pre><pre>Anf. 48 GUDRUN SCHYMAN (v) replik:</pre><pre>Herr talman! En självständig ekonomisk politik,\r\nAnita Gradin, är svår. Ett litet land har ett litet\r\nnationellt utrymme. Vi lever i en alltmer\r\ninternationaliserad ekonomi. Vi är överens om\r\ndetta, Anita Gradin. Vad gör man i det läget när\r\nman upptäcker att utrymmet börjar krympa? Vi i\r\nvänsterpartiet menar att det då gäller att föra en\r\nekonomisk politik som skapar större utrymme och\r\nsom försöker motsätta sig den krymning av\r\nutrymmet som den starka internationaliseringen av\r\nekonomin innebär.</pre><pre>Steget in i ett EG-medlemskap med gemensam\r\nvaluta och en, ekonomisk och monetär union\r\nfrånhänder oss totalt möjligheterna att bedriva en\r\nsjälvständig nationell ekonomisk politik. Därav\r\nden stora oron om vad som händer med den\r\ngenerella välfärdspolitiken.</pre><pre>Det handlar i det läget om prioriteringar. Vi kan nu\r\ntala om de kvinnliga prioriteringarna, eftersom\r\nkvinnorna är mest beroende av den generella\r\nvälfärdspolitiken och kommer att få det svårt om\r\nden inte fungerar. De kvinnliga prioriteringarna\r\nbrukar inte stå högst på dagordningen. Den\r\nerfarenheten har man av EG-arbetet och i varje\r\nseparat land inom EG. Det är svårt med\r\nkvinnofrågorna, och det är svårt att driva en\r\nekonomisk politik som ger kvinnor självständighet.</pre><pre>Man lever där i en annan kultur än vad vi gör. Vi\r\nhar en, som vi litet slarvigt brukar säga,\r\nhusmoriserad välfärd med sambeskattning och\r\nannat som innebär att man bygger på familjen som\r\ninstitution och inte på två vuxna separata\r\nmänniskor som lever tillsammans. Det tar tid att\r\nförändra detta. Jag är övertygad om att vi strävar åt\r\nsamma håll och att en mängd kvinnor, också i EGs\r\nländer och inom EG-parlamentet, strävar åt det\r\nhållet. Men det kommer att ta tid. Under tiden skall\r\nvi fortsätta att utveckla den välfärd vi har genom att\r\nföra en ekonomisk politik som inte sätter oss i ett så\r\nstort internationellt beroende.</pre><pre>Frågan om demokrati, rösträtt och inflytande har\r\nmånga talat om i dag. Jag undrar hur regeringen\r\negentligen ser på det faktum att frågan om när en\r\nansökan till EG skickas in tydligen skall avgöras i\r\nutrikesnämnden. I utrikesnämnden, Anita Gradin,\r\nsaknas två politiska partier av någon outgrundlig\r\nanledning, åtminstone för mig. Är det\r\ndemokratiskt riktigt? Går det hand i hand med\r\ndiskussionen om demokrati och bred förankring att\r\nman i utrikesnämnden skall sitta och skriva ihop sig\r\nom någonting som det dessutom nästan alltid visar\r\nsig att man inte är överens om när man har kommit\r\nut. Sedan får man höra en massa diskussioner om\r\ndet. Det här måste dock vara beslut som vi skall\r\nfatta här och inte i utrikesnämnden.</pre><pre>Anf. 49 OLOF JOHANSSON (c) replik:</pre><pre>Herr talman! Jag vill återigen ta upp\r\ninformationsfrågan, eftersom den är oerhört viktig.\r\nPolitiska partier och andra organisationer har\r\nsjälvfallet ett betydande ansvar i dessa frågor.\r\nStudiekampanjer kostar dock pengar.\r\nKommersiellt baserade organisationer, för att\r\nuttrycka det rakt på sak, har totalt dominerat den\r\ninformation som hittills har fått någon spridning.\r\nDet räcker med att gå till en vanlig svensk\r\ngymnasieklass i dag. Där hittar man viss\r\ninformation, men det är ingen bredd på den\r\ninformationen. Det är framför allt ingen\r\ninformation som i första hand tar sikte på ett\r\nmedborgarnas Europa.</pre><pre>Jag vill hänvisa till det arbete som vi hade under\r\nenergidebattens högkonjunktur i vårt land. Oavsett\r\nhur det kommer att bli med eventuella\r\nfolkomröstningar och om man har delade meningar\r\ni den frågan är det en uppgift för oss här i riksdagen\r\noch för regeringen att se till att svenska folket har\r\nmöjlighet att sätta sig in i dessa frågor, så att\r\ndebatten inte kommer efteråt. Det får ingen av oss\r\nnågon vinning av.</pre><pre>Till sist vill jag bara konstatera att Anita Gradin\r\ninte kommenterade mitt uttalande när det gäller\r\nfrågan om hänsynen till de nordiska länderna och\r\nde övriga EFTA-länderna. Det har varit si och så\r\nmed den saken under den tid som EES-\r\ndiskussionerna har pågått. Det visar irritationen\r\npå. Jag hoppas att man i detta sammanhang\r\nkommer att tillmäta det större betydelse. Det finns\r\nsärskilt dokumenterat i stycke 2 på s. 23 i utskottets\r\nbetänkande.</pre><pre>Anf. 50 INGER SCHÖRLING (mp) replik:</pre><pre>Herr talman! Anita Gradin svarade på hur man har\r\nlöst problemet med de 48 punkterna, varav en del\r\när olösliga. Även om det har varit en del problem,\r\nsom hon säger, har de flesta lösts. Hon känner sig\r\ninte orolig för de problem som finns kvar.</pre><pre>Jag känner faktiskt en viss oro. Många av\r\npunkterna är mycket viktiga för mig och mitt parti.\r\nJag undrar därför om det skulle vara möjligt att få\r\nta del av någon skrivelse eller redovisning av hur\r\nman har löst dessa problem. Det skulle jag\r\nvärdesätta.</pre><pre>I miljöpartiet har vi det mycket bra ställt med\r\njämställdheten. Därför tycker jag att det är så\r\nviktigt att fortsätta att jobba med jämställdhet. Jag\r\nser att det går att lösa. Däremot är jag inte säker\r\npå, Anita Gradin, att just EG är det ställe där vi\r\nkan lösa jämställdhetsproblemen. Man har\r\nvisserligen fattat en del beslut inom EG, t.ex. när\r\ndet gäller löneskillnaderna. Kvinnor skall ha lika\r\nlön för lika arbete. Kvinnorna har ändå i\r\ngenomsnitt 30 % lägre löner än männen. I\r\nlönestudierna har man dessutom inte räknat med\r\ndem som arbetar deltid eller inom småföretag.\r\nDessvärre har också löneskillnaderna ökat i några\r\nav medlemsländerna under 80-talet.</pre><pre>Inget annat av de fyra partier som tidigare var\r\npositiva till folkomröstning har sagt att de inte är\r\ndet i dag. Jag har inte fått något annat besked, även\r\nom Olof Johansson hela tiden talar om\r\ninformationskampanjer men inte om\r\nfolkomröstning. Är socialdemokraterna, Anita\r\nGradin, fortfarande negativa och ställer sig\r\nkategoriskt avvisande till en folkomröstning?\r\nTycker ni så fall att det är förenligt med ett\r\ndemokratiskt samhälle?</pre><pre>Anf. 51 CARL BILDT (m) replik:</pre><pre>Herr talman! Även om jag är medveten om att\r\ndetta är slutet på replikskiftet vill jag ändå säga att\r\njag ännu inte har fått någon nöjaktig förklaring från\r\nvare sig Gudrun Schyman eller Inger Schörling om\r\nvarför billigare mat, billigare kylskåp. . .</pre><pre>Anf. 52 ANDRE VICE TALMANNEN:</pre><pre>Jag erinar om att repliken gäller statsrådet Anita\r\nGradins inlägg.</pre><pre>Anf. 53 CARL BILDT (m):</pre><pre>replik: Herr talman! Jag kan då i stället rikta frågan\r\ntill Anita Gradin, eftersom hon inte heller har\r\nförklarat varför sänkt skattetryck och sänkt moms\r\nskulle vara ett hot mot kvinnorna. Kan hon förklara\r\ndet på fru Schymans och fru Schörlings vägnar vore\r\ndet bra, även om jag inte tror att hon går i land med\r\nden uppgiften. Det som för dessa damer är ett hot\r\när nog för många faktiskt ett löfte.</pre><pre>Anita Gradin försökte svara på min fråga om varför\r\nman nu inte är beredd att sätta i gång och arbeta för\r\natt analysera medlemskapet på bred\r\nparlamentarisk bas. Hon sade att man är det. Det\r\när ni faktiskt inte i utrikesutskottet. Ni vill vänta\r\nmed den uppgiften ett antal månader. Det kan bli\r\nett ganska stort antal månader. Med tanke på hur ni\r\nhar snubblat fram genom denna materia --\r\nutrikeshandelsministern sade att det diskuterades\r\ntidtabeller fram och tillbaka för\r\nmedlemskapsansökan; och det var väl närmast en\r\npolemik mot utrikesministern -- är det då inte bra\r\natt nu sätta sig ner och börja förbereda och gå\r\nigenom vad den politiska unionen, den ekonomiska\r\nunionen och den monetära unionen innebär när det\r\ngäller allt från säkerhetspolitik till momsnivåer?\r\nMan kan icke bara snubbla in i Europa. Man kan\r\ninte gömma sig för de frågor som vi förr eller senare\r\nmåste bli medvetna om. Och detta är inte en fråga\r\nom, med en mild adress till Olof Johansson, även\r\nom jag inte vill polemisera mot honom, att få\r\nbidrag, utan det är fråga om att ha idéerna. Våra\r\nidéer bär nog ganska hyggligt utan bidrag.</pre><pre>Inger Schörling och även andra har varit uppe i\r\ntalarstolen och sagt att jag jublar över det beslut\r\nsom nu fattas. Jag är gärna med på det. Jag ser detta\r\nbeslut som historiskt och viktigt. Under ett kvarts\r\nsekel har vi nämligen stått utanför\r\nEuropaintegrationen, och medlemskap har varit\r\nanatema och förbud i den svenska debatten. Nu\r\nfattar Sveriges riksdag denna dag beslutet att ge\r\nregeringen i uppdrag att söka medlemskap i EG.\r\nDet är historia som skrivs i dag. Jag går gärna med\r\npå att jag jublar. Jag tycker att det är litet synd och\r\nlitet smolk i bägaren att stats- och\r\nutrikesministrarna sitter någon annanstans och\r\nsurar en dag som denna.</pre><pre>Anf. 54 Statsrådet ANITA GRADIN (s):</pre><pre>Herr talman! Jag kan försäkra Carl Bildt att stats-\r\noch utrikesministrarna inte sitter och surar utan att\r\nde är lika glada som vi andra över det samförstånd\r\nsom har kommit till uttryck i utrikesutskottets\r\nbetänkande.</pre><pre>Jag vill säga till Carl Bildt att det inte snubblas fram\r\nvare sig i EES-förhandlingarna eller i de\r\nkommande diskussionerna. Eftersom det handlar\r\nom en kort tid för att klara ut det myckna arbete\r\nsom återstår när det gäller EES som både vi i\r\nregeringskansliet och riksdagen -- EFTA-\r\ndelegationen och andra -- tycker jag nog att man\r\nkan avvakta och lägga ner all kraft på att studera\r\nfortsättningen, nämligen hur man skall se på frågan\r\nom medlemskap.</pre><pre>Till Olof Johansson vill jag säga att samarbetet med\r\nEFTA-kollegerna går utmärkt, och jag har inget\r\nstörre problem med dem. Vi träffas ofta både\r\nbilateralt och i andra sammanhang. De har också\r\nfått information om hur de svenska diskussionerna\r\nförs. Två dagar innan skrivelsen gick till riksdagen\r\nfick våra ambassader, och mina kollegor, via fax\r\nreda på vad som skulle komma att stå i skrivelsen\r\nom Europa, just för att de skulle kunna bemöta\r\npåståenden från journalister och andra om att det\r\nstod något annat i skrivelsen. Jag vinnlade mig om\r\natt denna information skulle gå ut inför den här\r\nskrivelsen, så att dessa personer visste vad Sverige\r\nsade i detta sammanhang. EFTA-länderna försöker\r\natt hålla varandra informerade om de diskussioner\r\nsom förs i våra parlament, i våra partier, m.m., för\r\natt vi skall vara underrättade om vad som sker i\r\nolika sammanhang.</pre><pre>Herr talman! Jag tycker inte att vi skall ha en\r\nfolkomröstning. Vi står inför en valrörelse. I denna\r\nvalrörelse finns det skäl för oss alla att tala om var\r\nvi står i Europafrågan. Då sätts denna fråga in i sitt\r\nallmänpolitiska sammanhang. På det sättet får våra\r\nväljare möjlighet att rösta på oss eller avstå från att\r\nrösta på oss, även med anledning av hur de tycker\r\natt vi står när det gäller Europafrågorna. Det anser\r\njag vara ett bra sätt att för väljarkåren presentera\r\nen sådan allvarlig och bred fråga som denna.</pre><pre>5 § Övergång till frågestund</pre><pre>På förslag av andre vice talmannen beslöt\r\nkammaren kl. 14.46 att avbryta\r\närendebehandlingen för dagens frågestund.</pre><pre>Anf. 55 ANDRE VICE TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre></pre><pre>6 § Svar på fråga  1990/91:287 om\r\ninvandrarbarns svenskpråksträning i förskolan</pre><pre>Anf. 56 Statsrådet BENGT LINDQVIST (s):</pre><pre>Herr talman! Lena Öhrsvik har frågat mig vilka\r\nåtgärder regeringen ämnar vidta för att\r\ninvandrarbarn i förskolan skall få bättre\r\nmöjligheter till träning i svenska språket.</pre><pre>Syftet med hemspråksstödet i förskolan, för vilket\r\nett särskilt statsbidrag utgår, är att ge\r\ninvandrarbarnen en god grund för aktiv\r\ntvåspråkighet. För detta behöver invandrarbarnen\r\nett starkt stöd för modersmålet och\r\nursprungskulturen. Inte minst i barngrupper där\r\ndet finns få svenska barn har den svenska\r\npersonalen också en viktig uppgift att i nära\r\nsamarbete med tvåspråkig personal introducera det\r\nsvenska språket och förmedla den svenska\r\nkulturen.</pre><pre>Jag har för avsikt, bl.a. mot bakgrund av den\r\nfrågeställning Lena Öhrsvik tar upp, att föreslå\r\nregeringen att i den kommande\r\nbudgetpropositionen föreslå förändringar som\r\nmedger en friare resursanvändning av det\r\nnuvarande statsbidraget till hemspråksträning i\r\nförskolan.</pre><pre>Anf. 57 LENA ÖHRSVIK (s):</pre><pre>Herr talman! Ett stort tack för svaret, som är\r\nmycket positivt och som visar på en förståelse för\r\natt språket är en viktig förutsättning för delaktighet\r\noch gemenskap. Jag har tidigare ställt den här\r\nfrågan till Kommunförbundet, men då inte alls fått\r\nsamma gensvar som nu.</pre><pre>Språket är ju nyckeln till kommunikation och, som\r\njag sade, en förutsättning för delaktighet och\r\ngemenskap. Barn som inte kan svenska så bra\r\nkommer lätt på efterkälken. De känner sig utanför,\r\ntappar självförtroendet och mår dåligt. Då måste\r\nde kompensera sig på något annat sätt, och det\r\nleder ofta till både psykiska problem och social cal\r\noro. Det här gäller naturligtvis alla barn som inte\r\nbehärskar språket, men jag har just i dag speciellt\r\nvalt att ta upp invandrarbarnens möjligheter. Det\r\nhar nämligen enligt socialstyrelsen visat sig att det\r\nfinns behov av att man i förskolan utvecklar\r\nmetoder för den svenska personalens arbete när det\r\ngäller att stödja andraspråksinlärningen. Det gäller\r\ndå att försöka utveckla ett mer medvetet arbetssätt\r\noch att få en bra organisation för personalen.</pre><pre>Min följdfråga är om man kan utgå från att de här\r\nresurserna kan användas just i syfte att utveckla ett\r\nmer medvetet arbetssätt och att få en bra\r\norganisation. Målet är ju att alla skall ha ett bra\r\nspråk, vilket är viktigt för att man inte skall hamna\r\nutanför gemenskapen.</pre><pre>Anf. 58 Statsrådet BENGT LINDQVIST (s):</pre><pre>Herr talman! Antalet barn med annat ursprung än\r\nsvenskt ökar kraftigt i förskolan. Det är viktigt att\r\nvi ger även dessa barn möjlighet att utveckla sin\r\npersonlighet och sin identitet. Självklart spelar\r\nföräldrarnas modersmål och ursprungskultur en\r\nmycket viktig roll i barnets vardag. Men vi har\r\nockså lärt oss att vi måste handskas med uppgiften\r\natt göra det här barnet tvåspråkigt. Det är en fråga\r\nom att både lära sig det ursprungliga språket och\r\ntillägna sig svenskan.</pre><pre>Här finns säkert utrymme för variationer beroende\r\npå både hur föräldrarna ser på uppgiften och\r\nbetydelsen av tvåspråkigheten, men också med\r\nhänsyn till barnets erfarenheter och barnets\r\nkulturella bakgrund. Det är skälet till att vi nu vill\r\nöppna för en friare resursanvändning för\r\nhemspråksstödet. Hemspråksträningen är också i\r\nfortsättningen utomordentligt viktig, men den kan\r\nbedrivas tillsammans med träning i svenska språket\r\noch annat stöd som kan stärka barnets känsla för\r\nhemvist och identitet. Det är genom att göra\r\nförändringar i denna riktning som vi kan utnyttja\r\nresurserna bättre.</pre><pre>Anf. 59 LENA ÖHRSVIK (s):</pre><pre>Herr talman! Jag är mycket nöjd med det\r\nkompletterande svar som jag här har fått. Det har\r\nhittills varit så att man har trott att invandrarbarn\r\nlär sig svenska bara genom att tala svenska med\r\nandra barn, med personalen på förskola och genom\r\natt umgås med svenska barn. Men nu har man insett\r\natt det krävs stimulans och träning, att det behövs\r\nett medvetet och metodiskt arbetssätt för att\r\nverkligen nå de rätta resultaten. Ju tidigare man\r\nbehärskar språket, desto större möjlighet till\r\ndelaktighet och gemenskap.</pre><pre>Jag tackar än en gång för svaret.</pre><pre>Överläggningen var härmed avslutad.</pre><pre>7 § Svar på fråga  1990/91:255 om rättskemiska\r\nlaboratoriet i Solna</pre><pre>Anf. 60 Socialminister INGELA THALÉN\r\n(s):</pre><pre>Herr talman! Gudrun Schyman har frågat mig om\r\njag tänker vidta några åtgärder för att förhindra att\r\nrättskemiska laboratoriets filial vid\r\nrättsläkarstationen i Solna flyttas till Linköping.</pre><pre>Statens rättskemiska laboratorium (SRL) i\r\nLinköping har till uppgift att utföra undersökningar\r\nav rättskemisk och blodgruppsserologisk art. En av\r\nhuvuduppgifterna är att utföra toxikologiska\r\nundersökningar åt landets sex rättsläkarstationer.</pre><pre>Under ett flertal år har försöksverksamhet bedrivits\r\nmed en rättskemisk filial vid rättsläkarstationen i\r\nSolna, vid vilken en betydande del av stationens\r\nanalyser görs. Övriga stationer anlitar rättskemiska\r\nlaboratoriet i Linköping fullt ut för sina analyser.\r\nNågot ställningstagande till filialverksamhetens\r\nflyttning föreligger ej.</pre><pre>Rättskemiska laboratoriet är, liksom\r\nrättsläkarstationerna, en underförvaltning till\r\nsocialstyrelsen. På mitt uppdrag arbetar nu en\r\ngrupp inom socialdepartementet med uppgift att\r\nföreslå åtgärder för att chefsmyndighetsfunktionen\r\nför rättsläkarstationerna och SRLs båda\r\navdelningar fr.o.m. den 1 juli 1991 ej längre skall\r\nåvila socialstyrelsen. Jag avser att föreslå\r\nregeringen att till vårriksdagen lämna en särskild\r\nproposition om den rättsmedicinska och\r\nrättskemiska verksamheten.</pre><pre>I nämnda arbetsgrupp ingår företrädare för\r\nsocialstyrelsen. Gruppen har också fortlöpande\r\nkontakter med berörda föreståndare. Jag har\r\ninhämtat att frågan om en flyttning av\r\nfilialverksamheten redan tidigare har aktualiserats\r\ni anslutning till gruppens arbete. Hur den\r\nrättskemiska servicen bäst skall organiseras för\r\nlandets samtliga rättsläkarstationer är emellertid en\r\nfråga som socialstyrelsen har att ta ställning till. Det\r\nhar inte framkommit något som ger regeringen\r\nanledning att för närvarande företa någon åtgärd i\r\nfrågan.</pre><pre>Anf. 61 GUDRUN SCHYMAN (v):</pre><pre>Herr talman! Jag skall be att få tacka\r\nsocialministern för svaret. Att jag reagerade beror\r\npå att de som arbetar vid rättsläkarstationen\r\nreagerade, närmare bestämt professor Jovan Rajs,\r\nsom också är föreståndare där. Jag tog hans\r\nreaktion på mycket stort allvar, bl.a. av det skälet\r\natt vi från socialutskottet tidigare haft kontakter\r\nmed rättsläkarstationen i Solna. Där tycker man\r\natt -- jag håller med -- man blivit mycket\r\nstyvmoderligt behandlad vid ett flertal tillfällen.\r\nDet har varit svårigheter att få fram information om\r\ndet betydelsefulla arbete som där utförs, om vikten\r\nav att arbetet utförs där och att det måste finnas\r\npersonal som gör det arbetet. Nu kommer det här\r\nsom ett ytterligare exempel på att man inte ser\r\nvikten och värdet av att ha rättsläkarstationen med\r\nden kompetens och de resurser som stationen\r\nfaktiskt behöver på ort och ställe här i Stockholm,\r\nsom ju har en speciell bild av vilken typ av ärenden\r\nsom utförs i ett sådant här laboratorium.</pre><pre>Nu vet jag inte riktigt hur jag skall tolka svaret,\r\nmåste jag säga. Eftersom det kommer en\r\nproposition under vårriksdagen om den\r\nrättsmedicinska och rättskemiska verksamheten\r\növer huvud taget, hoppas jag i så fall att det innebär\r\natt det här med en förflyttning av laboratoriet inte\r\nkommer att bli tal om, med mindre än att vi får ta\r\nställning till det här i riksdagen?</pre><pre>Anf. 62 Socialminister INGELA THALÉN\r\n(s):</pre><pre>Herr talman! Det är två olika frågor. Den ena är\r\natt principiellt ta ställning till vilka funktioner det\r\nskall finnas på rättsmedicinska laboratorier och\r\nrättsläkarstationer. Det är också att övergripande\r\nta ställning till vilka resurser dessa funktioner skall\r\nfå för att man skall kunna utföra sitt arbete.</pre><pre>Den andra handlar om var och hur mera i detalj\r\ndessa funktioner skall utföras.</pre><pre>Enligt min uppfattning är det senare en fråga för\r\nmyndighetens ansvar. För närvarande är det en\r\nfråga för socialstyrelsens ansvar. Precis som jag\r\nsade i mitt svar har det inte framkommit någonting\r\nsom gör att regeringen har anledning att gå in och\r\nkorrigera myndighetens ansvar på denna punkt.</pre><pre>Anf. 63 GUDRUN SCHYMAN (v):</pre><pre>Herr talman! Det finner jag mycket besynnerligt\r\nom man från rättsläkarstationens sida pekar på en\r\nmängd försvårande omständigheter som en\r\nförflyttning av laboratoriet skulle innebära. Man\r\nhar dessutom, såvitt jag förstår, från fackets sida\r\nhållit med. Man har från åklagar- och\r\npolismyndigheten hållit med om de synpunkter som\r\nhar framförts av rättsläkarstationen. Då är det\r\nmycket märkligt att socialstyrelsen finner att det\r\ninte finns någon anledning att göra något.</pre><pre>Kommunikationen mellan rättsläkarstationen och\r\nsocialstyrelsen är tydligen ett stort problem, som\r\ngjorde att vi från riksdagens sida var tvungna att\r\ngripa in en gång när det gäller pengar. Jag vet inte\r\nom vi måste göra det igen, eller kan det vara så att\r\nfrågan inte kommer att avgöras förrän det blir klart\r\nmed frågan om funktion och resurser.</pre><pre>Anf. 64 Socialminister INGELA THALÉN\r\n(s):</pre><pre>Herr talman! I den arbetsgrupp som nu ser på\r\nmyndighetsfrågorna ingår också en företrädare för\r\nsocialstyrelsen. Jag kan inte nu bedöma om det\r\nfinns något konkret underlag för att t.ex. flytta\r\nlaboratorieverksamhet från Solna till Linköping. Vi\r\nskall ha klart för oss att det redan i dag går dagliga\r\ntransporter mellan Stockholm och Linköping när\r\ndet gäller andra typer av laboratoriefrågor. Så\r\narbetsgruppen skall få arbeta färdigt och komma\r\nmed förslag. Jag förutsätter att man i\r\narbetsgruppen också tar hänsyn till den här typen\r\nav försörjning av laboratorieprover och\r\nlaboratorieverksamhet för Stockholms område och\r\ndet som hör samman med verksamheten där. Vi\r\nskall också veta att de övriga stationerna försörjs\r\nfullt ut genom Linköpings verksamhet.</pre><pre>Anf. 65 GUDRUN SCHYMAN (v):</pre><pre>Herr talman! Jag vet om det. Men från\r\nrättsläkarstationens sida har man pekat på en hel\r\ndel exempel, som jag inte alls har tid och möjlighet\r\natt ta upp nu. Det finns uppenbara fördelar med att\r\nha verksamhet på två ställen, för då får man\r\ndubbelkontroll och helt enkelt vinner tid. Man kan\r\ngöra bedömningar, man kan själv göra\r\ndubbelkontroll. Man har pekat på en rad\r\nskräckexempel helt enkelt där konsekvenserna\r\nskulle ha blivit tragiska om det inte hade varit\r\nmöjligt att ha laboratoriet här och göra kontroll.</pre><pre>Jag blir inte så mycket klokare av svaret, och det\r\nkanske inte är meningen heller. Jag skulle ändå\r\nvilja veta var i tiden en sådan här eventuell\r\nförändring ligger, om den kommer att föregå\r\npropositionen eller om den kommer senare.</pre><pre>Anf. 66 Socialminister INGELA THALÉN\r\n(s):</pre><pre>Herr talman! Den arbetsgrupp som arbetar med\r\nmyndighetsfrågorna skall vara klar under våren.\r\nAvsikten är att riksdagen skall kunna ta ställning\r\nunder vårriksdagen, så att man kan ha en\r\nmyndighetsfunktion i kraft den 1 juli nästa år.</pre><pre>Sedan till detaljfrågorna, som Gudrun Schyman tog\r\nupp. Vi måste hålla klart i minnet att denna\r\nverksamhet går under ett anslag i socialstyrelsen.\r\nDet är socialstyrelsen som är myndighet, och det är\r\nsocialstyrelsen som för närvarande har ansvaret för\r\nhur verksamheten bedrivs. Ända fram till dess att\r\ndet finns anledning att gå in och ingripa måste också\r\nsocialstyrelsen, dvs. myndigheten, ha möjligheter\r\natt ta sitt fulla ansvar. Regeringen skall faktiskt inte\r\ngå in vid sidan av myndigheten på det vis som\r\nGudrun Schyman, visserligen inte säger, men ändå\r\nantyder.</pre><pre>Anf. 67 GUDRUN SCHYMAN (v):</pre><pre>Herr talman! Jag gör detta utifrån den\r\nerfarenheten att det faktiskt varit nödvändigt just\r\nvad gäller rättsläkarstationen i Solna. Det är bara\r\natt beklaga att det var nödvändigt, tycker jag. Men\r\ni socialutskottet var vi eniga om att det var det.\r\nDärför gjorde vi det. Ibland kan sådana situationer\r\nuppstå och då är det ju bra både för oss som\r\nmöjligen kan påverka att veta att vi kan det och för\r\npersonalen där. Det tycks nämligen vara ett\r\nständigt problem för personalen att inte veta vad\r\nsom kommer att hända, varför och när. Det är ju en\r\notillfredsställande situation över huvud taget att det\r\när på det sättet hos en statlig myndighet. Det gäller\r\natt det råder klarhet i de här frågorna. Men vad jag\r\nförstår finns det väl i alla fall någon tid att verka på.</pre><pre>Överläggningen var härmed avslutad.</pre><pre>8 § Svar på fråga  1990/91:256 om registrering av\r\ntandlagningsmaterials biverkningar</pre><pre>Anf. 68 Socialminister INGELA THALÉN\r\n(s):</pre><pre>Herr talman! Marianne Andersson i Vårgårda har\r\nfrågat mig varför man dröjt så länge med att fullt ut\r\ngöra en undersökning i hela landet av biverkningar\r\nav tandlagningsmaterial.</pre><pre>Frågan om en rapportering och registrering av\r\ntillbud, olycksfall och biverkningar av s.k.\r\nmedicintekniska produkter, vilka även inkluderar\r\ndentala material, kommer att behandlas i EGs\r\nplanerade direktiv om kontroll av medicintekniska\r\nprodukter.</pre><pre>Riksdagen har angett vissa riktlinjer för hur Sverige\r\nskall medverka i ett brett västeuropeiskt\r\nsamarbete. Detta innebär bl.a. att Sverige skall\r\ndelta i EFTAs och EGs arbete på att avskaffa\r\nfysiska, tekniska och fiskala hinder i syfte att så\r\nlångt möjligt skapa en fri rörlighet för varor,\r\ntjänster, människor och kapital i Västeuropa. Det\r\när ett viktigt led i strävandena mot ett ökat\r\nsamarbete med EG att Sverige i görligaste mån\r\nförsöker avskaffa tekniska handelshinder genom en\r\nharmonisering av lagar och andra författningar.</pre><pre>Ambitionen är således att ett svenskt regelverk\r\ninom det medicintekniska området skall\r\nharmoniera med EGs motsvarande regelverk.\r\nAvsikten är att en proposition om kontroll av vissa\r\nprodukter för hälso- och sjukvårdsändamål om\r\nmöjligt skall föreläggas riksdagen under år 1991.\r\nFörutsättningen är bl.a. att EGs motsvarande\r\nkontrollordning då kommer att vara tillräckligt\r\nklarlagd och preciserad.</pre><pre>En proposition i ämnet kan väntas behandla\r\nfrågorna om en rapportering och registrering av\r\ntillbud, olycksfall och biverkningar av\r\nmedicintekniska produkter inkl. dentala material\r\nsamt om myndighetsansvaret på detta område.</pre><pre>Socialstyrelsen har tillsammans med\r\nläkemedelsverket förberett en försöksverksamhet\r\nmed rapportering och registrering av biverkningar\r\nfrån dentala material. Regeringen har i avvaktan på\r\nen svensk lagstiftning inom det aktuella området\r\nuppdragit åt socialstyrelsen att genomföra en\r\nförsöksverksamhet inom begränsade geografiska\r\nområden. Syftet med försöksverksamheten är att\r\nvinna erfarenhet av hur en sådan rapportering och\r\nregistrering av biverkningar senare skall kunna\r\ninföras för hela landet. Samråd skall även ske med\r\nNordiska institutet för odontologisk\r\nmaterialprovning (NIOM).</pre><pre>Anf. 69 MARIANNE ANDERSSON i\r\nVårgårda (c):</pre><pre>Herr talman! Jag vill tacka för svaret. Det här är\r\nen angelägen fråga, särskilt för dem som är\r\nkvicksilverförgiftade. Hur skall man kunna visa på\r\namalgamets och andra tandlagningsmaterials\r\neventuella biverkningar när det inte finns någon\r\nstatistik? Det är omöjligt. Påstående står mot\r\npåstående. Det är ganska obegripligt att det har\r\ntagit så här lång tid innan något som helst initiativ\r\nhar tagits i den här frågan från regeringens sida.</pre><pre>Dessutom är det en svaghet att man nu endast\r\nvänder sig till vissa landsting. Redan 1986 föreslog\r\nsocialstyrelsen att tandläkare och läkare skulle få\r\nskyldighet att rapportera biverkningar av dentala\r\nmaterial samt att ett register över biverkningar\r\nskulle inrättas. Trots riksdagsbeslut och andra\r\npåtryckningar hände ingenting förrän nu i höst; det\r\nhände inte särskilt mycket då heller.</pre><pre>Under senare tid har man skyllt denna förhalning\r\npå EG. I regeringens uppdrag till socialstyrelsen\r\nfinns en del motsägelsefulla skrivningar just när det\r\ngäller EG. Dels säger man att i det utkast till\r\ndirektiv för medicin-tekniska produkter, vilka\r\ninkluderar även dentala produkter och som nu\r\nutarbetas, skall det finnas en regel om att\r\nmedlemsländerna skall informera kommissionen\r\noch andra medlemsländer om brister i en produkt\r\nsom kan leda till att en patient får sin hälsa\r\nförsämrad. Dels säger man, så som statsrådet nu\r\nockså säger, att man skall avvakta den tidpunkt när\r\nEGs kontrollordning är klarlagd och preciserad.\r\nDet här kan väl inte vara skäl för att vi i Sverige\r\nskall förhala frågan. I stället borde vi ha ett så bra\r\nunderlag som möjligt att lämna över till EG den dag\r\nvi blir medlemmar där, eller helst redan innan\r\nnaturligtvis. Vi har ju en EG-debatt här i dag,\r\nvilken ingen kunnat undgå att märka.</pre><pre>Inget land har haft en så omfattande tandhälsovård\r\nsom Sverige och inget land har heller en så\r\nomfattande amalgamdebatt som Sverige. Just\r\ndärför är det desto viktigare att vi tillför de\r\nkunskaper vi har om tandlagningsmaterial.</pre><pre>Jag har några följdfrågor att ställa till statsrådet:\r\nNär kommer försöksverksamheten att följas upp av\r\nföljdskaderapportering? Hur avser regeringen att\r\nförmedla vunna kunskaper till EG? Vilka hinder\r\nfinns för att en proposition om kontroll av dentala\r\nmaterial skall föreläggas riksdagen?</pre><pre>Anf. 70 Socialminister INGELA THALÉN\r\n(s):</pre><pre>Herr talman! I anslutning till försöksverksamheten\r\nkommer vi också att se till att försöksverksamheten\r\nutvärderas och följs upp. Det finns naturligtvis ett\r\nantal förklaringar till varför vi går ut med\r\nförsöksverksamhet i några landsting. En av de\r\nviktigare förklaringarna är att just metoder för\r\nutvärdering och uppföljning av effekter inte är\r\nalldeles lätta att ta fram. Vi tror att vi med den\r\nförsöksverksamhet som nu skall genomföras\r\nkommer att finna sådana metoder, både när det\r\ngäller sättet att arbeta och när det gäller sättet att\r\nkatalogisera och följa upp. Vi menar att\r\nerfarenheterna av sådan försöksverksamhet\r\nkommer att vara en styrka när det sedan gäller att\r\nfölja upp detta över hela landet. På det sättet får vi\r\nockså bra metoder och utvärderingssystem att\r\növerlämna till andra länder när vi väl har vunnit\r\nsådana erfarenheter.</pre><pre>Anf. 71 MARIANNE ANDERSSON i\r\nVårgårda (c):</pre><pre>Herr talman! Jag kan väl instämma i att det inte är\r\nså lätt att ta fram metoder. Men varför har man\r\ndröjt så länge innan man satt i gång med en\r\nverksamhet som riksdagen har beslutat, som har\r\nvarit utlovad flera gånger av tidigare statsråd osv.?\r\nVarför har man väntat så här länge?</pre><pre>En fråga till: Kommer de kvicksilverförgiftade att\r\nföljas särskilt i den föreslagna\r\nbiverkningsrapporteringen? Vi vet att de ofta är\r\nsärskilt mottagliga och känsliga även för andra\r\nämnen. Hur kommer det att se ut? Jag vill återigen\r\nupprepa frågan: Vilka hinder finns för att en\r\nproposition om kontroll av dentala material skall\r\nföreläggas riksdagen? Kommer en sådan\r\nproposition under nästa år?</pre><pre>Anf. 72 Socialminister INGELA THALÉN\r\n(s):</pre><pre>Herr talman! Jag vill erinra om att en av\r\nförklaringarna, som inte är oväsentlig, är att under\r\nde år som gått har inte minst den stora\r\nmyndigheten, socialstyrelsen, genomgått en\r\nutomordentligt stor förändring, vilket också har\r\npåverkat dess förutsättningar att arbeta med den\r\nhär typen av försöksverksamhet och ta initiativ. En\r\nannan viktig förklaring är att det nya\r\nläkemedelsverket bildades. Det finns en lång rad\r\nandra förklaringar som jag inte skall gå in på här.\r\nDetta säger jag inte som någon ursäkt till att man\r\ninte har drivit frågan. Jag menar att med de\r\nförutsättningar som funnits har man ändå kunnat\r\ndriva frågan utomordentligt väl.</pre><pre>När det gäller förutsättningar för en proposition har\r\njag redovisat delar av dem i mitt inledande svar.</pre><pre>Anf. 73 MARIANNE ANDERSSON i\r\nVårgårda (c):</pre><pre>Herr talman! Statsrådet säger att det inte är någon\r\nursäkt att socialstyrelsen genomgått förändringar.\r\nJag kan ha förståelse för att man där haft vissa\r\nproblem, men det är ju faktiskt socialstyrelsen som\r\nhar initierat detta. Det är allvarligt när så många\r\nmänniskor verkligen lider av kvicksilverförgiftning.\r\nVi står bara och stampar, ord står mot ord och\r\ningenting händer. Det händer i alla fall alldeles för\r\nlitet på det här området. Och det är olyckligt.</pre><pre>Jag har ännu en fråga till statsrådet: Hur avser\r\nregeringen att till EG förmedla de kunskaper vi får\r\nav den verksamhet som skall startas -- även om vi\r\ntycker att den är för liten? Det är ju en oerhört\r\nviktig fråga i dag.</pre><pre>Anf. 74 Socialminister INGELA THALÉN\r\n(s):</pre><pre>Herr talman! Först och främst kommer det\r\nnaturligtvis att innebära att den försöksverksamhet\r\nsom bedrivs skall utvärderas och analyseras och att\r\nden information och kunskap man får skall\r\nanvändas som utgångspunkt för nationell\r\nverksamhet. I anslutning till de diskussioner vi har\r\nmed de övriga nordiska länderna, inom det\r\nnordiska samarbetet, kommer kunskaperna att\r\nförmedlas också via den kontaktverksamheten.\r\nDärutöver kommer de på motsvarande sätt att\r\nföras in i de överläggningar som vi fortlöpande\r\nkommer att ha i diskussionen med både EFTA-\r\nländer och EG när det gäller hälso- och sjukvård\r\nsamt tandvård.</pre><pre>Anf. 75 MARIANNE ANDERSSON i\r\nVårgårda (c):</pre><pre>Herr talman! Kan jag ta det som ett löfte att vi inte\r\nbara kommer att anpassa oss till de regler som\r\neventuellt finns inom EG, utan att vi också kommer\r\natt påverka regelutformningen på det här området?</pre><pre>Anf. 76 Socialminister INGELA THALÉN\r\n(s):</pre><pre>Herr talman! När det gäller denna fråga råder det\r\ninget tvivel om att Sverige inte bara på det här\r\nområdet utan också på alla övriga områden\r\nanstränger sig till det yttersta för att använda även\r\nett litet lands styrka i vad avser kunskap och\r\nerfarenhet inom såväl hälso- och sjukvård som\r\ntandvård.</pre><pre>Överläggningen var härmed avslutad.</pre><pre>9 § Svar på fråga  1990/91:273 om FAS 90-\r\nprojektet</pre><pre>Anf. 77 Socialminister INGELA THALÉN\r\n(s):</pre><pre>Herr talman! Margit Gennser har frågat mig mot\r\nbakgrund av det s.k. FAS 90-projektet på\r\nsocialförsäkringsområdet vilket mål jag avser att\r\nprioritera -- administrativ effektivitet eller den\r\nenskildes skydd mot integritetskränkningar.</pre><pre>Inom ramen för FAS 90-projektet bedriver\r\nriksförsäkringsverket och försäkringskassorna ett\r\nutvecklingsarbete med inriktning bl.a. mot att\r\nregisterhanteringen inom sjukförsäkringen förläggs\r\nlokalt. Avsikten är inte främst att åstadkomma\r\nadministrativ effektivitet utan att skapa underlag\r\nför att ge bättre service till de försäkrade, aktivera\r\nrehabiliteringen i syfte att återföra\r\nlångtidssjukskrivna i arbete samt att förebygga\r\nuppkomsten av skador som är en följd av brister i\r\narbetsmiljön.</pre><pre>Det är dock i detta sammanhang viktigt att\r\nframhålla att personregistrering på ADB-medium\r\ninte får medföra otillbörlig kränkning av den\r\nenskildes integritet. Detta är en grundläggande\r\nförutsättning som skall gälla även då ökad\r\ndatorisering föreslås i syfte att få effektivare\r\nverksamhet på olika områden.</pre><pre>Med hänsyn till vikten av att integritetsfrågorna\r\nbeaktas i samband med ADB-utvecklingen har den\r\n4 oktober i år en särskild utredare förordnats att\r\nutreda och lägga fram förslag om\r\nförfattningsreglering av personregister på\r\nsocialförsäkringsområdet. Utredaren bör enligt\r\ndirektiven främst lämna förslag rörande\r\nlagreglering av frågor som direkt hänger samman\r\nmed den personliga integriteten. Vidare bör\r\nutredaren i en första etapp redovisa förslag till\r\nreglering av lokala sjukförsäkringsregister. Jag\r\navser att senare föreslå regeringen att i proposition\r\ntill riksdagen lägga fram förslag om en särskild\r\nregisterlag. Riksdagen kommer således att få ta\r\nställning i fråga om regleringen av aktuella ADB-\r\nbaserade personregister.</pre><pre>Anf. 78 MARGIT GENNSER (m):</pre><pre>Herr talman! Jag ber att få tacka statsrådet för\r\nsvaret.</pre><pre>Det rör sig om ett utvecklingsarbete som egentligen\r\nhar påbörjats för 13 år sedan, varför det nästan är\r\nsom att kasta jästen efter brödet. Den 4 oktober\r\n1990 tillsätts en utredningsman för att klara av\r\nintegritetsfrågorna. Har man väl lagt upp systemet\r\noch gjort en mängd specifikationer, analyser,\r\nutvecklingsarbeten osv., är det inte så lätt att\r\ntillgodose någonting som kommer in i efterhand.\r\nDetta är allvarligt. Integritetsaspekten är det\r\nväsentligaste. Läkarförbundet har i en tidning\r\nskrivit att centrala register med individrelaterad\r\npatientinformation inte är acceptabla. Anser\r\nstatsrådet att sådant är acceptabelt?\r\nLäkarförbundet framhåller också att man måste\r\nvara mycket försiktig när det gäller att återföra\r\ninformation från försäkringssystemet till\r\nsjukvården. I botten ligger naturligtvis tankegångar\r\nsom i västvärlden är mycket gamla. Läkaren är\r\npatientens förtroendeman, inte statens. Här finns\r\nen väldigt stor risk för att läkarna får en\r\nmålkonflikt. Jag tycker att detta är en mycket\r\nallvarlig sak.</pre><pre>Sedan skall vi komma tillbaka till pengarna,\r\neftersom även det är en allvarlig sak. Jag har en\r\nkortfattad argumentsamling för FAS 90. Den första\r\npunkten gäller effektivare handläggning och\r\nutbetalning av sjukersättning. Den administrativa\r\neffektiviteten ansågs alltså vara något mycket\r\nväsentligt. I svaret står det emellertid: ''Avsikten är\r\ninte främst att åstadkomma administrativ\r\neffektivitet -- -- --.'' Jag förstår att man säger så,\r\neftersom det inte lär finnas några\r\ninvesteringskalkyler. Är statsrådet nöjd med de\r\ninvesteringskalkyler som riksförsäkringsverket har\r\nlämnat?</pre><pre></pre><pre>Anf. 79 Socialminister INGELA THALÉN\r\n(s):</pre><pre>Herr talman! Två saker.</pre><pre>För det första har socialdepartementet begärt och\r\nkommer också att få investeringskalkylen när det\r\ngäller investeringar.</pre><pre>För det andra är ju inte administrativ effektivitet i\r\nsig intressant. Det gäller syftet. Enligt min mycket\r\ngrundläggande uppfattning är ADB-stödet i sig\r\nganska ointressant. Syftet är det viktiga. I det\r\nsammanhanget är det alltid viktigt att tänka igenom\r\nom man behöver ADB-stödet och i så fall till vad.\r\nOm man inte behöver ADB-stöd, skall man inte\r\nanvända det. Då går det alldeles utmärkt med\r\npapper och penna. Finner man att man behöver\r\nADB-stöd, måste man ta hänsyn till vad stödet skall\r\nanvändas till, hur det skall byggas upp och hur\r\nuppgifter skall kunna skyddas, framför allt när det\r\ngäller enskilda individer. Här är det min\r\nuppfattning att den sittande utredningen om den\r\npersonliga integriteten får avgörande betydelse för\r\nhela utvecklingen framöver. Jag sätter stor tilltro\r\ntill utredningens resultat och kommer att ta full\r\nhänsyn till de redovisningar och de förslag som\r\nutredningen kommer att lägga fram när den är\r\nfärdig.</pre><pre>Anf. 80 MARGIT GENNSER (m):</pre><pre>Herr talman! Det är alltid bra att vara optimist.\r\nFAS-90 lär ha kostat en halv miljard kronor att\r\nutveckla. Att tro att man kan ändra ett sådant\r\nfärdigutvecklat system!</pre><pre>Beträffande kalkyl vill jag fråga varför inte\r\nriksförsäkringsverket har gjort den av regeringen\r\nefterlysta investeringskalkylen rörande FAS 90, där\r\neffekterna av sjukfrånvaron, arbetsskador och\r\nrehabilitering vägts in? Det har enligt uppgift inte\r\ndiskuterats inom verket, men en sådan kalkyl\r\nbehövs inte heller enligt vederbörande. Svaret får\r\nman genom att studera helheten i\r\nanslagsframställningen. Att göra en uppställning\r\nmed litet siffror fram och tillbaka går ju bra, men\r\ndet blir inte bättre för det. Jag måste fråga en sak.\r\nDepartementet har efterlyst en investeringskalkyl,\r\nmen såvitt jag förstår finns det inte med någon\r\nsådan i den fördjupade framställningen. Är detta\r\ntillfredsställande i ett system som har kostat oerhört\r\nmycket i utveckling och där man inte har beaktat\r\nintegritetsfrågorna utan har måst tillsätta en\r\nsärskild utredningsman?</pre><pre>Anf. 81 Socialminister INGELA THALÉN\r\n(s):</pre><pre>Herr talman! I en frågestundsdebatt som den här\r\när det inte möjligt att fördjupa sig i alla detaljer,\r\neftersom det skulle leda för långt. Jag måste\r\nemellertid säga att Margit Gennser -- och nu är jag\r\nkanske inte så trevlig -- är på gränsen till oförskämd\r\ni sina hårdragningar. Margit Gennser står i denna\r\ntalarstol och påstår att man beträffande FAS 90 inte\r\nhar haft med integritets- och datasäkerhetsfrågor i\r\ndet förberedande arbetet eller att man på\r\nriksförsäkringsverket i sitt förarbete på FAS 90 inte\r\nhar tagit hänsyn till vad FAS 90 skall användas till\r\nnär det gäller administrativa förenklingar. På\r\ndepartementet har vi tillsammans med\r\nriksförsäkringsverket efter en framställning från\r\nverket konstaterat att man behöver en särskild\r\nregisterlag för att kunna fortsätta arbetet med FAS\r\n90. Nu kan FAS 90, som är ett administrativt\r\nsystem, mycket väl kan utformas på ett sådant sätt,\r\noch skall utformas på ett sådant sätt, att hänsyn tas\r\ntill den personliga integriteten. Det är den\r\nuppfattning som riksdagsmajoriteten har och den\r\nuppfattning som också jag har. Och då blir det så\r\nsom riksdagsmajoriteten har uttalat.</pre><pre>Anf. 82 MARGIT GENNSER (m):</pre><pre>Herr talman! Jag visste inte att det var oförskämt\r\natt referera en tidsskrift, men det är det tydligen.</pre><pre>Det här är ett stort problem, och, såvitt jag förstår,\r\nhar man inte beaktat det tillräckligt. Det går\r\nmycket bra att önska att man skall kunna tillgodose\r\nkraven i efterhand, men så utvecklar man inte\r\ndataprogram och datasystem. Man måste ha med\r\nde grundläggande förutsättningarna i början av\r\narbetet. Annars blir mycket ogjort.</pre><pre>Sedan skulle jag vilja säga att det finns en annan sak\r\nsom naturligtvis gör det väldigt svårt. Det gamla\r\nsystemet kan ju klappa ihop när som helst, så jag\r\nförstår att det är bråttom. Man det är många många\r\når av försumlighet, och det är allvarligt. Det är väl\r\nför att regeringen och departementet tyvärr inte har\r\nvarit bra samtalspartners mot byråkratin.</pre><pre>Anf. 83 Socialminister INGELA THALÉN\r\n(s):</pre><pre>Herr talman! När jag var litet hård mot Margit\r\nGennser, var det inte för citatet ur tidskriften, utan\r\nför den historieskrivning som Margit Gennser\r\ngjorde innan hon kom in på citatet.</pre><pre>Det går väl an att lägga ut ett nytt stickspår vid den\r\nhär frågestunden, när man har kört i väggen på det\r\nförsta. Men det här med gammal försumlighet\r\ndrabbar kanske inte bara den nuvarande\r\nregeringen.</pre><pre>Anf. 84 MARGIT GENNSER (m):</pre><pre>Herr talman! Jag började med att läsa ur\r\nKortfattad argumentsamling för FAS 90, utgiven av\r\nFörsäkringskasseförbundet. Första rubriken är\r\n''Effektivare handläggning''. I svaret stod att ökad\r\nadministrativ effektivitet var egentligen inte det\r\nman främst ville åstadkomma.</pre><pre>Är det inte så enkelt att man har bråttom dels för\r\natt det nuvarande systemet är gammalt, dels för att\r\nman är noga med att ha hemskt mycket statistik\r\nsom man egentligen inte behöver för\r\nrehabiliteringsarbetet men för att man lovade i en\r\nvalrörelse att kartlägga de 400 000 farligaste\r\njobben? Rehabiliteringsarbetet måste ju utföras\r\nmed hjälp av läkare, sjukgymnaster, psykologer,\r\narbetsförmedlare m.fl. ute i verkligheten. Det är\r\negentligen inte gamla siffror man behöver, utan\r\nman får nog ta upp nya journalanteckningar.</pre><pre>Jag tror, och där började faktiskt socialministern,\r\natt man ibland inte behöver så stora dataregister.</pre><pre>Överläggningen var härmed avslutad.</pre><pre>10 § Svar på fråga  1990/91:281 om donation av\r\norgan för transplantation</pre><pre>Anf. 85 Socialminister INGELA THALÉN\r\n(s):</pre><pre>Herr talman! Margitta Edgren har frågat mig om\r\njag ämnar ta initiativ till att verka för att s.k.\r\ndonationskort vinner allmän spridning.</pre><pre>Transplantationsutredningen har i sitt betänkande\r\n(SOU 1989:98) Transplantation -- etiska,\r\nmedicinska och juridiska aspekter bl.a. föreslagit\r\natt donationskort införs och görs tillgängliga för\r\nallmänheten.</pre><pre>Transplantationsutredningens betänkande har\r\nremissbehandlats tidigare i år och utredningens\r\nförslag bereds för närvarande inom\r\nregeringskansliet. Jag finner därför ingen anledning\r\natt nu närmare gå in på dessa frågor.</pre><pre>Anf. 86 MARGITTA EDGREN (fp):</pre><pre>Herr talman! Tack för svaret! Det var just med\r\nanledning av att transplantationsutredningen så\r\nentydigt tog ställning för donationskort som\r\nHuddinge sjukhus började skicka ut sådana och\r\narbeta med sådana. Det är utifrån det som jag ville\r\natt vi möjligtvis skulle få reda på om socialministern\r\ntycker att det är en bra verksamhet och om\r\nsocialministern kan säga när beredningen av\r\nremissvaren är så färdig att vi kan bli helt säkra på\r\natt verksamheten kan fortgå, via Huddinge eller på\r\nnågot annat sätt.</pre><pre>Vi har hört, senast på läkarstämmans seminarier,\r\natt njurar är det fortfarande brist på. I pressade\r\nsituationer, när det är press både på\r\ntransplantatörer och anhöriga, kan anhöriga\r\nuppleva det nästan som utpressning i vissa fall, när\r\npersonal måste fråga om den avlidnes organ för\r\ndonation.</pre><pre>Därför är ett donationskort väsentligt, såväl för den\r\nsom behöver organ och för den som skall\r\ntransplantera organ som för anhöriga. Det är\r\nviktigt att avdramatisera hela frågan genom att vi,\r\nmedan vi lever, kan tänka igenom och bestämma\r\nhur vi vill ha det.</pre><pre>På sikt tror jag att det här kommer att öka\r\ntillgången på njurar och organ för transplantation\r\növer huvud taget. Så min fråga är: Instämmer\r\nsocialministern i att det är rätt så bråttom? Det är\r\ndryga ett och ett halvt år sedan\r\ntransplantationsutredningen var färdig. Tycker\r\nIngela Thalén att Huddinge sjukhus har tagit ett bra\r\ninitiativ och att det är någonting åt det hållet som vi\r\nskall fortsätta med?</pre><pre>Anf. 87 Socialminister INGELA THALÉN\r\n(s):</pre><pre>Herr talman! Jag delar i grunden Margitta Edgrens\r\nuppfattning helt och hållet. När jag svarar som jag\r\ngör, beror det på att remissammanställningen\r\npågår, och innan den är klar kan jag inte lämna\r\nnågot formellt besked.</pre><pre>Jag tycker att det är ett bra initiativ som Huddinge\r\nhar tagit. Jag vill också påminna om att utredningen\r\nsade att det är viktigt att sjukvårdshuvudmännen\r\ntar initiativ i denna fråga och organiserar en sådan\r\nverksamhet. Men utredningen ansåg också att\r\nstaten skall ansvara för den samlande och samlade\r\növersikten av just donationskort.</pre><pre>Anf. 88a MARGITTA EDGREN (fp):</pre><pre>Herr talman! Har socialministern någon\r\nuppfattning om när det kan presenteras ett förslag\r\nför riksdagen att ta ställning till?</pre><pre>Anf. 88b Socialminister INGELA THALÉN\r\n(s):</pre><pre>Herr talman! Nej, tyvärr inte i dag.</pre><pre>Anf. 88c MARGITTA EDGREN (fp):</pre><pre>Herr talman! Jag är ledsen för det.</pre><pre>Överläggningen var härmed avslutad.</pre><pre>11 § Svar på fråga  1990/91:286 om\r\nsjuktransporter med helikopter</pre><pre>Anf. 89 Socialminister INGELA THALÉN\r\n(s):</pre><pre>Herr talman! Olle Östrand har frågat mig när\r\nregeringen ämnar förelägga riksdagen en\r\nproposition som berör ansvaret för luftburna\r\nsjuktransporter enligt hälso- och sjukvårdslagen\r\n(1982:763).</pre><pre>Regeringen avser att i februari 1991 lägga fram en\r\nsärskild proposition om totalförsvaret. Jag avser att\r\ni detta sammanhang föreslå regeringen att ta upp\r\nfrågan om huvudmannaskapet för akuta luftburna\r\nsjuktransporter.</pre><pre>Anf. 90 OLLE ÖSTRAND (s):</pre><pre>Herr talman! Jag ber att få tacka socialministern\r\nför svaret. Jag utgår ifrån att Ingela Thalén\r\nverkligen kommer att klara ut den här frågan under\r\nförsta halvåret nästa år.</pre><pre>För att liksom öka på trycket kan jag tala om att jag\r\nhar ältat den här frågan under hela 80-talet. Jag har\r\ndiskuterat den med tre försvarsministrar och tre\r\nsocialministrar, jag har väckt fyra motioner, och jag\r\nhar ställt fem enkla frågor och en interpellation.\r\nDessutom har en enig riksdag 1986 och 1989 sagt att\r\nnu måste frågan om luftburna sjuktransporter\r\nbringas till en tillfredsställande lösning.</pre><pre>Kan jag då utgå ifrån att när propositionen kommer\r\ndet blir sjukvårdshuvudmännen som får det fulla\r\nansvaret för sjuktransporter med helikopter? Kan\r\njag också utgå ifrån att de nya reglerna kommer att\r\ngälla fr.o.m. 1991?</pre><pre>Jag tycker att det är litet märkligt att den här frågan\r\ninte har blivit löst i Sverige. I vårt grannland Norge\r\nfungerar de luftburna sjuktransporterna mycket\r\nmycket tillfredsställande. Inom en timme, oavsett\r\nvar en olycka eller något annat akut fall inträffar i\r\nNorge, finns det en helikopter där. Samma är\r\nförhållandet i Schweiz och Västtyskland.</pre><pre>Så det är inte omöjligt att lösa frågan. Därför utgår\r\njag ifrån att frågan får en tillfredsställande lösning\r\nunder första halvåret nästa år.</pre><pre>Anf. 91 Socialminister INGELA THALÉN\r\n(s):</pre><pre>Herr talman! Två saker är viktiga för möjligheterna\r\natt lösa upp frågorna kring akuta luftburna\r\nsjuktransporter. Den ena är att vi i ett avtal\r\nangående sjukresor m.m. i anslutning till\r\nDagmarförhandlingarna har kommit överens med\r\nsjukvårdshuvudmännen om att deras ansvar skall\r\ngälla fr.o.m. 1992. Vi har också kommit överens\r\nmed sjukvårdshuvudmännen om ett rambelopp\r\nsom ersättning just för akuta ambulansflygningar\r\nmed helikopter eller flygplan.</pre><pre>En annan väsentlig sak är att\r\nhelikopterdelegationen har infordrat anbud på\r\nanskaffning av helikoptrar för sjuktransporter till\r\nvissa orter. Svar skall lämnas senast den 11 januari\r\n1991. Enligt vår uppfattning bör\r\nhuvudmannaskapsfrågan naturligtvis lösas\r\noberoende av hur helikopterdelegationens arbete\r\nfortsätter. Men vi räknar med att det skall gå att\r\nåstadkomma en lösning enligt de\r\növerenskommelser vi har gjort i anslutning till\r\nDagmarförhandlingarna.</pre><pre>Anf. 92 OLLE ÖSTRAND (s):</pre><pre>Herr talman! Då innebär det att i stället för den 1\r\njuli 1991 kommer frågan att få sin lösning vid\r\nårsskiftet 1991/92.</pre><pre>Att frågan löses är ofantligt viktigt, för det handlar\r\nom människoliv. Jag skulle kunna för Ingela Thalén\r\nta många exempel på värdet av att snabbt komma\r\nunder kvalificerad sjukvård när det inträffar en\r\nolycka.</pre><pre>Jag har ett exempel från min hemkommun. En man\r\ni 25-årsåldern fick sin hand avklippt. Han kunde\r\nsnabbt komma under vård på Akademiska\r\nsjukhuset i Uppsala beroende på att det fanns en\r\nvertolhelikopter till hands på flygflotiljen i\r\nSöderhamn. Man kunde sy fast handen så att den\r\nfungerar i dag. Skulle han ha tagit sig till sjukhuset\r\ni Uppsala med ambulans hade det inte funnits en\r\nchans att sy ihop handen igen.</pre><pre>Överläggningen var härmed avslutad.</pre><pre>12 § Svar på fråga  1990/91:272 om patent på\r\nliv</pre><pre>Anf. 93 Justitieminister LAILA FREIVALDS\r\n(s):</pre><pre>Herr talman! Sven-Olof Petersson har frågat mig\r\nom regeringens uppfattning om rätt att få patent på\r\nliv. Bakgrunden till frågan är ett beslut meddelat av\r\nen besvärskammare i det europeiska patentverket\r\nrörande den s.k. onko-musen.</pre><pre>Jag har tidigare här i kammaren besvarat frågor av\r\nliknande innebörd. Jag har då förklarat att jag är\r\nemot tanken på patent på levande varelser. Min\r\nuppfattning har inte ändrats på grund av\r\nbesvärskammarens uttalanden i onko-musärendet.\r\nJag vill betona att det europeiska patentverket\r\nännu inte har slutligt avgjort ärendet.\r\nBesvärskammaren har återförvisat ärendet till\r\nprövningsavdelningen för ytterligare prövning.</pre><pre>Som Sven-Olof Petersson vet tillsatte regeringen i\r\nvåras en parlamentariskt sammansatt beredning\r\nsom har att bereda frågor med anknytning till\r\nanvändning av genteknik. Det gäller bl.a.\r\npatentfrågor. Jag räknar med att de komplicerade\r\nspörsmål av såväl etisk som rättslig natur som gör\r\nsig gällande i samband med patent på biotekniska\r\nuppfinningar härigenom får en genomträngande\r\nbelysning.</pre><pre>Anf. 94 SVEN-OLOF PETERSSON (c):</pre><pre>Herr talman! Jag ber att få tacka justitieministern\r\nför svaret på min fråga.</pre><pre>Bakgrunden är, precis som justitieministern säger,\r\natt EPOs tekniska besvärsnämnd anser att det inte\r\nföreligger något generellt förbud mot patent på\r\ndjur, då det i texten i patentlagstiftningen stadgas\r\nom djurarter. Med det som hänvisning tycker man\r\natt det kan finnas skäl att titta ytterligare på detta.\r\nDessutom anses att denna cancermus är framtagen\r\ngenom ett mikrobiologiskt förfarande, varför det\r\nskulle vara möjligt att meddela patent på detta. Det\r\nsom då skulle stå mellan ja eller nej till patent på\r\ndjur skulle vara det man kallar för goda seder eller\r\nallmän ordning, som i så fall skulle vägas emot\r\ndetta.</pre><pre>Det skulle vara intressant att få justitieministerns\r\nsyn på frågan om det bara skall vara goda seder och\r\nallmän ordning som skall vara avgörande i ett\r\nsådant fall. En sådan prövning kan man betrakta\r\nsom en prövning ur moralisk synvinkel. EPO har\r\ntidigare hävdat att detta ligger utanför dess\r\nkompetensområde.</pre><pre>Jag skulle därför vilja veta på vilket sätt regeringen\r\navser att agera så att djur ej kan bli patenterbara,\r\nliksom om man ämnar agera gentemot EPO så att\r\ndess tidigare beslut om att avvisa patent på djur\r\nskall stå fast.</pre><pre>Anf. 95 Justitieminister LAILA FREIVALDS\r\n(s):</pre><pre>Herr talman! Denna fråga har behandlats i flera\r\nfrågestunder här i riksdagen. Jag har varje gång\r\nsvarat att min inställning till möjligheten att\r\npatentera levande varelser är mycket negativ och\r\natt detta är den ståndpunkt Sverige intar i\r\ninternationella sammanhang där denna fråga\r\növervägs, bl.a. när patentlagstiftning diskuteras.</pre><pre>Sverige har agerat aktivt i flera internationella\r\nsammanhang där den här frågan är aktuell med\r\nutgångspunkt i den uppfattningen. Det kommer vi\r\natt fortsätta göra.</pre><pre>Anf. 96 SVEN-OLOF PETERSSON (c):</pre><pre>Herr talman! Jag noterar att justitieministern är\r\nnegativ till patent på djur. Jag delar statsrådets\r\nuppfattning i denna fråga.</pre><pre>En sak som dykt upp i dessa sammanhang när det\r\ngäller patentering av levande organismer, djur och\r\nväxter är USAs hållning i GATT-förhandlingarna.\r\nUSA har hårt drivit frågan att avsaknaden av patent\r\npå exempelvis djur skulle betraktas som ett\r\nhandelshinder.</pre><pre>Man blir en aning fundersam om detta kanske är ett\r\nsätt att bakvägen möjliggöra patent på djur för att\r\nundvika en strid i denna fråga inom\r\nförhandlingarnas ram.</pre><pre>Jag undrar om statsrådet har någon uppfattning i\r\nden frågan.</pre><pre>Anf. 97 Justitieminister LAILA FREIVALDS\r\n(s):</pre><pre>Herr talman! I de förhoppningsvis tillfälligt\r\nhavererade GATT-förhandlingarna har Sverige,\r\nliksom övriga västeuropeiska länder, vidhållit sin\r\nuppfattning att vi skall ha den s.k. EPC-lösningen,\r\ndvs. förbud mot patent på växtsorter och djurarter\r\noch väsentliga biologiska förfaranden för\r\nframställning av växter och djur.</pre><pre>Överläggningen var härmed avslutad.</pre><pre>13 § Svar på fråga  1990/91:280 om ekonomiskt\r\nstöd till politiskt parti</pre><pre>Anf. 98 Justitieminister LAILA FREIVALDS\r\n(s):</pre><pre>Herr talman! Sten Andersson i Malmö har frågat\r\nmig om jag är beredd att medverka till åtgärder så\r\natt inte någon mot sin vilja tvingas ekonomiskt\r\nstödja ett politiskt parti man inte sympatiserar med.</pre><pre>Frågan har ställts mot bakgrund av att en\r\nfackförening beslutat om ett ekonomiskt bidrag till\r\nen arbetarkommun.</pre><pre>Jag har själv tidigare här i kammaren förklarat att\r\nden föreningsfrihet vi har här i Sverige innebär att\r\nmedlemmarna i fackliga och politiska\r\norganisationer -- likaväl som medlemmar i andra\r\ntyper av ideella föreningar -- själva bör få\r\nbestämma vilka andra organisationer föreningen\r\nskall samverka med och hur föreningens medel\r\nskall användas. Regeringen avser inte att medverka\r\ntill någon begränsning av den friheten.</pre><pre>Anf. 99 STEN ANDERSSON i Malmö (m):</pre><pre>Herr talman! Jag tackar statsrådet för svaret.\r\nEgentligen skulle jag ha skrivit till statsministern,\r\nför jag kan förstå att det kan vara svårt att lagstifta\r\nom vad man inte skall få anslå pengar till.</pre><pre>Men detta handlar om moral och anständighet. I\r\nriksdagen har vi haft en debatt som utmynnat i att\r\nman från majoritetspartiets sida sagt att man inte\r\nlängre skall acceptera kollektivt anslutna\r\nmedlemmar. Då borde man inte heller acceptera\r\nkollektiva pengar. Men det gör man nu när de\r\nkommer från vissa fackförbund.</pre><pre>I dag är man inte längre tvingad att vara medlem i\r\nsocialdemokratiska partiet, men man tvingas att\r\nbetala. Jag tycker socialdemokraterna borde göra\r\nett uttalande om att de inte skall ta emot sådana\r\npengar.</pre><pre>Som det nu är har man accepterat att man fr.o.m.\r\n1991 förlorar en massa medlemmar, men man\r\nbehåller i stort sett det stora ekonomiska stödet\r\nman haft i alla år. I dag kan man på goda grunder\r\nsäga att många av LOs medlemmar inte\r\nsympatiserar med socialdemokraterna, men de\r\ntvingas ändå att betala.</pre><pre>Jag tycker att man i anständighetens namn skulle\r\nsäga att pengar som är kollektivt uttaxerade inte tas\r\nemot av partiet. Om partiet får 800 000 kr. som\r\nfrivilligt skänks av Kommunals medlemmar i\r\nMalmö kan man bara gratulera. Men i dag tvingar\r\nman dem att betala. Enda sättet att slippa betala är\r\natt gå ur fackföreningen, och det är tyvärr än så\r\nlänge ett dåligt alternativ.</pre><pre>Var finns moralen i detta sammanhang?</pre><pre>Anf. 100 Justitieminister LAILA FREIVALDS\r\n(s):</pre><pre>Herr talman! Om jag har förstått saken rätt är inte\r\nSten Andersson i Malmö längre ute efter\r\nlagstiftning. Det gör saken något annorlunda.</pre><pre>Får jag ställa en fråga till Sten Andersson: Skall\r\nMedborgarskolan vägra att ta emot de kollektiva\r\nbidrag som moderata samlingspartiet ger den?</pre><pre>Anf. 101 STEN ANDERSSON i Malmö (m):</pre><pre>Herr talman! Jag förutsätter att de som läser eller\r\nstuderar i Medborgarskolan accepterar att denna\r\nskola är en del av moderata samlingspartiet. Men\r\nnär det gäller Kommunals medlemmar i Malmö är\r\ndet annorlunda. Där finns i dag protestlistor med\r\ntusentals namn. Den enda chans man har att\r\nprotestera är att skriva på en sådan lista. Men man\r\ntvingas betala om man inte väljer att ställa sig\r\nutanför fackföreningen, och det är tyvärr ett alltför\r\ndrastiskt steg att ta.</pre><pre>Jag tycker att ni socialdemokrater borde ha så\r\nmycket moral i kroppen att ni nu, när ni sagt nej till\r\nkollektivanslutningen, inte heller accepterar\r\nkollektivt uttaxerade pengar, där medlemmarna\r\ninte har en möjlighet att välja.</pre><pre>Anf. 102 Justitieminister LAILA FREIVALDS\r\n(s):</pre><pre>Herr talman! Jag noterar att Sten Andersson i\r\nMalmö anser att det är omoraliskt att frivilliga\r\nideella organisationer på demokratisk väg beslutar\r\nom på vilket sätt de skall använda sina medel.</pre><pre>Anf. 103 STEN ANDERSSON i Malmö (m):</pre><pre>Herr talman! Det enda jag begär är enkelt och\r\nlogiskt och något jag tror att de flesta ställer sig\r\nbakom. Vem som helst skall få lov att skicka pengar\r\ntill och göra insatser för ett politiskt parti. Men låt\r\ndet ske utifrån den egna övertygelsen.</pre><pre>I dag tvingas man av Kommunal i Malmö att betala\r\ntill socialdemokraterna även om man sympatiserar\r\nmed centerpartiet, moderaterna eller\r\nkommunisterna. Alternativet är att lämna\r\nfackföreningen.</pre><pre>När socialdemokraterna nu kände sig tvingade att\r\nsäga nej till kollektivanslutningen, skulle ni då inte\r\ni samma veva kunna ha lika mycket moral i koppen\r\nså att ni sade nej till de pengar ni inte har fått\r\nfrivilligt? Vi moderater tjänar rent politiskt på\r\nsocialdemokraternas ställningstagande, men\r\nmoraliskt tycker jag att ni borde ändra er.</pre><pre>Överläggningen var härmed avslutad.</pre><pre>14 § Svar på fråga  1990/91:275 om uranbrytning\r\ni nationalparker</pre><pre>Anf. 104 Miljöminister BIRGITTA DAHL\r\n(s):</pre><pre>Herr talman! Eva Goe s har frågat mig vad jag avser\r\natt göra för att hindra att vi i Sverige bidrar till att\r\nuran börjar brytas i Australiens nationalparker.</pre><pre>Huvuddelen av det uran som används i Sverige\r\nköps från Canada och Australien enligt långsiktiga\r\nkontrakt. Vissa kvantiteter köps från andra länder\r\nför leverans inom kort tid, s.k. spotköp.</pre><pre>År 1990 kom de svenska uranköpen från följande\r\nländer:</pre><pre>t10,5 &gt; \r\ntCanadat680 ton urant\r\ntAustralient470 ton urant\r\ntUSAt320 ton urant\r\ntSovjett150 ton urant\r\ntNigert125 ton urant</pre><pre>\r\nUranet som enligt långtidskontrakt levereras från\r\nAustralien kommer från Rangergruvan i\r\nNordterritoriet och Olympic Dam-gruvan i\r\nSydaustralien. Det är de enda urangruvor som är i\r\ndrift i Australien.</pre><pre>En mindre gruva, Nabarlek, som är belägen i\r\nNordterritoriet, har upphört med sin produktion\r\noch avslutat exporten av sina tillgängliga reserver.</pre><pre>Ingen av urangruvorna är belägen inom\r\nnationalparksområden.</pre><pre>För brytning av uran i Australien gäller strikta\r\nmiljöskyddsregler. Gruvföretagen är underkastade\r\nomfattande miljökrav enligt såväl nationell\r\nlagstiftning som av internationella organ\r\nrekommenderade hälso- och säkerhetsregler.</pre><pre>Tillstånd till uranbrytning ges av den federala\r\nregeringen. I samband med ansökan om tillstånd\r\nför uranbrytning måste gruvföretaget, i enlighet\r\nmed de regler som gäller enligt den federala\r\nmiljöskyddslagstiftningen, bl.a. redovisa en\r\nmiljökonsekvensbeskrivning. Denna utgör sedan\r\nett av underlagen för den prövning som sker i\r\nsamband med hörande av allmänheten (s.k. ''public\r\ncomment'') samt för de överväganden som den\r\nfederala regeringen gör i anslutning till\r\ntillståndsprövningen.</pre><pre>Om tillstånd ges är gruvföretagen, enligt de villkor\r\nför tillstånden som samtidigt meddelas, skyldiga att\r\nsvara för miljöskyddsåtgärder inom områden över\r\nvilka de har kontroll. Myndigheterna kontrollerar\r\nnoggrant att tillståndsvillkoren efterlevs av\r\ngruvföretagen.</pre><pre>Mot bakgrund av den intensiva politiska debatt om\r\nuranbrytning som förts i Australien har\r\nlabourpartiet, som är i regeringsställning, fattat ett\r\nprincipbeslut som innebär att brytning av\r\nuranmalm enbart tillåts i de tre gruvor som då\r\nbeslutet fattades var i drift (three mine decision).</pre><pre>Labourpartiet har också tillsatt en utredning med\r\nuppdrag att belysa alla aspekter av uranbrytning.\r\nDenna utredning beräknas bli färdig så att den kan\r\ndiskuteras på partiets kongress i mitten av nästa år.</pre><pre>Som jag nämnt krävs den federala regeringens\r\ntillstånd innan uranbrytning får ske. Den federala\r\nlabourregeringens policy är att brytning av uran får\r\nfortsätta i de två gruvor som nu är i drift men att\r\ninga nya tillstånd till uranbrytning kommer att ges.</pre><pre>Anf. 105 EVA GOE S (mp):</pre><pre>Herr talman! Tack för svaret, miljöministern.</pre><pre>Jag grundar min fråga på en artikel i Dagens\r\nNyheter den 30 november där Erika Bjärström\r\nmeddelar att landets gruvindustri har fått\r\nklartecken att börja bryta i tre av Australiens\r\nnationalparker. Det skedde i samband med en\r\ninternationell konferens världens största\r\nnaturvårdsförening. Där säger man att\r\naboriginerna, Australiens urinnevånare, var med\r\noch protesterade mot att man skulle börja bryta\r\nuran i Rudall River där de berörs i allra högsta\r\ngrad. Nu säger Birgitta Dahl att det inte skall bli\r\nnågot starttillstånd.</pre><pre>Det går stick i stäv mot vad jag har hört. Jag undrar\r\ndärför om Birgitta Dahl har kontrollerat detta efter\r\ndet att artikeln skrevs.</pre><pre>Om man nu säger att detta är miljövänligt enligt\r\nmiljökonsekvensbeskrivning osv., förstår jag inte\r\nvarför vi inte har börjat bryta uran i Sverige. I\r\nRansta gick uranbrytningen ut på att vi skulle tjäna\r\n2 miljoner per svensk genom att bryta uran i vårt\r\neget kulturlandskap under uranbrytningens\r\nekonomiska storhetstid.</pre><pre>Av någon underlig anledning stoppade man det,\r\noch det måste bero på att det icke är miljövänligt\r\natt bryta uran. Det enda vettiga är naturligtvis att\r\nstoppa kärnkraften och inte behöva importera\r\nuran. Importen av uran drabbar både urinvånarna\r\ni Australien och indianerna i Canada varifrån vi\r\nimporterar mest uran, vilket deklarerats här.</pre><pre>Dessutom importerar vi uran från Sovjet och enligt\r\ndenna skrift också från Kina. Då frågar man sig om\r\nKina exploaterar Tibet.</pre><pre>Jag upplever det så, att det mest är små folkgrupper\r\nsom blir utsatta och får sin mark exploaterad. Jag\r\nundrar om Birgitta Dahl har något svar på dessa\r\nfrågor.</pre><pre>Anf. 106 Miljöminister BIRGITTA DAHL\r\n(s):</pre><pre>Herr talman! Ett av skälen till att vi skall avveckla\r\nkärnkraften är ju att den är och förblir miljöfarlig\r\nfrån början till slut. För den verksamhet som\r\nfortfarande finns kvar gäller det att vi måste bete\r\noss så försiktigt som möjligt. Av det skälet sker\r\nhuvudmängden av våra inköp från länder som har\r\nlikartad syn som Sverige på miljöskyddsfrågor och\r\nsom är pålitliga ur icke-spridningssynpunkt. Detta\r\när väldigt viktigt. Det är också därför som inköpen\r\nhuvudsakligen sker från Canada och Australien.</pre><pre>Det är riktigt att delstatsregeringen i västra\r\nAustralien har gjort detta ställningstagande, men\r\ndet är den federala regeringen som avgör. Jag har\r\nmycket noggrant kontrollerat dessa uppgifter som\r\nkommer direkt från myndigheterna i Australien\r\noch den australiska ambassaden i Sverige, och den\r\nredovisning jag lämnade bygger på uppgifter jag\r\nhar fått därifrån. Givetvis har vi också tidigare\r\nförsäkrat oss om att brytning inte sker t.ex. i\r\nnationalparker eller på annat sätt som skulle kunna\r\nstrida mot de krav som vi självfallet måste ställa.</pre><pre>Anf. 107 EVA GOE S (mp):</pre><pre>Herr talman! I IUCN, den internationella\r\nnaturvårdsunionen, har vi med representanter från\r\nSIDA och naturvårdsverket. Om denna fråga går\r\nvidare från delstatsnivå till statlig nivå, har vi då\r\nnågon chans att genom dessa representanter\r\npåverka från regeringshåll och ingripa för att\r\nstoppa uranbrytningen?</pre><pre>Det är ju ändå vi som indirekt skall importera uran\r\nfrån Australien. Jag kan inte tänka mig att\r\nmiljöministern vill bidra till att vi skulle medverka\r\ntill att dessa marker exploateras. En nationalpark\r\nmåste fredas. Det var vad min första fråga gällde.</pre><pre>Även om man följer reglerna för uranbrytning vet\r\nvi ju att när, bryter uran häller man på svavelsyra\r\noch det bildas slaggprodukter. Om man i\r\ngenomsnitt bryter 1 ton malun kanske man får ut\r\n600 gram uran.</pre><pre>Det får enorma konsekvenser för miljön. Vi vet att\r\nindianernas marker i Canada är förstörda för\r\ntusentals år framåt.</pre><pre>Anf. 108 Miljöminister BIRGITTA DAHL\r\n(s):</pre><pre>Herr talman! Detta är en mycket viktig\r\ninternationell miljöskyddsfråga. Vi har därför\r\nanledning att följa verksamheten, inte bara med\r\ntanke på att vi själva under begränsad tid, för\r\nkärnkraften skall ju avvecklas i Sverige, kommer\r\natt importera uran.</pre><pre>Det är också en mycket viktig fråga att kontrollera\r\nur kärnvapenspridningssynpunkt. Vi kommer att\r\nfölja vad som händer på området utomordentligt\r\nnoga, såväl nu som när kärnkraften är avvecklad i\r\nSverige.</pre><pre>Anf. 109 EVA GOE S (mp):</pre><pre>Herr talman! Jag tar det som en intäkt för att\r\nmiljöministern kommer att aktivt delta i de\r\növerläggningar som sker på internationell nivå för\r\natt stoppa uranbrytning och för att kärnkraften\r\nockså kommer att avvecklas väldigt snabbt i\r\nSverige, eftersom den inte hör hemma i ett\r\nciviliserat samhälle.</pre><pre>Överläggningen var härmed avslutad.</pre><pre></pre><pre>15 § Svar på fråga  1990/91:290 om säkerheten\r\nvid kärnteknisk hantering</pre><pre>Anf. 110 Miljöminister BIRGITTA DAHL\r\n(s):</pre><pre>Herr talman! Eva Goe s har med anledning av två\r\nhändelser i Studsvik och Västerås frågat\r\nindustriministern om hur incidenter och säkerheten\r\nvid kärnteknisk hantering följs upp. Arbetet inom\r\nregeringen är så fördelat att det är jag som skall\r\nsvara på frågan.</pre><pre>Jag kan först konstatera att all kärnteknisk\r\nverksamhet i landet kräver tillstånd enligt lagen\r\n(1984:3) om kärnteknisk verksamhet och, när det\r\ngäller hantering av radioaktiva ämnen,\r\nstrålskyddslagen (1988:220).</pre><pre>Statens kärnkraftsinspektion resp. statens\r\nstrålskyddsinstitut är de myndigheter som utövar\r\ntillsyn enligt dessa lagar och som uppställer de\r\nvillkor som krävs från säkerhets- och\r\nstrålskyddssynpunkt. Regeringen följer\r\nregelbundet myndigheternas arbete.</pre><pre>När det gäller incidenter i kärnteknisk verksamhet\r\nhar dessa myndigheter utarbetat ett detaljerat\r\nsystem för hur sådana skall rapporteras och\r\nredovisas av tillståndsinnehavarna samt metoder\r\nför analys och bedömning av händelser bl.a. med\r\navseende på behov av eventuella åtgärder som kan\r\nerfordras.</pre><pre>Den händelse i Studsvik som Eva Goe s refererar till\r\ninträffade vid föreskrivna rutinmässiga prov av\r\nstyrstavssystemen vid R2-reaktorn. Två av\r\nsammanlagt sex styrstavar felfungerade vid ett\r\nfallprov för att verifiera reaktorns\r\nsnabbstoppsfunktion. Dessa prov genomförs då\r\nreaktorn är avställd.</pre><pre>Kärnkraftsinspektionen har utrett händelsen och\r\nhar genomfört två inspektioner vid anläggningen\r\nmed anledning av det inträffade. Åtgärder för att\r\nförhindra att denna typ av felfunktion upprepas har\r\nvidtagits, och skärpta rutiner för kontroll och\r\nrengöring av reaktorsystemen har införts.\r\nKärnkraftsinspektionen har godkänt att reaktorn\r\nåterstartas.</pre><pre>När det gäller händelsen i Västerås, där tre\r\nbehållare med uranhexafluorid föll av ett\r\nlastbilsflak under transport mellan Västerås hamn\r\noch ABB Atoms bränslefabrik, pågår fortfarande\r\nmyndigheternas utredning av det inträffade.</pre><pre>Jag kan dock rent allmänt konstatera att de\r\nbehållare som används för transport av\r\nuranhexafluorid är utformade och anpassade för att\r\nkunna motstå olyckstillbud liknande det som\r\ninträffade i Västerås. De är också utformade för att\r\nkunna motstå större påfrestningar vid en olycka,\r\ninkl. en brand.</pre><pre>Avslutningsvis vill jag understryka att regeringen\r\nsjälvfallet följer såväl pågående säkerhetsarbete\r\nsom inträffade olyckstillbud och oförutsedda\r\nhändelser inom det kärntekniska området.</pre><pre>Anf. 111 EVA GOE S (mp):</pre><pre>Herr talman! Jag tackar även för svaret på denna\r\nfråga. Jag ställer mig litet tveksam till om man\r\nverkligen följer upp dessa händelser. Varje gång det\r\nhänder sådana här incidenter -- det har ju hänt förut\r\ni Oskarshamn den 24 juli 1987 när snabbstoppet\r\nkopplades ur -- säger man att personalen behöver\r\nmer utbildning osv. När nu incidenten i Studsvik\r\ninträffade sade man att det var det allvarligaste felet\r\nnågonsin men att man skulle se över det.</pre><pre>Sedan hände detta med behållarna som ramlade av\r\ni transporten, och då säger Sigvard Ljungkrantz,\r\nproduktionschef på ABB Atoms\r\nkärnbränslefabrik, att de ställer högre krav\r\nhädanefter. Antingen skall man avvakta och titta,\r\neller också skall man vänta med att utbilda\r\nmänniskor. Detta är inte så lätt. Jag tror att det\r\nhandlar om den mänskliga faktorn hela tiden. Den\r\nkan man inte operera bort. Det går inte att göra\r\nsäkerheten säkrare, eftersom det alltid finns en\r\nmänniska bakom knappen, bakom datorn eller\r\nbakom ratten.</pre><pre>När det gäller dessa behållare har jag också hört att\r\nde kan ramla ner från nio meters höjd, de skulle\r\nhålla för detta. Men tänk om det hade blivit en\r\nkrock och en bil hade kört in i den. Då hade det\r\nräckt med en brand där temperaturen hade stigit\r\nupp till 57 grader för att de skulle explodera.</pre><pre>På kärnbränslefabriken har det hänt fem allvarliga\r\nincidenter. Det kunde man läsa i kvartalsrapporten\r\nför första kvartalet 1989. Det enda som hjälper är\r\natt avveckla kärnbränslefabriken, de tolv\r\nkärnreaktorerna och även denna trettonde reaktor,\r\nStudsvik, innan några nya olyckor inträffar.</pre><pre>Jag undrar vad miljöministern och departementet\r\ngör för att följa upp detta. Och hur skall man\r\nkomma till rätta med problemet med den mänskliga\r\nfaktorn?</pre><pre>Anf. 112 Miljöminister BIRGITTA DAHL\r\n(s):</pre><pre>Herr talman! För några veckor sedan deklarerade\r\njag i en debatt här i kammaren att just det\r\nförhållandet att man inte heller i Sverige kan\r\nutesluta risken för olyckor och att man tvingas till\r\nså extraordinära säkerhetsåtgärder är ett av de\r\nviktigaste skälen till att kärnkraften skall avvecklas.\r\nJag vänder mig emot misstanken att vi inte skulle ta\r\nallvarligt på säkerheten i dag. Jag vill tala om för\r\nEva Goe s och kammaren att varje gång någonting\r\nsådant här inträffar rycker säkerhetsmyndigheterna\r\nut och gör utomordentligt noggranna studier. Jag\r\nser även till att jag personligen får en\r\nutomordentligt noggrann och ingående redovisning\r\nav vad som har hänt och hur man har följt upp\r\ndetta.</pre><pre>När det gäller händelsen i Västerås pågår för\r\nnärvarande utredning både av polismyndigheten\r\noch av kärnkraftsinspektionen. Jag vill inte avge\r\nnågot slutligt omdöme om detta förrän jag har fått\r\nen redovisning för vad man har kommit fram till\r\ndär. Men jag kan försäkra att vi inte lämnar\r\nnågonting åt slumpen när det gäller dessa\r\nutomordentligt allvarliga händelser.</pre><pre>Anf. 113 EVA GOE S (mp):</pre><pre>Herr talman! Jag skall göra den här debatten kort.\r\nJag vet att SKI skulle komma med en rapport cirka\r\ntvå veckor efter olyckstillfället. Olyckan inträffade\r\nden 27 november, så det har väl gått ganska exakt\r\ntvå veckor. Man är litet försenad kanske.</pre><pre>Men jag vet också att det hände en olycka i Studsvik\r\nredan den 4 oktober. Jag undrar om den kanske var\r\nupphovet till vad som hände med styrstavarna. En\r\nisotopkapsel med fosfor 32 hade gått sönder, och\r\nfrågan är om rester fanns kvar och om detta kunde\r\nge upphov till att dessa två styrstavar inte\r\nfungerade.</pre><pre>Anf. 114 Miljöminister BIRGITTA DAHL\r\n(s):</pre><pre>Herr talman! Jag tänker inte stå och spekulera,\r\nutan jag håller mig till att ta reda på sanningen. Jag\r\ntycker inte att det gör så mycket om utredningen tar\r\nlängre tid, om det är ett uttryck för att\r\nmyndigheterna går igenom vad som har hänt med\r\nyttersta allvar för att därefter lägga fast villkoren\r\nför fortsättningen.</pre><pre>Anf. 115 EVA GOE S (mp):</pre><pre>Herr talman! Jag skall nöja mig med dessa svar och\r\navvakta utredningens resultat. Jag kommer att\r\nåterkomma för att se vad som händer i den här\r\nfrågan.</pre><pre>Överläggningen var härmed avslutad.</pre><pre>16 § Svar på fråga  1990/91:298 om kadmium</pre><pre>Anf. 116 Miljöminister BIRGITTA DAHL\r\n(s):</pre><pre>Herr talman! Åsa Domeij har frågat mig vad\r\nregeringen tänker göra för att avveckla\r\nanvändningen av kadmium.</pre><pre>Först vill jag erinra om att vissa av de avsteg från\r\nkadmiumförbudet år 1982 som naturvårdsverket\r\nhar lämnat kommer att upphöra vid utgången av år\r\n1992. Detta leder givetvis till en minskad\r\nanvändning.</pre><pre>Regeringen avser att behandla frågan om åtgärder\r\nmot spridning av kadmium i miljön i den\r\nmiljöpolitiska propositionen våren 1991.</pre><pre>Anf. 117 ÅSA DOMEIJ (mp):</pre><pre>Herr talman! Bakgrunden till min fråga är att det\r\nhar gjorts så litet på kadmiumområdet trots att\r\nkadmium är en av de allra giftigaste metallerna som\r\nvi förorenar naturen med. Begränsningsuppdraget\r\nsom kemikalieinspektionen har lämnat under det\r\nhär året innehåller inte någonting om kadmium.\r\nDet hänvisar bara till MIA. Jag undrar därför vad\r\nregeringen har gjort eller avser att göra. Kommer\r\nkemikalieinspektionen att få något nytt\r\nutredningsuppdrag? Kommer det verkligen några\r\nförslag i miljöpropositionen? Det var glest med det\r\ni förra propositionen 1988, trots att många\r\nkunskaper fanns redan då.</pre><pre>År 1979 förbjöds ungefär 75 % av den\r\nkadmiumanvändning som då fanns. Förbudet sköts\r\nupp några år till 1982. Sedan dess har det gjorts\r\nväldigt många olika avsteg, som Birgitta Dahl också\r\nnämnde här. Jag undrar vad som kommer att hända\r\nmed alla dessa avsteg, dvs. de som inte upphör\r\n1992. Bör inte kemikalieinspektionen få i uppdrag\r\natt utarbeta en avvecklingsplan för kadmium,\r\nprecis som för vissa andra kemikalier?</pre><pre>Vad kommer att hända när det gäller nickel-\r\nkadmiumbatterier? Där har det inte kommit några\r\nnya förslag från regeringen -- t.ex. ett förbud mot\r\nfastmontering av batterier och höga miljöavgifter --\r\ntrots att användningen ökat starkt.</pre><pre>Vi har fortfarande en mycket besvärlig situation när\r\ndet gäller handelsgödsel trots att koncentrationerna\r\nav kadmium har gått ner rejält i fosforgödseln.</pre><pre>Anf. 118 Miljöminister BIRGITTA DAHL\r\n(s):</pre><pre>Herr talman! Detta är ett av de genuint besvärliga\r\nområdena, och jag tror att Åsa Domeij och jag är\r\növerens om det. Först och främst är det inte sant att\r\ndet inte har skett någon minskning av\r\nkadmiumanvändningen i förhållande till den vi\r\nhade för tio år sedan. Det har skett en mycket\r\nkraftig minskning från 125 ton per år till ungefär 20\r\nton i de varor som då var aktuella och som omfattas\r\nav den förordning vi diskuterar. På detta område\r\nkommer det att ske nästan en ytterligare halvering\r\nnär de nuvarande undantagen upphör att gälla.</pre><pre>Problemet är framför allt nickel-kadmium-\r\nbatterierna. Där är läget mycket besvärligt. Här\r\narbetar regeringen med avsikten att i den\r\nmiljöpolitiska propositionen lägga fram konkreta\r\nförslag med olika alternativ för hur man skall kunna\r\nkomma till rätta med detta problem, eftersom det\r\när mycket besvärligt.</pre><pre>Utvecklingen på detta område har, precis som Åsa\r\nDomeij säger, exploderat och om inte ätit upp så i\r\nalla fall gröpt ur effekterna av andra insatser som\r\ngjorts för att minska användningen och spridningen\r\nav kadmium. Regeringen arbetar med olika\r\nalternativ var för sig eller i kombination med\r\nvarandra, och jag tänker inte på detta stadium\r\nredovisa slutresultatet. Frågan är så genuint svår att\r\ndet inte är självklart vilken väg som är den mest\r\neffektiva att gå.</pre><pre>Anf. 119 ÅSA DOMEIJ (mp):</pre><pre>Herr talman! Visst är frågan mycket svår. Jag tror\r\natt miljöministern missuppfattade mig litet grand\r\nnär hon menade att jag sagt att ingen minskning har\r\nskett. Det jag menade var att man år 1979 beslutade\r\nom förbud mot 75 % av den kadmiumanvändning\r\ndå. Men sedan dess har vi fått helt nya\r\nanvändningsområden, och framför allt nickel-\r\nkadmium-batterierna. Det har fortfarande inte\r\nvidtagits några åtgärder, trots att vi i dag vet att det\r\nfinns en del som man faktiskt kan göra, t.ex. att\r\nlagstifta mot fastmonterade batterier och att införa\r\nhöga miljöavgifter.</pre><pre>Samma sak gäller på handelsgödselsidan. Vi vet\r\nvad vi kan göra, och vi skulle kunna sänka\r\nkoncentrationen av kadmium betydligt mycket mer\r\ni fosforgödseln, t.ex. genom mycket låga\r\ngränsvärden. Gödseln blir då litet dyrare, men inte\r\nså fruktansvärt mycket.</pre><pre>Kommer regeringen när miljöpropositionen läggs\r\nfram med förslag på alla dessa områden, dvs. när\r\ndet gäller handelsgödsel, de områden där\r\nanvändning av kadmium förbjöds år 1982 och\r\nbatterier?</pre><pre>Anf. 120 Miljöminister BIRGITTA DAHL\r\n(s):</pre><pre>Herr talman! Åsa Domeij vet nog att spelreglerna\r\när sådana att jag inte två månader i förväg kan stå\r\noch tala om vad som skall komma i propositionen.\r\nRegeringen arbetar -- vilket jag sade i mitt förra\r\ninlägg, och som jag nu upprepar -- mycket aktivt\r\nmed att hitta effektiva åtgärder för att minska\r\nspridningen av kadmium. Vi är mycket bekymrade\r\növer den explosionsartade ökning av användningen\r\nav kadmium i nickel-kadmium-batterierna och\r\nockså över situationen på gödningsmedelsområdet.\r\nMen hur de konkreta åtgärderna kommer att se ut,\r\nfår Åsa Domeij vänta till i februari för att få reda\r\npå.</pre><pre>Anf. 121 ÅSA DOMEIJ (mp):</pre><pre>Herr talman! Min fråga gällde inte exakt vilka\r\nförslag som kommer, utan om det kommer några\r\nförslag på dessa tre områden. Just det faktum att\r\nfrågan är svår kan kanske göra det ännu viktigare\r\natt regeringen ger kemikalieinspektionen ett nytt\r\nuppdrag att lägga fram en avvecklingsplan när det\r\ngäller användning av kadmium.</pre><pre>Anf. 122 Miljöminister BIRGITTA DAHL\r\n(s):</pre><pre>Herr talman! Rekommenderar Åsa Domeij att jag\r\nskall ge uppdrag om nya utredningar i stället för att\r\nvidta konkreta åtgärder?</pre><pre>Anf. 123 ÅSA DOMEIJ (mp):</pre><pre>Herr talman! Jag skulle naturligtvis allra helst se\r\nt.ex. ett totalstopp för all kadmiumanvändning år\r\n1992. Det jag är litet rädd för är att det blir nya\r\navsteg 1992, t.ex. att de bestämmelser om vissa\r\nundantag som går ut år 1992 förlängs, eftersom det\r\nkan visa sig vara ganska knepigt att avskaffa dem,\r\noch att det inte vidtas några åtgärder mot den\r\növriga användning för vilken det just nu finns\r\ntillsvidaretillstånd. Eftersom det inte finns några\r\nförslag på kadmiumområdet från\r\nkemikalieinspektionen, kan man gissa att\r\nregeringen anser att frågan är litet för svår, och att\r\nman helt enkelt väntar med åtgärder.</pre><pre>Överläggningen var härmed avslutad.</pre><pre>17 § Svar på fråga  1990/91:300 om\r\nkvalitetsnormer för vatten och luft</pre><pre>Anf. 124 Miljöminister BIRGITTA DAHL\r\n(s):</pre><pre>Herr talman! Hans Leghammar har frågat mig hur\r\nlänsstyrelserna och andra myndigheter skall uppnå\r\nriksdagens beslut om en 30-procentig\r\nutsläppsminskning av bl.a. kväveoxider, om man\r\ninte inför försök eller permanent lagstiftning med\r\nkvalitetsnormer.</pre><pre>Beslut har redan tidigare fattats av regering och\r\nriksdag om en rad åtgärder som begränsar\r\nutsläppen av kväveoxider.</pre><pre>Jag vill nämna att kväveoxidutsläppen redan år\r\n1988 var lägre än 1980 års utsläpp.</pre><pre>Inom regeringskansliet förbereds för närvarande en\r\nproposition om miljöpolitiken som kommer att\r\nläggas fram till vårriksdagen. I denna proposition\r\nkommer regeringen att redovisa förslag till åtgärder\r\nför att minska utsläppen av bl.a. kväveoxider.</pre><pre>Vad gäller frågan om att införa kvalitetsnormer i\r\nlagstiftningen, har regeringen tillsatt en\r\nparlamentarisk kommitté som bl.a. har till uppgift\r\natt se över denna fråga. Miljöskyddskommittén\r\nskall lägga fram ett principbetänkande redan den 1\r\nfebruari 1991.</pre><pre></pre><pre>Anf. 125 HANS LEGHAMMAR (mp):</pre><pre>Herr talman! Jag tackar miljöministern för svaret,\r\näven om jag blev litet förundrad över det.</pre><pre>Ministern nämner att beslut har fattats om åtgärder\r\nsom begränsar utsläppen av kväveoxider. Men på\r\nden miljödag i Falkenberg som jag refererar till i\r\nmin fråga, stod det helt klart att inom ett av de\r\nområden som är absolut mest belastade, nämligen\r\nHallands län, har inte dessa åtgärder hjälpt. Man\r\nser att man inte klarar de krav som regering och\r\nriksdag har fastställt, och man är därför litet\r\nundrande inför hur man skall klara av att uppnå\r\nriksdagens mål.</pre><pre>Vi har från miljöpartiets sida gång på gång\r\npåjakat att man måste införa ett\r\nkvalitetsnormsystem som gör det möjligt att\r\nkomma ner i de riktvärden som regering och\r\nriksdag fastställt. Om nu ministern inte är beredd\r\natt gå oss till mötes när det gäller dessa krav, vill jag\r\ngärna ha en diskussion om hur det skall gå till om\r\nman inte inför kvalitetsnormer.</pre><pre>Anf. 126 Miljöminister BIRGITTA DAHL\r\n(s):</pre><pre>Herr talman! Jag tror egentligen att vi talar förbi\r\nvarandra i onödan. Jag tror att miljöpartiet och\r\nHans Leghammar vet att det inte finns några\r\ngenvägar, utan att det kommer att krävas mycket\r\nkraftfulla och hårdhänta ingrepp utöver de beslut\r\nsom redan har fattats för att man framför allt skall\r\nnå fram till nivåer som motsvarar vad människors\r\nhälsa och naturen tål. De beslut som vi hittills har\r\nfattat är etapper på vägen mot sådana mål. Vi\r\ninbillar oss inte att en 30-procentig minskning\r\nräcker, särskilt inte i södra och västra Sverige. Men\r\näven detta mål kommer vi att ha svårt att klara.</pre><pre>Jag anser att man måste ta verkligheten med i\r\nberäkningen. Regeringen kommer om ett par\r\nmånader att återkomma till riksdagen med förslag\r\npå detta område för att till det yttersta anstränga\r\noss att uppnå de redan uppsatta målen och sedan\r\nkunna gå vidare. Jag vill erinra om att i det\r\nmiljöpolitiska program som socialdemokratiska\r\npartiets kongress fastslog, var utgångspunkten just\r\natt målen i fortsättningen inte skall vara\r\nutsläppsrelaterade, utan miljörelaterade. De skall\r\nutgå från vad hälsan och miljön tål.</pre><pre>På en del områden kan det ta sin tid att nå dit,\r\neftersom naturens lagar är sådana att förändringar\r\nbåde till det sämre och till det bättre tar tid. Men\r\ndetta är naturligtvis de långsiktiga mål som gäller\r\nför regeringens arbete.</pre><pre>Anf. 127 HANS LEGHAMMAR (mp):</pre><pre>Herr talman! Lantbruksnämnden i Hallands län\r\nhar gjort den bedömningen att man för att vända\r\ntrenden när det gäller kvävebelastningen i Hallands\r\nlän kommer att få vänta ända till 2000-talet, om\r\nman inte får mer verkningsfulla styrinstrument än\r\ndagens.</pre><pre>Det är den debatten som jag vill lyfta fram.\r\nLantbruksnämnden gav ett varningens tecken\r\nunder den miljödag man hade i Falkenberg. Med\r\ndagens styrinstrument ser man inte ens en\r\nmöjlighet att vända trenden fram till år 2000, ännu\r\nmindre att uppnå en minskning till 30 % till år\r\n1995, som regering och riksdag har bestämt.</pre><pre>Anf. 128 Miljöminister BIRGITTA DAHL\r\n(s):</pre><pre>Herr talman! Det finns alla skäl att varna för risker\r\ni denna situation, men det är inte sant att\r\nutvecklingen inte har vänts. Det har den. Nu\r\nbetyder det allt mindre vad vi själva gör i Sverige,\r\noch särskilt i sydvästra Sverige, och alltmer vad som\r\nkommer in från omvärlden. En av de saker man har\r\nkonstaterat är att ungefär 60 % av övergödningen i\r\nhavet sannolikt förorsakas av luftburna\r\nföroreningar. I just Västerhavet utanför\r\nHallandskusten kommer de flesta av dessa\r\nföroreningar från resten av Europa.</pre><pre>Detta är ett problem som vi endast kan göra\r\nnågonting åt genom ett internationellt samarbete\r\nsom måste bedrivas med yttersta intensitet,\r\nsamtidigt som vi skärper våra egna åtaganden.</pre><pre>Anf. 129 HANS LEGHAMMAR (mp):</pre><pre>Herr talman! Jag håller med miljöministern om att\r\ndet internationella sammanhanget är viktigt i dessa\r\nfrågor. Det får inte innebära att vi smiter från vårt\r\negna nationella ansvar. Det finns många satsningar\r\npå västkusten som går motsatt väg, dvs. genererar\r\nmer trafik och mer utsläpp. Därför vill jag föra in\r\nfrågan om generella föreskrifter i\r\nmiljöskyddsområdet, som vi t.ex. har i\r\nLaholmsbuktens avriningsområden. Som jag ser\r\ndet är det konflikt med tillåtlighetsreglerna i\r\nmiljöskyddslagen och\r\nkoncessionsnämndsprövningar. Vi har i flera fall\r\nhaft problem med att de har gått emot varandra.\r\nJag kan inte se någon annan väg att gå än att införa\r\nkvalitetsnormer för att komma ifrån detta. Nu fick\r\nvi ett halvt löfte om kvalitetsnormer som\r\ntilläggsdirektiv i partiledardebatten i höstas. Jag\r\nskulle bli mycket nöjd om jag kunde få verifierat att\r\ndet är på gång med kvalitetsnormer som\r\ntilläggsdirektiv i miljöskyddslagkommitteen.</pre><pre>Anf. 130 Miljöminister BIRGITTA DAHL\r\n(s):</pre><pre>Herr talman! Jag har redan sagt att kommittén\r\nliksom regeringen arbetar med den uppgiften.\r\nFrågan om hur dessa direktiv i detalj skall utformas\r\nskall vi återkomma till. Utredningen har fått i\r\nuppdrag att redovisa ett principbetänkande senast\r\nden 1 februari 1991. I samband med miljöpolitiska\r\npropositionen skall vi kunna ta principiell ställning\r\ntill det fortsatta arbetet. Vi driver denna linje\r\nnationellt och internationellt mot det som Hans\r\nLeghammar kallar för miljökvalitetsmål. Jag kallar\r\ndet att vi skall utgå från vad hälsan och miljön\r\nkräver. Det är det arbete som vi bedriver både\r\nnationellt och internationellt.</pre><pre>Anf. 131 HANS LEGHAMMAR (mp):</pre><pre>Herr talman! Jag tackar för det förtydligandet. Det\r\nhar varit svårt att få klara direktiv om att det sker\r\nen vändning. Det har varit ett motstånd mot att\r\ninföra det vi kallar för kvalitéetsnormer, där man\r\nställer kvalitetskrav på vad naturen egentligen tål i\r\nett visst område och föreskriver att all lagstiftning\r\nmåste följa detta. Jag tog upp den motsättning som\r\nfinns mellan de generella föreskrifterna för\r\nmiljöskyddsområdet och t.ex. tillåtlighetsreglerna i\r\nmiljöskyddslagen. Det problemet försvinner om vi\r\nfår kvalitetsnormer. Jag tackar för svaret och\r\nhoppas att vi verkligen får en skrivning med\r\nkvalitetsnormer i tilläggsdirektiv och i\r\nmiljöpropositionen.</pre><pre>Anf. 132 Miljöminister BIRGITTA DAHL\r\n(s):</pre><pre>Herr talman! Det var precis det som låg till grund\r\nför den s.k. Ronnebydeklarationen om Östersjön.\r\nOm Hans Leghammar studerar den finner han att\r\nregeringsscheferna utgår där från vad som krävs för\r\natt Östersjöns miljö skall återställs, så att\r\nmänniskor, djur och växter kan leva ett normalt liv\r\nutan att på något sätt utsättas för risker.</pre><pre>Anf. 133 HANS LEGHAMMAR (mp):</pre><pre>Herr talman! Jag har hört alla dessa vackra ord\r\nmånga gånger. Men jag har också sett att det inte\r\nhar skapats några verkningsfulla regler. Vi ser\r\nockså vad som håller på att hända i mitt\r\nhemområde. Där har man satt upp vackra mål som\r\ninte går att uppfylla med den trubbiga lagstiftning\r\nsom finns i dag. Det är glädjande att se att trenden\r\nåtminstone till ord, jag hoppas också i skrift, har\r\nbörjat vända.</pre><pre>Överläggningen var härmed avslutad.</pre><pre>18 § Svar på fråga  1990/91:274 om Statens\r\nenergiverk</pre><pre>Anf. 134 Industriminister RUNE MOLIN\r\n(s):</pre><pre>Herr talman! Lars Norberg har frågat mig om jag\r\navser vidta några åtgärder för att ändra\r\ninriktningen på energiverkets arbete.</pre><pre>Statens energiverk ingår bland de myndigheter som\r\npå försök tillämpar treårsbudget. Nuvarande\r\nbudgetram för verket omfattar perioden 1990/91--\r\n1992/93. Den allmänna inriktningen för\r\ninnevarande treårsperiod fastlades av riksdagen\r\nvåren 1990 (prop. 1989/90:100 bil. 16, NU25,\r\nrskr.247).</pre><pre>Enligt riksdagens beslut med anledning av\r\nregeringens proposition om forskning (prop.\r\n1989/90:90, NU40, rskr.337) ställer de\r\nenergipolitiska riktlinjerna stora krav på samhällets\r\ntotala satsningar på energiteknisk forskning och\r\nutveckling i framtiden.\r\nEnergiforskningsprogrammet syftar främst till att\r\nstödja kompetensuppbyggnad på områden som är\r\nav betydelse vid omställningen av energisystemet.\r\nDet är i första hand ett ansvar för staten att bygga\r\nupp och vidmakthålla kompetensen inom\r\nuniversitet och högskolor. Kraftföretagen och\r\nandra industriella aktörer bör liksom hittills aktivt\r\nsvara för att utveckla och kommersialisera ny\r\nenergiteknik. De statliga myndigheterna med\r\nansvar inom energiforskningsprogrammet bör dock\r\nha ett övergripande ansvar för att i samverkan med\r\nkraftföretagen m.fl. följa och främja\r\nteknikutvecklingen inom sina resp. områden.</pre><pre>Enligt riksdagens beslut har statens energiverk\r\nockså givits ett övergripande ansvar för att\r\nsamordna genomförandet av olika program och\r\nstödformer inom de ramar som anges i\r\nstatsmakternas beslut. Programansvaret innefattar\r\ni princip hela utvecklingsprocessen från forskning\r\ntill kommersialisering av ny energiteknik.</pre><pre>En annan av energiverkets huvuduppgifter är\r\nplanerings- och utredningsverksamhet inom\r\nenergiområdet. Vidare pågår arbetet med\r\nprogrammet för effektivare användning och\r\nersättning av el enligt de riktlinjer som riksdagen\r\ngodkände i juni 1988.</pre><pre>Vad beträffar organisationen av statens energiverk\r\nvill jag erinra om det beredningsarbete som pågår\r\ninom regeringskansliet inför en proposition med\r\nförslag till åtgärder inom det näringspolitiska\r\nområdet som avses föreläggas riksdagen under\r\nvåren 1991. Arbetet avser att utreda om det går att\r\nöka samordningen av den verksamhet som bedrivs\r\nvid styrelsen för teknisk utveckling, statens\r\nindustriverk och statens energiverk. Detta i syfte\r\natt öka effektiviteten.</pre><pre>Tredje vice talmannen konstaterade att\r\nfrågeställaren ej var närvarande och förklarade\r\nÖverläggningen avslutad.</pre><pre>19 § Svar på fråga  1990/91:299 om\r\nbeskattningen av fossila bränslen</pre><pre>Anf. 135 Industriminister RUNE MOLIN\r\n(s):</pre><pre>Herr talman! Roy Ottosson har frågat mig om\r\nregeringen avser att införa likvärdig beskattning av\r\nfossila bränslen oavsett till vilket ändamål bränslet\r\nförbränns.</pre><pre>Bakgrunden till frågan är de nuvarande\r\nskattebestämmelserna som bl.a. innebär att den\r\nsom producerar beskattningsbar elström får dra av\r\neventuella skatter beträffande det bränsle som\r\nåtgått för elproduktionen. Denna regel syftar till att\r\nundvika dubbelbeskattning.</pre><pre>Effekten av de skatteregler som tillämpas vid\r\nelproduktion har kritiserats. En rad förslag till\r\nåtgärder, olika bidragssystem m.m., har framförts,\r\nbl.a. från miljöavgiftsutredningen där Roy\r\nOttosson själv deltog. Han är därför väl informerad\r\nom svårigheterna att skapa ett styrsystem som\r\nundviker alla negativa effekter.</pre><pre>För närvarande arbetas med förslag inom bl.a. det\r\nområde som Roy Ottosson tagit upp. Jag är därför\r\ninte nu beredd att närmare kommentera vilka\r\nåtgärder som kan vara lämpliga.</pre><pre>Anf. 136 ROY OTTOSSON (mp):</pre><pre>Herr talman! Jag tackar för svaret.</pre><pre>Elskatten har samordnats med energiskatten för\r\nundvikande av dubbelbeskattning. Men detsamma\r\ngäller för inte koldioxidskatten, som är en\r\ntillkommande miljöskatt. Det var det som man i\r\nmiljöavgiftsutredningen bekymrade sig över. Det\r\nfanns en stark minoritet som ansåg att man skulle\r\nbeskatta koldioxid direkt, även när det gäller\r\nbränsle som används för elproduktion. Majoriteten\r\nantog inte det förslaget, utan föreslog ett\r\nbidragssystem i stället. Skälet till besvären är att\r\nbiobränslen annars missgynnas. Det blir mindre\r\nbeskattning på olja för uppvärmning än som\r\nanvänds för elproduktion. Det är märkligt,\r\neftersom det är mindre effektivt att använda olja till\r\natt framställa el. Den har då bara 40 %\r\nverkningsgrad.</pre><pre>Jag hörde på radionyheterna i morse att man även\r\ninom EG diskuterar dessa frågor och överväger att\r\nlägga koldioxidskatt på fossila bränslen och även på\r\nsådana bränslen som används för elproduktion. En\r\nföljdfråga är då: Om EG lägger koldioxidskatt även\r\npå olja för elproduktion, skulle Rune Molin kunna\r\ntänka sig att göra det även i Sverige?</pre><pre>Anf. 137 Industriminister RUNE MOLIN\r\n(s):</pre><pre>Herr talman! Skälet till att man inte lade skatter på\r\nelproduktion med hjälp av kondenskraftverk\r\nberodde på att man skulle driva upp elpriset, vilket\r\nskulle skapa problem för konkurrenskraften med\r\nindustrin i andra länder. Får vi en beskattning av\r\ndet slaget på elproduktionen i våra\r\nkonkurrentländer ändras naturligtvis\r\nförutsättningarna för att beskatta också den\r\nelproduktionen. Det är konkurrenssituationen som\r\när avgörande. Det är det som har gjort det så svårt\r\natt hitta ett bra system.</pre><pre>Vi håller på att studera den beskattningssituation\r\nsom för närvarande finns i Europa och försöker\r\nhitta en lösning. Det är naturligtvis angeläget att vi\r\nkan klara kraftvärmen och konkurrenskraften\r\ngentemot kondensproduktionen i Europa.</pre><pre>Anf. 138 ROY OTTOSSON (mp):</pre><pre>Herr talman! Kraftvärmen är en annan aspekt som\r\när intressant. Jag pratade nyss med mina\r\npartivänner i Västerås. Där har man just fastställt\r\ntaxorna på kraftvärmen från kraftvärmeverket där\r\nsom är koleldat. Där har man fått en prisdifferens\r\ngentemot elvärmen på endast 8 öre per kilowatt.\r\nMan beräknar att det behövs en differens på ca 20\r\nöre per kilowatt för att vara säker på att de enskilda\r\nkonsumenterna skall välja värmen från\r\nkraftvärmeverket och inte eluppvärmningen. Det\r\nkan leda till att de går över till eluppvärmning i\r\nVästerås, vilket vore mycket olyckligt med tanke på\r\nden kommande kärnkraftsavvecklingen och\r\nenergihushållningen.</pre><pre>Detta är ett konkret exempel på hur\r\nkoldioxidskatten slår snett och gynnar\r\neluppvärmning framför bränsleuppvärmning. Här\r\nmåste snabba åtgärder till om detta skall\r\nförhindras. Man är redan sent ute.</pre><pre>Min följdfråga till industriministern är om\r\nregeringen på kort sikt avser att göra någonting åt\r\njust detta problem.</pre><pre>Anf. 139 Industriminister RUNE MOLIN\r\n(s):</pre><pre>Herr talman! Den här frågan ingår i de\r\nförhandlingar som för närvarande pågår. Hur dessa\r\nförhandlingar slutar kan jag inte uttala mig om i\r\ndag. Men frågan finns alltså med, så den är i högsta\r\ngrad aktuell.</pre><pre>Överläggningen var härmed avslutad.</pre><pre>20 § Svar på fråga  1990/91:278 om\r\ngrundskoleundervisningen</pre><pre>Anf. 140 Statsrådet GÖRAN PERSSON (s):</pre><pre>Herr talman! Ann-Cathrine Haglund har frågat\r\nmig om vilka åtgärder jag avser vidta för att alla\r\nelever skall få den undervisning de har rätt till enligt\r\ngällande läroplan. Frågan är ställd med\r\nutgångspunkt i rapporter inom det internationella\r\nutvärderingsprogrammet.</pre><pre>Ett av syftena med det internationella programmet\r\nför utvärdering är att rapportera om tillståndet i\r\nden svenska skolan till riksdag och regering. Jag\r\nanser det väsentligt att inte ta upp detaljer från den\r\nnationella utvärderingen och behandla dem\r\nlösryckta från sitt sammanhang. Man måste, enligt\r\nmin mening, i stället försöka få en så total bild som\r\nmöjligt av skolans verksamhet, eller den del av\r\nskolans verksamhet det gäller.</pre><pre>De forskare som utarbetat rapporten varnar för\r\nalltför långtgående slutsatser om innehållet i den\r\nsamhällsorienterade undervisningen utifrån det\r\nmaterial som rapporten bygger på. Man planerar\r\ndärför ytterligare studier för att få en heltäckande\r\nbild av hur mellanstadiet arbetar med de\r\nsamhällsorienterande ämnena.</pre><pre>Att det finns brister i lärarnas utbildning vad gäller\r\natt bedriva den form av undervisning det här är\r\nfråga om har redan tidigare uppmärksammats.\r\nAvsikten med den nu inledda\r\nkompletteringsfortbildningen med inriktning mot\r\norienteringsämnen är ett försök att råda bot på\r\ndessa brister, liksom de reformer för\r\ngrundutbildning av lärare som också beslutats.\r\nEffekten av dessa kompetenshöjande åtgärder har\r\ngivetvis ännu inte kunnat få genomslag i skolorna.</pre><pre>En annan åtgärd som kommer att få direkt\r\nbetydelse för undervisningen är självfallet det\r\nförestående läroplans- och kursplanearbetet. Det\r\nkommer att inriktas mot en tydligare beskrivning av\r\nmålen och en mer konkret uppföljning och\r\nutvärdering av måluppfyllelsen. En ökad tydlighet\r\ndärvidlag kommer att ge bättre garantier för att\r\nelever får den undervisning de har rätt till enligt\r\nläroplan och kursplaner.</pre><pre>Anf. 141 ANN-CATHRINE HAGLUND\r\n(m):</pre><pre>Herr talman! Jag vill tacka för svaret.</pre><pre>När jag i våras frågade skolministern om vilka\r\nåtgärder han tänkte vidta för att alla elever skall få\r\nden undervisning de har rätt till enligt läroplanen\r\nsvarade skolministern att han inte tänkte agera på\r\ngrundval av en enstaka rapport, trots att detta\r\ningick i den nationella utvärderingen. Denna\r\nrapport hade avgetts av seriösa forskare, och den\r\nvisade att uppemot 30 % av eleverna i årskurs 4 och\r\n5 inte får någon undervisning i samhällskunskap\r\noch religionskunskap.</pre><pre>Nu har det kommit en sammanfattning av flera\r\nrapporter, där resultatet från i våras bekräftas. I\r\npraktiken råder det ett skolmonopol, och\r\nmöjligheten för föräldrar att välja en annan skola\r\när näst intill obefintlig. Man kan konstatera att\r\nläroplanen inte följs och att många elever blir utan\r\nundervisning i samhällskunskap och\r\nreligionskunskap.</pre><pre>Fram t.o.m. april månad saknades i var femte klass\r\ni årskurs 5 antingen religionskunskap,\r\nsamhällskunskap eller båda ämnena. Detta är i\r\nallra högsta grad oroande. I NO-ämnena ingår\r\nmjukare områden som biologi och zoologi, medan\r\nämnen som fysik, kemi och teknik är ovanliga. Det\r\när oroande att skolministern inte anger vilka\r\nåtgärder han nu tänker vidta.</pre><pre>Vad säger då lärarna? Jo, de talar om bristen på\r\nresurser, klagar på undervisningstiden och på\r\nelevgruppernas storlek. Vidare klagar de på\r\nbristfällig utbildning och önskar mer fortbildning.\r\nDe ämnen som åsidosätts är sådana ämnen som\r\nlärarna tycker är svåra att undervisa i.</pre><pre>Samtidigt understryker rapporten faran med\r\nblockläsning, som består i att vissa ämnen och\r\nmoment betonas på bekostnad av andra ämnen. Jag\r\nvill fråga skolministern: Avser skolministern att\r\nvidta åtgärder för undvikande av att vid\r\nblockläsning vissa ämnen betonas medan andra\r\nskjuts åt sidan? Vad tänker skolministern göra för\r\natt stärka ämnesstudierna i den\r\ngrundskollärarutbildning som nu är under\r\nuppbyggnad, så att varje lärare får gedigna\r\nkunskaper i de ämnen som de skall undervisa i?</pre><pre></pre><pre>Anf. 142 Statsrådet GÖRAN PERSSON (s):</pre><pre>Herr talman! Jag tror att de flesta som under de\r\nsenaste året har följt skoldebatten har märkt att det\r\njust nu genomförs en lång rad förändringar, som\r\nalla syftar till att stärka lärarnas ställning i\r\nprofessionellt avseende. För att det skall fungera\r\noch passas in i ett nationellt likvärdigt skolsystem\r\nkrävs i sin tur att läroplanerna är väldigt tydliga och\r\natt det sker en utvärdering. Detta har tidigare\r\nsaknats.</pre><pre>Den utvärdering som nu görs av skolöverstyrelsen\r\nkan snarast liknas vid ett stort forskningsprogram,\r\noch den visar på en del brister. Innan man drar\r\ndefinitiva slutsatser av denna utvärdering tycker jag\r\natt man skall lyssna till forskarna, som nu, liksom i\r\nvåras, varnar för att dra alltför långtgående\r\nslutsatser av det material som Ann-Cathrine\r\nHaglund baserar sina frågor på. Detta kan\r\nemellertid lämnas åt sidan.</pre><pre>Det viktiga är frågan i det långsiktiga perspektivet\r\nom vart vi är på väg. Här bedriver regeringen ett\r\narbete som alldeles uppenbart är inriktat på att göra\r\nmålen för skolan tydligare och på att etablera ett\r\nutvärderingssystem -- något som tidigare har\r\nsaknats.</pre><pre>I morgon kommer riksdagen att ställa sig bakom\r\nden typen av synsätt. I vår kommer sedan direktiv\r\ntill nya läroplaner för såväl grundskola som\r\ngymnasieskola. Kombinerat med detta finns förslag\r\nom en omfattande kompletteringsutbildning. I\r\ndetta avseende saknas verkligen inte åtgärder från\r\nregeringens sida.</pre><pre>Som jag tidigare sade, herr talman, vore det litet\r\noklokt att mitt inne i en så omfattande\r\nreformperiod rycka loss enstaka rapporter från ett\r\nnationellt forskningsprogram och lägga dem till\r\ngrund för en ändring av skolpolitikens inriktning.\r\nVi vet vart vi är på väg. Då finns det inte någon\r\nanledning att ändra kursen. Det utvärderingsarbete\r\nsom nu pågår inom skolöverstyrelsen kan komma\r\natt bli mycket värdefullt som underlag för\r\nläroplansöversynerna.</pre><pre>Herr talman! På den här punkten vill jag bara säga\r\natt de riktlinjer som regeringen har dragit upp\r\nhåller som bäst på att fullföljas.</pre><pre>Anf. 143 ANN-CATHRINE HAGLUND\r\n(m):</pre><pre>Herr talman! Skolministern sade att regeringen vet\r\nvart den är på väg. Problemet är ju att vi inte vet\r\ndet. Visst har det genomförts en lång rad\r\nförändringar. I bl.a. två stora propositioner har\r\nskolministern föreslagit att skolan skall\r\nkommunaliseras. Men dessa stora\r\norganisationsförändringar föreslås ju utan att vi vet\r\nett enda dugg om mål och läroplaner.</pre><pre>Det som är allvarligt är att dessa\r\nforskningsrapporter har visat att innehållet och\r\nkvaliteten i det som barnen lär sig, de kunskaper\r\noch färdigheter som de får, inte är\r\ntillfredsställande. Detta bekräftar precis det som\r\nmånga debatter här i riksdagen har handlat om och\r\nsom vi moderater har varnat för. Regeringen\r\ngenomför en massa förändringar, men man säger\r\ningenting om målen och om läroplanerna. Dessa\r\nförutsättningar skulle ha förelegat innan man tog\r\nställning till kommunalisering av skolan och\r\nförändring av statsbidragssystemet. Det är precis\r\ndetta som vi har efterfrågat.</pre><pre>Anf. 144 Statsrådet GÖRAN PERSSON (s):</pre><pre>Herr talman! Jag tror inte att fru Haglund\r\nordentligt har läst de propositioner vilkas förslag\r\nriksdagen i morgon skall behandla. Om fru\r\nHaglund hade gjort det, hade hon ju fått klart för\r\nsig att det som hon kräver faktiskt är det som\r\nriksdagen i morgon skall ta ställning till.</pre><pre>I den skolpolitiska strategi som regeringen har\r\ntillämpat har det ingått ett stegvis förflyttande av\r\nansvaret för verksamheten ut till klassrummen, till\r\nmedvetna professionella. Detta skall i sin tur\r\ngaranteras i ett nationellt likvärdigt system utifrån\r\nmycket tydliga läroplaner. Det är första gången\r\ndetta sker, och utmärkande för situationen är att nu\r\nutvärderas ett styrsystem och ansvarssystem som\r\ninte har lyckats på den punkten. Detta styrsystems\r\noch ansvarssystems främsta tillskyndare och\r\nförsvarare har ju varit fru Haglund och hennes\r\npartikamrater.</pre><pre>Retoriken, Ann-Cathrine Haglund, är på intet sätt\r\ni överensstämmelse med handlingarna, och det är\r\nväl inte särskilt ovanligt när det gäller moderata\r\nsamlingspartiet.</pre><pre>Anf. 145 ANN-CATHRINE HAGLUND\r\n(m):</pre><pre>Herr talman! Jag skulle kunna kvittera och säga att\r\nskolministerns retorik är mycket tjusig, men när det\r\ngäller innehållet och formuleringen av målen i\r\nläroplanerna vet vi inte ett enda dugg.</pre><pre>Skolministern är väldigt bra på att flytta klossar och\r\npå att flytta beslutsrätten och inflytandet från en\r\ngrupp politiker till en annan. Men när det gäller\r\ninnehållet, kvaliteten, kunskaperna och\r\nfärdigheterna vet vi ingenting. Däremot vet vi att\r\nrapporter från den nationella utvärderingen har\r\nvisat på betydande brister. En slutsats som man\r\ndefinitivt kan dra är att det behövs mera av en\r\nlärarutbildning som bygger på ämnesstudier. Det\r\nbehövs en fortbildning som är ämnesinriktad.</pre><pre>Tydliga mål skall vi ha. Det är särskilt viktigt när\r\nman förlägger ansvaret långt ut. Problemet är i dag\r\natt skolministern förlägger ansvaret hos de\r\nkommunala skolpolitikerna, inte ute i skolorna,\r\noch att vi inte har fått tydliga mål och läroplaner.</pre><pre>Anf. 146 Statsrådet GÖRAN PERSSON (s):</pre><pre>Herr talman! Fru Haglund får bestämma sig.\r\nAntingen är det jag säger tjusigt, eller också är det\r\nså katastrofalt som hon beskriver det. Jag föredrar\r\natt hon tycker att det på något sätt är katastrofalt,\r\neftersom det inte vore bra om jag var helt överens\r\nmed Ann-Cathrine Haglund. Jag delar nämligen\r\ninte hennes uppfattning och synsätt när det gäller\r\nskolans verksamhet, långt därifrån.</pre><pre>Att fru Haglund säger att jag bara skulle flytta\r\nklotsar och göra den typen av låtsasförändringar\r\ninnebär att hon inte alls har förstått den oerhörda\r\nförändring som nu sker i den delen av den\r\ngemensamma sektorn som skolan utgör. Väldigt\r\nmånga lärare och skolledare är mycket djupt\r\nengagerade i denna förändring, som kommer att\r\nleda fram till en dynamik, en utveckling av skolan\r\nutifrån ett professionellt perspektiv. Det skall dock\r\ninpassas i ett nationellt system som läroplanerna\r\nskall garantera.</pre><pre>Detta finns beskrivet i två propositioner som har\r\nlevererats till riksdagen. Det är en skolpolitisk\r\nstrategi, fru Haglund. Denna skolpolitiska strategi\r\när naturligtvis litet svår att hantera för ett\r\noppositionsparti. Det kräver att man har ett\r\nalternativ, och det alternativet har inte redovisats.\r\nDå passar det bra att rycka ut enskilda rapporter\r\nifrån en nationell utvärdering som\r\nskolöverstyrelsen har gjort.</pre><pre>Anf. 147 ANN-CATHRINE HAGLUND\r\n(m):</pre><pre>Herr talman! Det är klart att det är en strategi.\r\nMen det är en strategi som saknar\r\nmålformuleringar. Det är en strategi som saknar\r\nformuleringar i läroplaner. Det är en strategi som\r\ninte talar särskilt mycket om vilka kunskaper och\r\nfärdigheter som eleverna skall ha. Det är en strategi\r\nsom flyttar inflytandet från riksdagens politiker till\r\nde kommunala politikerna. Det är en strategi som\r\ninte ger föräldrarna särskilt mycket\r\nbestämmanderätt och möjlighet att välja skola. Det\r\när en strategi som absolut inte tar upp kunskaper\r\noch färdigheter, vilket vi moderater anser vara det\r\nviktigaste i skolan. Skolans huvuduppgift, att\r\nförmedla kunskaper och färdigheter, är överordnad\r\nandra uppgifter. Den uppgiften måste tydliggöras\r\noch klart läggas fast i målen för skolan och i\r\nläroplanerna.</pre><pre>Överläggningen var härmed avslutad.</pre><pre>21 § Svar på fråga  1990/91:302 om statens skola\r\nför vuxna i Norrköping</pre><pre>Anf. 148 Statsrådet GÖRAN PERSSON (s):</pre><pre>Herr talman! Karl-Göran Biörsmark har frågat\r\nmig -- utifrån tidningsuppgifter -- om jag ämnar\r\nföreslå att statens skola för vuxna i Norrköping\r\nskall upphöra 1992 och i så fall hur de elever som i\r\ndag utbildas där i framtiden skall få utbildning.</pre><pre>Den framtida vuxenutbildningen kommer att\r\nbehandlas i en särskild proposition som för\r\nnärvarande bereds inom regeringskansliet. I denna\r\nkommer såväl statens skolor för vuxna som andra\r\nvuxenutbildningsformer att tas upp. Regeringen\r\nberäknar att förelägga riksdagen propositionen\r\nomkring den 20 februari.</pre><pre>Anf. 149 KARL-GÖRAN BIÖRSMARK\r\n(fp):</pre><pre>Herr talman! Det finns inte så mycket substans i\r\nsvaret. Allt jag egentligen får veta är att statsrådet\r\nkommer att ge litet mera besked den 20 februari.</pre><pre>Det är väl ändå inte enbart en tidningsanka att\r\ndessa uppgifter har läckt ut. Jag förstår att\r\nstatsrådet ändå har informerat rektorn för statens\r\nskola för vuxna i Norrköping och kommunalrådet,\r\noch att det finns tankar på en nedläggning. Detta är\r\nbakgrunden till min fråga.</pre><pre>Om det finns sådana tankar i kanslihuset, vilket det\r\ntydligen gör, vill jag fråga vilket besked statsrådet\r\nämnar ge till de grupper som i dag har stor glädje\r\nav statens skola för vuxna både i Norrköping och\r\nHärnösand och som svårligen kan få sin utbildning\r\npå annat sätt, om det blir så som vi befarar, att\r\nstatens skola för vuxna skall upphöra?</pre><pre>Anf. 150 Statsrådet GÖRAN PERSSON (s):</pre><pre>Herr talman! Svaret på frågan är således att jag\r\nkommer att utveckla dessa frågeställningar i en\r\nproposition i februari. Det är det svar som jag kan\r\noch skall lämna på den direkta frågan.</pre><pre>Däremot kan vi föra ett principiellt resonemang om\r\nhur vuxenutbildningen har och kommer att\r\nutveckla sig och hur statens insatser skall ses i det\r\nsammanhanget. Det är inget tvivel om att vi i\r\nframtiden kommer att ha behov av någon typ av\r\nstatlig insats som gör det möjligt för människor,\r\nframför allt i mycket avlägsna delar av landet, att få\r\ntillgång till en kvalificerad vuxenutbildning.\r\nModern teknik borde kunna användas i ett sådant\r\nperspektiv. Det perspektivet tar jag in när jag för\r\nresonemanget om framtiden för statens skola för\r\nvuxna och annan vuxenutbildning. Dessa frågor\r\nskall ses utifrån den enskildes perspektiv och\r\nutifrån behovet av kompetenshöjning såväl i\r\nregioner som i näringslivet.</pre><pre>Det resonemanget kommer att föras i\r\npropositionen. De enskilda, sakligt inriktade\r\ndetaljfrågorna kan jag inte gå in och svara på nu.\r\nDet tror jag också att Karl-Göran Biörsmark\r\nförstår.</pre><pre>Anf. 151 KARL-GÖRAN BIÖRSMARK\r\n(fp):</pre><pre>Herr talman! Av det resonemang som statsrådet nu\r\nför förstår jag att det finns en insikt om att det finns\r\ngrupper i vårt samhälle som är beroende av denna\r\ntyp av skolform. Det gäller personer i glesbygd, jag\r\nhar nämnt dem. Det finns dock andra grupper, t.ex.\r\ninterner i våra kriminalvårdsanstalter,\r\nfunktionshandikappade och en rad människor som\r\njag knappast tror klarar utbildningen i den\r\ntraditionella komvuxorganisationen. Om man har\r\nen insikt och ett medvetande om att statens skola\r\nför vuxna fyller en uppgift, tolkar jag det som om\r\nden kommer att leva vidare i någon form.</pre><pre>Att statsrådet inte kan ge mig mer besked i dag är\r\nbeklagligt. Det oroar dem som i dag studerar vid\r\nstatens skola för vuxna. Kan statsrådet i dag inte\r\nskicka med något mera som svar till lärarna och\r\nframför allt till de elever som i dag studerar vid\r\nstatens skola för vuxna i Norrköping och\r\nHärnösand?</pre><pre>Överläggningen var härmed avslutad.</pre><pre>22 § Svar på fråga  1990/91:289 om Erasmus\r\nstipendiater</pre><pre>Anf. 152 Utbildningsminister BENGT\r\nGÖRANSSON (s):</pre><pre>Herr talman! Ulf Melin har frågat mig vilka\r\nåtgärder regeringen avser att vidta för att\r\nunderlätta för utländska studenter i Sverige inom\r\nramen för högskoleutbytet i det s.k. Erasmus-\r\nprogrammet.</pre><pre>Naturligtvis kan det tänkas finnas någon svensk\r\nmyndighet som ännu inte har börjat fundera på vad\r\nnärmandet till EG kan komma att få för praktisk\r\ninnebörd för dess eget vidkommande. Men på det\r\nhela taget tror jag att Ulf Melin oroar sig i onödan.</pre><pre>De myndigheter det här gäller är redan i full färd\r\nmed att utarbeta erforderliga rutiner.\r\nUtgångspunkten för förberedelserna är den enda\r\nrimliga i sammanhanget. Tillresande forskare och\r\nstudenter, som vill arbeta eller studera vid någon\r\nsvensk högskola under ett begränsat antal månader,\r\nmåste kunna få ett snabbt besked.</pre><pre>Jag har fullt förtroende för dem som arbetar med\r\ndetta. De kommer säkert att kunna skapa en\r\nordning, som uppfyller högt ställda krav på\r\nenkelhet och smidighet. I praktiken kommer\r\nsvenska forskare och studenter förmodligen att\r\nmöta större problem vid sina motsvarande\r\nstudievistelser på andra håll i Europa.</pre><pre>Detsamma gäller i tillämpliga delar också\r\nbostadsfrågan. Såvitt är mig bekant är\r\nhögskolorna, studentkårerna,\r\nstudentbostadsstiftelserna och de berörda\r\nkommunerna väl införstådda med vad ett växande\r\nutbyte med andra länder kommer att fordra.</pre><pre>Det positiva intresset för EG på alla håll i vårt\r\nsamhälle borgar för att tillbörlig generositet och\r\nsolidaritet kommer att vara för handen.\r\nFörsörjningen med bostäder för forskare och\r\nstudenter är i dag ingen fråga för staten. Inte heller\r\ni framtiden behöver den bli det, bedömer jag.</pre><pre>Anf. 153 ULF MELIN (m):</pre><pre>Herr talman! Jag vill tacka statsrådet för svaret på\r\nmina frågor. Det är bra att EGs ministerråd släpper\r\nin Sverige och EFTA-länderna så att man kan börja\r\nförhandla om Erasmus. Det är viktigt för Sverige\r\noch för våra studenter. Men det är också viktigt för\r\nutvecklingen i Europa.</pre><pre>Jag måste säga att jag är något förvånad över\r\nsvaret. Jag har alltid uppfattat de svar som Bengt\r\nGöransson lämnar som seriösa, och jag har också\r\nuppfattat att han vill föra en allvarligt menad\r\ndebatt. Jag erinrar mig att Bengt Göransson i en\r\ninterpellationsdebatt om lärarutbildningen\r\nanvände idrottens språkbruk och talade om att man\r\nhöjt ribban. I det här fallet tycker jag att han tar\r\nfrågan med en klackspark. Det är inte nog med det.\r\nHan är också off-side.</pre><pre>Meningen är att svenska studenter skall kunna\r\nkomma ut i Europa. Det rör sig om ungefär 2 000\r\nstudenter. Samtidigt skall vi ta emot lika många i\r\nSverige. Vi får hoppas att svensk högskola och\r\nuniversitet har en sådan standard att utländska\r\nstudenter också vill komma till Sverige. Men vi vet\r\nsamtidigt att statens invandrarverk skall ge\r\nuppehållstillstånd. Universitetskanslerämbetet\r\nskall pröva behörigheten. Dessutom skall\r\nuniversiteten blanda sig i detta, eftersom de är\r\nkursansvariga. Vi vet om att det finns en ganska\r\nstor byråkrati på det här området, och det har\r\nförekommit tidningsuppgifter och annat om detta.\r\nMan kan väl som statsråd inte vara bara ett\r\nåsynavittne till denna tingens ordning, utan man\r\nmåste väl som statsråd även ta initiativ till att sådant\r\nhär fungerar.</pre><pre>Jag är naturligtvis medveten om att det är\r\nkommunerna och universiteten som har ansvaret\r\nför bostadsfrågan. Men jag vet också att svenska\r\ninstitutets ordförande Anders Claesson har skrivit\r\ntill regeringen och ställt frågor om hur man skall\r\nlösa bostadsfrågan.</pre><pre>Anf. 154 Utbildningsminister BENGT\r\nGÖRANSSON (s):</pre><pre>Herr talman! Jag vet inte om jag med mitt\r\nuttalande om att höja ribban förra gången som vi\r\ndiskuterade lockade in diskussionen på\r\nklacksparkar och off-side. Men jag skall inte föra\r\ndebatten längre in på fotbollens område.</pre><pre>Det som jag har tillåtit mig att konstatera i mitt svar\r\npå en fråga -- i vilken det antyds att vårt land har en\r\nstor byråkrati som gör att det, om jag har uppfattat\r\nfrågan riktigt, skulle bli näst intill omöjligt för\r\nutländska studenter att studera i Sverige -- är att de\r\nsvenska myndigheterna är i full färd med att\r\nförbereda för utländska studenter att kunna\r\nstudera i Sverige. Sedan anade jag, men det är\r\nmöjligt att jag på den punkten feltolkar\r\nfrågeställaren, en antydan om att byråkratin i vårt\r\nland skulle vara värre än i de länder till vilka våra\r\nstudenter skall åka. Då noterar jag att EG-\r\nkommissionen, såvitt jag vet, inte är den mest\r\nbyråkratifria institutionen i världen. I fjol kunde\r\njag få ansökningshandlingarna för det s.k.\r\nCOMETT-programmet med ett tjockt häfte med\r\nansökningsblanketter vars ifyllande man inte klarar\r\nom man inte har bilagan Guide for applicants med\r\nytterligare ett femtiotal sidor där det framgår hur\r\nman skall fylla i de blanketter som omfattar ett\r\nsjuttiotal sidor, om jag har räknat rätt, av\r\nansökningshandlingar. Det är alltså en ganska stor\r\nbyråkrati som man har att möta i det stycket. Då\r\ntycker jag att vi med en viss tillförsikt kan förutsätta\r\natt våra myndigheter skall kunna klara att förenkla,\r\neftersom de som ideal i sitt förenklingsarbete kan\r\nha den ganska stora byråkrati som vi möter i\r\nBryssel.</pre><pre>Anf. 155 ULF MELIN (m):</pre><pre>Herr talman! När det gäller COMETT får man väl\r\nhoppas att den svenska byråkratin inte kommer att\r\ninnebära att de utländska forskare och studenter\r\nsom kommer till Sverige på stipendium skall\r\nbehöva få en sådan diger lunta. Såvitt jag kan förstå\r\nskall universitetskanslerämbetet, invandrarverket\r\noch arbetsmarknadsstyrelsen träffas för att gå\r\nigenom hur man skall förfara när man skall ta emot\r\nutbytesforskare. Jag hoppas att man föregår med\r\ngott exempel i det fallet.</pre><pre>Statsrådet säger att det pågår ett arbete mellan\r\nuniversitetskanslerämbetet och statens\r\ninvandrarverk när det gäller rutinerna för Erasmus.\r\nJag undrar hur långt detta arbete har kommit?</pre><pre>Anf. 156 Utbildningsminister BENGT\r\nGÖRANSSON (s):</pre><pre>Herr talman! Jag kan försäkra Ulf Melin att\r\nrutinerna för godtagande av studenter kommer att\r\nvara utomordentligt praktiska och hanterliga, så att\r\ningen tid går förlorad.</pre><pre>Anf. 157 ULF MELIN (m):</pre><pre>Herr talman! Universiteten kommer ju att teckna\r\navtal med de olika europeiska universiteten. Vore\r\ndet då inte möjligt att ha en myndighet eller en\r\nhandläggare? Måste man i detta fall blanda in dels\r\ndet universitet som skall ta emot studenterna, dels\r\nuniversitetskanslerämbetet, dels statens\r\ninvandrarverk? Har statsrådet inte några tankar om\r\nhur man skall kunna lösa den frågan? Jag tror att\r\ndetta kommer att bli ett problem. Statsrådet kan väl\r\ninte vara nöjd med handläggningstiderna på statens\r\ninvandrarverk. Jag är inte nöjd med dem. De är\r\nmycket långa. Jag vet att man har haft problem med\r\nstipendiater som har fått vänta mycket länge innan\r\nde har fått besked. Det kan vi inte vara nöjda med.</pre><pre>Jag undrar även om statsrådet tänker vidta några\r\nåtgärder när det gäller vilket språk som\r\nundervisningen skall ske på. På våra universitet\r\nundervisas det i mycket liten utsträckning på andra\r\nspråk. Det borde väl ske mer undervisning på t.ex.\r\nengelska?</pre><pre>Anf. 158 Utbildningsminister BENGT\r\nGÖRANSSON (s):</pre><pre>Herr talman! När det gäller rutinerna vill jag\r\nunderstryka att jag inte ser det som vare sig det\r\nansvariga statsrådets eller regeringens uppgift att\r\nvara blankettkonstruktör. Jag tror att det vore\r\nolyckligt. Då skulle regeringen bli ansvarig för\r\nvarje eventuellt misslyckad blankett. Det politiska\r\nansvaret och den politiska uppgiften är tvärtom att\r\nav de myndigheter som har denna uppgift kräva att\r\nhandläggningen sker snabbt och hanterligt. Det\r\nkravet kommer jag att ställa på de berörda\r\nmyndigheterna.</pre><pre>Det finns alldeles uppenbart behov av att ge\r\nundervisning även på andra språk än svenska, även\r\nom jag tror att man måste inse att åtskillig\r\nundervisning vid våra universitet av praktiska skäl\r\näven fortsättningsvis måste ske på det språk som är\r\nvårt modersmål. Det finns ibland en litet drömsk\r\nföreställning i internationaliseringens värld om att\r\nallting i framtiden kommer att avhandlas på det\r\nengelska språket.</pre><pre>Överläggningen var härmed avslutad.</pre><pre>23 § Svar på fråga  1990/91:244 om Östtimor</pre><pre>Anf. 159 Utrikesminister STEN ANDERSSON\r\n(s):</pre><pre>Herr talman! Eva Goe s har frågat mig om jag avser\r\nagera för Östra Timors sak, t.ex. inför Förenta\r\nnationernas kommission för de mänskliga\r\nrättigheterna i februari.</pre><pre>Regeringen följer sedan många år kontinuerligt\r\nutvecklingen i Östra Timor. Uppgifterna är\r\nmotstridiga och meningarna delade om vad som där\r\nsker. Detta gäller även frågan om hur de mänskliga\r\nrättigheterna respekteras. Olika MR-\r\norganisationer och andra frivilliga organisationer\r\nhar olika uppfattningar om detta, liksom\r\njournalister, politiker och diplomatiska iakttagare.\r\nMin bedömning är att situationen vid vissa\r\ntidpunkter inger hopp, vid andra oro. Under hösten\r\ninträffade en försämring av MR-läget i\r\nhuvudstaden Dili, av allt att döma i hög grad\r\nberoende på att enskilda myndighetsföreträdare\r\nhar olika uppfattningar om vilken politik som bör\r\nföras gentemot befolkningen i området.</pre><pre>Regeringen i Jakarta synes emellertid numera inse\r\natt bästa sättet att lyckas med sin integrationspolitik\r\noch få den accepterad av hela befolkningen i Östra\r\nTimor är att åstadkomma ekonomiska framsteg\r\nsamt få till stånd ett mått av avmilitarisering och en\r\nallmän normalisering av förhållandena. En viss\r\nminskning av den militära närvaron kan\r\nobserveras. Eva Goe s uppgift att nya trupper förts\r\nin i området under den gångna våren med 50 000\r\nman styrks inte av våra källor. Det är ju inte\r\nstridshandlingarna i Östra Timor som utgör\r\nproblemet i dag -- de har så gott som upphört -- utan\r\ndet alltmer öppna missnöjet bland timoreserna och\r\nmyndigheternas reaktion på detta. Missnöjet finns\r\nfrämst bland studenter och arbetslösa ungdomar i\r\nhuvudstaden Dili. Det tar sig bl.a. uttryck i\r\ndemonstrationer. Det öppna missnöjet slås ibland\r\nned med hårda medel.</pre><pre>Läget i Dili var under några månader spänt men\r\nförefaller åter lugnare. Situationen varierar dock\r\ninom Östra Timor. De västra distrikten är lugna och\r\nhar så varit sedan 1980-talets början. Läget i de\r\ntraditionellt hårt drabbade fem östra distrikten har\r\nlättat, och stämningen där är bättre. Den militära\r\nnärvaron har minskat. Inte minst gäller detta de\r\nsärskilda insatsstyrkorna.</pre><pre>I detta sammanhang vill jag, mot bakgrund av en\r\npassus i Eva Goe s fråga, inskjuta att det inte finns\r\nnågot belägg för att den krigsmateriel som Sverige\r\nhar exporterat till Indonesien har kommit till\r\nanvändning mot gerillan i Östra Timor.</pre><pre>FN-behandlingen av frågan om Östra Timor är för\r\nnärvarande vilande i avvaktan på utfallet av de\r\nförhandlingar som förs mellan Indonesien och den\r\nforna kolonialmakten i Östra Timor, dvs. Portugal.\r\nMöjligen kan dessa samtal bl.a. leda till att en\r\nprotugisisk parlamentarikerdelegation besöker\r\nområdet för att bilda sig en egen uppfattning om\r\nsituationen där.</pre><pre>Mot denna bakgrund ser jag för närvarande således\r\ningen anledning till ett svenskt initiativ i FNs\r\nkommission för de mänskliga rättigheterna. Men\r\nfrågan kan ändå tänkas komma upp i\r\nkommissionen. Då får vi självfallet granska ärendet\r\nefter de förutsättningar som kan visa sig föreligga.</pre><pre>Anf. 160 EVA GOE S (mp):</pre><pre>Herr talman! Det är juletid. Jag tycker att det låter\r\nsom om ''midnatt råder, tyst det är i husen''.\r\nUtrikesministern säger att vi bara skall följa\r\nsituationen. Det har inte kommit in 50 000 man i\r\nÖstra Timor. Jag har med mig ett nyhetsbrev från\r\nÖsttimor-kommittén. Där talas det om 40 000 män\r\ni en operation plus 60 000 östtimoresiska\r\nvärnpliktiga i mars 1990. Kommittén har fått sin\r\nrapport från en australiensisk källa. Långa\r\nkolonner med trupper marscherade in i staden i\r\nslutna led, två krigsskepp dök plötsligt upp och\r\nlandsatte ytterligare ett hundratal soldater. Folk var\r\nverkligen uppskrämda av vad som hände, de var\r\nskräckslagna. Det här är berättelser av en journalist\r\nsom besökte Östtimor den 4 februari i år. Så säger\r\nutrikesministern att här har det rått fred och lugn\r\nsedan 1990-talets början. De brev som jag får\r\nallteftersom talar inte om lugn och ro.</pre><pre>Från den observatör som vi har i IGGI har vi inte\r\nhört någonting, däremot från ordföranden i IGGI,\r\nPronk. Han har efter sitt besök i Östtimor dragit in\r\nen del av biståndet till Östtimor på grund av de\r\noroligheter som där finns och på grund av att\r\nmänskliga rättigheter kränks. Amnesty\r\nInternational har gång efter annan rapporterat om\r\nförföljelser. Bara sedan i påsk har hundratals\r\npersoner slaktats, däribland kvinnor och barn.</pre><pre>Jag förstår inte varför Sverige är så tyst. Varför skall\r\nvi ha en observatör i IGGI om vi inte någonsin\r\nsäger något? Varför är det så tyst? Varför uttalar sig\r\ninte observatören?</pre><pre>Utrikesministern säger att man kan ha olika källor.\r\nMen skicka dit en delegation från Sverige, inte från\r\nPortugal, och titta hur det verkligen är. Är det\r\navmilitarisering? Har inte vi bidragit med våra\r\nvapen, eller använder man andra vapen just för att\r\nbekämpa Fretilin?</pre><pre>Överläggningen var härmed avslutad.</pre><pre>24 § Svar på fråga  1990/91:248 om en militär\r\nEG-organisation</pre><pre>Anf. 161 Utrikesminister STEN ANDERSSON\r\n(s):</pre><pre>Herr talman! Mot bakgrund av en artikel införd\r\nnyligen i tidskriften Från Riksdag  &amp;  Departement\r\nhar Per Gahrton frågat mig vilka slutsatser\r\nbeträffande Sveriges möjligheter att bli medlem i\r\nEG jag drar av uttalandet från EG-kommissionens\r\nrepresentant i Sverige att EG kommer att få en\r\ngemensam militär organisation.</pre><pre>Det pågår en livlig debatt inom EG om\r\nGemenskapens framtida utveckling. I den finns alla\r\nåsiktsinriktningar företrädda: från dem som,\r\nliksom EG-kommissionens Sverige-representant\r\nIvo Dubois, vill se Gemenskapen utvecklas till en\r\nfullfjädrad federation till dem som vill låta sig nöjas\r\nmed en försiktig och pragmatisk utbyggnad av\r\nformerna för det samarbete som äger rum redan i\r\ndag. Skall man försöka utläsa några trender, några\r\nindikationer för den överskådliga framtiden, måste\r\nman väga samman alla dessa inlägg, och sätta in\r\ndem i ett politiskt och institutionellt sammanhang.\r\nFörst då får vi en helhetsbild, eller ett mönster, som\r\nkan tjäna som beslutsunderlag för vårt eget\r\nagerande.</pre><pre>Jag har haft många samtal med ledande företrädare\r\nför ett antal EG-länder under den senaste tiden. Jag\r\nfår självfallet också en riklig information om\r\ndebatten inom EG genom UDs och\r\nutlandsmyndigheternas kanaler.</pre><pre>Det alldeles klara, sammantagna intryck jag fått är\r\natt regeringskonferensen om politisk union, som\r\nskall inledas om någon dag, inte kommer att öppna\r\ndörren för ett militärt samarbete eller bindande\r\nbeslut i centrala säkerhetspolitiska frågor. I sådana\r\nför EGs medlemsländer vitala nationella frågor\r\nkrävs en enhällighet, konsensus, som helt enkelt\r\ninte föreligger.</pre><pre>De tankar på ett försvarssamarbete inom EGs ram,\r\nsom Per Gahrton tidigare åberopat, avvisades\r\nrelativt omgående i förberedelsearbetet inför\r\nregeringskonferenserna. Det uppmärksammades\r\nockså av svenska media samma dag som jag fick Per\r\nGahrtons fråga.</pre><pre>Därför har regeringen dragit slutsatsen, efter en\r\nsammanvägd bedömning, som givetvis inkluderar\r\nden alleuropeiska säkerhetspolitiska utvecklingen,\r\natt Sverige sannolikt kommer att kunna ta steget till\r\nmedlemskap med bibehållen neutralitetspolitik.\r\nSamma slutsats har ju för övrigt riksdagens\r\nutrikesutskott kommit till.</pre><pre>För att summera och för att direkt svara på Per\r\nGahrtons fråga: Jag drar inga slutsatser alls av\r\nintervjun med EG-kommissionens representant\r\nIvo Dubois. Såvitt jag kan förstå återspeglar hans\r\nsvar hans personliga åsikter, och dem respekterar\r\njag naturligtvis. Samtidigt konstaterar jag att EG\r\nsom sådant varken beslutat om eller uttalat sig för\r\nen framtida militär organisation inom EGs ram.\r\nDet är medlemsstaterna som avgör hur\r\nGemenskapens framtida utrikes- och\r\nsäkerhetspolitik skall gestalta sig.</pre><pre>Till skillnad från Per Gahrton grundar jag mycket\r\nsällan bedömningar, och än mindre beslut, på\r\nenstaka dokument eller andra pusselbitar som jag\r\nråkat få i handen, eller på enskilda uttalanden.\r\nTittar vi på helheten, på alla debattinläggen och på\r\nhur besluten i slutändan skall fattas, så blir bilden\r\nen annan. Det är den bilden som ligger till grund för\r\nregeringens agerande.</pre><pre>Anf. 162 PER GAHRTON (mp):</pre><pre>Herr talman! Det är klart att enstaka pusselbitar\r\ninte räcker för att ge en helhetsbild. För det första\r\nhåller jag det för ytterligt osannolikt att EGs\r\nambassadör i Sverige skulle sprida sina personliga\r\nåsikter i så pass grundläggande frågor. Det är väl\r\nnågot som regeringen i så fall får göra upp med EGs\r\nrepresentation i Sverige. Det kan inte vara vanligt\r\natt en ambassadör sprider sina personliga åsikter.\r\nHan representerar EG-kommissionen.</pre><pre>För det andra finns det många pusselbitar. Kohls\r\noch Mitterrands memorandum nyligen innehöll\r\ninslag om ett militärt samarbete. Fredsforskaren\r\nBjörn Hettne säger enligt ett TT-telegram i dag att\r\ndet är alldeles uppenbart, som han ser det, att man\r\när på väg mot en militär union. The Economist har\r\ngjort en analys som visar att en majoritet av\r\nstaterna i EG nu är för en militär union. När det\r\ngäller majoritetsbeslut om utrikespolitiken skulle\r\nläget enligt The Economist den 1 december vara\r\nåtta för majoritetsbeslut, bara två emot och två\r\nfortfarande osäkra. Trenden är ju ganska klar, eller\r\nhur, utrikesministern?</pre><pre>Ett av de länder som Sverige tycks hänga upp sitt\r\nhopp på är Danmark. Utrikesministern var i\r\nDanmark och fick besked om danskt nej till EG-\r\nförsvar. Det var dock inte statsministern, utan\r\nSvend Auken som sade det. Om man läser andra\r\ndanska tidningar, t.ex. Informasjon, av den 7\r\ndecember, får man klart för sig att det inte finns\r\nnågot danskt förbehåll mot gemensam militär\r\npolitik i EG.</pre><pre>Det är klart, herr talman, att det handlar om en\r\nbedömning av många olika uppgifter. Regeringen\r\ngör en bedömning. Jag gör en annan bedömning.\r\nMånga gör samma bedömning som jag. Men facit\r\nkommer ju förr eller senare, och det kan inte dröja\r\nså länge. Varför har man då inte kunnat invänta\r\nregeringskonferenserna? Varför kan vi inte vänta\r\ntills EG är färdigt med sin beslutsprocess i detta\r\nskede? Varför är det så förtvivlat bråttom, när man\r\ninte har klara besked i en så viktig fråga?</pre><pre>Anf. 163 Utrikesminister STEN ANDERSSON\r\n(s):</pre><pre>Herr talman! Jag har full respekt för Per Gahrtons\r\nbedömningar, även om jag inte i alla stycken delar\r\ndem. Jag menar också att man skall avvakta\r\nregeringskonferensen, som inleds nu. Där kommer\r\nman väldigt snart att få fram besked om i vilken\r\nriktning besluten kommer att gå.</pre><pre>Det är alldeles riktigt, som Per Gahrton påpekar,\r\natt det finns olika uppfattningar inom\r\nkommissionen. Jag har talat med många\r\nkommissionsledamöter av hög rang som har en\r\nannan uppfattning än Dubois. Men det är inte\r\nkommissionen som fattar besluten, utan det är\r\nrådet, och där krävs enhällighet.</pre><pre>Det brev från Kohl och Mitterrand som Per\r\nGahrton åberopade får tolkas så att Kohl och\r\nMitterrand utgår från att det framtida\r\nsäkerhetspolitiska samarbetet inte skall rucka på\r\nmedlemsstaternas nuvarande\r\nförsvarsarrangemang, dvs. NATO för flertalet och\r\nneutralitet för en del medlemsstater. Det är själva\r\nbeslutsförfarandet som är det viktiga. För att man\r\nskulle kunna träffa ett beslut krävs konsensus, dvs.\r\natt alla är med. Är en emot, blir det ingenting.</pre><pre>Den engelska utrikesministern har sagt alldeles\r\nklart att England inte kommer att gå med på ett\r\nmilitärt samarbete. Den danske utrikesministern\r\nhar så sent som i går sagt nej, likaså Irlands\r\nutrikesminister. Det är alldeles på goda grunder\r\nsom vi dragit slutsatsen att det inte kommer något\r\nbeslut, vare sig om ett militärt samarbete eller om\r\nett utrikespolitiskt samarbete av det slag som vi\r\ntidigare befarat skulle kunna komma.</pre><pre></pre><pre>Anf. 164 PER GAHRTON (mp):</pre><pre>Herr talman! Det talas, mycket om EGs dynamik.\r\nDen har vi lagt märke till under ett antal år. Jag är\r\nfaktiskt inte den ende som gör den bedömningen att\r\nmycket talar för att det blir också ett militärt\r\nsamarbete; att det ligger i EGs dynamik. Då är ju\r\nfrågan varför regeringen inte kan invänta mer klara\r\nbesked innan man lanserar principbeslutet att gå\r\nmed i EG. Det är ett väldigt högt spel man spelar.\r\nTänk om det visar sig att det faktiskt är jag som gör\r\nden riktiga bedömningen. Om det visar sig inom\r\nbara några veckor eller månader att miljöpartiet\r\ngjorde den riktiga bedömningen och regeringen en\r\nfelaktig bedömning, vad gör ni då?</pre><pre>(Sten Andersson: Då blir det ingen ansökan.)</pre><pre>Då blir det ingen ansökan. Men då är ju också\r\nfrågan om en regering som har gjort en så\r\nfundamentalt felaktig bedömning i en så oerhört\r\ncentral fråga över huvud taget kan sitta kvar.\r\nFrågan är ju om vi inte då måste byta\r\nutrikesminister om det visar sig att utrikesministern\r\nhar haft fel i denna fråga.</pre><pre>Anf. 165 Utrikesminister STEN ANDERSSON\r\n(s):</pre><pre>Herr talman! Det skulle ju i och för sig vara ett\r\nsvårt slag för Sverige, så vi skall väl hoppas att det\r\ninte går så.</pre><pre>Vi har olika bedömningar, men Per Gahrton gör sig\r\nskyldig till ett sakfel. Det är ju inte så att regeringen\r\nredan har beslutat om en ansökan om svenskt\r\nmedlemskap. Vi har sagt att vi har ambitionen men\r\natt vi självfallet måste avvakta resultatet av den\r\nregeringskonferens som nu startar. Jag är dock\r\nganska säker på att man ganska tidigt under den\r\nkonferensen kommer underfund med åt vilket håll\r\ndet lutar, eftersom några länder alldeles klart från\r\nbörjan kommer att tala om var de står. Det är klart\r\natt man kan dra slutsatsen att det inte blir några\r\nsådana beslut som vi befarar. Skulle vi ha fel kan vi\r\ninte bli medlemmar. Det strider mot svensk\r\nneutralitetspolitik. Än har regeringen alltså inte\r\ngjort sig skyldig till något fel som kan få så\r\nfruktansvärda konsekvenser.</pre><pre>Anf. 166 PER GAHRTON (mp):</pre><pre>Herr talman! Jag märker att utrikesministern inte\r\nhar varit närvarande under dagens debatt, eftersom\r\nhan kan säga att det beslut som i och för sig inte är\r\nfattat ännu men som väl dess värre kommer, icke är\r\nett beslut om ansökan om svenskt medlemskap.\r\nDet finns de här som har sagt att det inte är ett\r\ndefinitivt beslut om att vi kommer att gå med. Men\r\nalla som har yttrat sig på partiledarnivå från de\r\nandra partierna -- särskilt Carl Bildt och Bengt\r\nWesterberg -- har varit överens om att detta blir ett\r\nbeslut om att ansökan skall lämnas in. Det är helt\r\nklart att beslutet tolkas på det sättet. Men det är ju\r\nmycket intressant att utrikesministern inte tolkar\r\ndet på det sättet.</pre><pre>Jag är inte ute efter utrikesministerns skalp rent\r\nallmänt. Jag kan t.o.m. säga att med tanke på vad\r\nsom eventuellt skulle kunna komma i stället är jag\r\ndefintivt inte ute efter utrikesministerns skalp.\r\nDärför tycker jag att det vore ganska tragiskt --\r\näven om jag naturligtvis gärna vill ha rätt -- om\r\ndetta höga spel skulle resultera i att jag får rätt och\r\nutrikesministern visar sig ha fel och därmed har\r\nspelat bort sitt förtroende. Jag tycker det vore\r\nalltför pinsamt för att det skulle kunna få inträffa.\r\nJag tycker att ni kunde ha skött detta litet\r\nskickligare.</pre><pre>Överläggningen var härmed avslutad.</pre><pre>25 § Svar på fråga  1990/91:252 om politiska\r\nrättegångar i Kina</pre><pre>Anf. 167 Utrikesminister STEN ANDERSSON\r\n(s):</pre><pre>Herr talman! Pär Granstedt har frågat mig vilka\r\ninitiativ regeringen avser ta i syfte att skapa\r\nstarkaste möjliga påtryckningar mot den kinesiska\r\nstatsledningen för att förmå den att inställa\r\nrättegångarna och frige de politiska fångarna från\r\nhändelserna vid Himmelska fridens torg sommaren\r\n1989.</pre><pre>Enligt internationella uppgifter, som bl.a. stöder sig\r\npå utalanden av hustrun till en av de berörda, avser\r\nden kinesiska ledningen ställa ett antal dissidenter\r\nfrån 1989 inför rätta för kontrarevolutionär\r\nverksamhet. Enligt vissa uppgifter kommer ett\r\nfemtiotal gripna att åtalas.</pre><pre>Såvitt bekant förekommer i sammanhanget två\r\nbrottsrubriceringar, nämligen dels stämpling mot\r\nregeringen och kontrarevolutionär uppvigling, dels\r\nkontrarevolutionär agitation och propaganda.\r\nSärskilt den förra brottsrubriceringen är mycket\r\nallvarlig. Efter mer än ett år i häkte riskerar således\r\ndessa personer långvarigt straff eller t.o.m.\r\ndödsstraff.</pre><pre>Enligt högst trovärdiga kinesiska källor ingår\r\nutgivaren av och redaktören för den numera\r\nförbjudna tidskriften Economic Studies Weekly,\r\nWang Juntao och Chen Ziming, i gruppen. Nyheten\r\nhar inte officiellt bekräftats av de kinesiska\r\nmyndigheterna, men jag kan tyvärr inte betvivla\r\ndess sanningshalt.</pre><pre>Sverige, liksom flera andra stater, har tidigare\r\nunder hösten hyst vissa förhoppningar om att de\r\n355 personer som enligt officiella kinesiska\r\nuppgifter alltjämt hölls fängslade skulle frisläppas\r\neller i varje fall ges en mild behandling. Den\r\naktuella informationen tyder tyvärr på motsatsen.</pre><pre>Svenska företrädare har kontinuerligt och så\r\nnyligen som de sista dagarna i november för de\r\nkinesiska myndigheterna uttryckligen klargjort det\r\nsvenska avståndstagandet från den typ av politiska\r\nrättegångar det här är fråga om. Vi har därvid krävt\r\novillkorlig frigivning av de gripna i allmänhet och i\r\nnågot fall särskilt lyft fram en enskild person. Även\r\ni internationella sammanhang -- senast i vårt\r\nanförande om mänskliga rättigheter i FN den 23\r\nnovember -- har vi framfört vår stora oro\r\nbeträffande det kinesiska agerandet mot\r\noliktänkande. Vi har då liksom nu kritiserat de\r\nkonkreta fall av övergrepp mot mänskliga\r\nrättigheter som förekommit.</pre><pre>Genom de löpande kontakter vi naturligtvis har\r\nmed andra länder om vad som händer i Kina vet vi\r\natt det internationella samfundet reagerar kraftigt\r\npå den senaste tidens händelser.</pre><pre>Anf. 168 PÄR GRANDSTEDT (c):</pre><pre>Herr talman! Jag tackar utrikesministern för svaret\r\npå min fråga. Jag tycker dock kanske att den ger en\r\nlitet glättad bild av den situation som råder när det\r\ngäller frågan om världssamfundets förhållande till\r\nvad som nu händer i Kina.</pre><pre>Efter massakern på den Himmelska fridens Torg\r\nblev ju omvärldens reaktion mycket kraftig och\r\nKina utsattes för en internationell isolering. Men\r\nsedan dess har tiden gått det har blivit en kris i\r\nMellanöstern och en ockupation av Kuwait. Detta\r\nhar lett till att Kina tycks ha tagits till nåder igen.\r\nKina har ju ett avgörande inflytande i FNs\r\nsäkerhetsråd, eftersom det är en av de permanenta\r\nmedlemmarna. Det gör att det inte är lika\r\nintressant att kritisera Kina. Nu tänker jag inte\r\nframför allt på svensk politik utan mer på\r\nstormakternas politik i det här sammanhanget. Vad\r\nman nu tycker sig se är att Kina utnyttjar den\r\nsituation som det befinner sig i tack vare krisen i\r\nMellanöstern till att genomföra dessa rättegångar\r\noch de avrättningar som dess värre kan bli följden.\r\nMan undslipper den reaktion som normalt borde\r\nhar blivit fallet. Det här är någonting som jag tycker\r\när väldigt allvarligt.</pre><pre>Jag tycker att Sverige borde känna ett ansvar att se\r\ntill att kravet på respekt för mänskliga rättigheter\r\ninte är någonting som varierar med de\r\nvärldspolitiska konjunkturerna och de\r\nvärldspolitiska kriserna. Därför tror jag att det\r\nskulle behövas en mer högljudd markering av den\r\nsvenska ståndpunkten än vad som just nu har\r\nredovisats av utrikesministern.</pre><pre>Anf. 169 Utrikesminister STEN ANDERSSON\r\n(s):</pre><pre>Herr talman! Jag har som svensk utrikesminister\r\natt svara för Sveriges utrikespolitik också i\r\nförhållande till Kina. Vi har inte ändrat vår kritik\r\nvad gäller sättet att handha de mänskliga\r\nrättigheterna. Jag har också i mitt svar redovisat\r\nvad vi har gjort. Vi kan naturligtvis bli mer\r\nhögljudda. Men som skäl till att en framför allt en\r\ndel västmakter -- men inte bara de -- har lättat på\r\ntrycket mot Kina har ju anförts att många av dem i\r\nKina som fortfarande kämpar för frihet och\r\ndemokrati och de kineser som finns utanför Kina\r\noch inte får komma tillbaka, men som också vill ha\r\nfrihet och demokrati har sagt att det i det långa\r\nloppet är olyckligt att isolera Kina alltför hårt. Det\r\nhar jag aldrig tytt som någon uppmaning att inte\r\nhävda de mänskliga rättigheterna. Vi kan alltid\r\ndiskutera hur Sverige skall fortsätta att göra det,\r\nmen att vi kommer att göra det är självklart.</pre><pre>Anf. 170 PÄR GRANSTEDT (c):</pre><pre>Herr talman! Det låter bra! Men utrikespolitik är\r\nju, som utrikesministern naturligtvis mycket väl\r\nvet, inte bara att isolerat framförda svenska\r\nståndpunkter utan att försöka bilda en\r\ninternationell opinion för samma ståndpunkter.\r\nDet måste väl vara ett problem även för\r\nutrikesministern att framför allt västmakternas\r\nhållning nu är så utomordentligt försiktig när det\r\ngäller Kina. Jag tror inte att det mest beror på\r\nvädjanden från kinesiska intellektuella, utan det\r\nberor nog mest på behov av Kinas stöd för\r\nresolutioner i FNs säkerhetsråd när det gäller\r\nMellanösternkrisen.</pre><pre>Det är mot den bakgrunden som det skulle behövas\r\nextra ansträngningar för att ändå väcka den\r\ninternationella opinionen på den här punkten. Jag\r\ntror att utrikesministern delar min uppfattning att\r\ndet ändå har varit förhållandevis tyst omkring\r\nfrågan om politiska rättegångar i Kina. Viljan från\r\nvärldssamfundet att reagera -- då handlar det inte\r\nbara om isoleringsåtgärder, utan om att markera ett\r\nordentlig avståndstagande -- har inte varit särskilt\r\nstark.</pre><pre>Anf. 171 Utrikesminister STEN ANDERSSON\r\n(s):</pre><pre>Herr talman! Jag kan gärna hålla med om det\r\nomdömet. Vi har ju försökt att väcka den\r\ninternationella opinionen och hålla den vid liv\r\ngenom att ta upp frågan i FN i samband med\r\nanföranden om mänskliga rättigheter. Men det var\r\nsvårt att få gehör, sannolikt delvis av de skäl som\r\nPär Granstedt har nämnt, och det är beklagligt.</pre><pre>Anf. 172 PÄR GRANSTEDT (c):</pre><pre>Herr talman! Mot den bakgrunden hoppas jag att\r\ndet kommer ytterligare markeringar från den\r\nsvenska regeringens sida och kanske också\r\nmarkeringar som kommer att höras och märkas\r\ntydligare. Vi får väl erkänna att inte heller de\r\nsvenska uttalandena hittills har satt så väldigt\r\ntydliga spår i t.ex. massmedia. Den svenska\r\ninställningen har inte märkts särskilt väl. Men med\r\ntanke på den attityd som utrikesministern visar här\r\nkan man kanske se fram emot ytterligare och\r\nkanske tydligare och märkbarare markeringar\r\nockså från den svenska regeringens sida.</pre><pre>Överläggningen var härmed avslutad.</pre><pre>26 § Svar på fråga  1990/91:271 om åtgärder för\r\natt få tillåtelse för barn med dubbelt\r\nmedborgarskap att lämna Irak</pre><pre>Anf. 173 Utrikesminister STEN ANDERSSON\r\n(s):</pre><pre>Herr talman! Per Gahrton har frågat mig vilka\r\nmöjligheter som finns att lösa fallet med Maria\r\nSvenssons barn som är kvar i Irak, trots att Maria\r\noch barnen skulle vilja återvända till Sverige.</pre><pre>Som Per Gahrton själv säger i sin fråga är frågan om\r\nutresa ur Irak för Maria Svenssons nyfödda dotter\r\nkomplicerad på grund av barnets dubbla\r\nmedborgarskap.</pre><pre>Jag kan vid det här tillfället försäkra Per Gahrton\r\natt utrikesdepartementet och vår ambassad i\r\nBagdad gör allt för att detta fall skall få en lycklig\r\nlösning.</pre><pre>Anf. 174 PER GAHRTON (mp):</pre><pre>Herr talman! I miljöpartiet är vi överlag nöjda med\r\nregeringens aktivitet när det gäller att underlätta\r\nför svenska medborgare som haft svårigheter att\r\nkomma ur Irak att få resa hem i de fall då de så har\r\nönskat. Med anledning av den för landet pinsamma\r\ndebatt som har pågått på visst håll vill jag göra den\r\ndeklarationen.</pre><pre>Här rör det sig om ett mycket speciellt fall som inte\r\när exakt jämförbart med många av de andra fallen.\r\nDet är ett mycket besvärligt fall. Jag har ställt\r\nfrågan, därför att det finns en rad komplicerande\r\nomständigheter. För att uttrycka det milt vill jag\r\nsäga att anhöriga i Sverige inte är fullt nöjda. Jag\r\ntackar för svaret, men jag tycker nog att det är litet\r\ntorftigare än vad som är nödvändigt, trots sakens\r\nkomplicerade och känsliga natur. Jag vill ändå fråga\r\nutrikesministern om det finns någon möjlighet att\r\nhänga upp ett hopp på för de anhöriga i Sverige.</pre><pre>Anf. 175 Utrikesminister STEN ANDERSSON\r\n(s):</pre><pre>Herr talman! Jag vet att det här är en\r\nutomordentligt känslig fråga för i första hand de\r\nberörda. Frågan är också mycket känslig på ort och\r\nställe. Därför vill jag i första hand se på\r\nmöjligheterna att få loss dem ur Irak. Då tror jag\r\ninte att en alltför öppen debatt tjänar det syftet. Jag\r\nvill inte heller skapa förväntningar eller\r\nförhoppningar, då jag från början inte vet om de\r\nkan infrias. Jag har inte mer att säga än att vi är\r\nberedda att även fortsättningsvis göra allt vad vi\r\nkan från UDs och ambassadens sida för att klara\r\ndet här fallet.</pre><pre>Anf. 176 PER GAHRTON (mp):</pre><pre>Herr talman! Jag skall inte försöka pressa fram\r\nbesked som skulle kunna försvåra fallet, eftersom\r\ndet är oerhört komplicerat. Det handlar kanske\r\nockså bl.a. om olika syn på barns medborgarskap i\r\nsamband med födseln. Jag konstaterar bara att det\r\när mycket olyckligt att det, när vi har lyckats få en\r\nrimlig lösning på det s.k. gisslanfallet, fortfarande\r\nfinns kvar fall som ändå i viss mån förgiftar\r\nstämningen mellan Sverige och kulturen där nere.\r\nJag utgår ifrån att utrikesministern verkligen med\r\nkraft gör vad som över huvud taget kan göras.</pre><pre>Överläggningen var härmed avslutad.</pre><pre>27 § Svar på fråga  1990/91:276 om svensk\r\nneutralitetspolitik</pre><pre>Anf. 177 Utrikesminister STEN ANDERSSON\r\n(s):</pre><pre>Herr talman! Arbetet inom regeringen är så\r\nfördelat att det är jag som skall svara på Lars\r\nWerners fråga om samarbete med Förenta Staterna\r\nom vissa tester överensstämmer med svensk\r\nneutralitetspolitik.</pre><pre>I sin fråga har Lars Werner framhållit att\r\nAftonbladet har avslöjat ett hemligt dokument från\r\n1960 om samarbete mellan svensk och amerikansk\r\nmilitär. Dokumentet anger också att Sveriges\r\nregering givit tillstånd till samarbetet. I\r\ndokumentet, daterat den 5 mars 1960, meddelar\r\nUSAs Stockholmsambassad till USAs\r\nutrikesminister att Sveriges regering muntligen\r\ngivit tillstånd för en grupp från den amerikanska\r\nkustbevakningen att utföra militära tester,\r\neskorterade av svensk militärpersonal.</pre><pre>Lars Werner anger vidare att Aftonbladet skriver\r\natt detta tillstånd från Sveriges regering bidrog till\r\natt utveckla det amerikanska Polarissystemet och\r\natt det förstärkte USAs möjligheter att förbereda\r\nkrig och framgångsrikt utkämpa krig med\r\natomvapen.</pre><pre>Herr talman! Jag anser att samarbetet 1960 stod i\r\nfull överensstämmelse med svensk\r\nneutralitetspolitik. Eftersom jag, herr talman, vet\r\natt Lars Werner har ett starkt intresse för\r\nnavigering i trånga vatten har jag bett tillgängliga\r\nexperter att på ett lättbegripligt sätt tala om vad den\r\nhär tekniken går ut på. Och nu kommer det.</pre><pre>Loran, av engelska Long Range Navigation\r\nSystem, är ett radionavigeringssystem, liksom det\r\nlika kända konkurrerande Deccasystemet. Det\r\narbetar med radioutsända pulssignaler. Det bygger\r\npå principen att man mäter tidsskillnader mellan\r\nsignaler, som sänds ut exakt samtidigt från olika\r\nradiostationer på land, men som når farkosten vid\r\nolika tidpunkter, som motsvarar farkostens avstånd\r\ntill de olika stationerna. Tidsskillnaderna\r\nmotsvaras av positionslinjer som återfinns på\r\nspeciella sjökort. Med hjälp av signalerna från två\r\nsändarpar kan man bestämma sin position som\r\nskärningspunkten mellan två sådana\r\npositionslinjer. Det är ganska lättbegripligt.</pre><pre>Loran C handhas och övervakas av US Coast\r\nGuard. Den första Loran C-kedjan togs i bruk\r\n1957. I dag täcker systemet bl.a. Karibiska havet,\r\nNordatlanten, Norska havet, farvattnen runt\r\nGrönland, Norra Ishavet, Polarhavet och\r\nNordsjön.</pre><pre>När det gäller Östersjön anses systemet däremot\r\nmindre tillförlitligt. I baltiska farvatten är\r\nnoggrannheten inte större än en kvarts sjömil. I\r\ntakt med att man på sovjetisk sida bygger ut ett\r\nlikartat system, kallat Tjajka, övervägs i\r\nnavigationskretsar därför möjligheten att\r\nkonstruera en mottagare som kan använda både\r\nLoran C och Tjajka-signaler.</pre><pre>Tidpunkten för utsändning av Loran C-pulser\r\nbestäms av klockor med atomfrekvensstandard\r\nsom ger möjlighet till noggrann tidssynkronisering\r\noch tidmätning. Atmosfäriska förhållanden kan\r\nmedföra variationer i uppmätta tidsskillnader.\r\nDessa tidsdifferenser bestäms genom\r\njusteringsmätningar, s.k. kalibrering.</pre><pre>Då kalibrering genomförs försöker man fördela de\r\nplatser på vilka kontroll utförs likvärdigt över\r\nsystemets täckningsområde. Kalibrering\r\ngenomförs vid nyetablering av Loran C-kedjor\r\nsamt periodiskt därefter.</pre><pre>Loran C används i både civil och, det här är viktigt,\r\ni militär sjö- och luftfart. Loran C är obligatorisk\r\nför fartyg som rör sig nära den amerikanska kusten.\r\nDärför är flera svenska handelsfartyg försedda med\r\nLoran C-utrustning.</pre><pre>Den 1 februari 1960 hemställde den amerikanska\r\nambassaden i Stockholm att US Coast Guard skulle\r\nfå utföra Loran C-kalibrering i Sverige.\r\nUtrustningen var monterad i ett flygplan som,\r\nparkerat på marken, skulle mäta från fasta, inmätta\r\npunkter på Bromma resp. Torslanda flygplats. I den\r\namerikanska framställningen sades bl.a. att de fem\r\neller sex besättningsmännen skulle bära civila\r\nkläder.</pre><pre>Utrikesdepartementet hörde sig för med\r\nkommunikationsdepartementet och\r\nförsvarsstaben. Den 8 mars underrättades den\r\namerikanska ambassaden om att man på svensk\r\nsida accepterade att kalibrering fick genomföras.</pre><pre>I sitt remissvar angav chefen för försvarsstaben att\r\ndet enligt amerikanska pressuppgifter framgick att\r\nLoran C bl.a. kunde användas för navigering av\r\nutbåtar utrustade med vapensystemet Polaris. Det\r\nsades dock att kalibreringsflygningar knappast\r\nkunde sättas i samband med vapensystemet Polaris,\r\neftersom det var osannolikt att Polaris-ubåtarna\r\nskulle operera i Östersjön.</pre><pre>Handläggningen av detta ärende i februari--mars\r\n1960 finns dokumenterad i numera offentliga\r\nhandlingar i utrikesdepartementets arkiv.</pre><pre>Trots att systemet utvecklats sedan början av 60-\r\ntalet, har precisionen i Östersjön och öster därom\r\nenligt tillgängliga uppgifter inte blivit säkrare än\r\n400 m. Detta skall jämföras med den nya tidens\r\nnavigationssystem Global Positioning System,\r\nGPS, som bygger på satelliter där den s.k.\r\nupplösningen, precisionen, är 10 m i den civila\r\nversionen.</pre><pre>Chefen för försvarsstaben hade, i den historiska\r\nbackspegel vi i dag kan blicka tillbaka i, rätt när han\r\når 1960 ansåg att Loran C-systemet inte skulle\r\nkomma till användning i samband med\r\nPolarissystemet, eftersom det var osannolikt att\r\nPolarisubåtarna skulle komma att operera i\r\nÖstersjön.</pre><pre>Mot denna bakgrund anser jag att accepten av\r\nkalibreringsmätningar 1960 rimmade väl med\r\nnationella svenska intressen, eftersom det fanns ett\r\nsvenskt intresse att utveckla navigationssäkerheten\r\ni skandinaviska farvatten.</pre><pre>Jag har inte kunnat finna någon uppgift om att det\r\npå svensk sida den gången fanns några tankar om\r\natt man gjorde avsteg från neutralitetspolitiken i\r\nsyfte att tillmötesgå amerikanska intressen.</pre><pre>Eftersom Loran C-systemet var avsett att fungera\r\nsom ett navigationsmedel för både civila och\r\nmilitära luftfartyg bör man självfallet fråga sig om\r\ndet, år 1960, fanns anledning att avstå från att\r\nmedverka till dess utbyggnad, dvs. att acceptera att\r\nkalibrering skedde på vårt territorium. Regeringen\r\nvar inte av den uppfattningen, lika litet som det i\r\ndag finns anledning att avstå från att utnyttja vår\r\ntids toppteknologi, satellitnavigationssystem, med\r\nhänvisning till att de också utnyttjas för militär\r\nnavigation.</pre><pre>Anf. 178 LARS WERNER (v):</pre><pre>Fru talman! I de farvatten där Sten Andersson och\r\njag navigerar behöver vi inget Loran C-system.\r\nMen min fråga är litet allvarligare än så.</pre><pre>Svenska tidningsuppgifter har gjort gällande att\r\nsvensk militär, eventuellt med\r\nregeringsgodkännande, hemligen har hjälpt militär\r\npersonal från USA och därmed utvecklat\r\nnavigationsteknik för kärnvapenkrig från svensk\r\nmark. Det är den allvarliga biten av frågan. Om de\r\nuppgifterna skulle stämma, blir bilden av den\r\nsvenska neutralitetspolitiken en annan än den\r\ntraditionella. Sverige har hjälpt den ena pakten\r\nmed krigsförberedelser i ett visst skede under\r\nhistorien.</pre><pre>Ett sådant samarbete skadar, menar jag, tilltron till\r\nneutraliteten, och Sverige riskerar att dras in i\r\nNATOs planer för krig. Risken var kanske större\r\nnär det hände än den är i dag.</pre><pre>Neutraliteten är inte bara en fråga om nationell\r\nsäkerhet vid krig, utan den svenska alliansfria\r\npolitiken, syftande till neutralitet i krig, har skapat\r\nmöjligheter för Sverige att agera internationellt i\r\nsäkerhetspolitiken. Svensk neutralitet och\r\nalliansfrihet har varit ett medvetet led i att främja\r\navspänningssträvandena.</pre><pre>Även tidigare svenska regeringsföreträdare har\r\ntalat om en svensk utrikespolitik som bidragande\r\ntill att överbrygga stormaktsmotsättningar, ett\r\nbrobygge, en förnuftets stämma i en bister tid, som\r\nOlof Palme en gång uttryckte det.</pre><pre>Om det här samarbetet mellan amerikansk och\r\nsvensk militär har ägt rum, är min fråga, Sten\r\nAndersson: Kände regeringen till det? Eller har\r\nnågon i regeringen känt till det samarbetet? Eller\r\nhar klartecken kommit från andra nivåer,\r\nexempelvis från militärledningen?</pre><pre>För en och en halv månad sedan uttalade\r\nförsvarsministern mycket kategoriskt att något\r\nsamarbete med en annan makts underrättelsetjänst\r\ninte hade förekommit. Det gällde då\r\nCatalinaaffären. Och det är det här som är\r\nanledning till min fråga: Är regeringen beredd att\r\ndiskutera och klargöra de frågor som förekom\r\nunder det kalla kriget?</pre><pre>Anf. 179 Utrikesminister STEN ANDERSSON\r\n(s):</pre><pre>Fru talman! Jag tycker att det är en självklar\r\nuppgift för den regering som sitter att klara ut vad\r\nsom har förekommit tidigare. Det var därför som\r\njag gick in så noggrant i detalj på den konkreta\r\nfråga som ställdes.</pre><pre>Det är klart att det vore intressant om det vore sant,\r\nsom en journalist sade. När jag har gått tillbaka till\r\nde numera offentliggjorda handlingarna och de\r\nresonemang som har förts, har jag inte funnit något\r\nsom tyder på att det här skulle ha varit ett led i\r\nnågonting som Lars Werner misstänker har\r\nförekommit och som man då och då gör gällande i\r\ntidningspressen, ofta lika uselt underbyggt som den\r\nhär frågan.</pre><pre>Lars Werner, det är just i de farvatten som då och\r\ndå hyser oss som det är väldigt viktigt att man kan\r\nbestämma mera exakt än 400 meter. Det är många\r\nskär och grynnor som man hinner fara över, om\r\nman har så dåligt navigationssystem. Det var ett\r\nsvenskt intresse att undersöka om Loran C-\r\nsystemet fungerade i Östersjön och att i så fall ha\r\nett sådant system. Det var därför man gick med på\r\natt medverka, inte några andra skäl.</pre><pre>Anf. 180 LARS WERNER (v):</pre><pre>Fru talman! I svaret säger Sten Andersson att han\r\nanser att samarbetet med USA i början av 60-talet\r\nstod i full överensstämmelse med svensk\r\nneutralitetspolitik. Jag är tveksam till detta.\r\nFaktum är ju, Sten Andersson, att\r\nnavigationssystemet Loran C utvecklades för att\r\nbetjäna de amerikanska Polarisubåtarna.</pre><pre>När man inte kunde ha markbaserade\r\nkärnvapenstationer, t.ex. i Nordnorge, satsade man\r\npå Polarisubåtarna. Det var därför USA 1957-1958\r\nville bygga en Loran C-station i Bö i Nordnorge. I\r\nden norska debatten användes argumentet att\r\nstationen gynnade civil sjöfart, och det står också\r\nhär.</pre><pre>Sten Anderssons talskrivare -- jag tror inte att Sten\r\nAndersson själv har skrivit svaret -- hänvisar också\r\ntill att det gällde att förbättra den civila\r\nnavigationssäkerheten. Men varför måste\r\namerikanerna då klä om sig till civila kläder, när de\r\nkom till Bromma, om det bara gällde civil sjöfart?</pre><pre>Anf. 181 Utrikesminister STEN ANDERSSON\r\n(s):</pre><pre>Fru talman! Det är US Coast Guard, den\r\namerikanska kustbevakningen, som sköter det här\r\nnavigationssystemet, både det civila och det\r\nmilitära. Jag vet inte varför personalen skulle vara\r\ncivilklädd. Det var kanske för att Lars Werner inte\r\nskulle bli misstänksam och tro att den var ute i\r\nandra än de uppgivna avsikterna.</pre><pre>Det är ett faktum -- Lars Werner är välkommen att\r\nstudera avtal och annat -- att det fanns ett svenskt\r\nintresse och att ytterst litet talade för, vilket också\r\nhar visat sig riktigt, att Polarisubåtarna skulle\r\noperera i Östersjön.</pre><pre>Då det gäller den här frågan finns det ingen\r\nanledning att tro annat än att det var de uppgivna\r\nmotiven som vägledde regeringen, och då är\r\nhandlandet högst förenligt med svensk\r\nneutralitetspolitik.</pre><pre>Anf. 182 LARS WERNER (v):</pre><pre>Fru talman! Jag är inte övertygad av det\r\nresonemanget. Sten Andersson och jag har en del\r\ngemensamma vänner i Norge som förde den här\r\ndebatten för några år sedan, och det var ungefär\r\nsamma resonemang, att systemet egentligen var\r\navsett för havsgående civila farkoster. Men det är\r\ninte detta det handlar om.</pre><pre>Nu vill Sten Andersson diskutera teknikaliteter i\r\nnavigationssystemet, och det är intressant, för det\r\när vi lika bra på han och jag. Men det är litet svårt\r\natt fortsätta debatten, om vi bara skall diskutera\r\ndet. Jag har aldrig hävdat att Polarisubåtarna skulle\r\nverka i Östersjön. Systemet var uppbyggt för att\r\nverka från norska havet och är det fortfarande.</pre><pre>Man kan undra vem som har skrivit det egenartade\r\nsvaret åt Sten Andersson. Det knyter faktiskt an till\r\nen djupt allvarlig politisk diskussion som har förts\r\nunder hela hösten. Jag undrar, kanske som en sista\r\nfråga till utrikesministern: Är ni beredda, nu när\r\nhela den här frågan är anmäld till\r\nkonstitutionsutskottet, att i tider av avspänning\r\nskapa klarhet i vad regeringen sysslade med under\r\ndet kalla kriget? Den klarheten är nog nödvändig\r\nför den allmänna debatten.</pre><pre>Anf. 183 FÖRSTE VICE TALMANNEN:</pre><pre>Jag måste tyvärr påpeka att replikerna får omfatta\r\nhögst en minut.</pre><pre>Anf. 184 Utrikesminister STEN ANDERSSON\r\n(s):</pre><pre>Fru talman! Jag skall svara kort.</pre><pre>Det finns all anledning för regeringen -- det har jag\r\nsagt redan -- att undersöka varje fråga, också de\r\nmera fantasifulla påståenden som kommer, för att\r\nutröna om det finns någon grund för misstankar.\r\nDet är exakt vad vi har gjort.</pre><pre>Jag tycker att det är ett utomordentligt svar,\r\nframför allt i de tekniska delarna, för det visar att\r\ndet är ett system som inte kan användas i Östersjön,\r\neftersom det inte är tillräckligt exakt. I Östersjön\r\nbehöver man ett exakt system, i varje fall mera\r\nexakt än en upplösning på 400 meter. Där det kan\r\nanvändas, används det också av civil både luft- och\r\nsjöfart.</pre><pre>Jag tycker att det svar som har givits i den konkreta\r\nfrågan ger besked om att det beslut som fattades\r\n1960 var förenligt med svensk neutralitetspolitik.</pre><pre>Anf. 185 LARS WERNER (v):</pre><pre>Fru talman! Nu skall jag inte överskrida tiden.</pre><pre>Det sista var ju bra. Jag tolkar det som att\r\nutrikesministern är beredd att börja diskutera de\r\nhär frågorna i en tid av avspänning. Det är möjligt\r\natt en del av dem ligger för nära i tiden, men jag tror\r\natt det vore angeläget för den fortsatta debatten om\r\nvi i avspänd ton kunde diskutera en del dåligheter\r\nsom har förevarit under det kalla krigets år.</pre><pre>Anf. 186 Utrikesminister STEN ANDERSSON\r\n(s):</pre><pre>Fru talman! Ja, ta bara upp fråga efter fråga, så\r\nskall vi diskutera dem avspänt. Eftersom vi är\r\ntämligen ensamma här, kan vi föra ett alldeles\r\nöppet resonemang.</pre><pre>Jag tycker det är oerhört viktigt att frågorna ställs,\r\nom man är misstänksam, men det är lika viktigt att\r\nman då accepterar svaren utan att glida alltför\r\nmycket i formuleringarna, vilket kan ge en\r\nföreställning om att svaren inte skulle vara\r\ntrovärdiga.</pre><pre>Anf. 187 LARS WERNER (v):</pre><pre>Fru talman! Jag har inte ifrågasatt svaret i och för\r\nsig. Jag frågade bara vem som har skrivit detta\r\nlånga, tekniska svar åt Sten Andersson, och det må\r\njag ha rätt att göra -- för det är väl ingen som tror\r\natt Sten Andersson själv har skrivit det?</pre><pre>Sten Andersson har en företrädare som i olika\r\nsammanhang var litet osäker på om den svenska\r\nregeringen verkligen fick reda på allt vad militären\r\nsysslade med. Han heter Torsten Nilsson. Jag har\r\nstor respekt för honom -- också.</pre><pre>Överläggningen var härmed avslutad.</pre><pre>28 § Svar på fråga  1990/91:277 om Sudan</pre><pre>Anf. 188 Utrikesminister STEN ANDERSSON\r\n(s):</pre><pre>Fru talman! Ylva Annerstedt har frågat mig vilka\r\nåtgärder regeringen avser vidta med anledning av\r\nrapporterna om övergrepp mot de mänskliga\r\nrättigheterna i Sudan.</pre><pre>Ylva Annerstedt har tyvärr helt rätt i att de\r\növergrepp mot de mänskliga rättigheterna som\r\nbegås i Sudan är mycket allvarliga. Det är också\r\nriktigt, som hon säger, att ''det är mycket tyst om\r\nförhållandena i Sudan''. I Sverige är intresset hos\r\nallmänhet och massmedia begränsat, när det gäller\r\navlägsna länder med vilka vi har få kontaktytor.</pre><pre>Från regeringens sida har vi dock inte varit tysta, då\r\ndet gäller missförhållandena i Sudan. Den 23\r\nnovember hölls en debatt om de mänskliga\r\nrättigheterna i FNs generalförsamlings sociala\r\nutskott. Sveriges representant underströk då att\r\nallvarliga brott mot grundläggande mänskliga\r\nrättigheter sedan mycket lång tid tillbaka\r\nförekommer i länderna på Afrikas horn, dvs.\r\nSomalia, Sudan och Etiopien.</pre><pre>Vi påpekade också att läget beträffande de\r\nmänskliga rättigheterna i dessa länder förvärras av\r\ninbördeskrig, torka och svält. Dessa försvårande\r\nomständigheter hänger sinsemellan samman,\r\nvarför den centrala uppgiften är att försöka\r\nåstadkomma fred i området. Endast därigenom kan\r\nen varaktig förbättring av situationen beträffande\r\nmänskliga rättigheter uppnås.</pre><pre>I Khartoum har diskussioner sedan en tid tillbaka\r\nförts om en reformering av det politiska systemet, i\r\nsyfte bl.a. att underlätta en förhandlingslösning av\r\nden interna konflikten i landet. Även den\r\nsydsudanesiska motståndsrörelsen har, trots\r\npågående stridigheter, varit inbegripen i dessa\r\nsamtal. Några substantiella framsteg har emellertid\r\nännu inte kunnat observeras.</pre><pre>I stället förvärras situationen för den utsatta\r\nsudanesiska befolkningen ytterligare genom den\r\nomfattande svältkatastrof som är under uppsegling\r\ni landet. Mellan åtta och nio miljoner kan komma\r\natt lida av hungersnöd, om en massiv hjälpaktion\r\ninte snart kommer till stånd. Sverige har länge varit\r\nen av bidragsgivarna i detta sammanhang. I\r\noktober fattades det senaste beslutet om ett bidrag\r\nmed 15 milj.kr. via UNICEF till den s.k.\r\n''Operation Lifeline Sudan''. Det finns all\r\nanledning att räkna med att vårt stöd kommer att\r\nfortsätta.</pre><pre>Detta faller sig desto mer naturligt som Sverige\r\nunder en följd av år har lämnat ett betydande\r\nhumanitärt stöd till Sudan, förutom via\r\ninternationella kanaler också genom svenska\r\nenskilda organisationer. Bland dessa märks\r\nLutherhjälpen, Pingstmissionen, Rädda barnen\r\noch Röda korset, vilka tillsammans med sina\r\ninhemska samarbetspartner bildar ett slags\r\nhumanitärt nätverk i landet. Detta samarbete på\r\ndet lokala planet, liksom närvaron av svenska\r\nhjälparbetare, bidrar samtidigt till att\r\nuppmärksamheten riktas mot brott mot de\r\nmänskliga rättigheterna.</pre><pre>Regeringen följer således utvecklingen i Sudan\r\nnoga och kommer även fortsättningsvis att ha läget\r\nbeträffande de mänskliga rättigheterna under\r\nsärskild uppsikt.</pre><pre></pre><pre>Anf. 189 YLVA ANNERSTEDT (fp):</pre><pre>Fru talman! Jag får tacka utrikesministern för det\r\nmedkännande och positiva svar som han har givit\r\nnär det gäller synen på övergreppen mot de\r\nmänskliga rättigheterna i Sudan.</pre><pre>Utrikesutskottet skrev i våras i sitt betänkande om\r\nde mänskliga rättigheterna att man önskade en\r\nuppsikt över förhållandena, och jag förmodar att de\r\ninlägg som Sverige gjorde i FN den 23 november\r\nvar ett led i de signaler som utrikesutskottet avsåg.\r\nJag skulle dock vilja veta om utrikesministern har\r\nnågra indikationer på att uttalandena faktiskt har\r\ngivit någon effekt, i form av initiativ eller\r\nuttalanden från t.ex. MR-kommissionen, eller\r\nnågra andra konsekvenser.</pre><pre>Utrikesministern talar i svaret också om\r\nhjälpaktioner som är på väg. För ett par veckor\r\nsedan fick jag ett brev från en god vän som arbetar\r\npå ett Röda kors-sjukhus i norra Kenya, alldeles\r\ninvid gränsen till Sudan. Hennes beskrivningar av\r\nde skador som civilbefolkningen i södra Sudan\r\nutsätts för är fullständigt ohyggliga. Regeringen\r\nbombar byar bara för att skrämma befolkningen till\r\ntystnad och underkastelse. Nu har\r\nregeringstrupperna också förhindrat alla\r\ntransporter över huvud taget, även av sårade och\r\nsjuka, vilket betyder att många dör på vägen eller\r\naldrig ens kommer i väg till någon sjukvård.</pre><pre>Har utrikesministern några indikationer på att de\r\nhjälpsändningar som nu planeras kommer fram och\r\natt man får lov att transportera dem?</pre><pre>Anf. 190 Utrikesminister STEN ANDERSSON\r\n(s):</pre><pre>Fru talman! På den första frågan, om vi har märkt\r\nnågra resultat av våra påpekanden, är svaret dess\r\nvärre nej. Det är ofta mycket svårt att få framför\r\nallt den grupp av länder som finns i den världsdel\r\ndär landet i fråga ligger att sluta upp med sådant.</pre><pre>Detta hindrar inte att vi kommer att fortsätta att\r\ndriva den här linjen. Jag skulle kunna komma med\r\nännu hemskare skildringar, för det finns ingen hejd\r\npå de grymheter som förekommer och de brott mot\r\nmänskliga rättigheter som begås.</pre><pre>Vad så gäller möjligheterna att få fram\r\nhjälpsändningarna, har vi relativt optimistiska\r\nrapporter från de olika frivilligorganisationer som\r\när inblandade i området, och så länge de ger sådana\r\nrapporter kommer vi att fortsätta med vårt stöd till\r\nderas verksamhet.</pre><pre>Anf. 191 YLVA ANNERSTEDT (fp):</pre><pre>Fru talman! I Amnestys senaste rapport talas\r\nsärskilt om de övergrepp som riktas mot läkare och\r\nsjukvårdspersonal över huvud taget -- dvs. de\r\nmänniskor som i någon mån skulle kunna lindra\r\nden svält, den terror och de sjukdomar som de här\r\nmänniskorna utsätts för!</pre><pre>I betänkandet från utrikesutskottet i våras nämndes\r\nen Amnesty-rapport som talade om 100 politiska\r\nfångar. I den senaste rapporten talas det om 250\r\nfångar som utsätts för tortyr och annat lidande i\r\nolika former.</pre><pre>Sudan har ju inte undertecknat\r\ntortyrkonventionen. Kan Sverige medverka till att\r\npå något sätt förmå Sudan att anta\r\ntortyrkonventionen?</pre><pre>Anf. 192 Utrikesminister STEN ANDERSSON\r\n(s):</pre><pre>Fru talman! Ja, vi skall göra vad vi kan för att\r\nåstadkomma det också. Men kan vi inte förmå dem\r\natt upphöra med själva tortyren, som ju är det\r\nviktiga, så spelar det ingen roll om de antar en\r\nkonvention som de inte är beredda att följa.</pre><pre>Det är naturligtvis högst angeläget att alla länder\r\nantar den konventionen. På det sättet är vi beredda\r\natt verka i positiv riktning.</pre><pre>Anf. 193 YLVA ANNERSTEDT (fp):</pre><pre>Fru talman! Kan Sverige på något sätt medverka\r\ntill att de diskussioner som enligt svaret pågår i\r\nKhartoum för att försöka förändra det politiska\r\nsystemet -- där också Sydsudan deltar -- blir\r\nframgångsrika? Kan dessa samtal få effekt på\r\nsituationen i landet?</pre><pre>Anf. 194 Utrikesminister STEN ANDERSSON\r\n(s):</pre><pre>Fru talman! Det är väldigt svårt att säga.</pre><pre>Om Sverige skall kunna agera i sådana\r\nsammanhang och göra en positiv insats, så krävs det\r\nett intresse från parternas sida.</pre><pre>I olika internationella sammanhang eller i direkta\r\nsamtal med de berörda är vi naturligtvis beredda att\r\npå allt sätt uppmuntra att samtalen fortsätter och\r\nleder till ett positivt resultat.</pre><pre>Överläggningen var härmed avslutad.</pre><pre>29 § Svar på fråga  1990/91:288 om insynen i\r\nkommunala bolag</pre><pre>Anf. 195 Civilminister BENGT K Å\r\nJOHANSSON (s):</pre><pre>Fru talman! Margit Gennser har frågat mig om jag\r\navser att medverka till att genom lagstiftning\r\nförbättra revisorernas möjligheter till insyn i\r\nkommunala bolag eller koncernbildningar.</pre><pre>Mitt svar på frågan är ja.</pre><pre>Enligt aktiebolagslagen skall varje bolagsordning\r\nange föremålet för bolagets verksamhet. Är det ett\r\nkommunalt bolag måste ändamålet vara\r\nkommunalrättsligt godtagbart. Redan i dag är det\r\nen uppgift för bolagets revisorer att pröva om\r\nbolaget har drivits i enlighet med det ändamål som\r\nangivits i bolagsordningen.</pre><pre>Det förslag till en ny kommunallag som för\r\nnärvarande bereds i civildepartementet innehåller\r\nen ny regel om att kommuner och landsting i\r\nårsredovisningen skall ta in uppgifter om den\r\nverksamhet som bedrivs i kommunala företag,\r\nalltså en form av koncernredovisning.</pre><pre>Remissutfallet är positivt, och även jag anser att\r\nmycket talar för en sådan regel. Jag är dessutom\r\nberedd att pröva om revisionens roll kan stärkas.\r\nEtt sätt kan vara att de förtroendevalda revisorerna\r\nfår möjlighet att granska i vad mån ett bolags\r\nverksamhet drivs i enlighet med de beslut som\r\nkommunen har fattat om verksamheten.</pre><pre>Anf. 196 MARGIT GENNSER (m):</pre><pre>Fru talman! Jag tackar statsrådet för svaret. Jag är\r\nväldigt nöjd. Det är mycket sällan jag är det här i\r\ntalarstolen, och vi strävar ju åt samma håll.</pre><pre>Jag skall väl också bekänna att när jag satt i\r\nkommunallagutredningen var jag kluven inför\r\ntanken på kommunala bolag. Myndighetsutövning\r\noch kommunal verksamhet bör drivas i\r\nförvaltningsform. Tyvärr har utvecklingen länge\r\nvarit att man använder aktiebolagslagen också för\r\ndetta ändamål. Det var svårt.</pre><pre>Efter historien med koncernbildning i Stockholm\r\nblev jag ännu mer tveksam. Jag sitter nu i\r\nstadsrevisionen i Malmö, och där tog\r\ntjänstemannarevisorerna också upp detta och\r\npåpekade att man i remisskrivelserna hade tagit\r\nupp frågan och preciserat hur man skulle kunna\r\nföra in koncernbegreppet i kommunallagen.</pre><pre>Det hade vi inte preciserar ordentligt, och det det\r\nvar därför jag ställde frågan. Jag vet ju att när man\r\nsitter uppe på toppen är det väldigt mycket\r\ninformation som man inte nås av.\r\nRevisionskontoret förordade ett tillägg till 13 §\r\ntredje stycket, som då ansluter till\r\naktiebolagslagens koncernbegrepp.</pre><pre>På en punkt ställer jag mig naturligtvis litet tveksam\r\ntill svaret. Här sägs att man har för avsikt att föra in\r\nen form av koncernredovisning. Om jag får ge ett\r\nråd till statsrådet tycker jag att han skall ta fram de\r\nremissyttrandet som bl.a. kommer från landstingen\r\noch titta på själva paragrafen.</pre><pre>I slutet av svaret står det att man skall pröva om\r\nrevisionsrollen kan stärkas. Det är helt uppenbart\r\natt revisionens roll skall stärkas. Även på det finns\r\nsynpunkter. Jag hoppas att statsrådet vill ta upp\r\nsaken.</pre><pre>Överläggningen var härmed avslutad.</pre><pre>30 § Svar på fråga  1990/91:270 om ändring av\r\nlagen om allmän investeringsreserv</pre><pre>Anf. 197 Statsrådet ERIK ÅSBRINK (s):</pre><pre>Fru talman! Lennart Brunander har frågat mig om\r\nregeringen är beredd att medverka till att\r\njordbrukare skall få använda sina\r\ninvesteringsreserver för vissa andra investeringar\r\nän de som omfattas av lagstiftningens\r\nändamålsbestämmelser. Bakgrunden är de ändrade\r\ninvesteringsbehov som jordbrukare kan komma att\r\nfå som en följd av omläggningen av\r\njordbrukspolitiken.</pre><pre>Lagen (1979:610) om allmän investeringsreserv har\r\nupphävts som ett led i skattereformen (SFS\r\n1990:685). Systemet håller alltså på att avvecklas.\r\nRedan gjorda avsättningar får tas i anspråk enligt\r\ngamla regler. För investeringar som inte omfattas\r\nav lagstiftningen kan en investeringsreserv inte\r\nutnyttjas.</pre><pre>Det kan mot bakgrund av den ändrade\r\njordbrukspolitiken finnas skäl att överväga\r\nvillkoren för att använda investerinsreserverna. Jag\r\när emellertid inte beredd att redan nu inta någon\r\nståndpunkt i frågan.</pre><pre>Anf. 198 LENNART BRUNANDER (c):</pre><pre>Fru talman! Jag tackar för svaret även om det inte\r\nvar särskilt framåtsträvande.</pre><pre>Anledningen till frågan är att det finns pengar i den\r\nallmänna investeringsreserven hos jordbrukarna,\r\noch den måste de använda på något sätt. Det är\r\nviktigt att de använder den till rätt ändamål.</pre><pre>I svaret står att redan gjorda avsättningar får tas i\r\nanspråk enligt de gamla reglerna. Det är\r\nanledningen till min fråga. Sedan står det i svaret\r\natt investeringar som inte omfattas av lagstiftning\r\ninte kan utnyttjas i investeringsreserv. Det är det\r\nsom är tokigt! Det är de vi vill ha en förändring av.</pre><pre>Statsrådet konstaterar sedan att med den\r\njordbrukspolitik vi har och med den ändring som\r\nhar skett borde det finnas motiv för att göra en\r\nförändring. Det är det jag vill -- att man skall kunna\r\nanvända dessa pengar till andra ändamål. Man skall\r\nkunna använda den t.ex. om man vill investera i att\r\nanlägga en energiskog eller skapa andra\r\nanläggningar som alternativ till den ordinarie\r\njordbruks- och livsmedelsproduktionen, eller t.ex.\r\ntill att köpa stamdjur till köttproduktion. Man\r\nskulle kunna använda pengarna till att utbilda sig\r\ntill något annat eller till att bygga upp och förbättra\r\nsitt pensionsförsäkringsskydd, som är bristfälligt\r\nför många jordbrukare.</pre><pre>Det borde komma ett beslut eller någon form av\r\nbesked, och det borde komma ganska snart.\r\nStatsrådet säger att han verkligen inte är beredd att\r\nredan nu inta någon ståndpunkt i frågan. Varför\r\ninte det? Varför kan han inte uttrycka en åsikt så att\r\njordbrukarna kan få ett besked?</pre><pre>Frågan är inte ny, utan den har tagits upp många\r\ngånger i flera år. Egentligen borde regeringen ha\r\nkunnat tänka över saken. När kommer statsrådet\r\natt kunna ge ett besked?</pre><pre>Anf. 199 Statsrådet ERIK ÅSBRINK (s):</pre><pre>Fru talman! Jag har tagit del av den skrivelse som\r\nLRF har kommit in med. Vi studerar den för\r\nnärvarande. Vi tar som alltid med stort intresse del\r\nav de synpunkter som LRF framför.</pre><pre>Riksdagen har beslutat att\r\ninvesteringsfondssystemet skall avvecklas på några\r\nårs sikt som ett led i skattereformen. Nu har vi att\r\nta ställning till hur systemet skall användas på bästa\r\nmöjliga sätt under de år som återstår. Jag vill säga\r\natt regeringen inom kort kommer att ge besked om\r\nhur vi har tänkt oss att utnyttja\r\ninvesteringsfondssystemet, och dit hör ju också\r\ninvesteringsreservssystemet. För dagen har jag\r\nalltså inget ytterligare besked att ge.</pre><pre>Anf. 200 LENNART BRUNANDER (c):</pre><pre>Fru talman! Jag får hoppas att ett besked kommer\r\nganska snart, för det är angeläget att så sker.</pre><pre>Statsrådet sade att han skall överväga hur ''vi'' skall\r\nanvända pengarna. Jag vet inte vad statsrådet\r\nmenar det ''vi''. Det är jordbrukarna som skall\r\nnyttja detta i sin verksamhet på det sätt som\r\nförutsättningarna medger. Det är angeläget att man\r\nkan använda det på det sätt som jag har beskrivit i\r\nkorthet, alltså även till andra ändamål än att\r\ninvestera jordbruksproduktion, vilket man hittills\r\nhar gjort.</pre><pre>Det är en omställningsprocess på gång, och det är\r\nviktigt att man inte gör fel investeringar. Det här\r\nkan ju leda till att man gör det om man inte får\r\nandra möjligheter. Det är därför det är viktigt att få\r\nett besked.</pre><pre>Anf. 201 Statsrådet ERIK ÅSBRINK (s):</pre><pre>Fru talman! Vi är helt överens om att det är\r\njordbrukarnas pengar likaväl som det är\r\nföretagarnas pengar i övrigt. Vi bereder just den\r\nfrågan och kommer inom kort att ge besked om hur\r\nvi har tänkt oss att systemet skall kunna användas\r\nså att det görs största möjliga nytta för de\r\nföretagare, både jordbrukare och andra, som\r\nberörs av systemet.</pre><pre>Anf. 202 LENNART BRUNANDER (c):</pre><pre>Fru talman! Jag tackar för beskedet. Statsrådet\r\nsäger att pengarna skall kunna användas på bästa\r\nmöjliga sätt för jordbrukarna, och då förutsätter\r\njag att beskedet kommer att bli att man skall få en\r\nbredare användning av pengarna. Då blir det bra!</pre><pre>Överläggningen var härmed avslutad.</pre><pre>31 § Svar på fråga  1990/91:282 om\r\nidentitetsbyte</pre><pre>Anf. 203 Statsrådet ERIK ÅSBRINK (s):</pre><pre>Fru talman! Med hänvisning till att\r\njustitieombundsmannen kritiserat\r\nlänsskattemyndighetens i Stockholm handläggning\r\nav ett ärende rörande identitetsuppgifter för den\r\ns.k. obducenten i ett uppmärksammat brottsmål,\r\nhar Margitta Edgren frågat mig vilka slutsatser jag\r\ndrar av JOs kritik för framtida beslut av samma\r\nkaraktär.</pre><pre>Låt mig genast konstatera att\r\nlänsskattemyndigheten i det aktuella ärendet inte\r\nhar beviljat obducenten identitetsbyte utan endast\r\nefter ansökan beslutat att lägga in en s.k.\r\nspärrmarkering i folkbokföringsregistret.\r\nSpärrmarkeringen motsvarar den hemligstämpel\r\nsom vid behov sätts på sådana handlingar som kan\r\nomfattas av sekretess. En sådan markering är\r\nendast en varningssignal som är avsedd att\r\nsäkerställa att sekretessprövning sker innan\r\nuppgifter lämnas ut. Riksskatteverket har utfärdat\r\nallmänna råd för hur handläggningen hos\r\nlänsskattemyndigheten av en begäran om\r\nsekretsssmarkering skall ske. JO kritiserar i det\r\naktuella fallet länsskattemyndigheten för att inte ha\r\nföljt de rutiner som bör ligga till grund för en\r\nprövning av om en ansökan om spärrmarkering\r\nskall beviljas.</pre><pre>Den enda slutsats jag kan dra för framtida beslut\r\nom beviljande av spärrmarkering är att jag\r\nförutsätter att skattemyndigheterna\r\nfortsättningsvis noga följer de av riksskatteverket\r\nutfärdade allmänna råden för prövningen av sådana\r\närenden. Att förföljda kvinnor skulle möta\r\nsärskilda svårigheter att få ansökningar om\r\nspärrmarkering beviljade stämmer inte med vad jag\r\nerfarit från riksskatteverket.</pre><pre>När det gäller möjligheterna för förföljda personer\r\natt byta personnummer och därmed identitet är det\r\nriktigt att riksskatteverket och regeringen för\r\nnärvarande tillämpar en restriktiv praxis. Jag vill\r\nför min del framhålla att jag anser att det är viktigt\r\natt samhället kan erbjuda bl.a. förföljda kvinnor ett\r\nbra skydd på olika sätt. 1983 års\r\nfolkbokföringskommitté lämnade i somras ett\r\nbetänkande som innehåller förslag till åtgärder\r\ninom folkbokföringen till förbättrat skydd för\r\nförföljda personer. Dessa förslag bereds för\r\nnärvarande i regeringskansliet, och jag avser att\r\nåterkomma med förslag till sådana åtgärder.</pre><pre>Anf. 204 MARGITTA EDGREN (fp):</pre><pre>Fru talman! Tack för svaret. Jag vill börja med att\r\nfråga om statsrådet drar den slutsatsen att den\r\ngjorda spärrmarkeringen i detta fall som jag drar\r\nupp måste omprövas. Är det i så fall gjort?</pre><pre>Det är mycket bra att det finns allmänna råd för\r\nhur handläggningen hos länsskattemyndigheterna\r\nskall ske. Men detta fungerar tydligen inte. Detta\r\när ett bevis på att den gedigna genomgång som skall\r\ngöras ändå inte görs. Det är mycket svårt för\r\nkvinnor och barn att skydda sig genom ett byte av\r\nidentitet. Vi är överens om att den restiktivitet som\r\nfinns där skall ändras. När man inte har kunnat byta\r\nidentitet har man försökt skydda sig genom att\r\nbegära sekretessprövning, s.k. hemlig identitet.\r\nOch det är minsann inte så lätt att få det heller,\r\nenligt de uppgifter jag har från kvinnor och barn\r\nbl.a. nere i Skåne. Det fordras mycket skrivande\r\noch motiverande fram och tillbaka. Här har vi två\r\nhelt olika uppfattningar. Enligt JO har beslut\r\nmycket lätt kunnat fattas på lösa grunder. I andra\r\ndelar av Sverige har man inte fått ansökan beviljad,\r\näven om det varit motiverat.</pre><pre>Om det nu finns regler som tolkas och används\r\nolika kan man kanske inte nöja sig med att säga att\r\nreglerna finns, utan man måste kanske göra\r\nytterligare en insats för att underlätta tolkningen på\r\nolika håll i landet.</pre><pre>Jag återkommer till det jag började med.\r\nKommer spärrmarkeringen att omprövas utifrån\r\nJOs ställningstagande för den person som min fråga\r\ngällde?</pre><pre>Anf. 205 Statsrådet ERIK ÅSBRINK (s):</pre><pre>Fru talman! Jag kan inte och vill inte gå in på\r\nenskilda fall och överpröva de ställningstaganden\r\nsom myndigheterna gjort.</pre><pre>Jag har återgivit de synpunkter som\r\njustitieombudsmannen har givit i det här fallet. Jag\r\ntar för givet att skattemyndigheterna, i de här\r\nsammanhangen, noga följer de anvisningar som\r\ngäller för hur dessa ärenden skall hanteras. Jag har\r\ninte grund för att, utifrån JOs bedömning av ett\r\nenskilt ärende, dra slutsatsen att detta system i sin\r\nhelhet skulle fungera mindre tillfredsställande. Det\r\nstämmer inte med den information jag har i övrigt.</pre><pre>Den viktigaste frågan på det här området är att\r\nreglerna för identitetsbyte i dag fungerar alltför\r\nrestriktivt. Det är därför som vi också har en\r\nambition att på basis av det betänkande som lagts\r\nfram av folkbokföringskommittén lägga fram en\r\nproposition som skall innebära utökade\r\nmöjligheter att ge det skydd för i första hand\r\nkvinnor som är hotade. Där kan ett identitetsbyte\r\nvara en utväg ur en besvärlig situation. En sådan\r\nproposition kommer alltså att föreläggas riksdagen\r\nunder våren.</pre><pre>Anf. 206 MARGITTA EDGREN (fp):</pre><pre>Fru talman! Jag välkomnar en sådan proposition av\r\nhela mitt hjärta. Vi är överens om att denna\r\nrestriktiva praxis har varit mycket svår att förstå för\r\ndem som har varit utsatta för den.</pre><pre>Jag tycker ändå att detta med sekretessprövningen\r\när ett bevis för att man utifrån riksskatteverkets\r\nnivå har utfärdat riktlinjer och anvisningar som\r\ntolkas olika ute i Sverige. Även om vi bara har detta\r\nkonkreta exempel, borde det föranleda en översyn\r\nav hur man använder anvisningarna. Vi har\r\nnaturligtvis olika uppfattningar och olika källor. Jag\r\nhar fått uppgifter om att det inte är lätt för förföljda\r\nkvinnor att ens få en spärrmarkering i registren.</pre><pre>Anf. 207 Statsrådet ERIK ÅSBRINK (s):</pre><pre>Fru talman! Jag vill bara upprepa att det är svårt\r\neller omöjligt att utifrån ett enstaka fall dra\r\ngenerella slutsatser om hur en viss ordning fungerar\r\ni praktiken. Jag har inte någon information i övrigt\r\nsom tyder på att detta skulle fungera dåligt. Vi\r\nföljer självfallet praxis också på detta område. Om\r\ndet skulle visa sig i framtiden att denna ordning\r\nfungerar mindre tillfredsställande är vi naturligtvis\r\nberedda att se över om man kan förbättra\r\nhanteringen. Men i dag finns det ingen grund för\r\nsådana påståenden.</pre><pre>Överläggningen var härmed avslutad.</pre><pre>32 § Svar på fråga  1990/91:301 om\r\ngränstullstationen i Hån</pre><pre>Anf. 208 Statsrådet ERIK ÅSBRINK (s):</pre><pre>Fru talman! Göthe Knutson har frågat mig när jag\r\nkommer att ge klartecken till\r\ngränstullstationsbygget i Hån.</pre><pre>Den ambition som regeringen redovisat i sin\r\nskrivelse 1990/91:50 den 26 oktober 1990 till\r\nriksdagen i fråga om Sveriges förhållande till den\r\nvästeuropeiska integrationen kan leda till\r\nomfattande förändringar vad gäller\r\nförutsättningarna bl.a. för tullverksamhetens\r\nlokalisering på sikt. Regeringen har, mot denna\r\nbakgrund, på regeringssammanträdet den 6\r\ndecember 1990 beslutat återkalla uppdraget till\r\nbyggnadsstyrelsen att bygga en ny tullstation i Hån.</pre><pre>Regeringen har samtidigt beslutat att uppdra åt\r\nbyggnadsstyrelsen att i samråd med\r\ngeneraltullstyrelsen snarast vidta de åtgärder som\r\nbehövs för att på ett tillfredsställande sätt förbättra\r\nlokalerna vid tullstationen i Hån, som jag har\r\nerfarit är trånga och orationella.</pre><pre>Anf. 209 GÖTHE KNUTSON (m):</pre><pre>Fru talman! Jag tackar för svaret. Det är en chock.\r\nStatsrådet drar ned rullgardinen för 26 anställda\r\ninom tullverket i Hån. Statsrådet drar ned\r\nrullgardinen för en hel kommun. Årjängs kommun\r\när värd ett bättre bemötande än det som regeringen\r\nger i detta beslut. Det är faktiskt ett slag i ansiktet\r\npå kommunen.</pre><pre>Jag ber att statsrådet och regeringen nu omprövar\r\ndet här beslutet att återta det tidigare beslutet, som\r\nkom så sent som i oktober. Då beslöt regeringen att\r\nen ny tullstation skulle byggas vid riksgränsen till\r\nNorge i Hån i Värmland. En kostnadsram på 38\r\nmilj.kr. fastställdes. Nu har offerterna kommit in.\r\nDet visar sig att den kan byggas till en betydligt\r\nlägre summa, strax över 30 milj.kr.</pre><pre>Personalorganisationerna har i åratal krävt nya\r\nlokaler. Dessa lokaler är, det medger ju statsrådet,\r\ni eländigt skick.</pre><pre>Jag ber statsrådet att komma till Värmland, att ta\r\nvara på den inbjudan som Årjängs kommun i dag\r\nhar givit statsrådet och se det här eländet. Samtidigt\r\nfår statsrådet se den del av E 18 som löper i en\r\nväldig uppförsbacke fram till gränsen. Där står så\r\nhär års långtradarna härs och tvärs i den oländiga\r\nterräng som denna väg utgör. Det skulle samtidigt\r\nmed tullstationsbygget bli en halv kilometer ny väg,\r\noch den nya tullstationen skulle byggas vid den nya\r\nvägen. Hur blir det nu?</pre><pre>Vill statsrådet Åsbrink tacka ja till denna inbjudan\r\nfrån Årjäng? Jag skall ställa upp med skjuts från\r\nKarlstad bussförbindelserna är nämligen dåliga. På\r\nden sista sträckan kan vi gå över till terrängfordon.</pre><pre>Anf. 210 Statsrådet ERIK ÅSBRINK (s):</pre><pre>Fru talman! Göthe Knutson tillhör ett parti som\r\nutmärker sig för att vara dels mycket pådrivande\r\nnär det gäller att utveckla Sveriges relationer med\r\nEG, dels i olika sammanhang hävdar, att vi skall\r\ngöra allt vi kan för att begränsa de offentliga\r\nutgifterna och effektivisera den statliga\r\nadministrationen. Det beslut som regeringen nu\r\nhar fattat kan ses mot bakgrund av de höjda\r\nambitioner som nu gäller i fråga om Sveriges\r\nrelationer till EG. Det perspektiv som vi ser\r\nframför oss om vi blickar några år framåt, är ett om\r\ninte gränslöst Europa så i varje fall ett Europa där\r\nde gamla gränserna och de gamla gränskontrollerna\r\nmister mycket av sin innebörd.</pre><pre>När det skall fattas beslut om investeringar med\r\nlångsiktig inverkan till betydande belopp måste\r\nman självfallet också blicka framåt och göra\r\nbedömningar av hur framtiden kan gestalta sig.\r\nRegeringen har också ambitionen att begränsa den\r\nstatliga administrationen med 10 % under en\r\ntreårsperiod. Det betyder naturligtvis inte att varje\r\nenskild myndighet skall utsättas för exakt en 10-\r\nprocentig besparing. Men det betyder att vi måste\r\nvara mycket restriktiva när det gäller att ta på oss\r\nnya utgifter, och vi måste begränsa en del gamla\r\nutgifter.</pre><pre>Utifrån dessa övergripande ambitioner är detta ett\r\nnaturligt beslut. Men jag vill också understryka att\r\nregeringen har gett byggnadsstyrelsen i uppdrag att\r\nskyndsamt genomföra den upprustning som krävs\r\nav den befintliga lokalerna så att verksamheten vid\r\ntullstationen i Hån kan fungera tillfredsställande\r\nunder de kommande åren.</pre><pre>Anf. 211 GÖTHE KNUTSON (m):</pre><pre>Fru talman! Oavsett min partitillhörighet är det\r\nden socialdemokratiska regeringen som nu tar\r\ntillbaka det beslut om en ny tullstation som den\r\nfattade så sent som i oktober.</pre><pre>Man har från kommunens sida i många år krävt en\r\nny tullstation, och det har också\r\npersonalorganisationerna gjort, som jag tidigare\r\nnämnde. Yrkesinspektionen har dömt ut de lokaler\r\nsom finns. Det går faktiskt inte att bättra på dem,\r\nutan det måste byggas någonting nytt.</pre><pre>Det måste väl då vara mycket förnuftigt, särskilt för\r\nen regering som nu vill ha så moderata ambitioner\r\nsom att också spara och vara effektiv, att bygga\r\ntullstationen vid den nya blivande vägsträckningen.\r\nNågon gång skall det väl ändå byggas en ny väg den\r\nsista biten av E 18 på den svenska sidan. Trafiken\r\när mycket omfattande. 120 000 långtradarekipage\r\nper år går på denna väg. Det vore bäst att bygga den\r\nprecis där som regeringen nyss beslutade.</pre><pre>Anf. 212 Statsrådet ERIK ÅSBRINK (s):</pre><pre>Fru talman! Om Göthe Knutson vill ställa frågor\r\nom vägbyggen på olika platser i landet, går det bra\r\natt ställa de frågorna till kommunikationsministern.\r\nJag är övertygad om att han kommer att svara på\r\ndem, men detta var inte ämnet för denna fråga.</pre><pre>\r\nJag kan inte komma ifrån att man bör ha någon\r\nuppfattning om vad tullstationer skall användas till\r\ninte bara under det närmaste året, utan på längre\r\nsikt, om man skall investera långsiktigt i dem. Jag\r\nvet inte om det helt har förbigått Göthe Knutson\r\nvad ett svenskt medlemskap i EG kan komma att\r\nbetyda, särskilt med de ambitioner som EG har att\r\ninternt avveckla gränshinder och tillåta fri rörlighet\r\nav personer, varor osv. mellan olika länder. Om\r\nsituationen förändrats måste vi vara beredda att\r\nockså ändra på tidigare beslut.</pre><pre>Jag har haft glädjen att besöka Värmland flera\r\ngånger. Jag utgår ifrån att jag kommer att göra det\r\nfler gånger, kanske inte minst som ett led i den\r\ninstundande valrörelsen. Jag hoppas att jag kan\r\ngöra en insats även i dessa delar av landet.</pre><pre></pre><pre>Anf. 213 GÖTHE KNUTSON (m):</pre><pre>Fru talman! Med anledning av det senast sagda\r\nfrån statsrådet skulle jag vilja rekommendera\r\nstatsrådet att ta ett annat beslut med sig till\r\nVärmland. Att i valrörelsen komma med ett\r\nåtertaget byggnadsbeslut är nog inte särskilt klokt.</pre><pre>Vi vet inte när Norge blir EG-land. Vi vet inte om\r\nNorge blir EG-land på den här sidan av år 2000,\r\näven om vi nu utgår från att Sverige blir det\r\ntämligen snart. Det finns ju ambitioner i Norge.\r\nDet var en regering som föll på EG-frågan. Norska\r\nLO har invändningar mot EG. Det tar sin tid, och\r\nvi får hoppas att Sverige nu snabbt kan komma in i\r\nEG.</pre><pre>Även om Norge blir ett EG-land på sikt behövs det\r\nförmodligen en kontroll med anledning av den\r\nnarkotikasmuggling över gränsen som pågår. Vi lär\r\näven fortsättningsvis få dras med det obehaget. En\r\nillegal invandring pågår, och regeringen har givit\r\nanslag till speciella passkontrollanter, som nu sitter\r\ni en husvagn på grund av bristen på lokaler.</pre><pre>Anf. 214 Statsrådet ERIK ÅSBRINK (s):</pre><pre>Fru talman! Jag konstaterar bara, som så många\r\ngånger tidigare, att det är lätt att föra en allmän\r\nretorik om behovet av sparsamhet med statens och\r\nskattebetalarnas medel, men när det kommer till\r\nkonkreta ställningstaganden är det ofta mycket\r\nsvårare. Det anser jag också att Göthe Knutsons\r\ninlägg här ger ett bra exempel på.</pre><pre>Detta beslut ligger fast. Det är väl motiverat med\r\nhänsyn till den snabba, jag medger detta,\r\nförändringsprocess som nu pågår. Vi skall inte\r\ninvestera oss fast i projekt som inte kan få en\r\nlångsiktig användning. Det är därför som detta är\r\nett riktigt beslut. Nu gäller det att göra det bästa\r\nmöjliga av situationen, och häri ingår att vi får till\r\nstånd en snabb upprustning av den befintliga\r\ntullstationen.</pre><pre>Anf. 215 GÖTHE KNUTSON (m):</pre><pre>Fru talman! Det är här fråga om att åstadkomma\r\nett bygge som åtminstone under de närmaste åren\r\nskall rymma 25 befattningshavare, oavsett om man\r\nnu skulle besluta om omorganisationen TOR 2. Om\r\ndet blir fallet skall det finnas kvar en omfattande\r\npersonal, och den skall rymmas i denna lokal. Det\r\ngår inte att bygga om dessa baracker!</pre><pre>Jag hoppas verkligen att statsrådet kommer till\r\nVärmland och denna plats före jul, så att man kan\r\nändra på detta beslut. Det måste bli nya lokaler,\r\noch de bygger man inte för de 1 à 2 milj. kr. som\r\ngeneraltulldirektören Ulf Larsson bejakade i går i\r\nen radiointervju i Radio Värmland. Det går inte att\r\ngöra detta inom den ramen, och då blir\r\ntullstationen byggd på fel plats.</pre><pre>Vi kommer säkert att ställa frågor till\r\nkommunikationsministern beträffande vägen. Men\r\nman kommer här att kasta bort pengar på fel ställe,\r\nom jag får uttrycka det på detta sätt.</pre><pre>Överläggningen var härmed avslutad.</pre><pre>33 § Svar på fråga  1990/91:265 om\r\npilbågsjakt</pre><pre>Anf. 216 Jordbruksminister MATS\r\nHELLSTRÖM:</pre><pre>Fru talman! Gudrun Norberg har frågat mig om jag\r\navser att tillåta en utvidgning och permanentning av\r\nden inhumana jaktformen pilbågsjakt.</pre><pre>Svenska bågjägareförbundet har hos\r\nnaturvårdsverket ansökt om tillstånd att få bedriva\r\njakt med pilbåge.</pre><pre>Enligt jaktlagen gäller att viltet vid jakt inte får\r\nutsättas för onödigt lidande. Bestämmelsen ger\r\nuttryck för den stora betydelse som djurskyddet har\r\nvid all jakt och vikten av att djurskyddsintresset tas\r\ntill vara under jaktens alla moment. Principen om\r\natt viltet skall skyddas mot onödigt lidande gäller\r\nsjälvfallet också när det bestäms vilka jaktredskap\r\nsom skall få användas. Därför är det ytterst\r\nangeläget att man i Sverige inte inför någon\r\njaktmetod som innebär ett onödigt lidande för de\r\nvilda djuren.</pre><pre>Enligt jaktlagstiftningen är det statens\r\nnaturvårdsverk som beslutar om olika jaktmedel.\r\nNaturvårdsverket har ännu inte fattat beslut i\r\närendet.</pre><pre>Anf. 217 GUDRUN NORBERG (fp):</pre><pre>Fru talman! Först vill jag tacka statsrådet för\r\nsvaret, och jag kan tillägga att jag kan förstå om det\r\nkänns litet underligt att snabbt ändra forum och\r\nämne från de internationella GATT-\r\nförhandlingarna till riksdagens frågestund och\r\nämnet pilbågsjakt. Här hemma får vi också leva\r\nmed de nära tingen. I varje fall är det för viltet inte\r\nnågon bagatell.</pre><pre>Jag tyckte mig kunna läsa av statsrådets svar,\r\nmellan raderna, att statsrådet inte heller är så\r\nförtjust i denna jaktform.</pre><pre>Jag har levt bland jägare i hela mitt liv. Själv har jag\r\ndeltagit något i skytte. Jag tror mig veta vad\r\nskadskjutningar vill säga i fysiskt lidande för djuren\r\noch i psykiskt illamående för skytten. En snabb och\r\nså skonsam avlivning av villebrådet som möjligt är\r\nvad varje rättrogen jägare önskar. I varje fall borde\r\ndet vara så.</pre><pre>Rekreationsvärdet i jakt består i vistelsen i naturen,\r\nkroppslig motion, sportens gemenskap jägare\r\nemellan och spänningen på passet. Däremot tror\r\njag inte att någon anser att just dödsakten är någon\r\nhöjdpunkt. En utdragen dödsakt är inte någon\r\nberikande faktor i jaktutövandet. Jag hyser stor oro\r\nför att just utdragna dödsakter blir följden om vi\r\ninför jakt med pil och båge.</pre><pre>Den skjutskicklighet som krävs besiter ett fåtal\r\npersoner. Det absoluta kravet på mycket kort\r\nskjutavstånd till djuret tror jag att det stora flertalet\r\nav skyttarna kommer att bryta emot. Det är inte\r\nsagt som något underbetyg till jägarna. Det är en\r\nmycket naturlig situation. Det är ytterst svårt att\r\nkomma ett vildsvin eller en hjort så nära som det\r\nbehövs för att få ett säkert och snabbt dödande\r\nskott med pilbåge. I det läget tycker jag att det är\r\nfullständigt bortkastat med en försöksverksamhet\r\nom inte syftet är att pilbågsjakt allmänt skall införas\r\ni vårt land.</pre><pre>Anf. 218 Jordbruksminister MATS\r\nHELLSTRÖM (s):</pre><pre>Fru talman! Jag tycker att det inlägg som Gudrun\r\nNorberg höll var intressant. Det innehöll många\r\nvärdefulla synpunkter kring hur jakt kan gå till och\r\nriskerna med de olika jaktformerna.</pre><pre>Gudrun Norberg har ställt en fråga avseende en\r\nmyndighet, naturvårdsverket, som beslutar om\r\njaktmedlen. Verket har ännu inte fattat beslut i\r\nämnet. Jag tror att Gudrun Norberg är på det klara\r\nmed att regeringen inte kan uttala sig i detta\r\nspeciella fall när myndigheten bereder ärendet och\r\nskall fatta beslut där inom kort.</pre><pre>Jag kan här redovisa min allmänna principiella\r\ninställning. Jag anser att det är ytterst angeläget att\r\nman inte inför en jaktmetod i Sverige som innebär\r\nett onödigt lidande för de vilda djuren. Men nu\r\nskall detta prövas i det enskilda fallet av\r\nnaturvårdsverket.</pre><pre>Anf. 219 GUDRUN NORBERG (fp):</pre><pre>Fru talman! Men det är fråga om en statlig\r\nmyndighet. Det är klart att regeringen har ett\r\ninflytande över vad som kommer att beslutas.</pre><pre>Jag vet att frågan har beretts i styrelsen och att en\r\nenig styrelse har tillstyrkt men att beslutet inte är\r\nfattat av den tjänsteman som skall fatta beslutet.</pre><pre>I en PM från statens naturvårdsverk talas det om en\r\nutvärdering som skall göras efter dessa tre\r\nförsöksår. Det finns en stor risk för att\r\nutvärderingen blir alldeles för positiv. Det handlar\r\nom att välja ut en handfull väl utbildade bågskyttar,\r\nsom har en stor vana på området och som skall jaga\r\ninom ett hägn. Det skall ske under en tid av tre år.\r\nDe har de största möjligheterna att lyckas bäst. Jag\r\ntror inte att resultatet skulle bli så om det skulle\r\ngöras en generell jakt.</pre><pre>Anf. 220 Jordbruksminister MATS\r\nHELLSTRÖM (s):</pre><pre>Fru talman! Jag har stor respekt för de synpunkter\r\nsom förs fram i diskussionen. Jag kan som sagt inte\r\nuttala mig i detta enskilda fall, eftersom det är\r\nföremål för en beredning inom den myndighet som\r\nskall fatta beslutet. När beslutet i ett senare skede\r\nkommer till regeringen är det min sak att pröva\r\nfrågan.</pre><pre>Anf. 221 GUDRUN NORBERG (fp):</pre><pre>Fru talman! I denna PM talas det också om att det\r\nbedrivs sådan jakt i andra länder. Bl.a. har man\r\ntittat på detta i USA. Där har det visat sig vara en\r\nmycket stor andel skadeskjutningar och att man\r\ninte hittar villebråden. Man tror där att det beror\r\npå att man inte får jaga med hund. I Sverige får vi\r\nnaturligtvis ha hund. Jag tycker att det argumentet\r\ntalar emot pilbågsjakt. Kan ett villebråd springa så\r\nlångt från skottplatsen att man inte ens kan finna\r\ndjuret, måste det bli en mycket långsam och\r\nplågsam dödsprocess. Den dödsakten tror jag inte\r\natt svenska folket ställer upp på.</pre><pre>Överläggningen var härmed avslutad.</pre><pre>34 § Svar på fråga  1990/91:284 om\r\nförsöksanstalten Röbäcksdalen</pre><pre>Anf. 222 Jordbruksminister MATS\r\nHELLSTRÖM (s):</pre><pre>Fru talman! Ulla Orring har frågat mig om jag\r\nkommer att verka för att en stiftelsebildning\r\ntillkommer i Röbäcksdalen.</pre><pre>Sveriges lantbruksuniversitet, statens\r\nlantbrukskemiska laboratorium och statens\r\nmaskinprovningar begärde förra året att regeringen\r\nskulle godkänna bildandet av en forskningsstiftelse\r\ni Röbäcksdalen enligt ett förslag som man hade\r\nutarbetat. Regeringen avslog framställningen i juli\r\ni år.</pre><pre>Bakgrunden till regeringens beslut är bl.a.\r\nföljande, som framgår av årets\r\nforskningsproposition som har antagits av\r\nriksdagen. Regeringen framhåller att stiftelsen som\r\nsamarbetsform bör användas endast om någon\r\nannan associationsform inte finns att tillgå. För\r\nlantbruksuniversitetets del är samarbete kring\r\nforskningsfrågor inte ovanligt. Normalt\r\nformaliseras det genom ett avtal. Exempel på detta\r\nfinns inom livsmedelsområdet, i fråga om\r\nbiomedicin och när det gäller hotade arter.</pre><pre>Det finns alltså goda möjligheter till samarbete i\r\nannan form som jag anser bör prövas i första hand.</pre><pre>Anf. 223 ULLA ORRING (fp):</pre><pre>Fru talman! Jag ber att få tacka för svaret.</pre><pre>Jag tycker dock att statsrådet gör det litet för enkelt\r\nför sig. Verkligheten är helt annorlunda. Det synes\r\ninte bara för mig utan även för dem som är berörda\r\nav frågan egendomligt att jordbruksministern vill\r\nförhindra ett önskemål om mer rationell\r\nverksamhet på Röbäcksdalen. All erfarenhet som\r\nberörda enheter har med nuvarande\r\norganisationsform, där enheterna är splittrade på\r\nolika huvudmän, visar att en stiftelseform skulle\r\nöka möjligheterna och på allt sätt förbättra\r\nsamarbetet med regionala myndigheter, näringsliv\r\noch universitet. Det skulle totalt stärka\r\nRöbäcksdalen. Vilken myndighet eller\r\norganisation orkar att vända sig till 13 olika\r\navdelningar när man sätter i gång ett\r\nsamarbetsprojekt? Det finns ingen samlad\r\nhuvudman att arbeta med.</pre><pre>Jag tycker att det inte kan kallas ett framsynt\r\nresultat- och forskningspolitik. Intentionen med\r\nstiftelsebildning är inte att bryta sönder nuvarande\r\norganisation utan att skapa en tilläggsplattform för\r\nsamarbete. Vilken samarbetsform anser statsrådet\r\natt stiftelsen skall ta till, och vilka principiella\r\nåsikter ligger bakom beslutet? De är besvikna på\r\nRöbäcksdalen, allra helst som man där har\r\nuppvaktat om detta i somras. De fick, som de\r\nförstod det hela, ett starkt gehör för sina önskemål.</pre><pre>Anf. 224 Jordbruksminister MATS\r\nHELLSTRÖM (s):</pre><pre>Fru talman! Tanken att motarbeta ett rationellt\r\nutnyttjande av resurserna i Röbäcksdalen och att\r\ninte respektera stiftelseformen är en förvisso\r\nmycket omstridd fråga. Riksrevisionsverket har på\r\nRöbäcksdalens initiativ gått igenom situationen och\r\nde problem man anser sig ha där. RRVs bedömning\r\när att man genom avtal, som jag sade i mitt första\r\ninlägg, gott och väl kan reglera det önskade\r\nsamarbetet.</pre><pre>Inom lantbruksuniversitetet finns också olika\r\nområden som kan väl sammanföras av SLUs\r\nstyrelse till en enhet, om man så önskar. SLU är det\r\nuniversitet i Sverige som har den största friheten att\r\nsjälv organisera arbetet. Jag tycker att det är bättre\r\natt SLU tar det ansvaret och också på ett bra sätt\r\nser till att det blir organisationsformer inom\r\nlantbruksuniversitetet som främjar samarbete,\r\nsnarare än att riksdagen skall ta upp den typen av\r\nfrågor.</pre><pre>Det skulle vara en annan situation om SLU var\r\nkringskuret. Men det är man inte alls, tvärtom. Det\r\när en principiell fråga som har tagits upp allmänt i\r\nforskningspropositionen. När det gäller just den\r\ntypen av stiftelser som Ulla Orring önskar framgår\r\ndet i propositionen att man skall vara restriktiv och\r\natt dessa skall användas när ingen annan\r\nassociationsform finns att tillgå. Det har riksdag\r\noch regering också mer konkret med hjälp av den\r\nanalys som RRV har gjort om frågan om stiftelser i\r\nhögskolor och universitet kommit fram till. Ett av\r\nskälen är att det är viktigt att styrelsens ansvar inte\r\nkringskärs utan att det finns en klar\r\nansvarsfördelning, även när det gäller forskning\r\noch utbildning.</pre><pre>Det finns goda skäl att pröva de andra former som\r\njag nämnde i mitt frågesvar för att få bättre\r\nsamarbete.</pre><pre>Anf. 225 ULLA ORRING (fp):</pre><pre>Fru talman! Människorna i Röbäcksdalen delar\r\ninte dessa åsikter, som jordbruksministern nu\r\nredovisade. I Röbäcksdalen menar man tvärtom att\r\ngenom att man förhindras att bilda stiftelse går man\r\nmiste om ett praktiskt samarbete med ett otal\r\norgan. Detta gäller olika projekt, där man har haft\r\nkontakter med mejerier och andra företag i ortens\r\nnäringsliv. Men dessa organ kan inte ställa upp då\r\nde inte vet vilken huvudman de har att vända sig\r\ntill.</pre><pre>Ett utökat engagemang från\r\nlantbrukskooperationens sida skulle utan statligt\r\nproduktionsstöd underlätta introduktion av nya\r\nindustrigrödor. En stiftelseform underlättar också\r\nverksamhet där finansiering från många skilda\r\nkällor erfordras. Detta har man nu fått erfara. Jag\r\nbeklagar att jordbruksministern har denna rigida\r\ninställning.</pre><pre>Anf. 226 Jordbruksminister MATS\r\nHELLSTRÖM (s):</pre><pre>Fru talman! Låt mig i så fall säga, Ulla Orring, att\r\ndenna rigida inställning så sent som i juni har\r\nbekräftats av rikdagen. Det är en princip som\r\nomfatta hela fältet. I fallet Röbäcksdalen har RRV\r\nfunnit att de mål som Ulla Orring och också jag\r\nönskar se uppfyllda går bra att tillgodose på annat\r\nsätt.</pre><pre>Anf. 227 ULLA ORRING (fp):</pre><pre>Fru talman! Jag tror ändå att en stiftelseform skulle\r\nkunna erbjuda en insyn i verksamheten. Jag\r\nkommer inte ifrån att man genom att inte erbjuda\r\nen stiftelsebildning lägger en hämsko på\r\nverksamheten i Röbäcksdalen, vilket jag djupt\r\nbeklagar. Det är väldigt viktigt att Röbäcksdalen\r\nkan utvecklas, så att man kan upprätthålla\r\nkontakten med andra organisationer. Jag tror att\r\ndenna fråga måste omprövas.</pre><pre>Överläggningen var härmed avslutad.</pre><pre>35 § Svar på fråga  1990/91:293 om den svenska\r\nlodjursstammen</pre><pre>Anf. 228 Jordbruksminister MATS\r\nHELLSTRÖM (s):</pre><pre>Fru talman! Annika Åhnberg har frågat mig vilka\r\nåtgärder regeringen ämnar vidta för att Sverige\r\nskall kunna hysa en lodjursstam som motsvarar\r\nlandets möjligheter.</pre><pre>Allmän jakt efter lodjur får för närvarande\r\nbedrivas på renbetesfjällen och ovanför\r\nodlingsgränsen en kortare tid under våren. Denna\r\njakt är enbart betingad av samernas intresse av att\r\nkunna bedriva renskötsel.</pre><pre>Lodjuret tillhör en av de arter som kräver särskilt\r\nskydd för att bevaras. Därför har man varit\r\nrestriktiv när det gäller tillstånd till jakt.\r\nLodjursstammen har dock, precis som Annika\r\nÅhnberg anger, minskat kraftigt. Detta torde bero\r\npå att djuren drabbats av rävskabb. Det går tyvärr\r\ninte att vidta några åtgärder mot rävskabben.\r\nSkyddet för lodjursstammen måste därför stärkas.\r\nMot denna bakgrund har jag för avsikt att föreslå\r\nregeringen att bestämmelserna som medger allmän\r\njakt på lodjur upphävs.</pre><pre>Ett upphörande med allmän jakt på lodjur kan\r\nkomma att medföra negativa konsekvenser för\r\nrennäringen. Statlig ersättning betalas dock för\r\nbl.a. rovdjursrivna renar.</pre><pre>Anf. 229 ANNIKA ÅHNBERG (v):</pre><pre>Fru talman! Jag ber att få tacka för svaret på min\r\nfråga. Det var ett svar som verkligen gläder mig,\r\neftersom jordbruksministern ämnar föreslå\r\nregeringen att denna jakt förbjuds. Det har kanske\r\nnågot samband med att man också i Europarådet\r\ndiskuterar lodjurets utbredning i Europa. Också\r\ndär har man för avsikt att föreslå ett åtminstone\r\ntioårigt förbud mot jakt. Detta är således mycket\r\nglädjande.</pre><pre>Jag delar också jordbruksministerns farhåga att\r\ndetta kan komma att få negativa konsekvenser för\r\nrennäringen. Jordbruksministern nämnde att det\r\nfinns ersättning att få för lodjursrivna renar. I det\r\nsammanhanget vill jag fråga om det pågår några\r\ndiskussioner om förändringar av\r\nersättningssystemet. Jag har fått den uppfattningen\r\natt man inom naturvårdsverket diskuterar ett nytt\r\nsystem, där ersättningen baseras på förekomsten av\r\nlodjur. Ersättningen blir alltså högre om\r\nförekomsten av lodjur i området är stor. Avsikten\r\när att ge ett incitament till utövarna av rennäringen\r\natt se mera positivt på förekomsten av lodjur.</pre><pre>Jag vill också fråga om man planerar att genomföra\r\ninventeringar när det gäller förekomsten av lodjur.\r\nDe inventeringar som hittills har gjorts har i\r\nhuvudsak skett ovanför odlingsgränsen. Dessa\r\ninventeringar tyder på en kraftig tillbakagång,\r\nkanske en halvering av antalet lodjur i detta\r\nområde. I resten av landet är förekomsten av lodjur\r\nmycket dåligt inventerad. Det finns ett stort\r\nintresse från naturvårdsinriktade föreningar att\r\ndelta i ett sådant arbete för att vi skall få en bättre\r\nuppfattning om den faktiska förekomsten av lodjur.</pre><pre></pre><pre>Anf. 230 Jordbruksminister MATS\r\nHELLSTRÖM (s):</pre><pre>Fru talman! Först till frågan om den tidsmässiga\r\naspekten på förbudet. Det är riktigt att vi i Sverige\r\nförst i år har gjort en inventering av\r\nlodjursbeståndet och att den har visat på den\r\nganska alarmerande situationen -- vilket ju också\r\nAnnika Åhnberg påpekat i sin fråga -- där\r\nstammens reproducering hotas. Jakten börjar i\r\nfebruari, så det finns gott om tid att vidta dessa\r\narrangemang.</pre><pre>Det pågår också inom naturvårdsverket\r\ndiskussioner om ersättning när det gäller en rad\r\nolika djurarter, men det är ingenting som i varje fall\r\nnu är föremål för regeringens prövning.</pre><pre>Självfallet är det viktigt att finna former för att\r\nutöka inventeringarna. Det är då närmast\r\nnaturvårdsverket som undersöker den saken.</pre><pre>Överläggningen var härmed avslutad.</pre><pre>36 § Svar på fråga  1990/91:295 om åtgärder för\r\natt stärka konsumenternas intressen</pre><pre>Anf. 231 Statsrådet MARGOT WALLSTRÖM\r\n(s):</pre><pre>Fru talman! Annika Åhnberg har frågat mig vilka\r\nåtgärder regeringen avser vidta för att stärka\r\nkonsumenternas möjligheter att hävda sina\r\nintressen.</pre><pre>Den svenska modellen för konsumentinflytande\r\nhar i stort varit framgångsrik.</pre><pre>Ett viktigt inslag i den konsumentpolitik som\r\nriksdagen enades om år 1986 är att frivilliga\r\norganisationer skall engageras mera i\r\nkonsumentpolitiken. Det är en uppgift för de\r\noffentliga konsumentorganen att stödja och\r\nstimulera de organisationer som arbetar för\r\nkonsumentintresset. Medel har tillförts\r\nkonsumentverket för detta arbete. De frivilliga\r\norganisationerna gör viktiga insatser. Det finns\r\nbl.a. många intressanta lokala projekt, i vilka den\r\nkommunala konsumentverksamheten och\r\nfolkrörelserna samverkar. På en hel del\r\narbetsplatser har vidare de lokala fackklubbarna\r\nkonsumentombud.</pre><pre>Jag delar inte Annika Åhnbergs uppfattning att\r\nSverige vid en internationell jämförelse framstår\r\nsom efterblivet när det gäller konsumentpolitiken.\r\nVi har ett mycket bra konsumentskydd, och vi har\r\nhela tiden flyttat fram konsumenternas positioner.</pre><pre>Jag delar däremot synen att förändringar i\r\nsamhället som är aktuella påkallar att\r\nkonsumentintresset kommer fram i debatt och\r\nopinionsbildning. Riksdagsbeslutet i våras om\r\nmedel för att stärka konsumenternas möjligheter\r\natt agera när det gäller livsmedelspolitiken och\r\nhushållsekonomiska frågor är viktigt i detta\r\nperspektiv. Regeringen återkommer till detta stöd i\r\nbudgetpropositionen.</pre><pre>Frivilliga organisationer har blivit alltmer\r\nintresserade av konsumentpolitik. Det är en\r\nutveckling som regeringen vill stödja dels genom\r\ninsatser från konsumentorganen, dels med direkta\r\nbidrag.</pre><pre>Jag finner det naturligt och värdefullt att\r\nkonsumentorganisationerna samarbetar, men det\r\nfår inte innebära att staten skall finansiera deras\r\nverksamhet. Det är oberoende\r\nkonsumentorganisationer vi behöver.</pre><pre>Anf. 232 ANNIKA ÅHNBERG (v):</pre><pre>Fru talman! Jag ber att få tacka för svaret på min\r\nfråga. Statsrådet och jag blir nog inte överens om\r\nhuruvida det svenska konsumentskyddet är bra\r\neller inte. Det skall vi kanske inte heller ägna den\r\nhär korta frågedebatten åt. Huvudsaken är ju att vi\r\när överens om att de frivilliga\r\nkonsumentorganisationerna har en betydande roll\r\natt spela i den situation vi nu befinner oss i med\r\nförändrad livsmedelspolitik, med förändringarna i\r\nskattesystemet och med den ökade internationella\r\nanpassningen. Detta är naturligtvis en fråga som\r\nhar många olika aspekter. I en interpellationsdebatt\r\nnyligen diskuterades de risker som finns med att\r\nkommunala konsumentvägledare försvinner och\r\natt kommunerna inte anser sig ha råd att satsa på\r\nden här så oerhört viktiga verksamheten.</pre><pre>Min fråga rörde alltså de frivilliga\r\nkonsumentorganisationerna. Vi i vänsterpartiet\r\ntycker naturligtvis att det är mycket bra att\r\nriksdagen i våras anslog 2 milj. kr. -- ett krav som\r\nvi framfört i en motion. Men i dagens läge är dessa\r\npengar helt klart otillräckliga. Det behövs mycket\r\nstörre belopp än så.</pre><pre>Eftersom vi i Sverige har att möta den\r\ninternationella anpassningen kommer mycket av\r\ndet konsumentpolitiska arbetet att behöva bedrivas\r\ninternationellt, vilket betyder att de små frivilliga\r\norganisationerna har ett behov av att kunna resa,\r\nkunna delta i konferenser och att kunna ha ett\r\nerfarenhetsutbyte med företrädare för\r\norganisationer i andra länder.</pre><pre>Det oroar mig att statsrådet inte anser det vara\r\nsamhällets uppgift att bidra till att finansiera denna\r\nverksamhet. Självfallet behöver vi oberoende\r\nkonsumentorganisationer som skall bedriva sin\r\nverksamhet utifrån ett starkt medlemsstöd som\r\ntillförsäkrar organisationerna medel. Men vi måste\r\ninse att om dessa organisationer skall ha en chans\r\natt arbeta i ett internationellt perspektiv behöver de\r\nkraftigt ökade resurser. En del av det ansvaret\r\nmåste nog samhället ta. I debatten har det förts\r\nfram ett förslag som jag gärna skulle vilja höra\r\nstatsrådets uppfattning om, nämligen förslaget att\r\nman skulle kunna lägga en avgift på reklam och\r\ndärmed bidra till finansieringen av\r\nkonsumentorganisationerna.</pre><pre>Anf. 233 Statsrådet MARGOT WALLSTRÖM\r\n(s):</pre><pre>Fru talman! Vi är nog överens om behovet av\r\nfrivilligorganisationernas insatser när det gäller att\r\nbevaka konsumentintresset. Jag tror också att det\r\när en riktig bedömning att de får arbeta mycket\r\nmera internationellt. Det kommer självfallet att\r\nkräva mera pengar. Vi befinner oss nu i det läget att\r\nvi först måste se till vilka behov organisationerna\r\nhar och hur man skall utnyttja det stöd som vi redan\r\nhar anslagit. Jag tror att kraven och anspråken\r\nsäkert kommer i ett nästa skede vid utvecklingen av\r\nfrivilligorganisationernas arbete. Vi önskar väl alla\r\natt vi skulle få mer och mer pengar till\r\nverksamheten. Det statsfinansiella läget är dock\r\nsådant att vi inte bara kan öka medlen.</pre><pre>Jag tror också att varje tid kräver sitt speciella sätt\r\natt arbeta. Det kanske också leder till att vi hittar\r\nnya samarbetsformer och finanseringsvägar.</pre><pre>I den interpellationsdebatt som vi hade förra\r\nveckan kommenterade jag förslaget om att\r\nanvända reklamskattepengar till detta. Jag sade då\r\natt det inte är förenligt med våra principer att vi\r\nskulle öronmärka användningen av vissa pengar på\r\ndet sättet. Det är inte aktuellt.</pre><pre>Anf. 234 ANNIKA ÅHNBERG (v):</pre><pre>Fru talman! Jag vet inte riktigt vilka principer\r\nstatsrådet syftar på. Numera är det t.ex. allmänt\r\naccepterat att när man diskuterar miljöavgifter,\r\nbetyder det att man lägger en avgift på någon\r\nverksamhet som man inte tycker är önskvärd ur\r\nmiljösynpunkt. Man använder sedan medlen för att\r\nbefrämja något som man tycker är bra.</pre><pre>Jag kan inte inse att det i grunden skulle vara någon\r\nskillnad om man lade en avgift på reklamen och\r\ndärmed kunde ge ökade resurser till\r\nkonsumentverksamhet. Det är naturligtvis skillnad\r\npå olika sorters reklam. Ca 25 miljarder används\r\ndock till, vad jag skulle vilja kalla, osaklig\r\nvaruupplysning och för att vilseleda\r\nkonsumenterna. Det vore inte orimligt att lägga\r\näven en liten avgift på detta för att finansiera\r\nkonsumenternas egna möjligheter att åstadkomma\r\nsaklig varuupplysning och skaffa sig bättre\r\ninformation och beredskap för att möta sina\r\nmotparter.</pre><pre>Anf. 235 Statsrådet MARGOT WALLSTRÖM\r\n(s):</pre><pre>Fru talman! En ny skattereform träder i kraft efter\r\nårsskiftet. Det är inte aktuellt att göra ytterligare\r\nförändringar nu. Vi bör först och främst ta itu med\r\nden skattereform som skall genomföras vid\r\nårsskiftet. Jag hoppas att vi senare får återkomma\r\ntill frågan om hur vi skall hitta vägar och pengar för\r\natt stödja de frivilliga konsumentorganisationerna.</pre><pre>Anf. 236 ANNIKA ÅHNBERG (v):</pre><pre>Fru talman! Det har naturligtvis inte undgått mig\r\natt vi har en s.k. skattereform att ta hänsyn till. I\r\nvårt parti har vi tyckt att den medför många\r\nnegativa konsekvenser för de grupper som vi anser\r\noss företräda. Om den dessutom skulle innebära att\r\nman inte kan finna möjligheter att i ökad grad\r\nfinansiera konsumentpolitisk verksamhet för de\r\nideella konsumentorganisationerna, tycker jag att\r\ndet vore ytterst beklagligt.</pre><pre>Jag hoppas ändå att statsrådet och jag skall vara\r\növerens om att vi måste försöka hitta något sätt att\r\nfå en utökad finansiering mot bakgrund av de\r\nenormt stora uppgifter som konsumentrörelsen står\r\ninför de närmaste åren.</pre><pre>Anf. 237 Statsrådet MARGOT WALLSTRÖM\r\n(s):</pre><pre>Fru talman! Låt mig få säga att jag redan nu har\r\nprickat in i min almanacka att jag skall träffa en del\r\nav de nya konsumentorganisationer som har byggts\r\nupp. Många av dem är ännu så länge oerhört\r\nbräckliga och små. De behöver hitta vägar för att\r\norganisera sig och naturligtvis för att finansiera sin\r\nverksamhet.</pre><pre>Jag tror att de 2 milj. kr. som är anslagna i det första\r\nskedet faktiskt kommer att räcka en bit. Jag tror\r\ninte att det är pengarna som är det stora bekymret\r\nför dessa organisationer i inledningsfasen.\r\nPengarna kan dock bli ett problem så småningom.</pre><pre>Låt oss se hur vi kan fördela pengarna för att få\r\nfram det bästa resultatet och ge ett stöd till\r\nfrivilliginsatserna. Låt oss också diskutera hur man\r\nkan samarbeta bättre mellan de etablerade\r\nkonsumentrörelserna och konsumentintressena.\r\nDå tror jag att vi kommer en bra bit på väg.</pre><pre>Anf. 238 ANNIKA ÅHNBERG (v):</pre><pre>Fru talman! Det är sant att många av\r\nkonsumentorganisationerna är nya och att många\r\när bräckliga. Det finns emellertid också\r\nkonsumentorganisationer som har funnits länge\r\noch som bl.a. av ekonomiska skäl har haft svårt att\r\nbygga ut sin verksamhet. Jag tror inte att samhället\r\nskall bygga fast sig i någon sorts stöd till dessa\r\norganisationers löpande verksamhet. Jag tror att\r\ndet är helt riktigt att en förening måste bevisa\r\nbehovet av sin existens genom att människor\r\nansluter sig till den och visar att de tycker att den\r\nbehövs.</pre><pre>Just under denna period när vi står inför så stora\r\nförändringar tror jag att det skulle vara mycket\r\nvärdefullt för de nya konsumentorganisationerna\r\natt genom ett utökat stöd från samhället få uppleva\r\natt de respekteras och att man från samhällets sida\r\ninser att de har en stor betydelse. 2 milj.kr. är inte\r\nens en droppe i havet i förhållande till de 25\r\nmiljarder kronor som gäller reklam och de pengar\r\nsom dess värre kommer att gälla TV-reklamen.</pre><pre>Överläggningen var härmed avslutad.</pre><pre>37 § Svar på fråga  1990/91:245 om kontrollen\r\nför körkortstillstånd</pre><pre>Anf. 239 Kommunikationsminister GEORG\r\nANDERSSON (s):</pre><pre>Fru talman! Sten Andersson i Malmö har frågat\r\nmig om jag är beredd att föreslå åtgärder i syfte att\r\neliminera vissa förhållanden när det gäller\r\nkontrollen av utlänningar som söker svenskt\r\nkörkort. Enligt Sten Andersson gör svenska\r\nkörkortsmyndigheter beträffande exempelvis en till\r\nSverige inflyttad dansk medborgare ingen kontroll\r\nav om vederbörande i Danmark gjort sig skyldig till\r\ntrafikbrott och fått sitt danska körkort återkallat.</pre><pre>Enligt körkortsförordningen skall länsstyrelsen\r\nförordna om personutredning av den som söker\r\nkörkortstillstånd. Härvid kontrolleras om den\r\nsökande finns i rikspolisstyrelsens polisregister.\r\nDärutöver får länsstyrelsen föranstalta om\r\nytterligare utredning. Inget hindrar därför att en\r\nlänsstyrelse inhämtar och beaktar uppgifter från\r\nt.ex. danska myndigheter.</pre><pre>Någon skyldighet att göra detta finns emellertid\r\ninte. Det kan alltså inträffa att någon -- svensk eller\r\nutlänning -- får svenskt körkort utan att utomlands\r\nbegångna trafikbrott har beaktats vid\r\nlämplighetsprövningen. Motsvarande situation kan\r\ntänkas uppstå om svenskar söker körkort i andra\r\nländer.</pre><pre>Problemet består till stor del i att ett heltäckande\r\nsystem för informationsutbyte mellan olika länder\r\när komplicerat och resurskrävande. Frågan har\r\ndisktuerats inom det Nordiska\r\ntrafiksäkerhetsrådet, men man har funnit att det\r\nadministrativa arbetet knappast står i proportion\r\ntill trafiksäkerhetsvinsterna.</pre><pre>Även om jag bedömer att problemet inte är av\r\nnågon stor omfattning tycker jag dock att det är\r\nmotiverat att frågan tas upp på nytt i det nordiska\r\ntrafiksäkerhetsarbetet.</pre><pre>Anf. 240 STEN ANDERSSON i Malmö (m):</pre><pre>Fru talman! Jag tackar för svaret och framför allt\r\nför den sista delen av det. Jag förstår att det kan\r\nvara svårt att kontrollera vad en person som\r\nkommer från ett utomeuropeiskt land har sysslat\r\nmed när det gäller bilkörning. Inom Norden tycker\r\njag dock att man borde kunna göra kontroller.</pre><pre>Det finns i dag ett antal danska medborgare som\r\nefter att ha blivit kyrkobokförda i Sverige har tagit\r\nsvenskt körkort, trots att de kanske för flera år\r\nframåt är stoppade när det gäller att köra bil i\r\nDanmark. Man skall inte måla den lede på väggen.\r\nMan kan dock lätt tänka sig tidningsrubrikerna,\r\nutan att deklassera danskarna, om en dansk\r\nrattfyllerist kör ihjäl en svensk efter att ha fått ett\r\nsvenskt körkort, som han inte skulle få lov att ha i\r\nDanmark. Än värre är att inte ens om en dansk --\r\nom vi nu skall hålla oss till danskarna -- har blivit\r\nfälld i Sverige för ett rattfylleribrott så gör den\r\nsvenska polisen en kontroll av vad han har sysslat\r\nmed tidigare i Danmark. Det tycker jag att man\r\nskall ta upp när detta skall diskuteras i det nordiska\r\ntrafiksäkerhetsarbetet.</pre><pre>Överläggningen var härmed avslutad.</pre><pre>38 § Svar på fråga  1990/91:246 om flygning i\r\nobevakat luftrum</pre><pre>Anf. 241 Kommunikationsminister GEORG\r\nANDERSSON (s):</pre><pre>Fru talman! Stina Eliasson har frågat mig vilka\r\nåtgärder jag avser att vidta för att ansvariga\r\nmyndigheter bättre kontrollerar att givna regler för\r\nflygning i obevakat luftrum följs. Enligt Stina\r\nEliasson blir allmänheten ideligen störd av flygning\r\ni obevakat luftrum utan att erforderlig information\r\nges.</pre><pre>Som frågeställaren har påpekat återfinns regler om\r\nbl.a. minimiflyghöjder i flygtrafikreglerna (BCL-\r\nT), som utgivits av luftfartsverket och fastställts av\r\nregeringen. Utöver detta finns rekommendationer\r\nom högre flyghöjder över vissa storstadsområden,\r\nbl.a. Stockholm. Avsteg från dessa regler kan\r\nmedges av luftfartsverket. Sådana medgivanden\r\nom lågflygning över tätbebyggelse lämnas dock\r\nendast då samhällsnyttan är stor, t.ex. vid\r\nhelikopterlyft etc., och aldrig för skol- eller\r\nprivatflygning.</pre><pre>Enligt vad jag har fått veta från\r\nluftfartsinspektionen, som är övervakande\r\nmyndighet i dessa frågor, är efterlevnaden av\r\nreglerna i stort sett god. Det är emellertid riktigt\r\nsom frågeställaren påpekar att ballongflygning\r\nuppmärksammats på grund av klagomål, särskilt i\r\nStockholmsområdet. Inspektionen har utrett\r\nklagomålen, som där så varit påkallat har lett till\r\npåföljder för ballongföraren och i ett fall t.o.m.\r\növerlämnats till åklagarmyndighet. Som en följd av\r\nhändelserna har vidare ballongflygarna i\r\nStockholmstrakten inrättat s.k. olämpliga zoner\r\nmed restriktioner för bl.a. lägsta\r\növerflygningshöjder m.m.</pre><pre>Mot denna bakgrund har jag för närvarande ingen\r\nanledning att vidta någon åtgärd med anledning av\r\nfrågan.</pre><pre></pre><pre>Anf. 242 STINA ELIASSON (c):</pre><pre>Fru talman! Jag tackar för svaret på frågan. Den\r\nbestår egentligen av två delar, och jag tycker att den\r\nena delen har blivit mycket korrekt och riktigt\r\nbesvarad. Det gäller bl.a. ballongflygningen. Jag\r\ntycker att det är mycket positivt att man har\r\nkommit fram till att man skall göra något åt\r\nballongflygningen, speciellt över Skansen, som det\r\nhar framförts klagomål om.</pre><pre>Det är möjligt att frågan är litet otydligt skriven när\r\ndet gäller informationen. Jag frågade nämligen om\r\nerforderlig information som skall ges till den\r\nallmänhet som ideligen störs av flygning i obevakat\r\nluftrum. Av svaret att döma är det som om denna\r\ninformation enbart skulle gälla att flygning skall äga\r\nrum. Men jag undrar hur allmänheten skall få reda\r\npå hur man skall bära sig åt när man ideligen blir\r\nstörd och det inte är fråga om\r\nhelikopteruppstigningar och det inte kan ha med\r\nsamhällsnyttan att göra. Det är speciellt i vissa\r\nområden i Stockholm som man har upplevt det här.\r\nJag har i min fråga pekat på ett exempel, nämligen\r\nSkånsta i Österåker. Jag undrar till vem dessa\r\nmänniskor skall vända sig, och hur de skall komma\r\ntill rätta med detta. Jag menar alltså inte bara att de\r\nsom blir störda skall kunna få reda på om de som\r\nflyger helt enkelt leker. Hur skall dessa människor\r\nbära sig åt för att få reda på om det är fråga om\r\nnågon som har tillstånd, och om det inte är så, var\r\nskall de anmäla detta?</pre><pre>Anf. 243 Kommunikationsminister GEORG\r\nANDERSSON (s):</pre><pre>Fru talman! Som jag antydde i mitt frågesvar är det\r\nluftfartsinspektionen som är övervakande\r\nmyndighet i dessa frågor. Det är naturligt att\r\nnaturvårdsenheten vid länsstyrelserna har en viktig\r\nroll att spela i sammanhanget. Jag har förstått av\r\ninformation som jag har inhämtat med anledning av\r\nden här frågan att länsstyrelsen i Stockholm har\r\nuppfattningen att situationen successivt har\r\nförbättrats. Som också har nämnts har det\r\nförekommit störningar av djuren på Skansen. Men\r\ndessa störningar har under senare år inte\r\nupprepats.</pre><pre>Däremot är Skånsta, som nämnts i frågan, inte känt\r\nsom något stört och känsligt område. Det framgår\r\nockså av den lista över olämpliga zoner, som jag\r\nnämnde i mitt svar, som ballongförarna har\r\nupprättat. Den listan uppdateras i och för sig\r\nsuccessivt. Om det visar sig att det finns behov kan\r\ndetta område tas in på listan över olämpliga zoner.</pre><pre>Anf. 244 STINA ELIASSON (c):</pre><pre>Fru talman! Då har man tydligen en annan\r\nuppfattning på länsstyrelsen i Stockholm än folk\r\nsom har hört av sig till mig. De människor som blir\r\nstörda är inte ovilliga på något sätt eller anser att\r\nmänniskor inte skall få övningsflyga. Men de som\r\när t.ex. tävlingsflygare skall inte öva precis över\r\ntättbebyggt område. Från flera håll, och särskilt\r\nfrån Skånsta i Österåker, sägs det att detta tyvärr är\r\nvanligt förekommande. Men skall jag ge de\r\nmänniskor som blir störda rådet att vända sig till\r\nlänsstyrelsen. Eller är det kanske enklast att de\r\nvänder sig till polisen? Och hur skall de veta vem\r\ndet är som flyger?</pre><pre>Överläggningen var härmed avslutad.</pre><pre>39 § Svar på frågorna 1990/91:257 och 291 om\r\nkommunikationerna i Bergslagen</pre><pre>Anf. 245 Kommunikationsminister GEORG\r\nANDERSSON (s):</pre><pre>Fru talman! Maud Björnemalm har frågat mig om\r\njag är beredd att av regionalpolitiska skäl medverka\r\ntill att transportrådet får de 35 milj.kr. som behövs\r\nför att säkerställa tågtrafiken på sträckan Gävle--\r\nAvesta/Krylbo--Örebro. Berit Oscarsson har frågat\r\nmig om jag är beredd att medverka -- och i så fall\r\npå vilket sätt -- till okonventionella lösningar för att\r\nbibehålla de för människorna nödvändiga\r\nkommunikationerna i Bergslagen.</pre><pre>Då frågorna berör samma anslag, dvs. statens köp\r\nav interregional persontrafik på järnväg, väljer jag\r\natt besvara dem i ett sammanhang.</pre><pre>Sträckan Gävle--Avesta/Krylbo--Örebro rymdes\r\ninte inom den preliminära trafikram för köp av\r\ninterregional tågtrafik budgetåret 1991/92 som\r\ntransportrådet redovisade för regeringen den 22\r\noktober i år. Därefter har regeringen föreslagit,\r\nsom en del i åtstramningspaketet, att anslaget till\r\ntågupphandlingen skall minskas.\r\nBeloppsminskningen har nu fastställts till 60\r\nmilj.kr. Transportrådet har därför fått i uppdrag att\r\nupphandla interregional tågtrafik för budgetåret\r\n1991/92 inom ramen av 558 milj.kr. Regeringens\r\nställningstagande med anledning av denna\r\nupphandling kommer att redovisas i\r\nbudgetpropositionen.</pre><pre>Jag är av nämnda skäl inte nu beredd att vidta\r\nnågon åtgärd med anledning av frågorna om\r\nsträckan Gävle--Avesta/Krylbo--Örebro och\r\nokonventionella lösningar för bibehållande av\r\nkommunikationerna i Bergslagen.</pre><pre>Anf. 246 MAUD BJÖRNEMALM (s):</pre><pre>Herr talman! Jag tackar statsrådet för svaret, ett\r\nsvar som oroar mig och som jag inte är nöjd med.</pre><pre>Försvinner tågtrafiken mellan Gävle och Örebro\r\ninnebär det att orter som Avesta, Krylbo, Fagersta\r\noch Skinnskatteberg blir helt utan persontågtrafik.\r\nDet är orter som har drabbats av\r\nstrukturrationaliseringar och där man nu arbetar\r\nför att utveckla ett differentierat näringsliv, för att\r\nutveckla de företag som finns och för att få nya\r\nföretag att etablera sig. Men vilka företag vill i dag\r\netablera sig på orter där det inte finns någon\r\ntågtrafik, och vilka människor vill flytta till en bygd\r\ndit tågen har slutat att gå? Transportrådet har också\r\nbetonat att den här trafiken har regionalpolitisk\r\nbetydelse och att en trafikneddragning får negativa\r\nkonsekvenser för Bergslagen.</pre><pre>I den regionalpolitiska propositionen skrev\r\nindustriministern att problemen i de här områdena\r\när av sådan karaktär att de fordrar långsiktiga\r\nregionalpolitiska åtgärder. Jag anser att\r\nregionalpolitiska åtgärder bl.a. är att behålla och\r\nförbättra kommunikationerna. Då kan man inte\r\ndra in den tågtrafik som finns i dag.</pre><pre>Jag hoppas alltså att statsrådet tar stor hänsyn till\r\nde regionalpolitiska skälen när regeringen i\r\nbudgetpropositionen tar ställning till resultatet av\r\ntransportrådets förhandling med SJ.</pre><pre>Anf. 247 BERIT OSCARSSON (s):</pre><pre>Herr talman! Jag vill också tacka för svaret och\r\nsamtidigt instämma i de synpunkter som framförts\r\nav Maud Björnemalm. Det här är alltså ett område\r\nsom har drabbats hårt, och de regionalpolitiska\r\nsatsningarna har varit omfattande, och ytterligare\r\nstöd kommer också att bli nödvändigt.</pre><pre>Låt mig nämna ett exempel från Skinnskattebergs\r\nkommun som ligger i Västmanlands län. Där har\r\növer 700 arbetstillfällen försvunnit under 80-talet,\r\noch ett femtiotal människor hotas i dag av\r\narbetslöshet. Det här motsvarar hela 31 % av den\r\nyrkesverksamma befolkningen inom kommunen.</pre><pre>Vi vet alla att kommunikationer har avgörande\r\nbetydelse för att få arbetstillfällen inom området\r\noch de betyder också väldigt mycket för att man\r\nskall kunna delta i olika utbildningar. Jag skulle\r\nvilja säga att det faktiskt är en förutsättning för att\r\nman skall kunna bo kvar.</pre><pre>Om nedläggningshotet skulle bli allvar, skulle\r\nSkinnskatteberg förlora all spårbunden\r\npassagerartrafik på dagtid, precis som Maud\r\nBjörnemalm påpekade. Inom hela regionen skulle\r\nman förlora möjligheterna att någorlunda snabbt ta\r\nsig till Örebro, Göteborg och övriga Västsverige\r\nmed tåg. I stället skulle man erbjudas att åka\r\nomvägen via Västerås--Ludvika. För t.ex.\r\ndagpendlaren till högskolan i Örebro skulle det\r\ninnebära att studieresorna skulle bli dubbelt så\r\nlånga, och då är det ju i praktiken omöjligt att åka.</pre><pre>Det här är alltså en mycket viktig fråga, och det är\r\nviktigt att få en helhetslösning på\r\nkommunikationerna inom området. Vi skall också\r\nta vara på de gemensamma resurser som vi har på\r\nett så bra och riktigt sätt som det absolut är möjligt.\r\nDet är viktigt för Bergslagen att man får\r\nkommunikationer med fasta helhetslösningar vad\r\ngäller sträckan Gävle--Örebro. Därför behövs en\r\nfrist för att göra kommunikationsnätet lönsamt. Får\r\njag då fråga om kommunikationsministern kan vara\r\nmed och medverka till det?</pre><pre>Anf. 248 Kommunikationsminister GEORG\r\nANDERSSON (s):</pre><pre>Herr talman! Det skulle vara väldigt glädjande om\r\njag kunde tillgodose alla de behov som anmäler sig\r\npå kommunikationsområdet. Men de är mycket\r\nomfattande, inte bara på järnvägstrafikens område\r\nutan även i övrigt, inom flyg och vägtrafik också.\r\nMen nu diskuterar vi järnvägen. Där sker en\r\nupphandling, som jag nämnde, inom ramen för ett\r\nanslag i år på 618 miljoner. Vi har av besparingsskäl\r\nansett det nödvändigt att minska subventionerna\r\noch bidragen för att få utrymme för satsningarna på\r\ninfrastrukturen. Då har också det här anslaget\r\ndrabbats. Av ett pressmeddelande som för några\r\ntimmar sedan har gått ut från transportrådet om en\r\nreviderad förhandling med SJ framgår att man inte\r\nlängre kan upphandla persontrafik på\r\ninlandsbanan, inte heller på den nu aktuella banan\r\nGävle--Avesta/Krylbo--Örebro, och inte heller\r\nmellan Kristianstad och Hässleholm. Man får göra\r\nvissa indragningar av tåg, alltså en uttunning av\r\ntrafiken på ett antal andra sträckor, för att rymmas\r\ninom den här begränsade ramen. Det är den\r\nfaktiska ekonomiska situation som vi står i. Men\r\ntrafik omfattar inte bara järnvägstrafik, utan också\r\nlandsvägstrafik. Man får se, som Berit Oscarsson\r\nbetonade, till helhetssituationen.</pre><pre>I Bergslagsområdet köps ju även trafik på sträckan\r\nGävle--Borlänge. Den omfattar ett antal tåg per\r\ndag och bekostas inom ramen för de 26 miljoner\r\nsom köpen uppgår till. Såvitt jag förstår ingår den\r\nhär trafiken i den nya upphandling som\r\ntransportrådet gör för nästa år.</pre><pre>Anf. 249 MAUD BJÖRNEMALM (s):</pre><pre>Herr talman! Det är riktigt att man köper upp\r\ntrafik på sträckan Örebro--Borlänge--Gävle. Men\r\njag ser också en risk med det. Försvinner trafiken\r\npå sträckan Örebro--Avesta--Gävle finns risken att\r\nsträckan Örebro--Hallberg--Mjölby försvinner\r\ndärför att man drar undan underlaget för denna\r\nviktiga förbindelselänk. Det är faktiskt Bergslagens\r\nförbindelselänk till Göteborg, Malmö och söderut.\r\nRisken är då att även sträckan Örebro--Borlänge\r\nförsvinner. Det är också en förbindelse söderut. Då\r\nstår Bergslagen helt utan tågförbindelser. Vi får\r\nalltså ett stort område i Mellansverige som på sikt\r\ninte kommer att ha några tågförbindelser alls.</pre><pre>Anf. 250 BERIT OSCARSSON (s):</pre><pre>Herr talman! Också jag skulle vilja understryka\r\nbetydelsen av att man ser hela trafiken i ett\r\nsammanhang när man skall lösa Bergslagens\r\ntrafikproblem. Här finns flera intressenter. Dels\r\nhar man järnvägsnätet med trafik både via\r\nBorlänge och via Avesta/Krylbo. Dels har vi de\r\nregionala trafikanordnarna, som bör komma med i\r\ndiskussionen, så att man får en så effektiv\r\nvägförbindelse och tågförbindelse som det över\r\nhuvud taget är möjligt. Därför är det viktigt att man\r\nsammanstrålar för att se Bergslagen och hela\r\ntrafiken i ett helhetsperspektiv.</pre><pre>Överläggningen var härmed avslutad.</pre><pre></pre><pre>40 § Svar på fråga  1990/91:263 om\r\nbärighetshöjande åtgärder för järnväg</pre><pre>Anf. 251 Kommunikationsminister GEORG\r\nANDERSSON (s):</pre><pre>Herr talman! Roy Ottosson har frågat mig om\r\nregeringen avser verka för att bärighetshöjande\r\nåtgärder skall vidtas för järnvägarnas del.</pre><pre>Bakgrunden till frågan är de bärighetshöjande\r\nåtgärder som för närvarande genomförs på\r\nsärskilda avsnitt av vårt vägnät. Dessa avsnitt är av\r\nsärskild betydelse för den tunga trafiken.\r\nÅtgärderna bekostas av dem som använder\r\nvägarna genom en markant höjning av\r\nfordonsskatten för de tyngsta fordonen. Jag har\r\nsvårt att se att vägtrafiken får en konkurrensfördel\r\ngenom åtgärder som bekostas via fordonsskatten.</pre><pre>Då det gäller järnvägsnätet pågår ett fortlöpande\r\narbete med att förstärka och förbättra de linjer där\r\ngodstrafiken är av sådan omfattning att det är\r\nbefogat. Dessa insatser finansieras helt och hållet\r\nmed medel över statsbudgeten.</pre><pre>Med hänvisning till det arbete som pågår inom\r\nramen för banverkets ordinarie verksamhet finner\r\njag inte skäl att vidta några särskilda åtgärder med\r\nanledning av frågan.</pre><pre>Anf. 252 ROY OTTOSSON (mp):</pre><pre>Herr talman! Upprinnelsen till frågan var en\r\ntidigare debatt med statsrådet, där det framgick att\r\nbärighetspaketet var tänkt att stärka den svenska\r\nexportindustrin genom att ge den\r\nkonkurrensfördelar gentemot konkurrenterna i\r\nandra länder. Problemet är att det finns\r\nkonkurrerande transportmedel i många fall. Vi ser\r\natt man får svårigheter att konkurrera på järnvägen\r\nnär vikten går upp på lastbilarna, om man inte kan\r\nhöja vikten även på järnvägen. Det är ofta så att\r\ntransporterna begränsas av gamla broar och\r\nbanvallar som har brister, många gånger punktvis.\r\nDärför skulle det behövas ett bärighetspaket för att\r\nbibehålla konkurrensneutralitet. Det är naturligtvis\r\nså att när fordonskatten höjs ger det inte några\r\nkonkurrensfördelar för vägtrafiken, självfallet inte.\r\nDå vill jag påminna om att kostnadsansvaret för\r\nden tunga vägtrafiken inte är till 100 % uppfyllt,\r\nvilket det däremot anses vara för järnvägens del\r\nenligt de beräkningar som vi hittills har sett. Det är\r\nnog litet fel att betrakta det som ett slags avgift som\r\nskulle gå till vägarna för att höja bärigheten, utan\r\ndet är väl att betrakta som vilken skatt som helst. I\r\nbåda fallen, järnvägen och vägarna, kommer ju\r\nsjälvfallet medlen från statsbudgeten.</pre><pre>Jag vill ändå fråga statsrådet om det inte vore en\r\ngod idé att faktiskt ha ett särskilt bärighetshöjande\r\nprogram för järnvägen för att få upp vikten och få\r\neffektivare transporter. Det skulle också gynna\r\nexportindustrin, inte sant?</pre><pre>Anf. 253 Kommunikationsminister GEORG\r\nANDERSSON (s):</pre><pre>Herr talman! Jag skall ärligt erkänna att\r\nbärighetsprogrammet bekostas av branschen. Det\r\när inte vilken skatt som helst i övrigt, utan det är\r\ngenom ett avtal med branschen som\r\nbärighetsprogrammet har utarbetats. Någon\r\nmotsvarande möjlighet finns inte för järnvägen. Vi\r\nhar inte kunnat hitta någon möjlighet att få en\r\nbranschstödd särskild insats på järnvägsområdet.\r\nDet skulle naturligtvis vara väldigt roligt om man\r\nkunde utveckla en sådan modell. Där måste\r\nskattemedel tillskjutas, och så sker nu i kraftigt\r\nökad takt. Vi investerar väldigt mycket mer i\r\njärnvägar än vad vi har gjort på mycket länge.\r\nStörsta delen av stombanenätet har i dag en tillåten\r\naxellast på 22,5 ton. De nya broarna byggs för 25\r\nton.</pre><pre>När banverket nu arbetar inom de vidgade ramar\r\nsom det har fått för investeringar gör det\r\nsamhällsekonomiska bedömningar och investerar\r\ndär behoven är störst, i hög grad med hänsyn till\r\ngodstrafiken.</pre><pre>Anf. 254 ROY OTTOSSON (mp):</pre><pre>Herr talman! Visst var det så att när man\r\naccepterade en höjning av fordonsskatten gjorde\r\nman det för att få en satsning på bärighetshöjande\r\nåtgärder på vägnätet. Det är alldeles klart. Men\r\nbärighetsprogrammet bekostas av skattemedel\r\növer budgeten. Det är ett faktum som man inte kan\r\nförneka.</pre><pre>Man bör ändå hålla i minnet att den tunga trafiken\r\nsliter så kraftigt på vägarna och i så stor\r\nutsträckning bidrar till miljö- och andra problem att\r\nden samhällsekonomiskt inte täcker sina kostnader\r\nfullt ut. Det gör ju att man inte skall se det här som\r\nen avgift i alla fall. Bärighetspaketet innebär ju\r\nändå, det måste väl statsrådet erkänna, att\r\nkonkurrenskraften för järnvägen -- när det gäller\r\natt transportera -- har försämrats och att det därför\r\nbehövs ett motsvarande program där.</pre><pre>Överläggningen var härmed avslutad.</pre><pre>41 § Svar på fråga  1990/91:279 om dispens från\r\nkravet på taxameter</pre><pre>Anf. 255 Kommunikationsminister GEORG\r\nANDERSSON (s):</pre><pre>Herr talman! Sten Andersson i Malmö har frågat\r\nmig om jag är beredd att medverka till att\r\n''limousinebilar'', som enbart sysslar med t.ex.\r\nkörning av passagerare från och till flygplatser till\r\nett i förväg bestämt pris och således inte har behov\r\nav taxameter, skall slippa att installera en\r\ntaxameter till dyr kostnad.</pre><pre>När behovsprövningen för taxitrafiken slopades,\r\nvar en viktig förutsättning att det skapades\r\nmöjligheter till konkurrens på lika villkor inom\r\nbranschen. Ett av medlen att uppnå detta var att\r\nställa krav på kvittoskrivande och registrerande\r\ntaxametrar, något som skulle underlätta\r\nredovisningen för taxiägarna och skapa bättre\r\nmöjligheter till skattekontroll.</pre><pre>Enligt de riktlinjer som drogs upp i propositionen\r\nskulle dispens från kravet på taxametrar kunna ges\r\nom det fanns särskilda skäl. Sålunda bör dispens\r\nkunna ges för fordon som endast utför vissa\r\ntransporter såsom kontrakterade skolskjutsar.\r\nVidare bör dispens kunna ges för s.k. hyrverk, då\r\nanledning finns att behålla denna särskilda form av\r\nbeställningstrafik för vissa kundkategorier som av\r\nolika anledningar önskar få transporten utförd utan\r\natt det finns en taxameter i fordonet, t.ex. i\r\nsamband med statsbesök eller liknande händelser\r\neller för de fall företag vill använda hyrbilar för att\r\nersätta eller komplettera s.k. direktionsbilar.\r\nDispens från kravet på taxameter skall i de senare\r\nfallen kompletteras med förbud att ta emot\r\nbeställning annat än från eget beställningskontor\r\noch att utrusta fordon som används i trafiken med\r\nt.ex. skylt som utvisar att fordonet är ledigt.</pre><pre>I avvaktan på en kommande utvärdering av\r\ntaxireformen anser jag att de principer som drogs\r\nupp i samband med att beslut fattades om\r\navreglering av taxitrafiken skall ligga fast.</pre><pre>Dispens i enskilt fall från skyldigheten att ha\r\ntaxameter får medges av den länsstyrelse som har\r\nmeddelat taxitillståndet. Transportrådet får\r\nmeddela föreskrifter om undantag från skyldighet\r\natt ha taxameter i taxitrafik för vissa slags\r\ntransporter eller fordon. Trafiksäkerhetsverket får\r\nmeddela undantag från bl.a. skyldigheten att ha\r\ntaxameter av viss typ.</pre><pre>Anf. 256 STEN ANDERSSON i Malmö (m):</pre><pre>Herr talman! Det var ett mycket långt svar, men\r\ndet var knappt svar på den fråga jag ställde. Här\r\npratar man om statsrådsbesök och skolskjutsar.\r\nMen jag frågade om det trots allt stora antal bilar\r\nsom går i fast trafik mellan Arlanda och Stockholm\r\noch mellan Sturup och Malmö, där man beställer\r\nlimousinen när man köper biljetten till flyget. De\r\nflesta av de här bilarna går alltså aldrig som taxi.\r\nMin fråga är: Måste dessa bilar, som aldrig används\r\nsom taxi, tvingas investera 35 000--40 000 kr. i en\r\ntaxameter som aldrig kommer att användas? Jag\r\nförstår, herr talman, att taxi naturligtvis jublar över\r\ndetta i den heliga konkurrensneutralitetens land.\r\nMen om man skall vara litet konsekvent för att taxi\r\nskall få likvärdig konkurrens måste det innebära att\r\nföretag som exempelvis Avis, som också hyr ut\r\nbilar, måste sätta in taxametrar á 35 000 kr.</pre><pre>Än en gång frågar jag statsrådet: Anser statsrådet\r\natt gällande lagstiftning, gällande bestämmelser,\r\ninnebär att man skall slippa investera i taxametrar\r\ná 35 000 kr. för de bilar som går som limousinbilar\r\nfrån de olika flygplatserna i Sverige och som aldrig,\r\naldrig kör taxi?</pre><pre>Anf. 257 Kommunikationsminister GEORG\r\nANDERSSON (s):</pre><pre>Herr talman! Jag har valt att redovisa den\r\nlagstiftning som riksdagen har ställt sig bakom, och\r\näven redovisa vem som har att bedöma i det\r\nenskilda fallet om det finns skäl -- mot bakgrund av\r\ndenna lagstiftning -- att medge dispens. Då kan jag\r\ninte stå här och utvidga lagstiftningen när det gäller\r\ntolkningar om vilka dispenser som de myndigheter\r\nsom har till uppgift att fatta beslut, skall besluta om\r\ni enskilda fall. Jag vill bara göra den markeringen\r\natt det som riksdagen har ställt sig bakom innebär\r\nen stor restriktivitet när det gäller undantag för\r\nskyldigheten att ha taxameter.</pre><pre>Jag har nyligen mött företrädare för Taxinäringen\r\nsom är mycket angelägna om att man just för att\r\nupprätthålla konkurrensneutraliteten -- det tycker\r\njag är ganska viktigt -- bibehåller den restriktivitet\r\nsom riksdagen har uttalat sig för.</pre><pre>Anf. 258 STEN ANDERSSON i Malmö (m):</pre><pre>Herr talman! En ägare till en limousin som kör i\r\nfast trafik från Arlanda eller Sturup till en adress i\r\nStockholm eller Malmö och som aldrig, aldrig\r\nkommer att köra i taxitrafik, skall alltså tvingas\r\ninvestera i en taxameter som bara sitter och rostar\r\noch som aldrig används. Jag tror inte att jag är\r\nensam om att tycka att det är förvånansvärt. Är det\r\npå det här viset man måste uppnå s.k.\r\nkonkurrensneutralitet? Då måste det ju i\r\nfortsättningen även bli så att man på\r\nhyrbilsföretagen tvingas investera i taxametrar som\r\naldrig används för de vanliga hyrbilar som\r\nprivatpersoner hyr; det är ju också i viss mån en\r\nkonkurrens till Taxi.</pre><pre>Statsrådet säger att han har svarat och att det är\r\nlagen som gäller. Jag frågar då igen: Skall de\r\nlimousiner som jag har aktualiserat, enligt\r\nnuvarande lagstiftning förses med en taxameter\r\nsom aldrig kommer att användas?</pre><pre>Anf. 259 Kommunikationsminister GEORG\r\nANDERSSON (s):</pre><pre>Herr talman! Sten Andersson i Malmö försöker\r\ngöra tolkningar av lagstiftningen och tillämpa den\r\npå enskilda fall. Jag går inte i fällan att göra\r\ntolkningar och bindande uttalanden omkring\r\nenskilda fall. Det måste den myndighet som har\r\nansvaret att bedöma ta ställning till. Det får Sten\r\nAndersson finna sig i. De besvärsmöjligheter som\r\nfinns i förekommande fall får ju utnyttjas om man\r\nanser att den beslutande myndigheten har handlat\r\nvid sidan av gällande lagstiftning.</pre><pre>Anf. 260 STEN ANDERSSON i Malmö (m):</pre><pre>Herr talman! Ja, jag finner mig väl i det; det\r\nintresserar mig inte alls. Men jag har svårt att förstå\r\natt ett antal limousinägare skall finna sig i att\r\ninvestera i en produkt -- i det här fallet en\r\ntaxameter -- som de aldrig kommer att använda och\r\nsom kostar 35 000 kr. Påstå inte att de finner sig i\r\ndetta.</pre><pre>Det är ju trots allt så att statsrådet har en ganska\r\nhög position när det gäller ansvaret för den svenska\r\ntrafikpolitiken och även för taxipolitiken. Jag\r\nställde en rak fråga. Det finns alltså ett stort antal\r\nlimousinägare som i dag kör utan taxameter. Jag\r\nbegär att få svar på frågan: Skall de i framtiden\r\ntvingas ha en taxameter som de aldrig kommer att\r\nanvända? Statsrådet bara slingrar sig. Jag tycker\r\nfaktiskt att det är litet ynkligt.</pre><pre>Anf. 261 Kommunikationsminister GEORG\r\nANDERSSON (s):</pre><pre>Herr talman! Det är i och för sig onödigt att\r\nfortsätta den här diskussionen, men jag vill ändå för\r\nprotokollet markera att den som anser att han inte\r\nbehöver ha taxameter alltså kan söka dispens. Det\r\när angivet genom riksdagen vilka grunder som\r\ngäller för detta och vilka myndigheter som skall\r\nfatta besluten. Vi skall väl inte, Sten Andersson i\r\nMalmö, stå här och tala om vilka enskilda fall detta\r\ngäller. Jag tycker faktiskt att Sten Andersson måste\r\nrespektera den lagstiftning han själv varit med om\r\natt stifta.</pre><pre>Anf. 262 STEN ANDERSSON i Malmö (m):</pre><pre>Herr talman! Detta gäller ju inte herr Svensson i\r\nBrunkeberg eller Lars Nilsson i Landskrona, utan\r\ndet gäller faktiskt en hel verksamhet som i dag drivs\r\ni stor omfattning på de stora svenska flygplatserna.\r\nRiksdagen har visserligen fattat beslut, men\r\nstatsrådet skulle väl ändå, utan att bli beskylld för\r\natt syssla med ministerstyre, kunna ge en viss\r\nvägledning till de människor som i dag lever på\r\nlimousinverksamhet; så klar borde väl\r\nlagstiftningen vara.</pre><pre>Jag frågar då i stället så här: Tror statsrådet att de\r\nlimousinägare som söker dispens och undantag från\r\nkravet att ha taxameter kommer att få någon\r\nframgång med detta? Finns det en chans att de\r\nkommer att slippa göra den här för vanligt folk helt\r\nidiotiska investeringen?</pre><pre>Överläggningen var härmed avslutad.</pre><pre>42 § Svar på fråga  1990/91:285 om\r\nförebyggande av olyckor i Öresund</pre><pre>Anf. 263 Kommunikationsminister GEORG\r\nANDERSSON (s):</pre><pre>Herr talman! Karin Wegestål har frågat mig vilka\r\nmöjligheter samhället har att kräva besked av\r\nhandelsfartyg när de fraktar farligt gods genom\r\nÖresund.</pre><pre>På vilket sätt farligt gods skall transporteras\r\nregleras genom IMO:s IMDG-kod (International\r\nMaritime Dangerous Goods Code). Samtliga fartyg\r\nsom transporterar farligt gods måste uppfylla\r\nkodens krav om hur lasten skall förpackas, märkas\r\noch lastas.</pre><pre>Att dessa regler efterlevs kontrolleras genom\r\nstickprovskontroller av sjöfartsverkets\r\nfartygsinspektörer och sedan några månader\r\ntillbaka även av kustbevakningen.</pre><pre>Vidare stadgas i Helsingforskonventionen att fartyg\r\nsom skall angöra hamnar i Östersjön till den\r\naktuella hamnen senast 24 timmar före ankomst\r\nmåste anmäla om de har farligt gods i lasten.\r\nHamnen i sin tur har skyldighet att informera det\r\nlokala brandförsvaret.</pre><pre>Jag har tidigare i år besvarat frågan om regeringen\r\när beredd att införa anmälningsplikt på fartyg i\r\nÖstersjön. Jag kunde då redogöra för det system\r\nmed frivillig anmälningsplikt som tidigare prövats i\r\nÖstersjön. Den nödvändiga uppslutningen bakom\r\nsystemet kunde dock aldrig erhållas varför försöket\r\navslutades.</pre><pre>Dessa erfarenheter och det faktum att sjöfarten är\r\ninternationell till sin natur gör det befogat att\r\nunderstryka vikten av att de krav och regler som vi\r\nvill skall gälla för den internationella sjöfarten\r\nmåste grundas på ett internationellt regelverk.</pre><pre>De möjligheter vi har att tillförsäkra oss att\r\ntransporter med farligt gods sker på ett\r\nbetryggande sätt är således att arbeta med dessa\r\nfrågor inom IMO (International Maritime\r\nOrganisation), samt att se till att de regler som finns\r\ni bl.a. IMDG-koden och Helsingforskonventionen\r\nföljs.</pre><pre>Det har hittills inte varit aktuellt att kräva en\r\nutvidgad anmälningsplikt.</pre><pre>Anf. 264 KARIN WEGESTÅL (s):</pre><pre>Herr talman! Jag vill först tacka\r\nkommunikationsministern för svaret på frågan. Jag\r\när inte riktigt nöjd med det som läggs fram här.</pre><pre>Det finns ingen anmälningsplikt, och det beror på\r\ngamla bestämmelser som gör att man inte får kräva\r\ndet. Bestämmelser från 1857 säger att fartyg som\r\npasserar genom sundet får inte på något sätt\r\nhindras.</pre><pre>Öresund är en speciell farled. Den är mycket tätt\r\ntrafikerad. Det bor mycket människor runt\r\nomkring. Det finns stora risker för att det skulle\r\nkunna inträffa olyckor. Om det inträffar en olycka\r\nt.ex. med en tankbåt med kemikalier som reagerar\r\nmed luft eller vid eld, skulle det kunna spridas\r\ngiftmoln som på några få minuter kunde ställa till\r\nlivsfarliga situationer för människor som bor vid\r\nsundet. Det skulle också kunna förgifta vattnet och\r\nlivet i vattnet.</pre><pre>Det finns folkrättsliga regler som säger att sjöfarten\r\ni sund mellan fria hav är fri. Som jag sade förut,\r\nfinns det ingen skyldighet att förhandsanmäla, mer\r\nän om fartyget skall angöra svensk hamn, och det\r\när det som Helsingforskonventionen omfattar. I\r\nÖresund passerar den mesta trafiken rakt igenom\r\noch angör alltså ingen svensk hamn.</pre><pre>Jag vet att det har funnits en frivillig\r\növerenskommelse mellan Östersjöstater om\r\nförhandsanmälan. Jag vet också att den föll 1987,\r\ndärför att Sovjetunionen inte ställde upp på\r\növerenskommelsen. På grund av att det har hänt så\r\nmycket positiva saker i Östeuropa, tänkte jag mig\r\nmöjligheten att man kanske skulle kunna försöka\r\nigen och få ett bättre resultat av en sådan\r\növerenskommelse.</pre><pre>Anf. 265 Kommunikationsminister GEORG\r\nANDERSSON (s):</pre><pre>Herr talman! Det är ju speciella förhållanden i\r\nÖresund, som vi ständigt återkommer till, både\r\nKarin Wegestål och jag. Sjöfarten i Öresund\r\nregleras genom internationella överenskommelser,\r\noch det begränsar naturligtvis möjligheten att vidta\r\nensidiga åtgärder. Det är naturligt att\r\nuppmärksamma de frågorna i de internationella\r\nsammanhang där vi har säte och stämma.</pre><pre>Jag vill ändå säga, eftersom vi specifikt talar om\r\nÖresund, att det finns ett mycket väl utvecklat\r\nsamarbete mellan Sverige och Danmark när det\r\ngäller skyddsåtgärder, brandförsvar och på annat\r\nsätt och att gemensamma övningar regelbundet\r\ngenomförs i Öresund för att hålla en hög\r\nberedskap.</pre><pre>En arbetsgrupp, ledd av sjöfartsverkets\r\ngeneraldirektör Janérus och räddningsverkets chef\r\nMyhlback, har inrättats för att optimera brand- och\r\nräddningsresurserna i Öresund. Sjöfartsverket och\r\nkustbevakningen har ingått ett avtal, där\r\nkustbevakningen ges rätt att på egen hand göra\r\nbemanningskontroller och kontroller av farligt\r\ngods. Genom att kustbevakningen har ett stort\r\nantal personer runt om de svenska kusterna ges då\r\nmöjlighet att kontrollera transporterna av farligt\r\ngods.</pre><pre>Jag vill nämna de här insatserna för att markera den\r\nvikt vi lägger från svensk sida vid att hålla en hög\r\nberedskap mot den typ av olyckor som Karin\r\nWegestål tar upp i sin fråga.</pre><pre>Anf. 266 KARIN WEGESTÅL (s):</pre><pre>Herr talman! I lördagstidningen läste jag om\r\narbetsgruppen som har tillsats inom sjöfartsverket,\r\noch jag är mycket positiv till det initiativet. Man tar\r\ndär upp just de mål som jag har med min fråga,\r\nnämligen förbättrad säkerhet, bättre samarbete och\r\nmöjlighet att göra snabba insatser.</pre><pre>Men jag menar ändå att eftersom den europeiska\r\nsäkerhetssituationen har ändrats så betydligt,\r\nborde Sverige nu kunna ta upp frågan om de\r\nföråldrade bestämmelserna. 1857 hade fartygen\r\nmed sig blodiglar, kamfer och fnöske, helt andra\r\nsaker än som transporteras i dag. Jag tycker faktiskt\r\natt det är dags att titta över det här.</pre><pre>Överläggningen var härmed avslutad.</pre><pre>43 § Svar på fråga  1990/91:294 om\r\ninvesteringarna i infrastruktur</pre><pre>Anf. 267 Kommunikationsminister GEORG\r\nANDERSSON (s):</pre><pre>Herr talman! Maggi Mikaelsson har frågat mig om\r\nnär regeringen tänker återkomma med förslaget\r\nom en infrastrukturfond.</pre><pre>I regeringens proposition (1989/90:88, bil. 2) om\r\nvissa näringspolitiska frågor föreslogs att en\r\ninfrastrukturfond inrättas genom ett engångsanslag\r\npå 5 miljarder kronor. Syftet med fonden angavs\r\nvara att åstadkomma en snabbare utbyggnad av\r\nangelägna infrastrukturinvesteringar inom\r\njärnvägs- och kollektivtrafikområdena än vad som\r\när möjligt inom ramen för anslagen till vägverket\r\noch banverket.</pre><pre>Riksdagen delade regeringens uppfattning att 5\r\nmiljarder kronor bör anvisas för\r\ninfrastrukturinvesteringar på trafikområdet i form\r\nav ett engångsanslag. I sitt betänkande\r\n(1989/90:TU27) ansåg trafikutskottet att medlen\r\nbör användas för att möjliggöra en tidigareläggning\r\nav infrastrukturinvesteringar i stomjärnvägar,\r\nlänsjärnvägar och kollektivtrafikanläggningar.\r\nHärutöver ansåg utskottet att anslaget även bör\r\ndisponeras för investeringar i vägar som syftar till\r\natt förbättra kollektivtrafiken.</pre><pre>Som framgått av regeringens skrivelse (1990/91:50)\r\nhar regeringen för avsikt att i början av år 1991\r\nredovisa en samlad strategi för hur infrastrukturen\r\nskall finansieras.</pre><pre>Anf. 268 MAGGI MIKAELSSON (v):</pre><pre>Herr talman! Jag ber att få tacka för svaret, men\r\ndet är inte riktigt svar på den fråga som jag har\r\nställt. Frågan om en samlad strategi för hur\r\ninfrastrukturen skall finansieras är i och för sig\r\nviktig och intressant, och den diskuterar jag gärna\r\nmed kommunikationsministern. Men min fråga\r\ngällde infrastrukturfonden, engångsanslaget på 5\r\nmiljarder som regeringen har fått riksdagens\r\nuppdrag att återkomma om.</pre><pre>Bakgrunden är förstås de eftersatta behoven,\r\nframför allt när det gäller länsjärnvägarna. Jag tror\r\natt man i de flesta län nu har fattat beslut om de s.k.\r\nLPA-planerna, dvs. investeringar i vägar,\r\nlänsjärnvägar och länstrafikanläggningar. Jag tror\r\natt jag pratar för fler län än Västerbotten, när jag\r\nsäger att för att något så när klara de\r\ninvesteringsbehov som finns sätter man sin\r\nförhoppning till just det här engångsanslaget och\r\ninfrastrukturfonden som regeringen har utlovat.</pre><pre>I Västerbotten gäller det den s.k. tvärbanan mellan\r\nStoruman och Hällnäs som klassas som\r\nlänsjärnväg. I länsstyrelsens plan, som man nu har\r\nfattat beslut om, har man skjutit upp investeringen\r\ni upprustning av tvärbanan till 1998, trots att man\r\nvet att det innebär ett stort hot mot de\r\ntimmertransporter som i dag går på banan. SJ har\r\nnämligen sagt att några godstransporter inte\r\nkommer att erbjudas efter 1993, om det inte\r\nkommer besked om en snabb upprustning.</pre><pre>Att investeringen har skjutits upp i länsstyrelsens\r\nplan beror bl.a. på att man har satt sitt hopp till att\r\nkunna söka medel ur infrastrukturfonden för en\r\ntidigareläggning av investeringarna.</pre><pre>Samtidigt har det kommit informationer i\r\nmassmedia om att regeringen har gjort en satsning\r\npå storstädernas kollektivtrafik med 5,5 miljarder\r\nkronor. Detta skapar förstås en väldig oro bland\r\nmånga som bor utanför storstadsområdena, som är\r\nrädda för att den infrastrukturfond som regeringen\r\ntidigare har pratat om nu plötsligt har blivit en\r\nstorstadstrafikfond.</pre><pre>Jag vill fråga Georg Andersson om han kan lova att\r\ninfrastrukturfonden, som det tidigare var sagt\r\nskulle gälla för hela landet, inte har försvunnit i\r\nhanteringen.</pre><pre>Anf. 269 Kommunikationsminister GEORG\r\nANDERSSON (s):</pre><pre>Herr talman! Jag vill inte gå in på formerna -- det\r\nviktiga är ju innehållet.</pre><pre>Jag kan försäkra att vi kommer att redovisa en plan\r\nför hur vi skall kunna göra väsentliga förstärkningar\r\nav infrastrukturen i landet, och detta begränsar sig\r\ninte till storstäderna.</pre><pre>Men jag kan i dag inte ytterligare redovisa\r\nformerna för detta, utan jag måste be om Maggi\r\nMikaelssons tålamod till fram på nyår, när detta\r\nkan redovisas i anslutning till de aviserade\r\npropositionerna.</pre><pre>Anf. 270 MAGGI MIKAELSSON (v):</pre><pre>Herr talman! Georg Andersson ber att jag skall\r\nvisa tålamod. Men det är inte mitt tålamod som är\r\nproblemet utan den osäkerhet som uppgifterna i\r\nmassmedia har skapat om att regeringen tänker\r\nlägga 5,5 miljarder kronor på\r\nkollektivtrafiksatsningar i storstadsområdena. Det\r\när faktiskt mer än de 5 miljarder som man tidigare\r\nsagt skulle räcka till investeringar i hela Sverige!</pre><pre>Jag har här med mig ett tidningsurklipp från\r\nJämtlands län. Detta visar hur upprörd man är där.\r\nMan gör den kopplingen, att storstadsområdena\r\nändå ligger långt under de kommunalskatter som\r\ninlandet och glesbygden har. Därför borde man nog\r\ni första hand tänka sig att en fond för investeringar\r\ni kollektivtrafik skulle gå i minst lika hög grad till\r\nglesbygdslänen, i stället för att de, som man nu är\r\nrädd för, hamnar i storstadsområdena.</pre><pre>Anf. 271 Kommunikationsminister GEORG\r\nANDERSSON (s):</pre><pre>Herr talman! Låt mig vädja till Maggi Mikaelsson\r\natt inte uppamma motsättningar i den här frågan.</pre><pre>Det var av speciella skäl nödvändigt att\r\noffentliggöra ramarna för de storstadssatsningar\r\nsom regeringen planerar, med hänsyn till att här\r\narbetar tre särskilt utsedda storstadsförhandlare,\r\nmen i den samlade strategi som regeringen kommer\r\natt redovisa fram på nyåret blir övriga delar av\r\nlandet inte lottlösa -- jag försäkrar.</pre><pre>Anf. 272 MAGGI MIKAELSSON (v):</pre><pre>Herr talman! Jag tar Georg Anderssons ord till\r\nintäkt för att även glesbygden och resten av landet\r\nkommer att få sin beskärda del -- och en rejäl del!\r\nDe behöver nog sina egna 5 miljarder till\r\ninvesteringar på detta område.</pre><pre>Överläggningen var härmed avslutad.</pre><pre>44 § Svar på fråga  1990/91:219 om kurdiska\r\nflyktingar</pre><pre>Anf. 273 Statsrådet MAJ-LIS LÖÖW (s):</pre><pre>Herr talman! Berith Eriksson har frågat mig vilka\r\nåtgärder regeringen avser vidta för att förhindra att\r\n20 kurdiska flyktingar avvisas till sitt hemland Irak\r\nunder nuvarande förhållanden. Flyktingarna skulle\r\nenligt Berith Eriksson på eget initiativ ha rest till\r\nSverige från flyktingläger i Turkiet.</pre><pre>Efter kontakt med invandrarverket kan jag\r\nkonstatera att inte någon person med den bakgrund\r\nsom beskrivs i frågan har avvisats till Irak.</pre><pre>Anf. 274 BERITH ERIKSSON (v):</pre><pre>Herr talman! Jag tackar invandrarministern för\r\nsvaret.</pre><pre>Invandrarministern talar som om det här är\r\nmänniskor som inte finns, men jag har alla deras\r\närendenummer, så jag vet att det finns akter\r\nupplagda på dem hos invandrarverket.</pre><pre>Bakgrunden är denna. I augusti 1989 kom en familj\r\nbestående av 20 personer på eget initiativ, med\r\nhjälp av släktingar i Sverige, till Trelleborg.\r\nFamiljen kom direkt från flyktingläger i Turkiet via\r\nTyskland till Sverige. Av gruppen avvisades 18\r\npersoner omedelbart vid svenska gränsen tillbaka\r\ntill Tyskland, däribland ett minderårigt barn till de\r\ntvå som fick stanna här i Sverige för att få sin sak\r\nprövad. Invandrarverket avslog deras asylansökan.\r\nPå en fråga från advokaten den 18 augusti till vilket\r\nland man ämnade sända det gamla paret svarade\r\nman på invandrarverket muntligen: ''Till Irak''.</pre><pre>Jag har själv försökt få dessa uppgifter bekräftade.\r\nJag ringde till slussen i Malmö. Efter att ha sökt\r\nefter ärendena meddelade man mig att de hade\r\növerlämnats till Norrköping. Jag fick namn och\r\ntelefonnummer vart jag skulle ringa. Jag ringde dit\r\noch fick veta att ärendena hade lämnats vidare till\r\nregeringen. I förra veckan ringde advokaten och\r\nsade att tydligen ingenting av de uppgifter jag har\r\nfått stämmer, utan att paret fortfarande finns kvar i\r\nutredningsslussen i Malmö.</pre><pre>Jag vill först fråga: Är det möjligt, mot bakgrund av\r\natt vi själva har arbetat för att få ut svenska\r\nmedborgare ur landet, att tänka sig att vi skulle\r\nsända tillbaka människor till Irak?</pre><pre></pre><pre>Anf. 275 Statsrådet MAJ-LIS LÖÖW (s):</pre><pre>Herr talman! Jag hoppas att det nu en gång för alla\r\nframgår hur omöjligt det är att diskutera enskilda\r\närenden i den här talarstolen.</pre><pre>Jag har inhämtat de uppgifter som jag ger i mitt svar\r\nfrån invandrarverket. Det är inte så, kan jag påstå,\r\natt några irakiska medborgare som är kurder i dag\r\nskickas tillbaka till Irak.</pre><pre>Anf. 276 BERITH ERIKSSON (v):</pre><pre>Herr talman! Min fråga ställdes inte utifrån det här\r\nenskilda ärendet, utan jag frågade om det är möjligt\r\natt människor skickas tillbaka till Irak.</pre><pre>Hur länge skall de flyktingar som finns här i Sverige\r\negentligen vänta på att förhållandena kanske blir\r\nannorlunda i Irak? Det sägs ju att man utgår från\r\nvarje enskilt fall och gör noggranna\r\nundersökningar, men när det gäller de här\r\nmänniskorna, som kommer från flyktingläger dit de\r\nflytt undan Saddam Husseins gasbombningar, vore\r\ndet också från den synpunkten helt otänkbart att\r\nsända dem tillbaka.</pre><pre>Sedan har vi de 18 som sitter i Tyskland och som\r\ninte har sökt politisk asyl där eftersom de har släkt\r\noch föräldrar i Sverige. Där handlar det väl om att\r\nvi har brutit mot punkt 4 i utlänningslagen, som\r\nstadgar vad som gäller för transitland? Dessa\r\nmänniskor har kunnat visat med sina biljetter att de\r\ninte har uppehållit sig i Tyskland utan att Tyskland\r\nhar varit transitland.</pre><pre>Överläggningen var härmed avslutad.</pre><pre>45 § Svar på fråga  1990/91:224 om\r\nhomosexuella flyktingar</pre><pre>Anf. 277 Statsrådet MAJ-LIS LÖÖW (s):</pre><pre>Herr talman! Maria Leissner har frågat mig hur jag\r\navser att garantera skydd för de asylsökande som\r\nhotas av förföljelse inkl. fängelsestraff och tortyr i\r\nhemlandet på grund av sin homosexuella läggning.</pre><pre>I sin fråga hänvisar Maria Leissner till att\r\nhomosexuella tidigare garanterats visst skydd i\r\nSverige genom paragrafen om humanitära skäl i\r\nutlänningslagen samt att denna bestämmelse tagits\r\nur bruk genom regeringens beslut den 13 december\r\n1989.</pre><pre>Detta är fel.</pre><pre>Reglerna om vem som är flykting finns i 3 kap.\r\nutlänningslagen. Genom beslutet den 13 december\r\n1989 beslöts att endast konventionsflyktingar skall\r\nbeviljas asyl här samt att krigsvägrare och s.k. de\r\nfacto-flyktingar skall undantas från rätten till asyl\r\nhär såvida de inte har ett särskilt starkt\r\nskyddsbehov. En sådan företrädesrätt till fristad i\r\nSverige kan gälla även en utlänning som får stanna\r\npå humanitära grunder (prop. 1983/84:144 s. 36)\r\nenligt nu gällande bestämmelse i 2 kap. 4 §\r\nutlänningslagen, en regel som inte tagits ur bruk\r\ngenom regeringens beslut i december 1989.</pre><pre>En homosexuell person som riskerar allvarligt\r\nfängelsestraff och tortyr i sitt hemland på grund av\r\nsin sexuella läggning får således fortfarande\r\nuppehållstillstånd i Sverige.</pre><pre>Andre vice talmannen konstaterade att\r\nfrågeställaren ej var närvarande i kammaren och\r\nförklarade överläggningen avslutad.</pre><pre>46 § Svar på frågorna 1990/91:235 och 236 om\r\nde asylsökande bulgarien-turkarna</pre><pre>Anf. 278 Statsrådet MAJ-LIS LÖÖW (s):</pre><pre>Herr talman! Under senare tid har stor\r\nuppmärksamhet riktats mot de asylsökande\r\nbulgarien-turkarna.</pre><pre>Anna Horn af Rantzien har frågat mig vilken\r\ngaranti det finns för att de vid återvändandet inte\r\nutsätts för repressalier av olika slag. Maria Leissner\r\nhar frågat om jag avser att skaffa försäkringar hos\r\nbulgariska myndigheter om att de inte kommer att\r\ndiskrimineras vid hemkomsten.</pre><pre>Jag besvarar frågorna i ett sammanhang.</pre><pre>Den s.k. bulgariseringskampanjen under den förra\r\nbulgariska regimen var brutal och föranledde också\r\natt en del bulgarer med turkiskt ursprung fick asyl\r\ni Sverige. Sedan regimen fallit, har utvecklingen i\r\nBulgarien gått mot en demokratisering.\r\nRegeringen har erkänt existensen av de etniska\r\nmotsättningarna och har tagit avstånd från den\r\ntidigare assimileringspolitiken.</pre><pre>I december 1989 återinfördes de konstitutionella\r\nrättigheterna för den turkiskspråkiga gruppen i\r\nlandet. Den händelseutveckling som senare ägt\r\nrum har fortsatt i samma riktning. I våras hölls\r\nallmänna val, och företrädare för den turkiska\r\nminoriteten valdes in i parlamentet.</pre><pre>De etniska turkarnas företrädare, MRF\r\n(Movement for Rights and Freedoms) utgör med\r\nsina 23 mandat det tredje största blocket i\r\nparlamentet. MRF hade nu i november en stor\r\nframgång genom att en överväldigande majoritet i\r\nparlamentet antog förändringar i den bulgariska\r\nnamnlagen. Förändringarna innebär att de etniska\r\nturkarna nu genom ett enkelt förfarande kan få\r\ntillbaka sina turkiska namn.</pre><pre>Självklart kan inte århundradens motsättningar\r\nmellan etniska grupper lösas i ett slag. Därför kan\r\njag naturligtvis inte lämna några garantier för att\r\ninte någon form av diskriminering kan förekomma.\r\nDetta kan dock knappast utgöra skäl för asyl i\r\nSverige.</pre><pre>Anf. 279 ANNA HORN AF RANTZIEN\r\n(mp):</pre><pre>Herr talman! Vi var några stycken nere på\r\nCentralen och lyssnade till de bulgarien-turkar som\r\nhade gått lång väg till fots för att försöka göra sina\r\nröster hörda.</pre><pre>Vad som mest upprör i det här sammanhanget\r\ntycker jag är retroaktiviteten när det gäller\r\ntolkningen av lagen -- att se hur människor som har\r\nbörjat rota sig i Sverige rycks upp när de tror sig\r\nvara trygga och sedan skickas tillbaka.</pre><pre>Påståendena om att förhållandena har förbättrats i\r\nBulgarien är tydligen inte helt säkra. Det påstås i\r\nen tidningsartikel att förhållandena inte är särskilt\r\nmycket bättre. Den bulgariska säkerhetspolisen\r\nförföljer fortfarande bulgarien-turkarna. Det råder\r\nekonomisk kris och matbrist.</pre><pre>Den barnpraxis som tidigare fanns har tydligen\r\nförsvunnit. Varför så har skett kanske jag kan få\r\nbesked om av statsrådet Lööw.</pre><pre>Tidigare har bulgarien-turkarna automatiskt fått\r\nasyl i Sverige. Man har då hänvisat till trakasserier,\r\nförbud mot att använda det turkiska språket osv.\r\nStatsrådet säger att detta har upphört, men det är\r\ntydligen inte helt säkert.</pre><pre>I dagens tidning finns en artikel där det talas om att\r\nman i Väröbacka har anmält svenska staten för\r\nEuropadomstolen. I den finns ett pilotfall som\r\ngäller en man med hustru och två barn. Man undrar\r\nom utvisningsbeslutet inte kunde vänta åtminstone\r\ntills utslaget från Europadomstolen har kommit.</pre><pre>Anf. 280 Statsrådet MAJ-LIS LÖÖW (s):</pre><pre>Herr talman! I ett år har jag debatterat frågan om\r\nförhållandena i Bulgarien och för den turkiska\r\nminoriteten i landet.</pre><pre>Det finns inte och har aldrig funnits någon\r\nautomatisk regelmässig asylrätt för någon\r\nflyktinggrupp. Vi har åtagit oss att enligt\r\ninternationella regler pröva varje ärende\r\nindividuellt. Det har vi gjort också i de 5 000\r\nbulgarien-turkarnas fall under förra hösten.</pre><pre>Jag kunde på ett mycket tidigt stadium ge ett\r\nbesked som kanske var mer generellt än till någon\r\nannan grupp. Redan i början av året talade vi om\r\natt man inte kunde påräkna asyl i Sverige, om man\r\ninte hade någon annan form av förföljelse eller\r\ndiskriminering att anföra än den som var\r\nförknippad med den assimileringskampanj som nu\r\nhar upphört. Den nya bulgariska regimen hade i\r\nsjälva verket sagt att man inte kunde acceptera en\r\nsådan behandling av en minoritet om man skall\r\nkunna tala om att man är på väg mot demokrati. Jag\r\ntror inte att någon av dessa familjer har kunnat rota\r\nsig eller få några förväntningar om beviljad asyl på\r\nde grunderna.</pre><pre>Sedan är det en annan sak att man har utnyttjat den\r\nmöjlighet som alla har till individuell prövning, att\r\növerklaga och dra ärendena igenom hela\r\nprocessen. Det har självfallet tagit tid, men vi\r\nbörjar nu komma ifatt med dessa beslut.</pre><pre>Överläggningen var härmed avslutad.</pre><pre>47 § Svar på fråga  1990/91:239 om\r\ntillämpningen av utlänningslagstiftningen</pre><pre>Anf. 281 Statsrådet MAJ-LIS LÖÖW (s):</pre><pre>Herr talman! Jan-Olof Ragnarsson har frågat mig\r\nom regeringen är beredd att vidta åtgärder för att\r\nundvika en, som han uttrycker det, fortsatt\r\nryckighet och oförutsägbarhet i tillämpningen av\r\nutlänningslagstiftningen.</pre><pre>Bakgrunden till frågan är regeringens beslut om\r\nförändring av barnpraxis, dvs. förändringar av den\r\nförenklade prövning som sedan maj 1989 skett för\r\nde asylsökande barnfamiljer som fått vänta på\r\nslutligt beslut i över ett år.</pre><pre>Sedan september i år gäller denna schablonregel\r\nendast i första instans, dvs. hos invandrarverket.\r\nEftersom regeringens bedömningar normalt inte\r\navviker från invandrarverkets då det gäller\r\nåberopade asylskäl, får en asylsökande ett mycket\r\nklart besked i och med invandrarverkets beslut.</pre><pre>Jan-Olof Ragnarsson antar i sin fråga att ändringen\r\ni barnpraxis är orsakad av att nu så många ännu ej\r\navgjorda ärenden som gäller asylsökande\r\nbulgarien-turkar närmar sig ettårsgränsen.</pre><pre>Visst är det många asylsökande barnfamiljer som är\r\nbulgarien-turkar och som ännu inte fått besked från\r\ninvandrarverket, men vi har faktiskt även\r\nasylsökande barnfamiljer från andra delar av\r\nvärlden. Och ändringen i barnpraxis gäller alla\r\nasylsökande barnfamiljer.</pre><pre>Jag anmälde redan i våras vid en frågestund här i\r\nkammaren att en förändring av barnpraxis skulle bli\r\nnödvändig under hösten.</pre><pre>Anledningen till detta är att vi redan då såg att\r\nregeln skulle komma att bli orättvis beroende på\r\nden stora mängd av ärenden som under hösten\r\nskulle närma sig en handläggningstid om ett år.\r\nRegeln har kommit att resultera i att barnfamiljer\r\nsom kommit samtidigt och med så gott som\r\nidentiska skäl fick helt olika beslut enbart beroende\r\npå att utredningstiden varierat.</pre><pre>Vår flyktingpolitik måste syfta till att ge fristad åt\r\nde människor som är flyktingar och behöver skydd\r\neller har ett särskilt starkt skyddsbehov.</pre><pre>Anf. 282 JAN-OLOF RAGNARSSON (v):</pre><pre>Herr talman! Jag delar invandrarministerns\r\nbedömning som redovisa i sista stycket, att vår\r\nflyktingpolitik måste syfta till att ge en fristad åt de\r\nmänniskor som är flyktingar och behöver skydd. På\r\nden punkten är invandrarministern och jag helt\r\növerens.</pre><pre>Ett stötande inslag i regeringens s.k. 13-\r\ndecemberbeslut från 1989 var den retroaktiva\r\ntillämpningen. Trots den hårda kritiken har\r\nregeringen i höst fattat ett nytt beslut som skall få\r\nretroaktiv tillämpning. Den s.k. barnpraxisen\r\ninnebär att barnfamiljer som har väntat på\r\nslutgiltigt beslut i minst ett år i normala fall har fått\r\nuppehållstillstånd. Nu har tillämpningen ändrats så\r\natt ettårsgränsen gäller fram till invandrarverkets\r\nbeslut.</pre><pre>Anledningen är densamma som jag har tagit upp i\r\nfrågan -- de många ärenden gällande turkbulgariska\r\nbarnfamiljer som ligger hos regeringen och som är\r\näldre än ett år. I dessa ärenden skulle man alltså ha\r\nfattat positiva beslut om den tidigare praxisen hade\r\ntillämpats. Nu kommer i stället de flest turk-\r\nbulgarerna att avvisas.</pre><pre>Jag vill understryka att det ur\r\nrättssäkerhetssynpunkt såväl som humanitär\r\nsynpunkt är oacceptabelt med detta godtycke och\r\ndenna oförutsägbarhet i lagtillämpningen. Jag\r\ntycker också att åtgärderna rimmar dåligt med de\r\nåtaganden vi har gjort i enlighet med FNs\r\nbarnkonvention om att man alltid skall låta barnets\r\nbästa sättas i främsta rummet.</pre><pre>Anf. 283 Statsrådet MAJ-LIS LÖÖW (s):</pre><pre>Herr talman! Barnens bästa måste väl i detta fall,\r\nsåsom i alla andra asylärenden, vara att förkorta\r\nväntetiderna så mycket som möjligt. Det är väl inte\r\neftersträvansvärt i sig att vi får väntetider på över\r\nett år, så att barnpraxis måste inträda. I själva\r\nverket är det som Jan-Olof Ragnarsson kallar för\r\nryckighet och oförutsägbarhet i sin fråga ett resultat\r\nav att verkligheten är litet ryckig och oförutsägbar\r\nnär det gäller den här verksamheten. Det inträffar\r\nt.ex. sådana saker som att det kommer ett\r\nfördubblat antal asylsökande under en höst.</pre><pre>Men jag vill understryka att det är också tack vare\r\natt vi möter detta med anpassning och flexibilitet --\r\ntrots de stora påfrestningarna som vi hade i\r\nasylmottagandet förra hösten -- som det ändå har\r\nvarit möjligt att klara av mottagningen, även om\r\ndet många gånger har fått ske med provisoriska\r\nlösningar. Dessutom har ju regeringen nu förstärkt\r\nresurserna för polisen, invandrarverket och\r\ndepartementet för att pressa ned väntetiderna.\r\nDetta kan man ju kalla ryckighet. Men det är\r\nkanske bra att vi har en regering som tar ett ryck\r\nibland när det gäller de här frågorna. Det absolut\r\nviktigaste måste ju vara att pressa ned\r\nväntetiderna, så att ett års väntetid kommer att\r\nhöra till undantagen för en barnfamilj.</pre><pre>Jag har åtskilliga gånger i frågestunder och i\r\ninterpellationsdebatter rett ut både retroaktiviteten\r\noch varför den barnpraxis som vi hade blev så\r\norimlig. Den blev så orättvis att vi fick lov att flytta\r\nden till första instans. Jag får kanske be Jan-Olof\r\nRagnarsson att gå tillbaka till protokollen. Jag\r\ntycker inte att det finns någon anledning att\r\nupprepa det en gång till här.</pre><pre>Anf. 284 JAN-OLOF RAGNARSSON (v):</pre><pre>Herr talman! Invandrarministern och jag hade en\r\ninterpellationsdebatt om handläggningstider, och\r\njag lovar att vi i vänsterpartiet skall göra allt för att\r\nvara konstruktiva i debatten när det gäller att få ned\r\nväntetiderna för asylsökande.</pre><pre>Jag hoppas och tror att vi drar åt samma håll när det\r\ngäller dessa saker. Det är positivt att man har gjort\r\nomfördelningar så att man har fått 62 milj. kr. extra\r\nför att korta ned handläggningstiden. På den\r\npunkten är invandrarministern och jag överens.</pre><pre>Överläggningen var härmed avslutad.</pre><pre>48 § Svar på fråga  1990/91:283 om balters\r\nmöjligheter att få visum till Sverige</pre><pre>Anf. 285 Statsrådet MAJ-LIS LÖÖW (s):</pre><pre>Herr talman! Gunnar Hökmark har frågat mig om\r\nregeringen avser att vidta åtgärder för att\r\nunderlätta för balter att få visum till Sverige.</pre><pre>Svaret på frågan är ja.</pre><pre>Det pågår ständigt ett arbete mellan\r\nregeringskansliet, våra beskickningar utomlands\r\noch invandrarverket för att rationalisera\r\nviseringsärendena och förkorta\r\nhandläggningstiderna. Vi försöker på olika sätt\r\ngenomföra detta, t.ex. genom datorisering och\r\npersonalförstärkning.</pre><pre>Vid en interpellationsdebatt här i kammren den 26\r\noktober redogjorde jag för hur kraftigt\r\nviseringsärendena ökat hos våra\r\nutlandsmyndigheter de senaste åren -- från drygt\r\n145 000 år 1987 till närmare 236 000 förra året. Till\r\ndenna ökning bidrar inte minst ansökningar från de\r\nbaltiska staterna.</pre><pre>I december 1989 öppnades ett avdelningskontor i\r\nTallinn, och under första verksamhetsåret där har\r\nhittills utfärdats omkring 15 000 viseringar till\r\nSverige. I maj 1990 öppnades ett avdelningskontor\r\ni Riga, och man uppskattar att omkring 10 000\r\nviseringar kommer att utfärdas under första året.\r\nEftersom diskussionerna med litauerna inte är\r\navslutade, är litauiska medborgare tills vidare\r\nhänvisade till avdelningskontoret i Riga.</pre><pre>Balternas intresse av att resa till Sverige är mycket\r\nglädjande, och jag delar Gunnar Hökmarks mening\r\natt kontakter, kunskaper och överföring av know-\r\nhow över gränserna utvecklar samhörighetskänslan\r\nmellan Öst- och Västeuropa. På sikt vill vi\r\nnaturligtvis avskaffa visumkravet.</pre><pre>Anf. 286 GUNNAR HÖKMARK (m):</pre><pre>Herr talman! Jag skall be att få tacka Maj-Lis Lööw\r\nför svaret på min fråga. Jag tycker att det är bra att\r\nstatsrådet så klart säger ifrån att man avser att vidta\r\nåtgärder för att underlätta för balter att få visum till\r\nSverige. Jag vill bara påpeka att frågan om visering\r\nför balter inte bara är en fråga om en administrativ\r\nåtgärdskalender, utan det är också en\r\nutrikespolitisk fråga. Den har att göra med vår vilja\r\natt underlätta för de baltiska medborgarna att på\r\nolika sätt knyta kontakter i Sverige. I den\r\nbemärkelsen är det alldeles utmärkt att vi nu har\r\nfått till stånd fungerande avdelningskontor i Tallinn\r\noch Riga. Det betyder väldigt mycket.</pre><pre>Men det är inte bara en fråga om den administrativa\r\nbehandlingen, utan även om de olika krav som man\r\nställer för visering. Det flyter relativt lätt i dag när\r\ndet gäller yrkesmässiga kontakter, men när det\r\ngäller de balter som av personliga skäl vill kunna\r\nbesöka Sverige och som inte har klara knytningar,\r\nt.ex. familjeband, är det betydligt svårare. Jag\r\nskulle vilja uppmana statsrådet att se över vad man\r\nkan göra för att underlätta denna typ av mer\r\ninformellt utbyte, möjligheterna att komma och\r\nresa i Sverige. Det är möjligt att man kan använda\r\nsig av ett samarbete med de baltiska\r\norganisationerna i Sverige. Det är möjligt att man\r\nskulle kunna använda sig av en visering vid gränsen.</pre><pre>Jag tycker att det är alldeles utomordentligt att\r\nMaj-Lis Lööw påpekar att man på sikt bör försöka\r\navskaffa visumkravet. Jag avser att försöka följa\r\ndenna fråga för att se att statsrådet gör vad hon kan.\r\nDetta är en viktig angelägenhet för oss i Sverige.</pre><pre>Anf. 287 Statsrådet MAJ-LIS LÖÖW (s):</pre><pre>Herr talman! Vi tycks vara så överens att det skulle\r\nvara överflödigt att ta en replik på detta. Jag vill\r\nbara, för säkerhets skull, påpeka att jag inte tror att\r\nalla förenklingar och förbättringar ännu är\r\ngenomförda. Vi fortsätter med en översyn och\r\nförsöker hitta ytterligare förenklingar. Dessutom\r\nkan jag rekommendera Gunnar Hökmark att ta\r\nkontakt med sin representant i invandrarverkets\r\nstyrelse. Invandrarverkets styrelse och\r\ninvandrarverket självt har i många stycken\r\ndelegerat besluten om viseringskravens utformning\r\ntill sig.</pre><pre>Anf. 288 GUNNAR HÖKMARK (m):</pre><pre>Herr talman! Det är jag inte alls främmande för.\r\nDet händer faktiskt att vi talar med varandra över\r\nhuvud taget i den moderata riksdagsgruppen.</pre><pre>Den här frågan ställer jag däremot till statsrådet,\r\noch jag förväntar mig därför åtgärder från\r\nstatsrådet. Detta har ju utlovats här, och det blir\r\ndärför lätt att följa upp. Tack!</pre><pre>Överläggningen var härmed avslutad.</pre><pre>\r\nAjournering</pre><pre>Kammaren beslöt kl. 19.47 att ajournera\r\nförhandlingarna till kl. 20.30 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 20.30.</pre><pre>\r\n49 § Sverige och den västeuropeiska\r\nintegrationen (Utrikesutskottets betänkande UU8,\r\nforts. från 4 §)</pre><pre>Anf. 289 BERTIL PERSSON (m):</pre><pre>Herr talman! Det är ett historiskt steg mot\r\nintegrering i EG och Europa som vi tar i dag. Det\r\nskapar helt nya möjligheter på många områden där\r\nvi förut såg svårigheter. De övergripande\r\naspekterna har analyserats noga redan under den\r\ntidigare debatten före frågestunden. Jag vill belysa\r\nen aspekt av EG-samarbetet som ännu inte har\r\nberörts.</pre><pre>EGs Europa är ett regionernas Europa snarare än\r\nnationalstaternas. Östersjön är visserligen formellt\r\nett internationellt hav. Men med Sverige inne i EG\r\noch med ett förenat Tyskland inne i samma EG, blir\r\ndetta hav av stort intresse i framtiden. Om de\r\nbaltiska länderna får sin frihet, kommer trenden\r\nalltmer markant att gå mot ett hav med ett rikligt\r\nvarierat handels- och turistutbyte. En sådan\r\nutveckling är angelägen, och den kan göra regionen\r\nrunt södra Östersjön till en viktig tillväxtzon.</pre><pre>EG-medlemmen Tyskland har nu kraftfulla\r\nuniversitet i Hamburg, Kiel, Rostock, Stralsund\r\noch Greifswald. Hamburg kommer att återfå sitt\r\nuppland och åter bli utförselhamn för hela\r\nElbeområdet. Tillväxtpotentialen i det nya norra\r\nTyskland är omfattande.</pre><pre>Danmark är ju ockå EG-medlem. Det torde vara\r\nalldeles tydligt att danskarna kommer att söka ett\r\nsamarbete med Nordtyskland, och att ett s.k.\r\nHansasamarbete kommer att skapa en mycket\r\nstark tillväxtzon i de norra delarna av det\r\nnuvarande EG.</pre><pre>Det är därför angeläget att Sydsverige kan hänga\r\nmed i den utvecklingen och bli en del av den\r\ntillväxtzon som kommer att uppstå med eller utan\r\nvår medverkan. I själva verket skulle Skåne-\r\nSjälland med en riktig infrastruktur kunna vara den\r\nfemte K-regionen i Europa med sina 4,5 miljoner\r\ninvånare, tre universitet och storflygplatsen\r\nKastrup.</pre><pre>Men för att man skall få ett sådant fungerande\r\nsamarbete för Sydsveriges del, fordras ett\r\nömsesidigt och gediget förtroende. Det har varit\r\nbekymmersamt för oss i södra Sverige att stå\r\nutanför EG och bara säga att vi vill förhandla oss\r\ntill alla fördelar och inga nackdelar, och vi vill inte\r\nlåsa upp oss.</pre><pre>Våra partner inom EG är européer. De tror på\r\nEuropa och vill något med Europa, och de ogillar\r\nvår skeptiska ö-folksinställning. De är sina vänners\r\nvänner, och dit kommer vi i allt större utsträckning\r\natt räknas efter det beslut som riksdagen kommer\r\natt fatta i dag eller i morgon, och detta är viktigt för\r\nframtiden.</pre><pre>Detta beslut är viktigt för hela landet, men det är\r\nalldeles speciellt viktigt för Sydsverige. Blir\r\nHansaregionen och Stockholmsregionen stark, är\r\ndet ett stöd för hela Östersjöregionen -- även för\r\nöstsidan, och det behövs.</pre><pre>Låt mig också understryka att ett EG-medlemskap\r\ni någon mån påverkar vår suveränitet, även om den\r\när begränsad för ett litet exportberoende land som\r\nSverige. Men det kommer att öka vår identitet som\r\nsvenskar, det visar alla erfarenheter som man fått\r\nunder åren i de länder som är medlemmar i EG.</pre><pre>Anf. 290 BIRGITTA HAMBRAEUS (c):</pre><pre>Herr talman! Debatten om Sverige och EG börjar\r\nnu äntligen ta fart. Länge har vi bedövats av\r\nmissledande analogier som t.ex. Sverige i form av\r\nen flaggprydd pojke som stannar i växten, när det\r\ninte har varit fråga om vargar som ylat övergivet på\r\ntundran. Intresset för EG har varit ljumt hos\r\nallmänheten. En vag, känslomässig baserad, positiv\r\ninställning har uppammats. Det handlar om längtan\r\nefter att få vara med i gemenskapen och inte bli\r\nutestängd, och allting skall ju bli billigare.</pre><pre>Det påstås på minst sagt lösa grunder att det skall\r\nbli billigare att bo i ett land med världens högsta\r\nbostadsstandard. Restauranger har döpt om sina\r\nHappy hours och weekendrabatter till EG-priser.\r\nÄr det någon som tror att maten blir billigare när\r\nmiljöförstöringen rent fysiskt leder till en brist på\r\nmat i världen eller om vi är tvingade att importera\r\nvår mat, eftersom vårt jordbruk lagts ned?</pre><pre>Herr talman! Jag vill först säga något om\r\nregeringens information. Den officiella EG-\r\ninformationen har tassat försiktigt. Inga svårigheter\r\nhar rapporterats hörbart. Hemligstämpeln har vilat\r\ntungt över varje dokument som skulle kunna väcka\r\nintresse. Ännu en falsk analogi är: Förhandlingar\r\npågår, och då tiger man. En rad tysta,\r\nförtroendeingivande löneförhandlare träder fram\r\nför vår inre syn. Anita Gradin säger rätt ut i\r\nKommunaktuellt att EG-EFTA-förhandlngarna är\r\nsom en vanlig löneförhandling. Men hur skulle det\r\nkunna vara så?</pre><pre>Här gäller det att bygga upp ett förtroendefullt\r\nsamarbete med andra länder, inte att slåss om ett\r\nbegränsat ekonomiskt utrymme. Det är fråga om\r\nömsesidig nytta, och då finns det ingen anledning\r\natt tiga med viktiga förbehåll i förhandlingarna.</pre><pre>Riksdagen har tydligt markerat de villkor som skall\r\ngälla för EG-förhandlingarna, t.ex. för miljön,\r\nhälsan och självbestämmandet. Med vilken rätt\r\nhemligstämplar regeringen information om hur\r\nEG-reglerna gör riksdagens förbehåll omöjliga?\r\nDet är svårt att värja sig för misstanken att\r\nhemlighetsmakeriet är till för att inte ''oroa folk''\r\noch att förhindra att människor får klart för sig vad\r\nsom är på gång. Jag anser att vi är tack skyldiga Per\r\nGahrton för hans arbete att ta fram information om\r\nEG.</pre><pre>Nu ger riksdagen regeringen klarsignal att under\r\nvissa förutsättningar inlämna Sveriges ansökan om\r\nmedlemskap i EG. Rimligtvis måste intresset nu\r\nvakna för denna den största frågan sedan Gustav\r\nVasa gjorde Sverige till en nation. Massmedia\r\nbörjar nu ställa frågor.</pre><pre>Om vi blir medlemmar upphör Sverige att existera\r\nsom suverän stat. Det är inte bara fråga om några\r\nsmärre inskränkningar i vår självbestämmanderätt.\r\nVi skulle antagligen få mindre självständighet än en\r\ndelstat i USA. Lagarna skulle inte längre stiftas i\r\nSverige, utan på kontinenten av personer som\r\nsvenska folket inte kan avsätta i allmänna val. Det\r\nsägs också att lagtraditionerna på kontintenten\r\nskiljer sig avsevärt från våra.</pre><pre>Genomförs den monetära unionen med en EG-\r\nvaluta och en centralbank i Europa, har vi inga\r\nmöjligheter att föra en egen ekonomisk politik som\r\nt.ex. prioriterar miljö, arbete åt alla och regional\r\nutveckling framför inflationsbekämpning.</pre><pre>Men det är oerhört viktigt att påpeka att en\r\nmedlemskapsansökan inte är detsamma som\r\nmedlemskap. I så fall var det lika historiskt när vi\r\npå 60-talet lämnade in en öppen ansökan till EG för\r\natt få frågan om medlemskap belyst. Det var då vi\r\nfick det utmärkt fungerande frihandelsavtalet i\r\nstället, där tvister avgörs utan överstatlighet.</pre><pre>Vi har tid att sätta oss in i vad ett EG-medlemskap\r\nbetyder och vilka alternativ som finns, t.ex. ett\r\nutökat ekonomiskt samarbete i Norden, i\r\nsamarbete med resten av Europa och världen. Det\r\nkan vara ett samarbete mellan självständiga länder.</pre><pre>Tidigast efter valet 1994 är det rimligen möjligt för\r\nSverige att bli medlem i EG. Riksdagen skall i så\r\nfall dessförinnan ha godkänt ett avtal om\r\nmedlemskap. Inför valet 1994 vet vi alltså klart var\r\nvi står. Eftersom det är fråga om grundlagsändring\r\nkan en tredjedel av riksdagens ledamöter\r\nbestämma att det slutgiltiga beslutet skall\r\növerlämnas till folket i en beslutande\r\nfolkomröstning. Det vore rimligt att en riksdag som\r\ntänker avskaffa sig själv lät sina uppdragsgivare,\r\nfolket, avgöra om det är detta man önskar!</pre><pre>Herr talman! På s. 64 i betänkande nr 8 förutsätter\r\nutrikesutskottet att regeringen kommer att ordna\r\nytterligare informationsinsatser i syfte att främja en\r\nallsidig belysning av och diskussion om Sveriges\r\nEuropasamarbete. Detta är synnerligen angeläget.\r\nVi behöver en allsidig genomlysningskampanj. Det\r\när givetvis inte utskottets mening att det är\r\nregeringen som skall utöka sin\r\ninformationsverksamhet. Den sköter regeringen\r\nförhållandevis alldeles utmärkt. Meningen är att\r\nman skall få pengar till olika frivilligorganisationer.\r\nDet finns en modell att följa. Efter riksdagsbeslutet\r\n1973 att ompröva kärnkraftsutbyggnaden,\r\nbekostade samhället en allsidig\r\nupplysningsverksamhet. Studieförbunden och\r\nalternativrörelserna fick särskilda statliga medel för\r\nenergiinformation. Rådslag om energin hölls av\r\nmånga partier och andra folkrörelser.</pre><pre>Vi utgår ifrån att statsstödet till\r\ninformationsverksamheten inför ett eventuellt EG-\r\nmedlemskap läggs upp på liknande sätt. Vi har fått\r\nvissa försäkringar från statsrådet tidigare i dag att\r\nhon planerar att komma med ett förslag. Detta är\r\nett självklart krav i en demokrati. En centralt\r\nframställd information kan inte anses vara allsidig.</pre><pre>Herr talman! Vilka är nu de väsentliga uppgifterna?\r\nNu är det dags att Sverige bestämmer sig för vart vi\r\nvill komma och inträngande studerar hur vi bäst tar\r\noss dit. Som jag ser det står människosläktet nu\r\ninför två helt avgörande uppgifter. Det handlar om\r\nvårt förhållande till skapelsen och till varandra,\r\ndvs. ekohumanismen.</pre><pre>Låt mig först nämna ekologin. Eftersom människan\r\nhåller på att förstöra grunden för livet på jorden\r\nborde det vara självklart att vi skall ändra vårt sätt\r\natt producera och leva. Det är dåraktigt att skada\r\nnaturens produktionsförmåga och att slarvigt\r\nförskingra livsbetingelserna som naturen byggt upp\r\nunder årmiljoner. Vi måste finna metoder att\r\nregistrera resurstillväxt i egentlig mening. BNP-\r\nmåttet är vilseledande.</pre><pre>All mänsklig verksamhet måste inordnas i\r\nekologiska sammanhang och i naturens eget\r\nkretslopp. Denna grundsyn har funnits med i\r\ncenterns partiprogram sedan 1970. Allt avfall är ett\r\ntecken på felaktiga system. Det linjära tänkandet\r\nmåste ersättas av ett cirkulärt. Är EG inställt på\r\ndetta? Strukturomvandlingen till det ekologiskt\r\ngenomtänkta samhället skapar inspirerande\r\narbetsuppgifter över hela landet, eftersom\r\nnaturresurserna bör tas till vara överallt. Sverige\r\nhar goda förutsättningar att bli världsledande i\r\ndenna utveckling, om makthavarna inom industri,\r\nfinans och myndigheter ändrar inställning och om\r\nregering och riksdag låter sig influeras av kunniga\r\nmänniskor med en ansvarsfull helhetssyn snarare\r\nän av närsynta ekonomer och fastlåsta\r\npartsintressenter.</pre><pre>Herr talman! Det gäller också global solidaritet.\r\nÖverallt på jorden förtrycks kvinnorna. De arbetar\r\nmer än männen för familjens uppehälle, men deras\r\narbete räknas inte ens i den styrande statistiken,\r\noch de får inte vara med och bestämma på egna\r\nvillkor.</pre><pre>Det är livsfarligt att inte göra något åt orättvisorna\r\ni världen! En växande majoritet sugs ut och\r\nförtrycks av ekonomiska makthavare, med en\r\nförkrympt verklighetsbild som inte märker hur\r\nderas verksamhet tvingar kvinnor att slita ihjäl sig\r\nför att försörja sin familj och som inte ser att det är\r\nderas ekonomiska tänkande som gör att barn och\r\nnatur dör.</pre><pre>Aldrig i världshistorien har den dominerande\r\nkulturen varit så fast i ett snävt ekonomistiskt\r\ntänkande som vår, så beslutsamt dyrkande\r\nMammon. Det är ingen naturlag. Det är ett\r\nmoraliskt ställningstagande.</pre><pre>Vi borde minnas vår historia. De fattigas\r\nförnedring och orättvisorna mot de många hårt\r\narbetande människorna gjorde arbetar- och\r\nbonderörelsernas krav på ett nytt samhälle\r\nmoraliskt berättigat. Det gav en väldig kraft.</pre><pre>Nu gäller det världens miljarder fattiga. De\r\nkommer att sluta sig samman för sin rättvisa del av\r\njordens resurser. På vems sida står vi?</pre><pre>Sverige har namn om sig i u-länderna att\r\nsolidarisera sig med de förtryckta och de fattiga.\r\nGäller det fortfarande, eller accepterar vi numera\r\nde ekonomiska krafternas överhöghet? Var står\r\nEG?</pre><pre>Ekohumanismen är centerpartiets ideologi. Hur\r\narbetar vi effektivast för att förverkliga de\r\nviktigaste målen? Jag kommer att se frågan om EG-\r\nmedlemskap för Sverige i det ljuset.</pre><pre></pre><pre>Anf. 291 BERTIL PERSSON (m) replik:</pre><pre>Herr talman! Det var ett förvånande anförande\r\nmed tanke på att Birgitta Hambraeus inte\r\nrepresenterar reservanterna mot att det lämnas in\r\nen ansökan till EG.</pre><pre>Visst kan man säga att Sveriges bostadsstandard är\r\nhög om man räknar i sådana termer som längden på\r\nhatthyllorna, som är reglerade, anordningarna för\r\nupptagetmarkeringarna på toalettdörrarna, som är\r\nreglerade, fönsterytan i förhållande till golvytan\r\nosv. Men bostadsytan i våra lägenheter är jämfört\r\nmed EG ganska liten. Där kan vi sannerligen inte\r\nskryta.</pre><pre>Den svenska välfärden är visserligen väl utvecklad,\r\nmen den är också väl utvecklad i Europa. I\r\nFrankrike består en skolmåltid av tre rätter, dvs.\r\nförrätt, varmrätt och dessert. När hade vi det senast\r\ni svenska skolor? I Tyskland är läkarbesöken och\r\nglasögonen gratis.</pre><pre>Vill Birgitta Hambraeus vara med om att lämna in\r\nen ansökan bara för nöjet att få säga nej när det\r\nverkligen kommer till kritan? Vad vill egentligen\r\ncentern? Jag försökte få ett grepp om det när\r\npartiledaren talade här. Men det var alldeles\r\nomöjligt, och det blir inte klarare nu.</pre><pre>Birgitta Hambraeus frågade vidare om riksdagen\r\nskall avskaffa sig själv. Då är sannerligen Birgitta\r\nHambraeus dåligt informerad. Visst kommer\r\nsuveräniteten att i någon mån att begränsas. Det är\r\nden redan i dag eftersom Sverige är ett exportland.\r\nTror Birgitta Hambraeus själv på att ett EG-\r\nmedlemskap innebär att Sveriges riksdag stängs?</pre><pre>Anf. 292 BIRGITTA HAMBRAEUS (c)\r\nreplik:</pre><pre>Herr talman! Kanske är det symptomatiskt att\r\nmoderaternas representant endast tar upp de\r\nmateriella aspekterna. Vi kanske kan få det ännu\r\nbättre i EG.</pre><pre>Jag anser att det viktigaste nu är att vi ställer om\r\nvårt sätt att leva så att vi kan rätta in oss efter\r\nnaturens lagar och efter en global solidaritet. Det\r\nvar det jag försökte säga i mitt anförande. Jag\r\nkommer att studera om ett medlemskap i EG\r\nunderlättar för oss att arbeta för det som jag anser\r\nvara det absoluta centrala målet för vår överlevnad.</pre><pre>Jag tycker att det är mycket bra att en ansökan\r\nlämnas in nu. Det är det enda sättet för oss att få\r\nklart för oss vad det innebär att vara medlem. Jag\r\nutesluter inte att vi kan finna att vi bäst arbetar för\r\nekohumanismen inom EG. I så fall är jag med på\r\natt rösta ja för ett medlemskap så småningom när\r\nett sådant är framförhandlat. Men kriteriet för mig\r\när inte att vi skall kunna öka rikedomen i den rika\r\ndelen av världen på ett kortsiktigt sätt som gör att\r\ndet blir katastrof för hela jorden och genom att suga\r\nut u-länderna. Vi skall bygga upp en hållbar\r\nframtid.</pre><pre>Det är vidare uppenbart att EG kan utvecklas på\r\ndet sätt som, enligt många i kammaren och många\r\nav de länder som redan är medlemmar, är önskvärt\r\noch möjligt till ett Västeuropas förenta stater. De\r\nlokala regeringarna kommer då förmodligen att\r\nfinnas kvar, vilket inte skulle förvåna mig. Men\r\nmakten att stifta lagar för invånarna kommer i stort\r\nsett att avskaffas. Sverige kommer att bli som ett\r\nlän i Europa. Jag utesluter inte att det kan hända är\r\nriktigt att nationalstatens tid är förbi. För mig är det\r\nviktigaste kriteriet hur vi bygger en hållbar rättvis\r\nvärld.</pre><pre>Anf. 293 BERTIL PERSSON (m) replik:</pre><pre>Herr talman! Jag konstaterar att det inte var\r\nmycket till svar som jag fick. Jag tror att man skall\r\nvara försiktig med orden, men det var i alla fall\r\nintressant att vi inte ens kunde få en kommentar till\r\npåståendet att Sveriges riksdag skulle stängas om vi\r\ngår in i EG.</pre><pre>Anf. 294 BIRGITTA HAMBRAEUS (c)\r\nreplik:</pre><pre>Herr talman! Det är oerhört väsentligt att vi talar\r\nklartext, att vi ser till den verklighet som finns och\r\ninte missleder människor. Anser Bertil Persson att\r\nSverige får behålla sin självbestämmanderätt, att\r\nriksdagen behåller sin rätt att stifta lagar om EG\r\nblir union och Sverige blir en del av denna union?\r\nFår vi då självständighet och rätt att bestämma över\r\nvårt eget land, t.ex. över våra skatter, vår\r\narbetsmarknadspolitik, vår ekonomi osv.?</pre><pre>Andre vice talmannen anmälde att Bertil Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 295 MARIANNE SAMUELSSON\r\n(mp):</pre><pre>Herr talman! Det var ett intressant replikskifte\r\nmellan centern och moderaterna, som vi fick lyssna\r\ntill. Jag vill hedra Birgitta Hambraeus för hennes\r\nsyn på den här frågan. Men som Bertil Persson är\r\njag litet förvånad över att centerpartiet ställer sig\r\nbakom ansökan om medlemskap. Min syn på det\r\nförhållandet att man förbereder en\r\nmedlemsansökan är att detta är ungefär detsamma\r\nsom när en kommun ger ut projektpengar. När man\r\nväl har fattat beslutet, vet man i allmänhet att\r\nbeslutet kommer att genomföras, oavsett vilken\r\nåsikt man har i sakfrågan. Man ger ganska tydliga\r\nsignaler som ofta resulterar i ett beslut som går i\r\nsamma riktning som signalerna. Jag antar att så\r\nkommer att ske också i det här fallet.</pre><pre>Det är intressant att Bertil Persson tydligen tror att\r\nhan fortfarande kommer att ha mycket att säga till\r\nom i Sveriges riksdag. I Danmark anser man att\r\n20 % av besluten fattas i det danska parlamentet,\r\nmedan 80 % av besluten fattas i EG. Ett EG-\r\nmedlemskap kommer helt klart att minska vår\r\narbetsbörda här i riksdagen, den arbetsbörda som\r\nmånga ibland klagar över att den är för stor. Det är\r\nkanske inte oviktigt i det här sammanhanget, men\r\ndäremot är det odemokratiskt. Jag vidhåller att det\r\növerstatliga organet EG är odemokratiskt.</pre><pre>När vi har diskuterat biståndsmedel har\r\nmoderaterna ofta betonat just att vi inte skall ge\r\npengar till odemokratiska stater och att demokrati\r\när lika med ett flerpartisystem där de folkvalda\r\nbeslutar. Här är moderaterna nu villiga att ge upp\r\nen hel del av detta för att få vara med i någonting\r\nsom man tror är ett guldägg.</pre><pre>Herr talman! I helgens tidningar kunde man läsa\r\nom att EG kräver att Sverige skall ställa upp med\r\nstora summor till den regionalpolitiska fonden -- en\r\nfond som skall användas till satsningar för att\r\nutjämna de regionalpolitiska skillnaderna som finns\r\ninom EG. Detta låter ju faktiskt bra. Äntligen skall\r\nvi få vara med och bedriva en förhoppningsvis god\r\noch rättvis regionalpolitik -- något som\r\nnorrlänningarna länge har efterlyst.</pre><pre>Nästa steg blir kanske att de forna\r\nkolonialmakterna satsar på en rättvis\r\nfördelningspolitik med en fördelning av resurserna\r\ntill de allra fattigaste länderna. En rättvis global\r\nfördelningspolitik där sydländerna ges\r\nutvecklingsmöjligheter kräver att vi i i-länderna\r\navstår från att förbruka 80 % av jordens resurser\r\noch att resurserna fördelas helt annorlunda än i\r\ndag.</pre><pre>Men är det EGs önskan att fördela resurserna mer\r\nrättvist, värna om miljö och se till att det finns\r\nutrymme kvar för våra barn och barnbarn att leva\r\ni? Nej, EG vill bli en ekonomiskt stark union som\r\nkonkurrerar med USA och Japan om att få råd att\r\nutnyttja så mycket som möjligt av jordens resurser.\r\nEffektiviteten i utnyttjandet leder till en allt\r\nhårdare miljöbelastning, vilket också klart framgår\r\ni de av EG framtagna rapporterna om kommande\r\ntrafikökningar när det gäller lastbilssidan. En\r\nberäknad ökning med 50 % innebär en ökning av\r\nluftutsläppen med 15 %, med alla konsekvenser\r\ndetta får på luft och havsmiljö.</pre><pre>Herr talman! Har EG en bra glesbygdspolitik? Nej,\r\ndet är väl tveksamt, även om det finns regionala\r\nfonder. De satsningar som har gjorts har inte lett till\r\nökad självtillit ute i glesbygderna. Snarare har det\r\nvisat sig att man har effektiviserat, slagit ut och ökat\r\narbetslösheten, vilket resulterat i ökad flykt till\r\nstorstäderna.</pre><pre>Självtillit och närdemokrati är två viktiga\r\nbeståndsdelar som är nödvändiga för en\r\nfungerande levande landsbygd. Kommer vi att få en\r\nlevande landsbygd genom att gå med i EG? Det kan\r\nman fundera över. Med nuvarande anpassade\r\njordbrukspolitik ser vi redan hur utslagningarna\r\nkommer att bli i vårt land. I Danmark beräknar\r\nman att 15 000 lantbruk kommer att slås ut.</pre><pre>Sedan kan man undra var pengarna till den\r\nregionalpolitiska fonden skall tas ifrån.\r\nSkatteuppgörelsen har ju gett upphov till att det nu\r\nkommer en lång rad förslag om nedskärningar i de\r\nsociala förmånerna. Resurserna minskas nu inom\r\nsjukförsäkringssystemet, tandvårdsförsäkringarna\r\noch inom skolan. Dessutom har vi fått se från vilka\r\nman skall ta dessa pengar för att klara den ökade\r\nflyktingadministrationen. Jo, det är de allra\r\nsvagaste som berörs. Pengarna skall nämligen tas i\r\nanspråk från biståndsbudgeten.</pre><pre>Herr talman! En annan viktig satsning för att\r\nstimulera den regionala företagsamheten är den\r\nkommunala upphandlingen. EG vill ändra på\r\ndetta. I framtiden skall en potatisodlare i Spanien\r\nkunna överklaga om kommunen beslutar att köpa\r\npotatis från en lokal odlare. Detta kommer\r\nnaturligtvis att få effekter på regionalpolitiken i\r\nSverige.</pre><pre>Utskottet tycks tro att detta kommer att vara bra\r\nför Norrland. I praktiken kommer ett medlemskap\r\ni EG att innebära att den kommunala demokratin\r\nslås ut. De vackra orden om regionernas Europa\r\nmed regionalt samarbete och möjlighet att påverka\r\nkommer att bli ett minne blott. Glöm den tid när\r\ndet gick att knalla upp till kommunalrådet och\r\ndiskutera kommunala satsningar. Nu skall all\r\nupphandling ske i konkurrens med Europas\r\nföretag. Det regionalpolitiska stöd som\r\nkommunerna kunnat ge via kontraktsodlingar kan\r\nalltså överklagas. Detta är naturligtvis negativt för\r\nkommunerna. Danmark har fått se prov på detta\r\nbl.a. vid byggandet av Stora Bältbron. Danmark\r\nbötfälldes för att man hade valt att anlita ett danskt\r\nföretag för detta uppdrag.</pre><pre>Till att börja med kommer denna större marknad\r\nkanske att innebära ett ökat utbud av tjänster och\r\nprodukter. Men efter ett tag kommer vi att få se allt\r\nfler företagssammanslagningar. Man lägger beslag\r\npå marknader och slår ut de mindre företagen.</pre><pre>I dag talas det ofta positivt om de lägre\r\nlivsmedelspriser som vi får inom EG. Europeiska\r\nlivsmedelskedjor har redan börjat köpa upp\r\nvarandra. Men med minskad konkurrens följer ofta\r\nlägre priser. Och vad händer med kvaliteten? Jag\r\ntänker då på detta med bestrålad mat, på att det blir\r\nmer av bekämpningsrester, på att det blir en sämre\r\ndjurhållning genom användning av antibiotika osv.\r\nÄr detta vad vi vill ha?</pre><pre>Den regionalpolitiske forskaren professor Ronny\r\nSvensson skriver i en debattartikel att\r\nregionalpolitiken och den regionala rättvisan\r\nriskerar att så gott som försvinna om Sverige blir\r\nmedlem i EG på EGs och storföretagens villkor.\r\nOm detta tycks debatten inte handla, trots att över\r\nhälften av landets län berörs, som i dag erhåller\r\nregionalpolitiskt stöd och som inte lär få del av de\r\nmiljonbelopp som kommer att fördelas till de svaga\r\nregionerna. Eller är det i dag endast intresset för\r\nStockholms väl och ve som gäller?</pre><pre>Jag har varit på en konferens om EG och\r\nregionalpolitiken. Det var ganska kort tid efter det\r\natt vi hade haft den stora kampanjen Låt\r\nlandsbygden leva. Jag blev mycket förvånad när\r\nman då ritade upp Sverige som en region kring\r\nStockholm. Norrland fanns inte med på kartan.\r\nSedan drogs snabbt en linje ned till EG-området.\r\nOch det blir kanske så, att allt fler flyttar till\r\nstorstadsregionerna för att kunna överleva, för att\r\nklara sig.</pre><pre>Herr talman! Det nya öppna Europa borde få\r\nSveriges folkvalda att tänka efter och att fortsätta\r\natt arbeta för den linje som gäller de mänskliga\r\nrättigheterna och global solidaritet. Att\r\nriskdagsmajoriteten nu, endast ett år efter det att\r\njärnridån har fallit, hjälper delar av Europa att\r\nbygga upp nya skyddsmurar är för mig en gåta. Det\r\nhär är lika gåtfullt som detta med att det skall vara\r\nså bråttom. Vi borde satsa på ett regionalt\r\nsamarbete i sakfrågorna. Det gäller då de\r\nnärregioner med vilka det behövs ett samarbete i\r\njust sakfrågorna.</pre><pre>Det nordiska samarbetet har ju pågått i många år.\r\nOch det är klart att vi många gånger har tyckt att\r\ndet har varit ineffektivt och att det inte har hänt\r\nsärskilt mycket. Men trots allt har det hänt en hel\r\ndel i fråga om det nordiska samarbetet. Vi har\r\nmycket av det som man inom EG-området strävar\r\nefter att uppnå: passfrihet, en rörlig\r\narbetsmarknad, gemensamma sociala system osv.\r\nDetta arbete har kanske i viss mån tagit tid. Men\r\ndet har dock resulterat i ett fungerande system med\r\nett bra samarbete. Vi har inte sålt ut vår demokrati.</pre><pre>Anf. 296 BIRGITTA HAMBRAEUS (c)\r\nreplik:</pre><pre>Herr talman! Jag vill bara upprepa vad jag sade i\r\nmitt anförande: Sverige inlämnade faktiskt en\r\nansökan till EG också på 60-talet som innefattade\r\nen ansökan om medlemskap. Men vi är ändå inte\r\nmedlemmar nu.</pre><pre>Det ökade integrationsarbete som har pågått i ett\r\nantal år här med hundratals människor sysselsatta\r\ninom byråkratin har inte väckt något intresse, utan\r\ndet har snarare framkallat förvirring. Människor\r\nhar inte varit intresserade av att studera EG-frågan.</pre><pre>Vi i centern hoppas emellertid, i och med att en\r\nansökan lämnas in, att det intresse skall uppstå som\r\nen sådan här oerhört väsentlig förändring i vårt land\r\nförtjänar -- om Sverige blir medlem i EG, är ju det\r\nen mycket stor förändring i vårt land. Vi kommer\r\natt tydligt förstå att det är allvar. Vi kommer att få\r\nett helt annat intresse för diskussioner om dessa\r\nsaker.</pre><pre>När en ansökan har inlämnats och ett avtal skrivits\r\nav regeringen och detta kommer upp till behandling\r\ni riksdagen, vet vi exakt vad som gäller. Då är det\r\ndags för en upplyst, informerad, allmänhet att ta\r\nställning. Det är så det skall gå till i en demokrati,\r\ntycker jag. Det kan hända att vi då har kommit fram\r\ntill att vi bäst kan uppnå de mål som vi anser vara\r\nde viktigaste genom att bli medlem. Men det kan\r\nockså vara så, att en majoritet av svenska folket\r\ntycker att det finns andra vägar som är bättre, att\r\ndet finns alternativ. Men då har vi alla möjligheter\r\natt säga nej. Jag tror att inlämnandet av en ansökan\r\npå de villkor som utskottet här har föreslagit kan\r\nvara bästa sättet för oss att ta ställning till en fråga\r\ndär vi måste inta en ståndpunkt. Det gäller ju vårt\r\nsamarbete med Europa.</pre><pre>Anf. 297 BERTIL PERSSON (m) replik:</pre><pre>Herr talman! Marianne Samuelssons anförande\r\nhär var mycket intressant -- i synnerhet som det\r\ngäller en företrädare för ett parti som envist har\r\nkämpat för nolltillväxt. Nu har vi i det här landet\r\nfaktiskt genom kraftfulla insatser från regeringens\r\nsida uppnått nolltillväxt. Men då klagar Marianne\r\nSamuelsson över att vi inte klarar skolan och\r\nmiljön. Jag kan i det sammanhanget lägga till\r\npensionerna, sjukförsäkringen,\r\narbetsskadeförsäkringen och u-landsbiståndet.\r\nInser inte Marianne Samuelsson att det faktiskt\r\nbehövs resurser för att det skall vara möjligt att\r\nklara just de här uppgifterna och att tillväxten\r\nfaktiskt är väsentlig när det gäller att klara allt\r\ndetta? Just därför finns det anledning att gå med i\r\nEG -- jämför EG med öststaternas planekonomi!</pre><pre>Anf. 298 MARIANNE SAMUELSSON (mp)\r\nreplik:</pre><pre>Herr talman! Jag tror, Birgitta Hambraeus, att det\r\när en viss skillnad mellan det EG som nu har\r\nskisserats och det EG som skisserades på 60-talet.\r\nOm det är så, att vi får exakt information om vad\r\nsom gäller först efter det att Sverige har ansökt om\r\nmedlemskap, tycker jag att det är dåligt ställt med\r\ndemokratin. Det har vi kanske också fått bevis för.\r\nInte har ju vi riksdagsledamöter, trots att vi har\r\nförsökt, lyckats få fram den information som trots\r\nallt har funnits. Jag har, tyvärr, en känsla av att en\r\nmedlemsansökan inte är någon garanti för att vi\r\nskall få fram information på detta område.</pre><pre>Till Bertil Persson vill jag säga följande: Ja, visst\r\nbehövs det pengar för att vi skall kunna behålla den\r\nsociala välfärden i Sverige. Men för den skull är en\r\nohämmad tillväxt inte försvarbar. Det finns ju\r\nandra sätt att utöka den sociala omsorgen. Jag är\r\nfullt medveten om att en omställning till ett\r\nannorlunda och grönt samhälle kostar pengar.\r\nDessutom är jag medveten om att det definitivt inte\r\nkan bli bättre i det avseendet inom EG.</pre><pre>Vad jag tidigare angrep var delvis den\r\nskatteanpassning som man nu är ute efter och som\r\nEG vill ha. I stället måste vi ju debattera vad som\r\nskall skäras bort i det sociala välfärdssystemet. För\r\natt vi skall kunna anpassa oss behövs den debatten\r\nockså. Det är alltså viktigt att vi kommer i gång med\r\nden.</pre><pre>Anf. 299 GUNILLA ANDRÉ (c):</pre><pre>Fru talman! Den bild som har målats upp för oss\r\nvisar ett dignande läckert smörgåsbord som vi bara\r\nkan ta för oss av när vi blir medlemmar i EG. Vi\r\nskall få ökat välstånd, och vi skall kunna resa till\r\nEG-länderna och ta för oss av alla välbetalda jobb.\r\nHär hemma skall vi få billigare mat, vin och sprit.</pre><pre>Om vi däremot inte går med i EG blir vi isolerade,\r\nutestängda från all handel. Sverige blir en obetydlig\r\nrandstat med sjunkande standard.</pre><pre>Men så enkel är givetvis inte sanningen. Det finns\r\nför- och nackdelar, allting har ett pris, och det finns\r\nolika alternativ.</pre><pre>Ett eventuellt svenskt medlemskap i EG är en av de\r\nviktigaste frågorna under detta århundrade. Vårt\r\nsamhälle och människornas levnadsförhållanden\r\nkommer att i grunden förändras.</pre><pre>I dagsläget råder stor oklarhet om hur EG kommer\r\natt utvecklas. Innan vi vet vad vi skall ta ställning\r\ntill är det svårt att ta ställning för eller emot ett\r\nmedlemskap.</pre><pre>Vi behöver skaffa oss mer kunskap, tid till debatt\r\noch möjlighet att noggrant analysera alternativen.\r\nDet är en god svensk tradition i allt annat\r\nbeslutsfattande. En kritisk granskning är i det här\r\nfallet nödvändig.</pre><pre>Centerkvinnorna har sedan flera år tillbaka drivit\r\nkravet att en av alla arbetsgrupper som regeringen\r\ntillsatt i EG-frågan skulle analysera vad EG skulle\r\nkomma att innebära för kvinnorna i Sverige. Vi tror\r\nnämligen att kvinnorna kommer att tillhöra\r\nförlorarna. Jag beklagar att vi inte fått gehör för\r\nvårt krav och konstaterar att kvinnornas villkor inte\r\när något prioriterat område. Centerledamöterna i\r\nutrikesutskottet har däremot reserverat sig till\r\nförmån för våra krav. Jag vill här, fru talman, yrka\r\nbifall till centerreservationen nr 25.</pre><pre>Regeringens handlingssätt att på några futtiga\r\nrader i en skrivelse om den ekonomiska politiken,\r\nbenämd krispaket, ta ställning till en\r\nmedlemsansökan måste starkt kritiseras. Har vi på\r\ngrund av regeringens vanskötsel av svensk ekonomi\r\nhamnat i ett tvångsläge? Vilka krafter är det som\r\ndikterar villkoren? Är det regeringsmaktens totala\r\nsönderfall som vi bevittnar?</pre><pre>Jag tillhör dem som arbetat för att vi inte nu skulle\r\nta ställning till en medlemsansökan. En lämpligare\r\ntidpunkt hade varit efter valet nästa höst. Jag håller\r\nhelt med den kvinna som på Expressens\r\ninsändarsida i lördags framhöll att EG-frågan inte\r\nvar uppe till debatt i senaste valet. Ingen frågade\r\nmig om EG, konstaterar hon.</pre><pre>Jag och centerkvinnornas förbundsstyrelse tolkar\r\nutrikesutskottets skrivning så, att den\r\nmedlemsansökan det här är fråga om inte innebär\r\nnågot ställningstagande för ett medlemskap i EG.\r\nRegeringen bör, som det heter i\r\nutskottsbetänkandet, återkomma till riksdagen i\r\nfråga om förhandlingarnas uppläggning och\r\nkonstitutionella aspekter på medlemskapet.</pre><pre>Jag vill här nämna några frågor som vi\r\ncenterkvinnor nu vill ha särskilt belysta.</pre><pre>Det är bl.a. hur ett EG-medlemskap kommer att\r\npåverka</pre><pre>1.  demokrati och självbestämmanderätt</pre><pre>2.  solidaritet med världens fattiga länder och folk</pre><pre>3.  rätten för kvinnor och män till förvärsarbete,\r\negen försörjning samt social trygghet</pre><pre>4.  alternativet med stärkt nordiskt samarbete och\r\nsamarbete mellan självständiga länder i Europa.</pre><pre>Det är nödvändigt att svenska folket i sin helhet får\r\nmöjlighet att bilda sig en uppfattning om och ta\r\nställning till Sveriges roll i det europeiska\r\nsamarbetet. Särskilda pengar måste därför, som har\r\nsagts här tidigare, ställas till förfogande för\r\nstudieförbund, politiska partier och andra\r\nfolkrörelser för en omfattande studie- och\r\nrådslagskampanj. Något beslut om medlemskap i\r\nEG får inte fattas ovanför människornas huvuden.\r\nDärför kräver vi centerkvinnor en beslutande\r\nfolkomröstning när det finns klara alternativ. Vi\r\nkan inte godta att det demokratiunderskott -- för att\r\nanvända EGs eget språkbruk -- som finns inom EG\r\nskall överföras till vårt land. När alla öststater nu\r\nkämpar för att införa demokrati skall inte vi överge\r\nvår.</pre><pre></pre><pre>Anf. 300 ANITA STENBERG (mp):</pre><pre>Fru talman! EG och socialpolitiken är en fråga som\r\ninte har debatterats särskilt mycket i massmedia;\r\nden har kommit upp de senaste dagarna.</pre><pre>Inför en resa till Bryssel, anordnad av Sällskapet\r\nPolitik och näringsliv, som skulle informera\r\nriksdagsledamöterna om fördelen med att gå med i\r\nEG, frågade jag efter information om just EG och\r\nsocialpolitiken. Närvarande departementsfolk sade\r\nsig inte kunna informera om de frågorna då -- det\r\nvar knappt ett år sedan -- men man skulle ta reda\r\npå mer så att jag skulle kunna få svar under resans\r\ngång. Det blev dåligt med de svaren, och det är det\r\nfortfarande.</pre><pre>Jag tycker att vi kastar oss in i ett EG-äventyr utan\r\natt veta resans mål. Vi vet inte i dag hur EG\r\nkommer att påverka den svenska välfärden.</pre><pre>Sveriges arbetsmarknad, med 1--2 % arbetslösa,\r\nkommer att harmoniseras med EG-marknadens 8--\r\n10 % arbetslösa. Visserligen har arbetslösheten i\r\nEG sjunkit från 18 miljoner 1986 till 15 miljoner\r\n1990, men de flesta arbetslösa är kvinnor och\r\nungdomar, och det är förödande siffror jämfört\r\nmed de svenska. I Spanien är\r\nungdomsarbetslösheten uppemot 40 %, och av de\r\nunga kvinnorna är 70 % arbetslösa. Naturligtvis är\r\ndet demoraliserande för de unga att inte behövas på\r\narbetsmarknaden.</pre><pre>Vad jag inte förstår är varför vissa människor skall\r\narbeta sig till magsår och hjärtinfarkt medan andra\r\ngår arbetslösa. Kan vi inte göra någonting åt det?\r\nKan inte minskade arbetstider lösa det problemet?\r\nKan vi inte vara fler om att dela på jobben?</pre><pre>I Sverige förvärvsarbetar 85 % av kvinnorna, två\r\ntredjedelar av dem inom den offentliga sektorn. I\r\ngår talade man i nyheterna om att landsting och\r\nkommuner kommer att gå 22 miljarder back i år.\r\nDet är verkligen inga lysande utsikter för\r\nkvinnornas huvudarbetsgivare.</pre><pre>Självfallet måste barnen ha rätt till barnomsorg när\r\nvarken mormor, farmor eller någon av föräldrarna\r\nkan ställa upp, eftersom de alla lönearbetar; farfar\r\noch morfar är väl inte till att räkna med! Därför har\r\nvi högre skatter för att klara av att betala den som\r\nutför det arbete som i dag EG-kvinnorna utför\r\noavlönat i sina hem. Det finns följaktligen mycket\r\nlitet av barnomsorg i EG-länderna. På samma sätt\r\ntar kvinnorna hand om sina och sin mans gamla\r\nsläktingar, när barnen börjar flyga ur boet.</pre><pre>Med andra ord: Det är inte under så många av sina\r\nyrkesverksamma år som EG-kvinnorna har\r\nmöjlighet att arbeta utanför hemmet. Samhället är\r\ninte konstruerat för att ta emot kvinnorna på en\r\nöppen arbetsmarknad.</pre><pre>Vad gör facket åt detta? I Sverige vänder man sig\r\ntill facket i sådana här frågor, men i EG-länderna\r\nhar facket en mycket svagare ställning. I Sverige är\r\nnästan 90 % av de anställda organiserade i facket;\r\ndärför utgör det svenska facket en obestridlig\r\nmaktfaktor på arbetsmarknaden. I Frankrike är\r\nbara ca 10 % fackanslutna. Naturligtvis har de\r\nanställda därför en svagare ställning gentemot\r\narbetsgivaren.</pre><pre>Det talas i dag om social dumpning. Kan vi undvika\r\ndet här i Sverige? Nej, vi har redan blivit\r\nutkonkurrerade av människor som är hungrigare än\r\nvi och som för en lägre lön är villiga att arbeta inom\r\nt.ex. teko-industrin. Det gäller t.ex. kvinnor från\r\nKorea och Filippinerna.</pre><pre>Det börjar bli allt fler fattiga ute i Europa. I\r\nFrankrike finns över 2 miljoner fattiga, som inte ens\r\nhar en fast bostad och därför hamnar utanför\r\nsamhället. Deras barn får inte gå i skola, och\r\nfamiljen kan inte utnyttja läkarvård, inte ens vid\r\nbarnafödande. Det beror på att de inte har någon\r\nfast bostad. Många av dessa bor i husvagn. Har inte\r\nbarnet någon fast bostad får det inte gå i skolan.\r\nMan får inte heller något identitetskort. Har man\r\ninget identitetskort får man inget jobb.</pre><pre>Många av de människor som befinner sig i denna\r\nsituation har jobbat i många år men varit arbetslösa\r\nde senaste åren. De får inga nya jobb. Är det detta\r\nEG som vi vill harmonisera oss med? Soppköken\r\nför de fattiga har kommit tillbaka i Paris.\r\nUteliggarna har ökat i antal. Man ser allt fler\r\ntiggare, framför allt vid kyrkorna.</pre><pre>Den danske EG-parlamentarikern Jens Peder\r\nBonde säger att två tredjedelar av befolkningen\r\nvarken tjänar eller förlorar på att deras land har\r\ngått med i EG, men en tredjedel får det mycket\r\nsämre. Det är just den tredjedel som redan har det\r\ndåligt ställt. Med andra ord ökar klyftorna mellan\r\nrika och fattiga inom EG. Berör detta Sverige om\r\nvi går med i EG?</pre><pre>''En anslutning till EG:s system kommer att\r\nnödvändiggöra förändringar i\r\nkvalifikationsvillkoren för svensk folkpension.''\r\nDetta står i ett PM från pensionsberedningen, ett\r\noffentligt regeringsmaterial. På ett halvt till ett år\r\nskall 30 år välfärdsarbete i Sverige förändras enligt\r\nEGs normer.</pre><pre>Det oroar bl.a. handikapporganisationerna.\r\nNorden har en samarbetsgrupp inom\r\nhandikapprörelsen som har varit i Bryssel för att\r\ndiskutera handikappfrågor. Då kommenterade\r\nEG-kommittén att Norden måste samarbeta med\r\nhandikapprörelsen inom EG för att få något gehör\r\ni dessa frågor.</pre><pre>Flera länder ute i Europa har dock bättre\r\nsjukförsäkringar och pensioner än Sverige. Det är\r\nsett ur individens synvinkel. Allt är dock kopplat till\r\nanställningen -- utan anställning inget skyddsnät.\r\nEn hemmavarande kvinna får pension genom att\r\nhennes man har ett arbete. En ensam kvinna med\r\nbarn utan arbete ligger riktigt risigt till.</pre><pre>Handikapporganisationernas starka beroende av\r\nvälgörenhet ute i Europa medför att man gynnar en\r\nhandikappelit, dvs. de ''duktiga'' handikappade,\r\nsom kan visas upp och ge ett gott resultat av\r\nrehabiliteringssträvandena vid kommande\r\ninsamling av välgörenhetspengar. Är det så vi skall\r\nha det?</pre><pre>Så fungerar det i f.d. Västtyskland, USA och\r\nJapan. Det är svårt att hitta ''den sociala\r\ndimensionen'' i EG-politiken, även om det talas\r\nmycket om den i den svenska EG-debatten. Det är\r\nen missuppfattning från svenskt håll. Det handlar\r\ninte alls om socialpolitik och välfärd av svensk\r\nmodell. Det handlar om de anställdas rättigheter,\r\nmen bara om de anställdas rättigheter. De\r\nhandikappade med de lättare handikappen får de\r\nskyddade jobben. Ibland består handikappet bara\r\ni att de inte förstår språket. Det är ganska lätt att\r\nrehabilitera. Är det så vi skall ha det?</pre><pre>Den fria etableringsrätten innebär privat\r\narbetsmedling för den som har ett\r\n''marknadsvärde'' och en offentlig förmedling för\r\nhandikappade och andra. Det kommer att bli svårt\r\nmed rehabilitering i fortsättningen.</pre><pre>Europa har ingen arbetsmarknadspolitik för\r\nhandikappade, har en arbetsmarknadsexpert sagt.</pre><pre>EG strävar efter en europeisk\r\nhandikapporganiation för varje sorts handikapp.\r\nDet skulle innebära en splittring av den svenska väl\r\nfungerande och starka handikapprörelsen. Det\r\nskulle innebära att man kunde spela ut en\r\nhandikappgrupp mot en annan. Det skulle också\r\ninnebära en försvagning av de handikappades\r\nställning i samhället. Det är väl inte så vi vill ha det?</pre><pre>Visserligen finns det uttalanden från EG om att\r\ninget medlemsland skall behöva försämra sin\r\npolitik eller lämna något uppnått mål, men\r\nekonomin pekar åt andra hållet, åt ett nedrustat\r\nsamhälle socialt sett. I Storbritannien motsätter\r\nman sig t.ex. de, som man anser, alltför radikala\r\nförslag som har kommit fram. Man tycker att det\r\nskulle bli för dyrt. Det finns med andra ord risk för\r\natt en minsta gemensam nämnare blir den\r\ngemensamma handikappolitiken i EG. Vid ett\r\nseminarium kom handikapporganisationerna fram\r\ntill att de ser fler nackdelar än fördelar med\r\nSveriges harmonisering med EG. Det kan jag gott\r\nförstå.</pre><pre>När jag tillsammans med andra ledamöter från\r\nsocialutskottet för någon vecka sedan besökte EG-\r\nkommissionens kontor här i Stockholm, eftersom\r\nsocialutskottet hade fått en inbjudan, ställde jag\r\nfrågan: ''Ingår det i EGs långsiktiga planer att alla\r\nEuropas stater skall ingå i EG?'' Först blev det\r\nalldeles tyst runt bordet, och sedan utbröt ett\r\ngapskratt. Jag tycker att ni kan fundera över varför\r\ndet gapskrattet utbröt. Så småningom fick jag ett\r\ntveksamt svar, som innebar att om de ansökande\r\nländerna hade samma sätt att se på ekonomin som\r\nEG och om de hade samma syn på demokratin så\r\nvar de välkomna med sin ansökan.</pre><pre>Är alltså EGs långsiktiga mål att ta med alla\r\neuropeiska länder i sin gemenskap?</pre><pre>Så vill i alla fall miljöpartiet de gröna att EG skall\r\nutveckla sig. Annars är vi inte intresserade av EG.\r\nDessutom skall det finnas en väl utvecklad\r\nsolidaritet med u-länderna.</pre><pre>Vi måste få en mycket bättre belysning av hur EG\r\nämnar utveckla sig och en mycket bättre\r\nbeskrivning av den sociala dimensionen.</pre><pre>Vi kräver en folkomröstning om huruvida Sverige\r\nskall gå med i EG. Den skall föregås av klargörande\r\ninformation om för- och nackdelarna med att gå\r\nmed i EG.</pre><pre>Miljöpartiet de gröna säger ja till hela Europa och\r\ntill ett samarbete med tredje världen.</pre><pre>Anf. 301 INES UUSMANN (s):</pre><pre>Fru talman! Svenska kvinnor skulle enligt en del\r\ndebattörer -- nu senast har vi här i kväll hört Gunilla\r\nAndré och Anita Stenberg -- bli de stora förlorarna\r\nom Sverige blir medlem i EG. Vi skulle bli tvungna\r\natt vända tillbaka till spisen. I framtiden skulle vi få\r\nacceptera att bli försörjda av våra män, i den mån\r\nvi har någon man. I annat fall blir det fråga om\r\nsocialvård eller ett eventuellt boende i en husvagn,\r\nså som man gör i några av Paris förorter. En enorm\r\n''hemmafruisering'' står för dörren.</pre><pre>Det är mycket naturligt att den här debatten har\r\nskapat stor oro, särskilt hos kvinnor. Det är viktigt\r\natt ta oron på allvar. Den kan inte stillas utan seriös\r\noch underbyggd diskussion.</pre><pre>Frågan om EG är komplicerad. Det räcker med att\r\ntitta på språket: EES, EMS, ESK, EFS, ECU,\r\nECE för att inte tala om acquis communautaire.\r\nDet verkar vara mera menat för ett samtal inom ett\r\nhemligt brödraskap än för en diskussion mellan\r\nvanligt folk med sunt bondförstånd. Det här leder\r\nlätt till att det kommer att florera en massa myter\r\nom vad som händer om Sverige närmar sig Europa.</pre><pre>I Sverige kan både mödrar och döttrar\r\nförvärvsarbeta, eftersom vi har en offentligt\r\nfinansierad barnomsorg och äldreomsorg.\r\nDessutom har vi en enastående föräldraförsäkring\r\nsom gör att vi kan vara hemma med våra små barn\r\nmed ersättning och därefter komma tillbaka till\r\njobbet, som vi hade innan vi fick barn. Detta gör att\r\nvi har relativt höga skatter i vårt land. Ibland kallas\r\ndetta den svenska eller nordiska välfärdsmodellen,\r\nmen egentligen är det inte en svensk eller nordisk\r\nmodell utan en socialdemokratisk modell,\r\nframdriven -- vill jag påstå -- av de\r\nsocialdemokratiska kvinnorna, inte minst det\r\nsocialdemokratiska kvinnoförbundet.</pre><pre>De borgerliga partierna, och jag undrar ibland hur\r\ndet är med miljöpartiet, har velat och vill\r\nfortfarande ha en helt annan familje- och\r\narbetsmarknadspolitik med vårdnadsbidrag och\r\nprivat äldreomsorg.</pre><pre>Kommer det då att bli omöjligt att ha kvar vår\r\nvälfärdspolitik om Sverige blir medlem i EG, eller\r\nkommer vi att vara tvungna att sänka våra skatter\r\noch försämra barnomsorgen och äldreomsorgen?</pre><pre>Det är omöjligt att veta var EG befinner sig om 10--\r\n15 år, vilket utrymme det då finns för rättvisa,\r\nsolidaritet och sociala och kvinnliga dimensioner.\r\nAllt beror på vilka värderingar som kommer att\r\nforma EG-samhället.</pre><pre>Vad man däremot säkert vet är att ingen utveckling\r\nsker av sig själv. Det finns alltid starka krafter som\r\nverkar för att driva utvecklingen i en speciell\r\nriktning. Om vi avstår från vår möjlighet att\r\npåverka lämnar vi alltså utrymme för andra, kanske\r\nhögerkrafter. Det vill åtminstone inte jag medverka\r\ntill. Därför är det viktigt att Sverige, med lång och\r\nlyckosam erfarenhet av välfärdspolitik av\r\nsocialdemokratiskt märke, är med och aktivt\r\narbetar för att påverka EG-länderna i en särskilt för\r\nkvinnorna positiv utveckling.</pre><pre>Av tradition är det män som format närings- och\r\nfinanspolitik, medan kvinnor fått nöja sig med att\r\nta hand om de sociala frågorna. Så har det varit\r\nockså i Europapolitiken. Men kvinnor kan inte\r\nförlita sig på männen när de skall förbättra sina\r\nvillkor. Det gäller i både arbetslivet och\r\nsamhällslivet lika väl i Sverige som i Europa. Alltså\r\nmåste kvinnor mobilisera själva.</pre><pre>Vi har internationellt sett varit framgångsrika i vår\r\nkamp för kvinnors rätt till egen försörjning, och det\r\när ganska anständigt för kvinnor i Sverige som vi.\r\nVi är inte beredda att sälja ut det har uppnått, men\r\nden kampen måste vi kvinnor föra oavsett om vi är\r\nmed i eller står utanför EG.</pre><pre>Men kommer vi på lång sikt att ha mera råd med en\r\nutvecklad offentlig sektor om vi står utanför EG?\r\nJag tror inte det.</pre><pre>En generell välfärdspolitik och en offensiv\r\narbetsmarknadspolitik, som är så viktiga för\r\nkvinnor, är beroende av en stark samhällsekonomi\r\nmed hyfsad tillväxt.</pre><pre>Hittills har man i EG inte gjort några försök att\r\nlikforma socialpolitiken eller\r\narbetsmarknadspolitiken mellan\r\nmedlemsländerna. Vad man i stället försöker\r\nkomma fram till är minimiregler. Det senaste\r\nexemplet gäller föräldraledigheten. När det gäller\r\nskatterna har det visat sig ännu svårare att komma\r\nfram till en gemensam syn mellan\r\nmedlemsländerna. Det har diskuterats tidigare här\r\ni dag.</pre><pre>Att förbättra de sociala villkoren, att förbättra\r\narbetssituationen t.ex. för kvinnorna i Portugals\r\ntextilindustri, är inte viktigt bara för kvinnorna i\r\nPortugal, det är på sikt lika viktigt för industrins\r\nkvinnor i Sverige. Att få företagen att låta bli social\r\ndumpning är nödvändigt, men inget som kommer\r\natt inträffa utan både facklig och politisk kamp.</pre><pre>Många av de vanliga kvinnojobben i Europa kallas\r\npå EG-språk atypiska jobb. Det är jobb med sämre\r\nlöner och anställningsvillkor än traditionellt\r\nmanliga jobb, t.ex. jobb i servicesektorn, där\r\nkvinnor används för att jämna ut toppar eller hjälpa\r\ntill vid stor belastning. Men det var inte så länge\r\nsedan som det här var mycket vanligt\r\nförekommande också i Sverige, inte minst inom\r\nmitt eget yrkesområde, där\r\nreservpostexpeditörerna fick sitta stand by på\r\nmorgonen vid telefonen om postmästaren skulle\r\nringa och beordra till tjänstgöring. Genom idogt\r\nfackligt arbete har vi kommit ifrån den\r\npersonalpolitiken, och så måste vi arbeta också på\r\ndet europeiska planet.</pre><pre>Vi måste utvidga och intensifiera vårt samarbete\r\nmed dem som står för jämställdhet, kvinnokamp\r\noch solidaritet. Det finns starka progressiva\r\nkvinnogrupper i många länder i Europa. Dem skall\r\nvi arbeta tillsammans med och förbättra kvinnors\r\nvillkor både inom och utanför EG. Gör vi detta är\r\njag övertygad om att kvinnorna inte behöver bli\r\nförlorare i det nya Europa. Men gör vi inte det\r\nkommer Europas dagordning att skrivas av helt\r\nandra krafter, av högerkrafter, både ekonomiska\r\noch politiska. Och det är inte min vision av\r\nframtidens Europa.</pre><pre>Min vision är ett Europa där jämlikhet och rättvisa,\r\njämställdet mellan kvinnor och män, och inte minst\r\nfred och frihet råder. Att detta skall bli verklighet\r\nberor inte minst på oss som tror på att det går att\r\npåverka världen med politik.</pre><pre>I detta anförande instämde Lahja Exner och Ulla\r\nJohansson (båda s).</pre><pre>Anf. 302 ANITA STENBERG (mp) replik:</pre><pre>Fru talman! Det talas så mycket här om att vi inte\r\nbehöver vara oroliga för den svenska kvinnan. Jo,\r\ndet behöver vi vara. Även vi här i Sverige har börjat\r\nbli oroliga. Anledningen är den harmonisering som\r\nman nu gör genom en försämring av förmånerna\r\ninom den sociala välfärden för att så småningom\r\nkunna sänka skatterna, och så att Sverige så\r\nsmåningom skall kunna bli som andra länder i\r\nEuropa. Det har ju redan börjat.</pre><pre>Anf. 303 GUNILLA ANDRÉ (c) replik:</pre><pre>Fru talman! Ines Uusmann och jag har inte haft\r\ntillfälle att debattera tidigare. Jag måste säga att när\r\nInes Uusmann började sitt anförande fick jag titta\r\nefter vilken partibeteckning hon har, eftersom jag\r\ninte riktigt kunde känna igen hennes argument. Jag\r\nförstod sedan att Ines Uusmann representerar det\r\nsocialdemokratiska kvinnoförbundet, vilket gör\r\nmig ännu mer betänksam.</pre><pre>Ines Uusmann tyckte att vi som försöker föra en\r\nmer balanserad debatt skulle försöka sträva efter\r\natt få den mer seriös och underbyggd. Och det är\r\nprecis vad jag har försökt göra under två år,\r\nnämligen att försöka få regeringen att låta en av\r\nsina arbetsgrupper studera vilka effekter det får för\r\nkvinnorna i Sverige om Sverige blir medlem i EG.\r\nMen hitintills har jag misslyckats härvidlag, och det\r\nbeklagar jag mycket.</pre><pre>Det är klart att vi blir oroade när vi ser utvecklingen\r\noch hur det ser ut inom EG. Vi kan befara, som jag\r\nhar sagt, högre arbetslöshet för kvinnorna. Det kan\r\nväl inte vara obekant för Ines Uusmann vilka\r\narbetslöshetssiffror man har inom EG. Vi kan\r\nbefara att det blir lägre löner, något som kvinnorna\r\ni Danmark redan har drabbats av. Vi kan befara att\r\ndet också blir en sämre social trygghet för\r\nkvinnorna. Som vi har hört flera gånger i dag är det\r\nmestadels männen och de heltidsarbetande som har\r\nsocial trygghet, men inte kvinnorna. Om vi ser på\r\nkvinnorepresentationen, eftersom det trots allt\r\nmåste finnas kvinnor som skall vara med i de\r\nbeslutande församlingarna om kvinnoperspektivet\r\nskall finnas med, kan vi konstatera att kvinnorna i\r\nFrankrike och England utgör 6 %, medan vi i\r\nSverige närmar oss 40 %.</pre><pre>Kvinnorna skall mobilisera själva, säger Ines\r\nUusmann. Jag tycker att det låter jättefint. Men då\r\nställer jag frågan: Varför i all världen var ni så tysta\r\npå den socialdemokratiska partikongressen? Jag\r\nsåg i alla fall ingenting om att kvinnorna hade\r\nagerat i EG-frågan där.</pre><pre>Jag har försökt att utmana Margareta Winberg.\r\nMen det är samma sak där. Jag får inget svar. Var\r\nstår ni socialdemokratiska kvinnor egentligen? Jag\r\nkan inte tänka mig, Ines Uusmann, att kvinnorna i\r\nEuropa skall få det så mycket bättre om vi kvinnor\r\nhär i Sverige får det mycket sämre.</pre><pre>Anf. 304 INES UUSMANN (s) replik:</pre><pre>Fru talman! Mycket kort till Gunilla André. Anita\r\nGradin har faktiskt berättat att hon och Margot\r\nWallström har begärt en genomlysning av\r\nkvinnofrågorna i de 25 arbetsgrupperna. Därför\r\ntycker jag att Gunilla André har fått gehör för sitt\r\nkrav.</pre><pre>Sedan sades det att det blir bekymmer. Vi är alla\r\nmedvetna om att det här kan påverka både positivt\r\noch negativt. Men den ekonomiska integrationen\r\när i gång, och då måste vi påverka politiskt också.\r\nDet har vi i det socialdemokratiska\r\nkvinnoförbundet lyckats med i Sverige. Vi är\r\növertygade om att vi skall kunna påverka också,\r\ntillsammans med andra progressiva kvinnor, i\r\nEuropa.</pre><pre>Anf. 305 GUNILLA ANDRÉ (c) replik:</pre><pre>Fru talman! Ines Uusmann talade om att de\r\nkvinnliga statsråden har ordnat med en\r\ngenomlysning. Det är faktiskt på grundval av att vi\r\ncenterkvinnor har drivit det kravet så hårt att vi\r\nskulle få möjlighet att få information i denna fråga\r\nsom man äntligen -- jag säger äntligen -- har\r\nkommit på att tillskriva de 25 olika\r\narbetsgrupperna. Ännu har vi inte sett något\r\nresultat. Jag förväntar mig verkligen att det skall bli\r\nen ordentlig genomlysning, så att vi får det klart vad\r\ndet kommer att innebära för Sveriges kvinnor.</pre><pre>Anf. 306 INES UUSMANN (s) replik:</pre><pre>Fru talman! Jag tror att Gunilla André kan vara\r\nganska övertygad om att det kommer att bli en\r\nsådan genomlysning.</pre><pre>Anf. 307 ANNIKA ÅHNBERG (v):</pre><pre>Fru talman! Det tycks mig som om EG-debatten\r\nväldigt ofta handlar om hur det skulle kunna\r\nkomma att bli utifall att och väldigt sällan om hur\r\nEG faktiskt beter sig i verkligheten. Jag skulle\r\ndärför önska att vi i vår EG-debatt i högre grad tog\r\nhänsyn till hur EG faktiskt förhåller sig till\r\nomvärlden.</pre><pre>Vi är 5,3 miljarder människor i denna värld.\r\nVärldsbefolkningen ökar snart med 90 miljoner per\r\når. Den fråga som överskuggar nästan alla andra\r\nmen som ändå för det mesta lyser med sin frånvaro,\r\ni debatten här i riksdagen och i debatterna över\r\nhuvud taget, är hur vi skall kunna försörja denna\r\nökande befolkning med mat. Under ett antal\r\ndecennier höll ökningen av\r\nlivsmedelsproduktionen jämna steg med\r\nbefolkningstillväxten. Så är det inte längre. Det\r\nfinns en lång rad olika orsaker till det. Det är brister\r\npå ekologiskt perspektiv i jordbruksproduktionen\r\nvärlden över. På många håll infördes t.ex.\r\nkonstbevattningssystem under 50-, 60-, 70- och\r\ntalen, men det kombineras inte med effektiva\r\ndräningssystem, vilket ledde till att\r\ngrundvattennivån höjdes, vilket i sin tur ledde till\r\natt vatten avdunstade och försaltningen av många\r\njordar ökade. Det finns en lång rad andra problem.</pre><pre>Den massiva användningen av bekämpningsmedel\r\noch konstgödsel inom jordbruket på många håll i\r\nvärlden ledde till en början av en kraftig ökning av\r\nlivsmedelsproduktionen, men vändes så\r\nsmåningom i sin motsats. Man förlorade\r\njordbruksmark. Den kunde inte längre användas\r\nför livsmedelsproduktion. Jorderosion,\r\növersvämningar, konsekvenser av andra\r\nmiljöproblem, luftföroreningar och t.ex. ökningen\r\nav ozon i det marknära skiktet och förtunningen av\r\nozonskiktet i stratosfären har lett till en långsiktigt\r\nminskande livsmedelsproduktion.</pre><pre>Framtidsperspektivet skrämmer. Hur skall\r\nframtiden bli för en värld där redan så många aldrig\r\nfår äta sig mätta? Hur kan vi någonsin diskutera\r\ninternationell politik och framtiden utan att göra\r\ndet mot bakgrund av den här ödesfrågan för\r\nmänskligheten? Det är här vi närmar oss EG-\r\nperspektivet. Bortfallet av livsmedelsproduktion\r\nberor inte bara på den ekologiska\r\nmissanpassningen. I de utvecklade\r\nindustrialiserade länderna bedrivs jordbruket dels\r\nofta på det kortsiktiga sätt som jag nu beskrev, dels\r\nockså med omfattande subventioner från resp. stat.\r\nDe framsubventionerade överskott som man\r\nproducerar säljs ut på världsmarknader till kraftigt\r\ndumpade priser. De rika länderna håller sig inte\r\nbara med omfattande exportsubventioner för det\r\negna jordbruket utan också med höga skyddsmurar\r\nför import av livsmedel, framför allt från länder i\r\ntredje världen. Det innebär för dessa länder i tredje\r\nvärlden dels att de inte kan bygga upp en långsiktigt\r\nhållbar livsmedelsproduktion med en viss\r\nexportandel, för de kommer inte över våra murar,\r\ndels att det inhemska jordbruket i många länder i\r\ntredje världen slås ut av de industrialiserade\r\nländernas dumpade export. Hur skulle ett fattigt\r\nafrikanskt land kunna hålla lika låga\r\nsubventionerade priser på sin export av majs som\r\nt.ex. USA? Det kan det inte!</pre><pre>De fattiga små jordbrukarna i dessa länder kan inte\r\növerleva på sitt jordbruk. De tvingas in till\r\nstorstädernas slum. Jordbrukspolitiken upptar\r\nungefär två tredjedelar av EGs gemensamma\r\nbudget. För 1990 innebär det motsvarande 200\r\nmiljarder svenska kronor. Det kan genomföras med\r\nEGs miljöpolitik som kostar ungefär 0,1 % av EGs\r\nbudget.</pre><pre>Inom ramen för GATT, General Agreement of\r\nTarifs and Trade, den allmänna\r\nhandelsöverenskommelsen, har under de senaste\r\nfyra åren ett mödosamt arbete bedrivits i syfte att\r\nminska industriländernas jordbruksstöd till den\r\negna jordbruksproduktionen. Det skulle gagna\r\ntredje världens länder. Det skulle ge dem en chans\r\natt bygga upp sin produktion för inhemskt bruk och\r\nför export.</pre><pre>I förra veckan föll GATT-förhandlingarna\r\nsamman. Vems var felet? Jag vågar påstå att en\r\nmycket stor del av skulden måste läggas på EG, det\r\nEG som här i dag har målats upp som ett under av\r\ninternationalism och frihet. Det som herrarna Bildt\r\noch Westerberg m.fl. närmast ser som en synonym\r\ntill ordet frihandel i själva verket är ett hinder för\r\nfrihandel. Det är protektionismens högborg.</pre><pre>Jag har med intresse lyssnat på debatten här i dag\r\nför att höra EG-vännernas kommentarer till\r\nGATT-förhandlingarnas sammanbrott. Men de har\r\ntigit. I deras nyansfria EG-idyll finns inte plats för\r\nnågra skönhetsfläckar. Obekväma fakta låtsas man\r\ninte om. Detta bara ett i den långa raden av\r\nexempel på hur oseriös EG-debatten i vårt land får\r\nvara. Jag har inga illusioner om de andra aktörerna\r\ni GATT-förhandlingarna. USAs, som är en av de\r\nstora parterna, syfte är naturligtvis inte någon sorts\r\nideell ambition att främja tredje världens\r\nlivsmedelsproduktion, utan främja sin egen.\r\nFörhandlingarna är i mångt och mycket en strid om\r\nvilket block som skall kunna lägga beslag på viktiga\r\nexportmarknader. Det är naturligtvis inte heller så\r\natt ökad frihandel och minskade subventioner till\r\njordbruket i de rika länderna skulle lösa tredje\r\nvärldens länders problem.</pre><pre>En ny ekonomisk världsordning måste innefatta\r\nmycket mer än handel med jordbruksprodukter.\r\nDet ekonomiska skuldkriget mot tredje världens\r\nländer måste upphöra. Deras tillgång till forskning\r\noch teknisk utveckling måste öka. Ansvaret och\r\nkostnaderna för världens miljöproblem måste i\r\nmycket högre grad bäras av de industrialiserade\r\nländerna, som också har orsakat dessa. Här har\r\nUSA spelat en mycket tillbakahållande roll, för att\r\nvara mild i kommentaren.</pre><pre>Men även med den nyanseringen måste det ändå\r\nslås fast att den internationella handeln med\r\njordbruksprodukter är mycket viktig för tredje\r\nvärldens länders möjligheter till utveckling och att\r\nansvaret för de havererade GATT-förhandlingarna\r\nvilar tungt på EG. Konsekvenserna kan vi ännu inte\r\növerblicka. Det kan mycket väl handla om ett\r\nomfattande handelskrig.</pre><pre>I det isolerade svenska perspektivet tror jag i och\r\nför sig att de förhoppningar som regeringen har\r\nställt till möjligheten att sänka våra matpriser som\r\nen effekt av GATT-förhandlingarna har varit\r\növerdrivna. Misslyckandet bidrar utan tvivel till att\r\nhålla våra matpriser uppe, men för tredje världens\r\nländer är konsekvenserna så mycket allvarligare.</pre><pre>I de nu avbrutna förhandlingarna har såvitt jag kan\r\nförstå Sverige försökt bidra till att hitta öppningar i\r\nde låsta positionerna. Jag kan inte bedöma\r\nkvaliteten på de svenska insatserna, och\r\ntidningsreferaten har -- som vanligt, skulle jag\r\nnästan vilja säga -- varit mycket ytliga och\r\nokunniga. Men utan tvivel har det funnits en\r\nambition från svensk sida att medverka till\r\ninternationellt sänkta subventioner till\r\njordbruksproduktionen, och de sänkningarna\r\nskulle ha gynnat tredje världens länder.</pre><pre>Om utrikeshandelsministern hade varit kvar här nu\r\noch om jordbruksministern hade varit här, skulle\r\njag gärna ha velat ställa en fråga till dem, och även\r\nBildt och Westerberg skulle kunna ta sig en\r\nfunderare på det: Hade det varit möjligt för Sverige\r\natt över huvud taget försöka spela den rollen, om vi\r\nhade haft en mycket närmare bindning till EG, om\r\nSverige hade varit medlem i EG? Såvitt jag kan\r\nbegripa är svaret nej, för då hade vi varit tvungna\r\natt helt och fullt ut underordna oss EGs\r\nbakåtsträvande jordbrukspolitik. Vi hade inte haft\r\nrätten att föra ut våra egna linjer i GATT-arbetet.</pre><pre>Det finns ett demokratiskt underskott i EG, brukar\r\nman säga, och det är sant. Det finns ett bristande\r\ninflytande för de valda församlingarna. I världen\r\nfinns det ett bristande underskott på rättvisa och\r\nsolidaritet, och det finns ett bristande underskott på\r\nlivets grundläggande nödtorft för många många\r\nmänniskor i vår värld. Därför behövs det\r\nindustriländer som är beredda att också i handling\r\nstödja strävanden till ökad rättvisa och solidaritet.\r\nDärför behövs det ett Sverige utanför EG.</pre><pre>Fru talman! Jag vill med detta yrka bifall till de\r\nreservationer som det yrkats bifall till tidigare här\r\nav representanter för vänsterpartiet.</pre><pre>Anf. 308 FÖRSTE VICE TALMANNEN:</pre><pre>Jag vill meddela att ytterligare åtta talare är\r\nanmälda enbart på detta betänkande. Det är\r\nutomordentligt angeläget att vi hinner åtminstone\r\ndetta ärende färdigt före klockan 23. Jag vädjar\r\ndärför att alla försöker hjälpa till att klara detta.</pre><pre></pre><pre>Anf. 309 LARS NORBERG (mp):</pre><pre>Fru talman! En anslutning till EG är förmodligen\r\nden största förändring som har inträffat i Sverige\r\nsedan Gustav Vasas tid. Då behärskades Sverige av\r\nen utländsk makt, det var Danmark. Sedan dess har\r\nvi varit en nation som rått oss själva. Nu står vi inför\r\nen utveckling som pekar mot att vi skall inordnas i\r\nen västeuropeisk union. Jag tycker, fru talman, att\r\ndebatten vid ett sådant tillfälle, när man har ett 400-\r\nårigt perspektiv, borde få ta den tid den behöver ta.</pre><pre>I dag bör det vara en glädjedag för svensk\r\nstorindustri. Våra svenska transnationella företag\r\nkan se fram emot en fullständig integrering av sin\r\nverksamhet i Västeuropa. Visserligen är det inte\r\nmycket som utestänger våra storföretag från EG-\r\nmarknaden i dag. Tullmurarna är ju redan borta,\r\nprodukterna är redan anpassade till EG-standard,\r\nkapital kan fritt föras till och från Sverige, vilket vi\r\nerfor under valutakrisen i okober på ett\r\nhandgripligt sätt.</pre><pre>Man har anledning att fråga sig varför storföretagen\r\när så angelägna om att Sverige skall bli en fullvärdig\r\nmedlem av EG. För det är ju i själva verket så att\r\nden medlemsansökan som i dag debatteras är i stor\r\nutsträckning storindustrins verk. Man har bedrivit\r\nen långvarig, stundom tyst, stundom högljudd\r\nkampanj för svenskt medlemskap som har\r\npenetrerat det svenska etablissemanget på alla\r\nfronter och områden. Storföretagen har varit\r\nledande, och man har framgångsrikt lyckats\r\növertyga både småföretagarna och de grå partierna\r\nmoderater, folkpartiet och socialdemokrater om\r\ndet välsignelserika i att Sverige blir fullvärdig\r\nmedlem av den västeuropeiska unionen.</pre><pre>De officiella motiven har varit att Sverige får ett\r\nfriare marknadstillträde, vilket knappast är sant. Vi\r\nhar redan fritt marknadstillträde, och\r\nsannolikheten för att vi skulle stängas ute i\r\nframtiden är liten.</pre><pre>Det finns emellertid ett antal fördelar som inträffar\r\nförst vid full EG-anslutning och som starkt tilltalar\r\nstorföretagen. En fri arbetsmarknad leder till\r\narbetskraftsinvandring. Vi vet att EG har en hög\r\narbetslöshet, och invandring av billig arbetskraft\r\nleder sannolikt till högre arbetslöshet även i\r\nSverige., lägre löner, svagare fackföreningar, allt\r\nmycket behagliga framtidsperspektiv för\r\nstorföretagen. Arbetsgivaravgifterna kommer\r\nrimligen att sjunka om de generella\r\nvälfärdssystemen privatiseras. På sikt måste\r\nrimligen momsen harmoniseras, vilket visserligen\r\nbetyder föga för industrin, men som kommer att\r\ntvinga fram avveckling av de generella\r\nvälfärdssystemen, vilket gör arbetskraften fogligare\r\noch arbetsammare. Att EGs miljölagar är mindre\r\nstränga än de svenska torde få företagsledare\r\nbeklaga. De är nämligen grundligt trötta på\r\nmiljörörelsens ständiga klagomål både på deras\r\nprodukter och deras tillverkningsprocesser. Och\r\nlitet mindre stränga arbetsmiljölagar skadar väl inte\r\nheller.</pre><pre>Sedan finns det naturligtvis mera känslomässiga\r\nskäl för att hylla EG-anslutningen: företagen är\r\nredan starkt internationaliserade och\r\nföretagsledarna har levt sig in i rollen som\r\ninternationella affärsmän. Sverige kan vara en bra\r\nbas att starta från, och en bra semesterort, renare\r\noch mindre överbefolkad än Västeuropa, men\r\nSverige är ändå ganska ointressant när huvuddelen\r\nav verksamheten och marknaden ligger utanför\r\nlandet.</pre><pre>Att Sverige kommer att uppge den nationella\r\nsjälvständighet som vi haft sedan Gustav Vasa\r\nbekymrar säkerligen inte storföretagen, lika litet\r\nsom det tycks bekymra de grå partierna i denna\r\nkammare. Företagsledare har i allmänhet ringa\r\nintresse för historia. Hur är det månne med\r\nriksdagsledamöter?</pre><pre>Att demokratin i stora stycken sätts ur spel när alla\r\ntunga beslut flyttas från Stockholm till Bryssel\r\nbekymrar naturligtvis inte heller\r\nstorföretagsetablissemanget. Företagsledare har\r\ningen personlig erfarenhet av demokrati, de är ju\r\nvana att leva i ett hierarkiskt system där den starke\r\nbestämmer. Storföretagens ledare har inte något\r\nbehov av demokrati, de kan hävda sig under olika\r\nregimer. Det är de svaga i samhället, de med små\r\neller inga resurser som behöver demokratin.\r\nFöretagsledarna har ringa intresse för demokrati;\r\nhur är det med riksdagsledamöterna? Efter dagens\r\ndebatt har jag starka tvivel.</pre><pre>Storindustrin är däremot framstående när det gäller\r\nförhandlingssystem. Den praxis som utvecklat sig\r\ninom EG med tusentals lobbyister i Bryssel passar\r\nden förträffligt. Man skall nämligen inte tro att fri\r\nkonkurrens på en fri marknad är något ideal för\r\nstorföretagen annat än i högtidstalen.</pre><pre>Fru talman! Jag bör kanske tillägga att miljöpartiet\r\nser industrins ansvar på ett helt annat sätt. Vi\r\nmenar att folkens öden skall styras demokratiskt,\r\natt nationella beslut av det slag som fattas på sin\r\nhöjd ett per århundrade, såsom att uppge den\r\nnationella självständigheten, skall fattas av hela\r\nfolket efter en omfattande debatt och genom en\r\nbeslutande folkomröstning. Vi menar också att den\r\növergripande miljöpolitiken och den ekonomiska\r\npolitiken bör fastställas på demokratisk väg. Och vi\r\nmenar att de besluten skall präglas av långsiktig\r\nsolidaritet med de svaga: med naturen, med\r\nkommande generationer, med u-länderna och med\r\nde svaga grupperna i vårt eget land.</pre><pre>Fru talman! Vi kräver folkomröstning om EG. Det\r\när ett demokratiskt minimikrav.</pre><pre>Anf. 310 GÖSTA LYNGÅ (mp):</pre><pre>Fru talman! Det känns bra att ha kommit in i den\r\nhär debatten vid en tidpunkt när talarna har börjat\r\ndiskutera väsentligheter.</pre><pre>Låt också mig för kammaren påpeka att tillståndet i\r\nvärlden inte är gott. Nuvarande utveckling kommer\r\nom den fortsätter tio år till att leda till att en\r\ntredjedel av nu odlad mark kommer att vara\r\nförstörd, en miljon djurarter att vara utdöda,\r\njordens klimat irreversibelt förändrat och till att\r\njordens befolkning ökats med 1 miljard människor,\r\ndvs. 20 %. Det är antalet människor som lever nära\r\neller under svältgränsen som kommer att ökas\r\nmest.</pre><pre>Tillståndet i världen är alltså inte gott. Det tenderar\r\ninte heller att bli bättre med nuvarande\r\nekonomiska politik. En fundamental anledning är\r\natt ekonomi, som egentligen betyder läran om\r\nhushållning, kommit att alltmer bli läran om hur\r\nman på effektivaste sätt kan utnyttja resurser och\r\narbetskraft för att ge snabba och tydliga\r\nförändringar, förändringar som ger intryck av att\r\nvara förbättringar. Utmärkande för processen är\r\nkortsiktighet, dvs. motsatt kännemärke än det som\r\nutmärker hushållning.</pre><pre>I historisk tid har världsekonomin dominerats av\r\nenstaka länder; under de senaste seklerna har det\r\nvarit Storbritannien och därefter USA som varit så\r\ndominerande att deras finanspolitik, deras\r\nhandelspolitik, ja, t.o.m. deras valuta accepterats\r\npå den globala scenen. Detta har inneburit en\r\nekonomisk maktposition för och ett flöde av\r\nresurser till det dominerade landet.</pre><pre>Delvis har nu scenen ändrats. Ett antal länder eller\r\nblock av länder har intagit starka positioner.</pre><pre>Delvis har scenen inte ändrats: Fortfarande är det\r\nett flöde av resurser från fattiga länder till rika\r\nländer, ett flöde som tycks öka snarare än minska.\r\nDen omfördelningen är inte moraliskt acceptabel,\r\noch den innebär också en risk för den globala\r\nstabiliteten.</pre><pre>Fru talman! Det är lätt att se problemen i dagens\r\nvärld, men viktigare än kritik är att analysera hur vi\r\nvill att världens ekonomi skall utvecklas under de\r\nnärmaste decennierna. Jag vill här framlägga några\r\ngrundprinciper för en utveckling som kan leda till\r\nen bättre värld, och sedan vill jag fråga i vad mån\r\nSverige inom resp. utanför EGs ram kan bidra till\r\natt främja dessa principer.</pre><pre>Principerna är:</pre><pre>1.  Dominansen av multinationella företag måste\r\nbrytas</pre><pre>2.  Handelssamarbete mellan världens länder\r\nmåste främjas</pre><pre>3.  Framtida generationers intressen får inte\r\nförsummas</pre><pre>4.  Miljön måste uppskattas till sitt fulla värde</pre><pre>1. Dominansen av multinationella företag måste\r\nbrytas.</pre><pre>När det gäller EGs fyra friheter kan man lägga\r\nmärke till att den frihet som först genomförs, och\r\nsom praktisk taget redan har genomförts, är\r\nkapitalets frihet. Den fria rörelsen av varor,\r\ntjänster och arbetskraft är underordnad kapitalets\r\nfrihet, som genom valutaavregleringen redan\r\npåbörjats och som kommer att fullbordas i och med\r\nden planerade gemensamma valutan. Föga kan i\r\ndet skedet göras för att stoppa de multinationella\r\nföretagens utnyttjande av olika länder för att få\r\nbillig arbetskraft, gynnsamma skatteregler och\r\ninbringande marknader. Lokala ekonomiska\r\nvillkor slås sönder i en sådan konkurrens.</pre><pre>2. Handelssamarbete mellan alla världens länder\r\nmåste främjas.</pre><pre>EGs vilja att samarbeta med världens olika länder i\r\nfråga om handel illustreras med önskvärd tydlighet\r\nav de avbrutna GATT-förhandlingarna, där EGs\r\ntullskydd och jordbrukssubventioner utgjorde ett\r\navgörande hinder för överenskommelser -- svenska\r\nmedlingsansträngningar till trots.</pre><pre>3. Framtida generationers intressen får inte\r\nförsummas.</pre><pre>Det ansvar som vi i Sverige börjat visa för att\r\nbevara vårt land så att kommande generationer kan\r\nha lika hög livskvalitet som vi motsvaras troligen av\r\nliknande ambitioner och ansvar i de flesta andra\r\nländer, inom eller utom ekonomiska maktblock.\r\nDet motsvaras troligen inte alls av något intresse\r\nfrån resp. maktblocks sida gentemot\r\nmedlemsländer. Man får förutsätta att EG-blockets\r\nlojalitet även i framtiden ligger där den verkar ligga\r\ni dag: hos de ekonomiska krafter vars resultat kan\r\nmätas i ecu eller andra myntenheter.</pre><pre>4. Miljön måste uppskattas till sitt fulla värde.</pre><pre>I Sverige pågår just nu ett mycket intressant arbete\r\nmed att söka inkludera naturvärden i mått liknande\r\nbruttonationalprodukten. Liknande arbeten\r\nförsiggår vid UNDP (Förenta nationernas\r\nutvecklingsprogram). Det är viktigt att sådana data\r\nligger till grund för ekonomisk politik i såväl global\r\nsom regional skala. Av den anledningen som av så\r\nmånga andra är det viktigt för Sverige att kunna\r\nutöva sin roll i det internationella sammanhanget.\r\nInsatser inom EGs ram skulle visserligen också vara\r\nav värde, men en friare internationell ställning\r\nskulle ge Sverige bättre förutsättning inom detta\r\nfundamentala område.</pre><pre>Slutligen vill jag ställa frågan om Sverige bättre kan\r\nbidra till en förbättring av världens ekonomi\r\nutanför än innanför EG.</pre><pre>Förts och främst har vi med traditionella mått\r\nmätt en ganska sund ekonomi. 1986 (senaste\r\njämförbara statistik) hade vi en\r\nbruttonationalprodukt per capita över 13 000 US\r\ndollar, jämfört med 9 000 US dollar per capita inom\r\nEG-länderna. Vi är alltså 30 % rikare. Detta\r\nkommer givetvis att ändra sig. Det är osannolikt att\r\nbruttonationalprodukten kommer att plötsligt falla\r\nmed 30 % -- sådant tar tid -- men om EG alls har en\r\nutjämnande effekt kommer vi att se ett antal år med\r\nsjunkande välfärd. Troligen kommer vi då att ha\r\nfullt upp att göra med att söka upprätthålla den\r\nvälfärd vi vant oss vid och att bekämpa den\r\narbetslöshet som kan väntas. Den positiva\r\ninställningen till hjälpverksamhet, såväl bilateral\r\nsom genom internationella organ, kommer att ta en\r\nandra plats. Sverige kommer troligen liksom det\r\nnuvarande EG-blocket att söka upprätthålla en\r\nosolidarisk mur av handelshinder mot länder\r\nutanför blocket.</pre><pre>En intressant belysning av hur inriktningen av\r\nsvensk ekonomi kan komma att styras utifrån ges\r\nav det krav som uppkommit i EES-förhandlingarna\r\natt Sverige skall bidra till regionalpolitiska åtgärder\r\ninom det gemensamma området med upptill 1\r\nmiljard kronor. Detta kan mycket väl vara en riktig\r\ninvestering, men det otäcka är att det inte är vi\r\nsjälva som bestämmer den; det är inte vi som kan\r\navväga den mot egna regionalpolitiska behov, mot\r\ninternationella satsningar i tredje världen, mot\r\nsatsningar i Östeuropa.</pre><pre>Fru talman! Jag har alltså fört fram fakta som visar\r\nhur Sverige ekonomiskt sett kommer att få en\r\nförändrad ställning vid en EG anslutning och hur vi\r\nkommer att vara i en sämre position att ta vårt\r\nglobala ansvar. Det är min övertygelse att dessa\r\nfakta inte är tillräckligt kända bland Sveriges folk --\r\nannars hade den nuvarande ganska positiva EG-\r\nvinden inte blåst. Min första prioritet är att en\r\nfolkomröstning i frågan företas, en folkomröstning\r\nsom skulle föregås av en objektiv\r\ninformationskampanj.</pre><pre>Anf. 311 PAUL CISZUK (mp):</pre><pre>Fru talman! ''Varje land har sin armé -- sin egen\r\neller någon annans.'' Nog minns vi de orden från en\r\nannonskampanj häromåret.</pre><pre>Nu skall det tydligen bli ''någon annans''.\r\nFörvarningen kom tidigare i höst när\r\nmoderatledaren talade om ett försvarssamarbete\r\nmed Tyskland. Med utrikesutskottets betänkande\r\nnr 8 kommer ett entydigt besked från de fyra största\r\npartierna. Sverige är berett att överge sin alliansfria\r\npolitik. Vi skall ansöka om medlemskap i EG med\r\nbibehållen neutralitetspolitik.</pre><pre>1988 års försvarskommitté lämnade i januari ett\r\nbetänkande: ''Svensk säkerhetspolitik i en\r\nföränderlig värld''.</pre><pre>Jag citerar därur: ''Neutralitetspolitiken är den\r\nfrämsta garanten för vår fred och vårt oberoende.\r\nSverige kommer därför, som fastslogs senast i\r\nsamband med 1987 års försvarsbeslut, att orubbligt\r\nfullfölja en alliansfri politik syftande till neutralitet\r\ni krig.''</pre><pre>När jag lämnade kommittén som protest mot bristen\r\npå nytänkande kunde jag väl aldrig ana att\r\nutrikesutskottet skulle ändra grundbulten i svensk\r\nsäkerhetspolitik efter elva månader utan att ens\r\nhöra försvarsutskottet -- kommittén har ju gett upp.</pre><pre>Riksdagen föreslås nu uppmana regeringen att söka\r\nmedlemskap i alliansen EG. Detta är för galet! EG\r\nhar en klar målsättning att utvecklas till en\r\nfullständig ekonomisk och politisk union eller\r\nfederation.</pre><pre>Jag känner från historien inte till någon sådan där\r\ndelarna kunnat driva egen utrikes-, säkerhets- och\r\nförsvarspolitik. I dagens läge när ekonomisk\r\nkrigföring ökar i betydelse är det helt orimligt att\r\nen sådan federation skulle kunna nyskapas. Många\r\nEG-ansvariga säger, som vi hört tidigare i dag,\r\nockså det klart. EG samordnar i dag sin\r\nförsvarspolitik via sidoorganisationerna\r\nVästeuropeiska unionen och NATO.</pre><pre>EG-medlemskap syftande till neutralitet i krig --\r\nlåter detta trovärdigt?</pre><pre>Nej, grunden för vår försvarspolitik blir helt\r\nförändrad. Detta måste påverka vår\r\nförsvarsplanering.</pre><pre>Jag förstår att vår storindustri ser fördelar i EG och\r\nstor hemmamarknad. Men vårt största\r\nindustriprojekt är JAS 39 Gripen. Passar JAS i\r\nEG? Mellan raderna i FMVs senaste rapport läser\r\njag att projektet hotas av tekniskt och ekonomiskt\r\nfiasko -- SAAB vill att staten skall börja ta större\r\nrisker. Kan JAS konkurrera inom EG? Det är svårt\r\natt tro, men kanske kan det avvecklas med äran i\r\nbehåll om vi får ett samarbete med Rafale- och\r\nEFA-projekten inom EG. Kanske kunde också EG\r\ninnebära en chans för vår hotade försvarsindustri i\r\nallmänhet?</pre><pre>Kanske kan vi komma lindrigare undan\r\nekonomiskt om vi har en annans armé i landet --\r\nkanske kan tyskarna betala eller kanske räcker det\r\nmed ett franskt kärnvapenparaply?</pre><pre>Men nog är det bra synd att när hela Europa nu\r\nöppnar sig så skall vi låsa oss för en västeuropeisk\r\nunion.</pre><pre>Man kan undra över mycket när man byter\r\nsäkerhetspolitisk dogm för första gången detta\r\nsekel. Flera utskott har yttrat sig med anledning av\r\ndetta betänkande men inte försvarsutskottet.</pre><pre>Fru talman! Det är hög tid att riksdagens\r\nförsvarsutskott får grundligt betänka den nya\r\ndoktrinen: ''EG-medlemskap syftande till\r\nneutralitet i krig'' innan vi går till beslut i detta\r\närende.</pre><pre>Jag yrkar liksom Per Gahrton återremiss.</pre><pre>Anf. 312 KJELL DAHLSTRÖM (mp):</pre><pre>Fru talman! President Gorbatjov i den östliga\r\neuropeiska unionen,skulle man kunna säga, har\r\nmyntat det mysiga begreppet ''det europeiska\r\nhuset''. Nu talar man allt oftare om Europas\r\npolitiska arkitektur. Tillåt därför en arkitekt och\r\nledamot av bostadsutskottet att också ha\r\nsynpunkter på detta med en svensk EG-anslutning.</pre><pre>Vi lever med i en rasande förändring av Europa.\r\nDen s.k. politiska arkitekturen ändras nästan dag\r\nför dag, och vi kanske lever för nära händelserna\r\nför att riktigt förstå vad som sker. Framför allt är\r\njag övertygad om att de partier som nu vill hasta\r\nfram en anslutning till EG inte har hunnit analysera\r\nrätt vad man är i färd att göra med gamla Sverige.\r\nLyssna därför på den lilla men goda\r\nparlamentariska opposition vi utgör.</pre><pre>Jag uppfattar att man medvetet eller omedvetet\r\nhåller på med en gigantisk nedmontering av det\r\ncivila folkstyrets fundament. Det ekonomiska\r\nsystemets företrädare håller definitivt på att ta\r\növer. Då passar inte längre de historiska länderna,\r\ngränserna, språkgrupperna och de mångfaldiga\r\nkulturyttringarna.</pre><pre>Vi gröna bejakar en gränslös värld där människors\r\nmöjlighet att fritt röra sig, arbeta och utbilda sig är\r\nväsentliga rättigheter. Det får dock inte innebära\r\natt vars och ens del i det politiska livet rycks undan,\r\nvilket nu uppenbarligen sker på alla plan.</pre><pre>Den politiska arkitekturen, liksom den riktiga\r\narkitekturen, består av struktur och gestalt. Men de\r\npolitiska strukturerna och gestalterna är alltmer\r\nformlösa och svåra att begripa sig på. Övertunga\r\nbyråkratier, i Bryssel såväl som i Stockholm, svarar\r\nför att besluten tas så långt från människorna som\r\nmöjligt och i så mystifierade former att det i\r\npraktiken är omöjligt för den enskilde att hänga\r\nmed.</pre><pre>Den politiska arkitekturen rivs på alla plan således\r\npå alla plan och inget nytt gott byggs upp.</pre><pre>I förra veckan tog riksdagen beslut om att ytterliga\r\nförstärka länsstyrelsernas roll. Man klär\r\nförändringen i fagert tal om ökat\r\nförtroendemannainflytande; länsstyrelsen kan\r\nnämligen utse en rad nämnder med lokalt\r\nförtroendevalda från de två, tre största partierna.</pre><pre>Men egentligen förstärker statsmakten sin styrning\r\növer historiskt ganska självständiga landskap.\r\nAlltmedan människor drömmer om större\r\nsjälvständighet för regionen eller landskapet, på\r\nNordkalotten, som vi kunde läsa om häromdagen,\r\ni Skåne, som jag representerar en del av såväl som\r\ni Estland, Kosova, Georgien eller på Korsika.</pre><pre>Alldeles i slutet av denna vecka skall vi fatta beslut\r\nom folkbokföringen skall dras in från de lokala\r\npastorsexpeditioner där den alltid har skötts, lokalt\r\nmen med internationell ära och berömmelse.\r\nFörändringen är en central databyråkratisk\r\nklåfingrighet som väl bara kunnat genomföras\r\ngenom att hänvisa till den i och för sig olyckliga\r\nkopplingen till religion och statskyrka.</pre><pre>Ett tusentals arbetstillfällen, nästan alla deltidsjobb\r\nför kvinnor i gles- och landsbygd, dras in till\r\nskattekontoren i centralorterna, alltmedan 400\r\ncentralbyråkrater planerar denna EG-anslutning\r\nhär i krokarna. Skall man ha kvar jobbet hemma på\r\npastorsexpeditionen på orten, kan man tvingas\r\npendla upp till 20 mil i vardera riktningen eller\r\nnaturligtvis flytta och glesbygden blir glesare.</pre><pre>Förändringen hotar den grundläggande\r\nindelningen av landet i socknar. De lokala\r\ngränserna suddas ut ur folks medvetande och\r\nhistorielösheten hotar att sprida sig än mer.\r\nLandets minsta byggbitar och därmed arkitektur\r\nmister sin betydelse.</pre><pre>I dag och i morgon skall vi hux flux ta ställning till\r\nregeringens plötsliga idé om att ansöka om\r\nmedlemskap i EG. Låt mig sammanfatta. Inom\r\nloppet av två veckor skall vi således bestämma oss\r\nför att fortsätta stärka centralmaktens grepp över\r\nlänen och landskapen, centralisera folkbokföringen\r\nsom den sista borgerliga uppgiften från\r\nförsamlingarna till centralorterna och dessutom\r\ninleda en process för att uppge stora delar av vår\r\nsuveränitet till en för folkflertalet absolut anonym\r\ncentralmakt på kontinenten någonstans.</pre><pre>Vad vägleder regeringen och majoriteten i all\r\ndenna dumdristighet? Ja, det kan knappast vara\r\nnågon omsorg om folkstyret och den enskilda\r\nmänniskan, det som klassiskt sätt har varit\r\ndemokratins grundbultar.</pre><pre>Nej, ni kålsupare, ni är i händerna på det\r\ninternationella kapital som inte längre kan förmera\r\nsig inom snäva nationsgränser och som nu med\r\npengamakt kräver en avpolitisering av samhället.\r\nSå enkelt är det nog.</pre><pre>För moderaterna har avpolitisering länge varit ett\r\nuttalat huvudämne och honnörsord. Hur\r\nsocialdemokraterna däremot viljelöst drivs med i\r\ndetta spel är för mig en gåta.</pre><pre>Den politiska arkitekturen, fru talman, med\r\nfolkstyre och överblick för den enskilde\r\nmedborgaren är på väg att bryta samman tack vare\r\nen tanklös politisk medlöparkader. Ett minimalt\r\nanständighetskrav i denna situation är att ändå låta\r\nfolk få säga sitt i en folkomröstning. Blir resultatet\r\natt vi skall gå med i EG och därmed öka konflikten\r\nmellan ett välmående Västeuropa och ett\r\nmiserabelt Östeuropa, då får vi gröna göra så gott\r\nvi kan i den situationen. Men jag hoppas att den\r\nsituationen inte uppstår, och att vi i stället säger ja\r\ntill hela Europa.</pre><pre>Fru talman! Folkomröstning.</pre><pre></pre><pre>Anf. 313 ANNA HORN AF RANTZIEN\r\n(mp):</pre><pre>Fru talman! Jag skall i den här sena timmen tala\r\nlitet grand om arbetsmiljön och EG.</pre><pre>Arbetsmiljön är svår nog att överblicka inom vårt\r\neget lilla land. Det finns så många olika\r\narbetsmiljöer, och varje arbetsmiljö påverkas av\r\nden yttre miljön. Den påverkas av chefer och\r\nkamrater, av hjälpsamhet och mobbning, av\r\nsnatterier och pausgympa, av barnskrik på nätterna\r\noch ergonomiskt riktiga stolar, av ensamhet och\r\nbuller osv. Alla delar påverkar varandra.</pre><pre>Därför vill jag här först se på hur de svenska kraven\r\npå en god arbetsmiljö troligen kommer att påverkas\r\nav EG-kraven, men därefter också lägga till några\r\ntankar om samspelet mellan den egentliga\r\narbetsmiljön och den inre och yttre miljön.</pre><pre>Till att börja med vill jag betona vikten av att\r\narbetsmiljön alltid måste komma före ambitionerna\r\nom full frihandel. Denna fria handel är ju en\r\nförutsättning som kommer Sverige till godo oavsett\r\nvåra krav.</pre><pre>Oenigheten om den sociala delen är stor inom EG.\r\nMan har knappast kommit fram till några\r\ngemensamma överenskommelser. Visserligen har\r\nSverige fått löfte om att behålla sina regler vad\r\ngäller miljö, hälsa och säkerhet, men till detta\r\nkommer regler om kontraktsanställningar, deltid\r\nm.m. År 1991 kommer troligen förslag om\r\nbarnarbete, strålning, temperatur, buller m.m.\r\nVilka friheter för våra regler blir då intakta? Det\r\nvet ingen i dag.</pre><pre>Lagstiftningens harmonisering som bl.a. går ut på\r\natt avskaffa alla gränser för varor får direkta\r\nkonsekvenser för arbetsmarknad och arbetsmiljö.\r\nVåra skyddsföreskrifter ersätts av EGs. Väsentliga\r\nsäkerhetskrav bestäms i EG-direktiven. Tekniska\r\nspecifikationer om hur säkerheten skall\r\nkonstrueras utarbetas i europeisk standard. Giftiga\r\noch cancerframkallande produkter måste\r\nklassificeras och märkas enhetligt i alla länder. Vi\r\nkommer bara att ha rätt att lägga oss över EGs\r\nminimikrav i vissa fall.</pre><pre>EGs påverkan på arbetsmiljön förstärks genom den\r\nekonomiska integrationen. Alltför avvikande\r\nbestämmelser om arbetsmiljön får ej förekomma\r\nom kostnaderna för arbetsmiljön blir högre än i\r\nkonkurrentländerna. Man riskerar då att slås ut.\r\nDetta har tydligen inte svenska myndigheter tagit\r\nställning till, inte ens arbetarskyddsstyrelsen.</pre><pre>Troligen ökar arbetslösheten här hemma fyra\r\ngånger om. Detta påverkar naturligtvis\r\narbetsmiljön. Pressen av att ha hotet om\r\nuppsägning över sig och lägre spritpriser bäddar för\r\nmissbruk, mänskliga katastrofer, arbetsproblem\r\noch ökade sociala kostnader.</pre><pre>Här är exempel på några mer preciserade problem\r\nsom borde diskuteras innan beslutet om ett\r\nnärmande till EG tas. Den största EG-frågan är den\r\nom vår okunnighet om följderna, ovilligheten att\r\nställa dem under diskussion och den fullkomliga\r\nbristen på allsidig information. Det märktes inte\r\nminst under miljöpartiets gatuaktiviteter. Den\r\nvanligaste reaktionen då var: Så bra med\r\ninformation, det behövs verkligen.</pre><pre>Att många lösningsmedel som är förbjudna i\r\nSverige åter kommer att kunna användas är ganska\r\nväl känt. Därtill kommer rapporten från EG, Task\r\nForce, som talar om en försämring av luftkvaliteten\r\nmed 15 %. Det blir förödande för astmatiker och\r\nandra med känsliga luftvägar. Där har vi ett\r\npåtagligt exempel på att yttre och inre miljö inte\r\nkänner av några gränser.</pre><pre>Jag går inte in på de sociala problemen -- Anita\r\nStenberg har redan talat om dem -- men naturligtvis\r\npåverkar de också arbetsmiljön. Lars Norberg har\r\nnämnt en billigare arbetskraft via invandring och\r\nfackets troligen försvagade ställning.</pre><pre>Europeisk standard tillåter asbestbetong enligt\r\nCassis de Dijon-principen måste en vara som är\r\ntillåten i ett land också vara tillåten i alla andra EG-\r\nländer.</pre><pre>Sverige har beslutat att avveckla CFC dvs. freon i\r\nsnabbare takt än EG. Vi måste alltså förbjuda\r\nimport av CFC-haltiga produkter. Går det? Det är\r\nju handelshinder.</pre><pre>På transportområdet får vi ett större problem med\r\ntrafikmängden på våra vägar och tillhörande\r\nutsläpp. I dag kör ungefär 70 miljoner bilar här.\r\nMan räknar med att antalet skall ha ökat till 200\r\nmiljoner om 20 år. En regel säger att lastbilarna\r\nskall kunna ta upp last i vilket land som helst,\r\neftersom många lastbilar annars skulle tvingas köra\r\ntomma -- och det är dyrt. Men avregleringen har\r\nnackdelar. Synen på förarnas kör- och vilotider i\r\nEG är olika mot dem i Sverige. I EG talar man\r\nenbart om den kortare körtiden medan man i\r\nSverige självklart räknar med hela arbetstiden,\r\nalltså även lastning, lossning, service m.m. Om\r\ndetta säger transportarbetarförbundet: Skulle\r\nenbart körtidsbegreppet accepteras även i Sverige\r\nkommer förarnas arbetsmiljö att till stora delar\r\nraseras. Det kommer även att medföra att\r\ntrafiksäkerheten på ett avgörande sätt påverkas\r\nnegativt. Det kan bli en ny omgång av utflaggning,\r\nsom tidigare skett inom sjöfarten.</pre><pre>Inom EFTA blir det svårt att få stöd för fortsatta\r\nkrav på en god arbetsmiljö. EFTA är ju en renodlad\r\nhandelsorganisation där arbetsmiljö och andra\r\nsociala frågor kommer i andra hand. Nordiskt\r\nsamarbete kan bära bättre frukt. Inom Norden har\r\nvi i stort sett samma syn på vad god arbetsmiljö\r\ninnebär. Att stödja den idé som Danmark är\r\nmamma till -- om ett europeiskt arbetsmiljöinstitut\r\ni Köpenhamn -- vore ett steg framåt mot ett\r\ngemensamt och därmed ett starkare\r\nförhållningssätt i kampen för en god arbetsmiljö.</pre><pre>Aktiva insatser från Sverige vore också att\r\nexportera miljövänliga lösningar och produkter\r\nsamtidigt som vi måste stärka det lokala\r\narbetsmarknadssamarbetet. Det kan vi göra utan\r\natt vara medlemmar i EG. Vi måste våga vara\r\nsjälvständiga på lokal nivå. Självtillit är ett\r\nhonnörsord som förs fram allt oftare i tredje-\r\nvärlden-sammanhang. Den grundstenen kommer\r\nalla vår gräsrötter på arbetsmiljöområdet också att\r\nbehöva, antingen vi kommer med i EG eller ej.</pre><pre>Fru talman! Ju mer man arbetar med EG-frågorna\r\ndesto mer övertygad blir man om att det vore\r\nolyckligt att blint gå med -- efter det första skedets\r\nlånga hemlighetsfulla tystnad och det andra skedets\r\nkorta och oförklariga brådska -- utan att några\r\nalternativ diskuterats t.ex. ett Europas FN. Många\r\nmänniskor utanför det här huset är upprörda över\r\närendets behandling. De beklagar att de inte fått\r\ntillräckligt mångsidigt underlag för att kunna ta\r\nställning. Ge oss det och låt oss folkomrösta, före\r\ngrundlagsändringen, om ett ja, antingen till EG\r\neller till hela Europa.</pre><pre>Anf. 314 KRISTER SKÅNBERG (mp):</pre><pre>Fru talman! Jag skall tala om de\r\nframtidsmöjligheter som Sverige och svenska\r\nföretag kan få i ett regionernas Europa med fri\r\nhandel inom och mellan dessa regioner och med\r\nresten av världen och inom naturens ramar.</pre><pre>Det är viktigt att Sverige har en långsiktig planering\r\nför sin fortsatta utveckling i en verklighet och en\r\nframtid där det är livsviktigt att lösa\r\nmiljöproblemen och resursproblemen. Svenska\r\ndiplomater, kulturarbetare, forskare, tekniker och\r\naffärsmän har byggt upp förtroendefulla kontakter\r\noch relationer i länder över hela världen och särskilt\r\nmed våra grannländer, med Västeuropa och\r\nNordamerika. Sverige har under lång tid varit känt\r\nför en öppen och ganska generös hållning mot\r\nandra länder och folk.</pre><pre>Miljöpartiet vill att Sverige skall fortsätta att sträva\r\nefter ett ännu öppnare samarbete på lika villkor\r\nmed alla andra folk och länder som respekterar\r\nmänskliga rättigheter. Vi anser att det behövs ett\r\nnära samarbete i hela Europa och med resten av\r\nvärlden för att lösa miljö- och resursproblemen.\r\nAlla länder måste bygga upp en gemensam\r\nmiljölagstiftning och en alleuropeisk miljödomstol\r\nsom hjälper lagstiftare, företag och medborgare att\r\nhålla sig inom de nödvändiga ramarna -- naturens\r\nramar.</pre><pre>Fru talman! Jag är rådgivare till stora och små\r\nföretag när det gäller affärsutveckling och har rätt\r\nstor erfarenhet av småföretagssamhet och\r\nentreprenörskap och av hur underleverantörskap\r\nfungerar och vilka problem man har hos svenska\r\nunderleverantörer. För de företag som kan och vill\r\nexportera är det bra att Sverige har ett\r\nfrihandelsavtal för industrivaror med EG och\r\nEFTA-länderna. De kommer att få det lättare om\r\noch när EGs inre marknad börjar fungera, med\r\nenhetliga normer för varor och enhetliga\r\nhandelsregler. Det behöver vi inte bli medlemmnar\r\ni EG för att få. Sverige bör fortsätta att förhandla\r\nfram normer och regler för alla Europas länder.</pre><pre>Svenska småföretag skulle ha större nytta av\r\nfortsatt småskalig handel, som oftast och framför\r\nallt inriktas på den närmaste omvärlden. De\r\nregioner där man bör bygga upp ett starkt\r\nsamarbete inom regionen och mellan regionen och\r\nomvärlden, är geografiska områden där människor\r\noch företag har gemensamma intressen:\r\nekologiska, ekonomiska, kulturella, sociala och\r\ntekniska intressen.</pre><pre>Sådana regioner kan vara stora och små, kan\r\nomfatta flera länder och delar av länder. Sverige är\r\nen del av Norden, en region som hittills har kommit\r\nlängre i sitt samarbete än EG -- utan att något land\r\nhar tvingats av de andra. Norden är en marknad\r\nmed ca 16 miljoner människor.</pre><pre>Sverige är också en naturlig del av en större\r\nregion -- Östersjöregionen -- med kanske 80--100\r\nmiljoner människor eller mer, beroende på hur\r\nstora delar av dessa kustländer som man räknar in.\r\nKustländerna har ett stort och livsviktigt\r\ngemensamt intresse av att rädda Östersjön från\r\ntotal ekologisk katastrof -- och då måste man också\r\nrena tillflödena. Sverige och vissa svenska landskap\r\när också en del av Nordsjöregionen och\r\nNordkalottregionen.</pre><pre>Bertil Persson påpekade tidigare i debatten här i\r\nkväll att Östersjöregionen kommer att bli ett\r\ntillväxtområde. Vi är eniga om det, även om vi kan\r\nha olika uppfattningar om vad den tillväxten bör\r\nomfatta. Befolkningen runt Östersjön har\r\ngemensamt intresse av att utveckla kulturellt\r\nsamarbete, ett fritt varuutbyte med miljövänliga\r\nsjötransporter och ett flöde av tjänster. Tjänster\r\nsom till en början måste inriktas på att underlätta\r\nde gamla öststaternas väg till en bättre miljö och\r\narbetsmiljö, till effektivare utnyttjande och\r\nminskad förbrukning av energi och råvaror och till\r\nmarknadsekonomi, inte till en stark företagsstyrd\r\nplanekonomi.</pre><pre>Östersjöregionen gränsar i sin tur till, och bör ha ett\r\ngott samarbete med, en östeuropeisk region, med\r\nmellaneuropeiska regioner och till\r\nNordsjöregionen och Nordkalottregionen.</pre><pre>Varje region kan utveckla sitt samarbete på egna\r\nvillkor mellan de landsdelar som ingår i regionen.\r\nDet underlättas av en decentralisering av de gamla\r\noch nya nationalstaternas makt, inte av en\r\nstorskalig centralisering till EGs Bryssel. Man kan\r\ngenom handel med andra regioner i och utanför\r\nEuropa komplettera varu- och tjänsteutbytet med\r\nde ökande transportkostnader som kommer att bli\r\nden naturliga följden av att transporterna i\r\nfortsättningen måste bära alla sina miljö- och\r\nenergikostnader.</pre><pre>Små och medelstora svenska företag kommer att få\r\ndet svårt på EGs jättestora inre marknad. För de\r\nallra flesta svenska företag kommer möjligheterna\r\natt konkurrera utanför Sverige att vara mycket\r\nsmå, samtidigt som många av dem kommer att\r\nkonkurreras ut på den svenska hemmamarknaden\r\nav stora utländska företag.</pre><pre>Särskilt svårt kommer underleverantörerna att få\r\ndet och de som nu levererar till kommuner och\r\nlandsting när de nya upphandlingsreglerna införs\r\nom vi går med i EG. Jag är övertygad om att det blir\r\nlättare för de allra flesta små och medelstora\r\nföretag att bygga upp affärsförbindelser på\r\nnärmarknader och komma överens om villkor som\r\npassar alla inblandade, men som inte nödvändigvis\r\npassar in i Brysselbyråkratins alltmer jättelika\r\nregelverk.</pre><pre>I ett fritt regionalt samarbete kommer svenska\r\nföretag också att bli mycket friare att utveckla och\r\nsälja miljövänliga och energieffektiva produkter\r\noch utrustningar och tekniskt kunnande till alla de\r\nländer som får allt större behov av dem. Här har\r\nSverige och Norden en viktig uppgift och en fördel\r\nav att ha en relativt miljö- och resursmedveten\r\nhemmamarknad och en småskalighet som ökar\r\nmöjligheterna att anpassa dessa produkter,\r\nutrustningar och detta kunnande till andra små\r\nländers behov, samtidigt som man har goda\r\nkontakter med den storskaliga EG-marknaden,\r\nden nordamerikanska marknaden och den\r\njapanska.</pre><pre>Sverige kommer alltså, fru talman, att klara sig\r\nungefär som hittills om vi fortsätter nuvarande nära\r\nhandelssamarbete med EG och EFTA-länderna\r\noch gärna fördjupar det, samtidigt som vi genom att\r\nstanna utanför EG undviker en rad nackdelar och\r\nrisker för sämre miljö, hälsa och säkerhet och för\r\nökad arbetslöshet. Vi undviker också sämre\r\nmöjligheter att fortsätta den svenska välfärds-,\r\narbetsmarknads- och regionalpolitiken, för att nu\r\nnämna några av de farhågor och nackdelar som jag\r\ntalat om här i dag.</pre><pre>Mina partikolleger har i olika anföranden i dag\r\nnämnt olika organisationer som vi bedömer vara\r\nviktiga och lämpliga verktyg för att få ett öppet\r\nalleuropeiskt samarbete. Flera andra talare har\r\nfrågat om vi i miljöpartiet inte anser att EG också\r\när en viktig sådan organisation. Svaret är: Jo, EG\r\när en av flera mycket viktiga\r\nsamarbetsorganisationer i Europa, även om vi i\r\nmiljöpartiet tycker att EG valt odemokratiska\r\nsamarbetsformer och att EGs utvecklingsmodell\r\noch maktambitioner är farliga för miljön och\r\nframtida livsbetingelser och för andra folks och\r\nländers möjlighet att själva besluta om sin\r\nförsörjning och trygghet.</pre><pre>Det är naturligtvis mycket viktigt för oss i Sverige\r\natt ha mycket goda förbindelser med EG på alla\r\nområden. Därför bör vi göra vad vi kan för att\r\nförbättra dessa förbindelser. Det är nödvändigt att\r\nutveckla samarbetet med EG och andra länder på\r\nmiljöområdet för att få den gemensamma\r\nmiljölagstiftning och den alleuropeiska\r\nmiljödomstol som jag nämnde tidigare. Sverige\r\nkommer sannolikt att få bättre möjligheter att\r\npåverka EGs handlande och utveckling genom att\r\nvara fria från EGs tvingade beslut, bl.a. genom att\r\nvi då snabbare kan utveckla och sälja produkter och\r\nteknik som är miljövänliga och resurssnåla.</pre><pre>Fru talman! Jag respekterar självfallet att olika\r\nmänniskor och intressegrupper har olika\r\nuppfattningar om vilken väg Sverige skall välja i\r\nEuropa och världen, innanför eller utanför EGs\r\nmurar. Jag hoppas att vi kan enas om minst två\r\nsaker, att Sverige inte skall isolera sig och att folket\r\ni Sverige självt får välja väg i en folkomröstning.</pre><pre>Fru talman! Jag vill ta upp en sak till. Om vi\r\nundviker att gå med i EG undviker vi också att bli\r\nmedlem av Euratom med förpliktelsen att\r\nmedverka till att skapa de nödvändiga\r\nförutsättningarna för utvecklingen av en kraftfull\r\nkärnkraftsindustri, som det så vackert heter. Jag\r\nanser att det är viktigt att undvika detta.</pre><pre>Anf. 315 HANS GÖRAN FRANCK (s):</pre><pre>Fru talman! Våren 1988 fattade riksdagen beslut\r\nom Sverige och den västeuropeiska integrationen.\r\nDet konstaterades då att svenskt medlemskap inte\r\nvar mål för de diskussioner med EG som då\r\nförestod. Visst har förhållandena ändrats i Europa\r\nsedan dess. Men det finns fortfarande både tid och\r\nskäl till allvarlig eftertanke och noggranna\r\növerväganden. De avgörande ställningstagandena\r\nåterstår att göra vid ett senare tillfälle.</pre><pre>Det finns inom EG en rad grundläggande problem\r\nsom är olösta. Det rör sig inte om frågor som hör\r\ntill en normal vidareutveckling av en organisation\r\nav EGs typ. Det gäller bl.a. så centrala frågor som\r\nmedlemsländernas utrikes- och försvarspolitik.\r\nFrågan om EG skall bedriva ett försvarspolitiskt\r\nsamarbete eller inte är en av de frågorna.</pre><pre>I tidskriften Från Riksdag  &amp;  Departement nr 37 i år\r\nfinns en intressant intervju med EGs\r\nStockholmsambassadör Ivo Dubois. I den intervjun\r\nsäger han att EG kommer att få en militär\r\norganisation som komplement till sin gemensamma\r\nutrikes- och säkerhetspolitik, men det kommer att\r\nta tid. Han säger också att EG kommer att få en\r\nmilitär organisation och att det sociala och\r\nekonomiska kommer att påverkas. Det som\r\nförhindrar gemenskapens utveckling måste bort,\r\nsäger Dubois.</pre><pre>Dubois är, som sagts EGs ambassadör i Sverige och\r\ntorde inte kunna ge uttryck för uppfattningar i\r\nriksdagens tidskrift om de inte skulle vara\r\nförankrade hos uppdragsgivaren. I varje fall borde\r\ndessa intervjuuttalanden komma något olägligt för\r\ndem som ivrigast talar för snabbast möjliga ansökan\r\ntill EG.</pre><pre>I en annan fråga som ligger mig varmt och hjärtat,\r\nnämligen flykting- och invandrarpolitiken, råder en\r\nstor osäkerhet om vitala svenska intressen kan\r\ntillgodoses. I utskottets utlåtande sägs på s. 36: ''I\r\ndet mellanstatliga arbete som pågår inom EG-\r\nområdet berörs som nämnts också frågorna om\r\ninvandringspolitik, asylpolitik och viseringspolitik.\r\nÄven om dessa frågor sannolikt inte omfattas av ett\r\nEES-avtal, så kommer inte Sverige att undgå att\r\npåverkas av en eventuell samordning av asyl- och\r\nflyktingpolitiken inom EG-området.''</pre><pre>Utskottet vill framhålla vikten av att upprätthålla\r\nen generös och solidarisk flyktingpolitik både vad\r\ngäller prövningen av enskilda asylsökandes\r\närenden och beträffande överföring till Sverige av\r\nflyktingar inom ramen för vår flyktingkvot.</pre><pre>Det är mycket angeläget att hålla fast vid detta,\r\noavsett om Sverige blir medlem eller inte. Men det\r\ngäller också att ge uttrycket generös och solidarisk\r\nflyktingpolitik, särskilt vid enskilda asylsökandes\r\närenden, en innebörd som svarar mot den generösa\r\nsvenska rättsliga traditionen och inte baserar sig på\r\nde temporära regler som infördes den 13 december\r\nförra året. Risken är stor att Sverige vid EG-\r\nmedlemskap får ge avkall på sin lagstiftning och\r\nrättstillämpning. Även en tidigare talare har gett\r\nuttryck för dessa farhågor om alltför stor\r\nrestriktivitet via EG, där är ett stort antal länder för\r\njust en sådan mycket restriktiv politik.</pre><pre>Det är viktigt att Sverige intensifierar sina\r\nansträngningar att inom ramen för Europeiska\r\nsäkerhetskonferensen medverka till en ny\r\nsäkerhetsordning för hela Europa. Det är först när\r\nen sådan säkerhetsordning kommer till stånd som\r\nde verkliga förutsättningarna för EG som\r\nalleuropeiskt organ och för Sverige att söka\r\nmedlemskap föreligger. Det är också då som\r\nförutsättningarna föreligger för att svensk\r\nneutralitets- och säkerhetspolitik kan bibehållas.</pre><pre>EGs kvarnar mal långsamt. Det faktum att Sverige,\r\nenligt vad som framförts i debatten i dag, inte kan\r\nvinna medlemskap förrän om cirka fem år i bästa\r\nfall är ett uttryck för detta. Om Sverige, vilket\r\nuppgetts tidigare, skulle höra till de länder som EG\r\nhelst vill ha som medlemmar, hur lång tid skall det\r\ndå ta för andra länder, särskilt i Öst- och\r\nCentraleuropa, om de någonsin kan bli\r\nmedlemmar?</pre><pre>Det kanske är symptomatiskt att de mest ivriga\r\nanhängarna av ett svenskt medlemskap i EG inte\r\ntalar om att alla europeiska stater kan bli\r\nmedlemmar i EG utan att man i dag i stället\r\neftersträvar samarbete med och utveckling för\r\nländerna i Öst- och Centraleuropa.</pre><pre>Problemet är således att EG av allt att döma för\r\nlång tid kommer att bli ett exklusivt organ för\r\nvästeuropeiska stater. Några möjligheter att\r\npåverka till förmån för en annan och mera önskvärd\r\nutveckling torde vara begränsade. Det behövs en\r\nrealism i inställningen. Det gäller därför, enligt min\r\nmening, att inta en mer eftertänksam och övervägd\r\noch avvaktande hållning än den som kommit till\r\nuttryck i ett flertal anföranden här i dag.</pre><pre>Anf. 316 STURE ERICSON (s):</pre><pre>Fru talman! Låt mig börja med att säga till Hans\r\nGöran Franck att utrikesutskottet har diskuterat\r\nEG-ambassadörens uttalande som här citerades.\r\nUtskottet har haft andra och, som utskottet\r\nbedömer det, mer tillförlitliga källor för de\r\nbedömningar som görs i betänkandet. De finns\r\nalltså med i bakgrunden till betänkandet.</pre><pre>Det har sagts att beslutet att ge grönt ljus för en\r\nsvensk medlemsansökan nu fattas alltför snabbt.\r\nFör dem som minns den intensiva EEC-debatten i\r\nbörjan av 70-talet och för dem som följt de senaste\r\nårens allt starkare fokusering på formerna för vårt\r\nEG-samarbete, kan dagens beslut inte komma som\r\nnågon överraskning.</pre><pre>Det som gjort det möjligt för neutrala stater i EFTA\r\natt nu ansöka om fullt medlemskap i EG är det\r\nsenaste årets drastiska förändringar i europeisk\r\npolitik. Den internationella miljö där vi under 90-\r\ntalet skall forma svensk utrikespolitik är en helt\r\nannan än den vi levt med sedan andra världskriget.</pre><pre>När man så här mot slutet av 1990 skall försöka\r\npeka på de säkerhetspolitiska förändringar som\r\nförefaller att bli bestående, är de för oss viktigaste\r\nföljande: Warszawapakten har i praktiken\r\nupplösts. Sovjet drar sig tillbaka inom sina egna\r\ngränser och gör drastiska nedskärningar i sina\r\nkonventionella styrkor. Det kommer att ta mycket\r\nlång tid att lösa den djupa ekonomiska krisen i öst.\r\nDet mångnationella Sovjetsamväldet hotas av\r\nupplösning.</pre><pre>NATO däremot kommer under överskådlig tid att\r\nfortsätta att spela en viktig roll, även om USAs\r\ndirekta engagemang i Europa reduceras.</pre><pre>ESKs toppmöte i Paris har skapat en politisk och\r\ninstitutionell grund för en framtida alleuropeisk\r\nfredsordning.</pre><pre>Det enade Tyskland blir Europas ekonomiskt och\r\npolitiskt starkaste makt.</pre><pre>EGs tyngd och attraktionskraft på övriga\r\neuropeiska stater ökar på de hittillsvarande\r\nsupermakternas bekostnad.</pre><pre>Det är detta radikalt förändrade säkerhetspolitiska\r\nläge i Europa som gör det möjligt för Sverige och\r\nandra neutrala EFTA-länder att nu överväga\r\nmedlemskap i EG.</pre><pre>När man i framtiden skall beskriva det politiska\r\nförlopp som ledde fram till det beslut riksdagen nu\r\nskall fatta, tror jag att många kommer att finna att\r\ndet verkligt avgörande steget togs av den\r\nsocialdemokratiska partikongressen den 18\r\nseptember i år.</pre><pre>I kongressens uttalande i Europafrågan sades bl.a.\r\nföljande:</pre><pre>''En central uppgift nu är att befästa den\r\ngemensamma säkerheten. Arbetet inom den\r\neuropeiska säkerhetskonferensen ESK bör syfta till\r\natt få till stånd en alleuropeisk fredsordning. Målet\r\när en ordning, där alla Europas länder är så\r\nsammanflätade att ett krig i vår världsdel blir\r\notänkbart. Målet är så väl fungerande institutioner\r\nför konfliktlösning, att motsättningar kan lösas,\r\ninnan de utvecklas till militär konfrontation.</pre><pre>Förändringarna i Europa innebär, att de gamla\r\nsäkerhetssystemen har blivit föråldrade. Om dessa\r\nkan ersättas av ett system för gemensam säkerhet,\r\npåverkas också förutsättningarna för den svenska\r\nsäkerhetspolitiken, sådan den traditionellt har varit\r\nutformad. Det utrikes- och säkerhetspolitiska\r\nsamarbetet inom EG kan också få en sådan\r\ninriktning, att det inte behöver omfatta en\r\ngemensam försvarspolitik. De traditionella hindren\r\nför att förena ett svenskt medlemskap i EG och den\r\nsvenska säkerhetspolitiken kan då falla.''</pre><pre>Med detta uttalande var rälsen lagd för den process\r\nsom leder fram till ansökan om ett svenskt\r\nmedlemskap i EG.</pre><pre>Det är ingen som tror att den regeringskonferens\r\nEG inleder i slutet på den här veckan, och som\r\nväntas pågå under våren 1991, kommer att\r\nresultera i en gemensam försvarspolitik eller till\r\nmajoritetsbeslut i centrala säkerhetspolitiska\r\nfrågor. Och det är detta som är avgörande. Det är\r\ndetta som är den hårda kärnan i vår\r\nneutralitetspolitik.</pre><pre>Finns det då inte andra neutralitetsproblem i\r\nsamband med ett EG-medlemskap?</pre><pre>Eftersom vår speciella svenska form av\r\nneutralitetspolitik ger oss frihet att i fredstid föra\r\nden utrikespolitik och handelspolitik vi finner\r\nlämplig binds vi inte av några folkrättsliga hinder.</pre><pre>Artikel 224 i Romfördraget medger extraordinära\r\nåtgärder under krig och krigsfara. En neutral stat\r\nkan därför i sådana situationer undgå såväl beslut\r\nom rent säkerhetspolitiskt motiverade\r\nhandelsåtgärder som beslut om sanktioner. Likaså\r\nkan en stat vidta åtgärder för att uppfylla sina\r\nförpliktelser enligt FN-stadgan eller annat\r\nfolkrättsligt arrangemang för fred och säkerhet -- i\r\nvårt fall neutralitet i krig.</pre><pre>När man skall försöka bedöma Sveriges\r\nmöjligheter att hävda sin neutralitet som medlem i\r\nEG bör man ta med i bilden att då även andra\r\nneutrala stater som Österrike, Schweiz, Irland --\r\noch med stor sannolikhet också Finland -- är\r\nmedlemmar. Även eventuellt tillkommande\r\ncentraleuropeiska medlemmar ur den tidigare\r\nWarszawapaktskretsen torde föredra någon form\r\nav neutralitet. Det är i det perspektivet naturligt att\r\ndet västliga försvarssamarbetet sker vid sidan av\r\nEG via NATO, Västeuropeiska unionen eller något\r\nannat organ.</pre><pre>Det är naturligtvis också i det här sammanhanget\r\nomöjligt att med någon säkerhet uttala sig om\r\nframtiden. Men vi måste självfallet ändå använda\r\nvårt omdöme, så långt det nu räcker. Den helt\r\nosannolika utveckling vi bevittnat i Europa under\r\ndet senaste året borde naturligtvis göra oss extra\r\nförsiktiga.</pre><pre>Men vi måste samtidigt försöka utnyttja alla de\r\nmöjligheter för en konstruktiv svensk politik som\r\nnu öppnar sig. Om vi verkligen vill vara med och\r\npåverka utvecklingen i framtidens Europa, då gör\r\nvi det bäst som medlem i EG. Där kan vi\r\ntillsammans med våra nordiska grannar,\r\ntillsammans med andra neutrala länder eller\r\ntillsammans med andra likasinnande skapa oss ett\r\ninflytande över vår egen och Europas framtid.</pre><pre>Vi får inte heller glömma, att alltsedan den\r\ninvandrade generalen Bernadotte på 1830-talet för\r\nförsta gången på klingande franska formulerade\r\nSveriges väpnade neutralitetspolitik har syftet varit\r\natt hålla vårt land utanför krig och bidra till fred i\r\nvår omvärld. Det är mycket troligt att vi i framtiden\r\nbättre fullföljer den politiken inom EG än utanför.\r\nNeutraliteten har ju alltid varit ett medel för vår\r\nsäkerhetspolitik, inte ett mål.</pre><pre>Fru talman! Jag har försökt koncentrera det här\r\ninlägget på vad jag upplever som kärnfrågan i\r\nsamband med en svensk medlemsansökan till EG.\r\nMan kan naturligtvis också, vilket har skett här\r\nunder dagen, värdera medlemskapet ur många\r\nandra aspekter -- om vi vinner eller förlorar\r\nekonomiskt, hur fördelningspolitiken eller\r\nmiljöpolitiken påverkas, vad som händer med det\r\nunikt svenska i ett stort EG med mer än 350\r\nmiljoner européer, osv.</pre><pre>Många och långa samtal med socialdemokrater\r\nfrån många europeiska länder, bl.a. i det i\r\nframtiden alltmer betydelsefulla\r\nEuropaparlamentet, har övertygat mig om att den\r\npolitiska vänstern i Europa har mycket att vinna på\r\nett ökat samarbete inom EGs ram. Jag skall bara\r\npeka på några argument som talar för det.</pre><pre>--  EG är nödvändigt för att europeisk industri och\r\nannat näringsliv skall kunna hävda sig i\r\nkonkurrensen med USA och Japan och därmed\r\nkunna utveckla välståndet bland de europeiska\r\nlöntagarna. Utan tillväxt blir fördelningspolitiken\r\nkraftlös.</pre><pre>--  Internationaliseringen av företagen är en\r\nprocess som fortgår med eller utan EG. Den gör det\r\nnärmast omöjligt för ett enskilt europeiskt land att\r\ni framtiden på egen hand bedriva exempelvis en\r\nexpansiv ekonomisk politik isolerad från\r\nomvärlden.</pre><pre>--  EG ger oss en möjlighet att få kontroll över de\r\nmultinationella koncernerna. Vänstern organiserar\r\nsig nu på västeuropeisk nivå och samordnar\r\nståndpunkter och krav.</pre><pre>--  Den västeuropeiska integrationen bjuder en\r\nmöjlighet att i samarbete föra en progressiv\r\nekonomisk politik. Vänstern kan balansera och\r\nkontrollera marknadskrafterna genom att skapa en\r\n''social dimension'' i EGs politik.</pre><pre>--  Svensk arbetarrörelse är inte ensam i Europa\r\nom att prioritera full sysselsättning, jämställdhet,\r\ngoda arbetsförhållanden, bättre yttre miljö och\r\narbetsmiljö och ett effektivt skydd för\r\nkonsumenterna. På de här och många andra\r\nområden får vi i långa loppet mer att säga till om\r\nnär vi samarbetar med våra meningsfränder runt\r\nom i Europa.</pre><pre>Anf. 317 KRISTER SKÅNBERG (mp):</pre><pre>Fru talman! Jag träffade häromdagen Ivo Dubois,\r\nEGs ambassadör. Han påpekade då för\r\nnäringsutskottets ledamöter att det är nödvändigt\r\nmed en monetär och ekonomisk union för att få\r\nEGs inre marknad att fungera. Och en lika\r\nnödvändig förutsättning är en viljestark och\r\nkraftfull politisk styrning, vilket alltså skulle kräva\r\nen politisk union. Det skulle också innefatta en\r\ngemensam utrikespolitik. Och som ambassadör\r\nDubois sade, har man sagt A får man säga B. Han\r\nansåg att det var naturligt att det därav även skulle\r\nfölja ett militärt samarbete.</pre><pre>Det vore spännande att höra vilka källor som den\r\nsvenska regeringen och det socialdemokratiska\r\npartiets ledning bedömer vara mer att lita på än\r\nEGs ambassadör Dubois. Och vad skulle han ha för\r\nintresse av att föra en annan politik än sina\r\nuppdragsgivares? Det kommer han i så fall\r\nknappast att få tillfälle att göra länge. Så vi får väl\r\nse hur det är med detta.</pre><pre>Fru talman! Vi har många gånger hört att\r\nregeringen har gjort andra bedömningar av EGs\r\navsikter än vad man har kunnat läsa om i\r\ntidningarna och se i TVs rapportering. EG har hela\r\ntiden talat om vilka regler som kommer att gälla vid\r\nett EEFS-avtal. Den svenska regeringen har\r\nförsökt låtsas som om så inte var fallet, som om\r\nEGs påpekanden inte var riktiga. Och gång efter\r\nannan har vi fått se att EG naturligtvis har haft rätt,\r\noch den svenska regeringen har fått erkänna att den\r\nhar haft fel. Nu är vi där igen. Ivo Dubois, EGs\r\nambassadör, har sagt sitt. Nu får vi här i kväll höra\r\natt det inte är det som gäller. Det skall bli mycket\r\nspännande att se vem som har rätt den här gången.</pre><pre>Jag vill göra en annan reflexion. Vi har här under\r\ndebatten hört några kvinnor som har haft en annan\r\nuppfattning om hur Sverige skall välja väg och vilka\r\nkonsekvenser det får. Jag tänker på Gunilla André,\r\nBirgitta Hambraeus, Gudrun Schyman, Annika\r\nÅhnberg och naturligtvis en rad av våra\r\nmiljöpartikvinnor.</pre><pre>Det görs tydligen en spännande skillnad av\r\nframtidsbedömningar mellan kvinnor och män. Vi\r\nhar nyss hört även Hans Göran Franck uttala vissa\r\ntvivel. Men det tycks vara som om kvinnorna ser\r\nmer till framtiden än vad männen gör.</pre><pre>Överläggningen var härmed avslutad.</pre><pre>(Beslut skulle fattas den 12 december.)</pre><pre>\r\nBeslut om skjuten votering</pre><pre>På förslag av förste vice talmannen medgav\r\nkammaren att utrikesutskottets betänkande UU8\r\nfick företas till avgörande i början av arbetsplenum\r\nonsdagen den 12 december.</pre><pre>\r\nBeslut om fortsatt ärendebehandling den 12\r\ndecember</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 12\r\ndecember.</pre><pre>50 § Bordläggning</pre><pre>Anmäldes och bordlades</pre><pre>Konstitutionsutskottets betänkande</pre><pre>1990/91:KU15 Riksdagens förvaltningskontors\r\nverksamhet</pre><pre>1990/91:KU19 Riksdagens förvaltningskontors\r\nförslag om anslag på tilläggsbudget till\r\nstatsbudgeten för budgetåret 1990/91</pre><pre>1990/91:KU20 Vissa normgivningsfrågor rörande\r\nriksbanken m.m.</pre><pre>Socialförsäkringsutskottets betänkanden</pre><pre>1990/91:SfU6 Studiestödsfrågor</pre><pre>1990/91:SfU7 Ersättningar till\r\nsjukvårdshuvudmännen</pre><pre>1990/91:SfU8 Mottagning av flyktingar</pre><pre>Socialutskottets betänkande</pre><pre>1990/91:SoU9 Ändrad ansvarsfördelning inom\r\näldreomsorgen m.m.</pre><pre>Utbildningsutskottets betänkande</pre><pre>1990/91:UbU3 Tilläggsbudget I</pre><pre>Bostadsutskottets betänkanden</pre><pre>1990/91:BoU4 Ny bostadsfinansiering m.m.</pre><pre>1990/91:BoU7 Teckning av aktier i Statens\r\nBostadsfinansieringsaktiebolag, SBAB m.m.</pre><pre>51 § Kammaren åtskildes kl. 22.58.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 14 (delvis),</pre><pre>av förste vice talmannen därefter t.o.m. 4 § anf. 33\r\n(delvis),</pre><pre>av andre vice talmannen därefter t.o.m. 7 § anf. 66,</pre><pre>av tredje vice talmannen därefter t.o.m. 27 §\r\nanf. 177 (delvis),</pre><pre>av förste vice talmannen därefter t.o.m. 39 §\r\nanf. 245 (delvis),</pre><pre>av andre vice talmannen därefter t.o.m. 49 §\r\nanf. 298 (delvis),</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}