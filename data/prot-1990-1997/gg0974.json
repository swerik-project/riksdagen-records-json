{"dokumentstatus":{"dokument":{"hangar_id":"2387752","dok_id":"GG0974","rm":"1992/93","beteckning":"74","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"74","slutnummer":"0","datum":"1993-03-12 00:00:00","systemdatum":"2005-10-27 13:55:55","publicerad":"1993-03-12 00:00:00","titel":"Riksdagens snabbprotokoll 1992/93:74 Fredagen den 12 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{3BA16DCC-CCF4-472D-BE79-5D89B5388B8D}","dokument_url_text":"http://data.riksdagen.se/dokument/GG0974/text","dokument_url_html":"http://data.riksdagen.se/dokument/GG0974","dokumentstatus_url_xml":"http://data.riksdagen.se/dokumentstatus/GG0974","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:74</div>\r\n<div class=\"sidhuvud_datum\">Fredagen den 12 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Svar på interpellation 1992/93:80 om\r\nekonomisk och organiserad brottslighet</pre><pre>Anf. 1  Justitieminister GUN HELLSVIK\r\n(m):</pre><pre>Fru talman! Hans Göran Franck har ställt två frågor\r\ntill mig angående den ekonomiska brottsligheten.\r\nHan frågar dels om regeringen är beredd att\r\nväsentligt utöka resurserna samt göra\r\nomprioriteringar för detta ändamål, dels vilka\r\nåtgärder regeringen är beredd att föreslå för att\r\nkoncentrera resurserna till storstäderna samt till\r\nRikspolisstyrelsen och Riksåklagaren.</pre><pre>Både Hans Göran Franck och Lars-Erik Lövdén har\r\ntidigare tagit upp frågor om den ekonomiska\r\nbrottsligheten i interpellationer till mig.</pre><pre>Jag vill återigen slå fast att även jag självfallet ser\r\nmycket allvarligt på den ekonomiska\r\nbrottsligheten. Denna brottslighet rör ofta mycket\r\nstora värden och motverkar en fri och lika\r\nkonkurrens, som är en förutsättning för en sund\r\nmarknadsekonomisk utveckling. Om detta är Hans\r\nGöran Franck och jag överens. Regeringen har\r\nockså i budgetpropositionen särskilt markerat det\r\nangelägna i att komma till rätta med denna typ av\r\nbrottslighet.</pre><pre>En framgångsrik kamp mot den ekonomiska\r\nbrottsligheten är dock inte bara fråga om ökade\r\nresurser. Det handlar i kanske ännu högre grad\r\nockså om att förändra regelsystemet, att förbättra\r\nsamarbetet mellan myndigheterna och att utveckla\r\nbättre arbetsmetoder.</pre><pre>Regeringen har därför tagit initiativ till en bred\r\növersyn av straffbestämmelserna på skatte- och\r\nuppbördsområdet och kommer att ge direktiv till\r\ntvå utredningar. Den ena kommer att få i uppgift att\r\ngöra en översyn av skattebrottslagen och\r\nsanktionssystemet i övrigt på skatte- och\r\navgiftsområdena. Den andra skall se över reglerna\r\nom uppbörd av skatt och socialavgifter. Det är\r\nviktigt att skatte- och uppbördssystemen inte\r\nuppmuntrar till brott och att de bakomliggande\r\nregelsystemen är så enkla och lättillämpade som\r\nmöjligt.</pre><pre>När det sedan gäller de konkreta frågor som Hans\r\nGöran Franck ställer har regeringen, som Hans\r\nGöran Franck väl känner till, under det senaste året\r\nvidtagit flera åtgärder för att förbättra situationen\r\nvad gäller bekämpningen av den ekonomiska\r\nbrottsligheten. Senast redogjorde jag i december\r\nförra året här i kammaren för regeringens åtgärder\r\npå området. Härefter har, som jag nyss nämnde,\r\nfrågan behandlats i budgetpropositionen. Jag\r\nredovisar dock gärna igen var vi står i dag och vilka\r\nplaner vi har.</pre><pre>I början av år 1992 redovisade Riksåklagaren och\r\nRikspolisstyrelsen till regeringen en omfattande\r\nrapport med förslag till åtgärder för att effektivisera\r\nkampen mot den ekonomiska brottsligheten.\r\nRapporten innehöll bl.a. förslag till ändringar i\r\nlagstiftningen, förbättringar av samarbetet mellan\r\nberörda myndigheter och förändringar av\r\nutbildningen. Många av dessa åtgärder kan\r\nmyndigheterna vidta på egen hand. Regeringen gav\r\ni augusti 1992 i uppdrag till Riksåklagaren,\r\nRikspolisstyrelsen och Riksskatteverket att\r\nredovisa vilka åtgärder myndigheterna tillsammans\r\neller var för sig vidtagit med anledning av\r\nrapporten. En delrapport som innehöll flera\r\nintressanta förslag till förändringar, bl.a. vad gäller\r\nutbildning och samverkan, redovisades i december\r\n1992. Den slutliga redovisningen skall ha inkommit\r\ntill regeringen före maj månads utgång detta år.</pre><pre>I slutet av förra året fick Rikspolisstyrelsen i\r\nuppdrag av regeringen att se över organisationen av\r\nden kvalificerade kriminalpolisverksamheten och\r\ndärmed också organisationen av utredningar\r\nrörande ekonomisk brottslighet. I direktiven ingår\r\natt överväga om vissa delar av denna verksamhet\r\nfunktionellt, men inte organisatoriskt, skulle kunna\r\nknytas till åklagarregionerna, som ju oftast\r\nomfattar mer än ett län. En tanke med detta är att\r\nett mer aktivt och direkt engagemang från\r\nåklagarnas sida i förundersökningarna skulle öka\r\neffektiviteten.</pre><pre>Rikspolisstyrelsen skall redovisa sina förslag före\r\nutgången av mars månad. Det är därför för tidigt att\r\nnu ta ställning till frågan om hur\r\nekobrottsutredandet skall vara organiserat i\r\nframtiden. Dessa frågor bör behandlas i samband\r\nmed den översyn av åklagarväsendet som samtidigt\r\nbereds.</pre><pre>I planeringsdirektiven för polisväsendet som avser\r\nkommande budgetår har regeringen beslutat om 60\r\nmiljoner kronor för en särskild satsning på\r\nkriminalpolisens område. Tanken är att dessa\r\nmedel skall användas för att effektivisera\r\nförundersökningsarbetet när det gäller den grova\r\nbrottsligheten, av vilken den ekonomiska\r\nbrottsligheten utgör en väsentlig del.</pre><pre>Utbildningen av utredare av ekonomisk\r\nbrottslighet är mycket kostsam. För att förhindra\r\natt de besparingar som skall ske inom polisväsendet\r\nunder de kommande budgetåren på ett oönskat sätt\r\ndrabbar denna utbildning har regeringen i de\r\nplaneringsdirektiv jag nämnde beslutat att\r\nutbildningen skall bekostas av centrala medel och\r\ninte av de s.k. länsramarna.</pre><pre>När det sedan gäller åklagarväsendet och\r\nutbildning beträffande ekonomiska brott pågår för\r\nnärvarande en kvalificerad utbildning på sju veckor\r\ndär ca 20 åklagare deltar.</pre><pre>I årets budgetproposition har regeringen även\r\nföreslagit en särskild satsning med 4 miljoner\r\nkronor per år under de två närmaste budgetåren på\r\nen särskild utredningsgrupp under Riksåklagaren.\r\nGruppen -- som fått arbetsnamnet RÅSOP, dvs.\r\nRÅ:s specialoperation -- skall utreda kvalificerad\r\nekonomisk brottslighet riktad mot banker och\r\nfinansinstitut. Vissa utredningar har redan\r\npåbörjats, och gruppen har ett mycket nära\r\nsamarbete med Finansinspektionen. Riksåklagaren\r\nhar förklarat att han efter en inledande utvärdering\r\när beredd att inom kort ange huruvida ytterligare\r\nmedel kan behöva tillföras. Regeringen är i sådant\r\nfall villig att i positiv anda pröva en sådan\r\nframställning.</pre><pre>De former som nu under Riksåklagarens ledning\r\nutvecklas för att bekämpa den speciella form av\r\nekobrott som följt i finanskrisens spår kommer\r\nsäkert att kunna tjäna som förebild för framtiden.\r\nEn ny typ av brottslighet kräver nytänkande. Häri\r\ningår inte bara att få nuvarande myndigheter att\r\nbättre koncentrera sina resurser utan också att\r\ntillföra expertis till de befintliga organisationerna,\r\njurister och ekonomer, som kan höja\r\neffektivitetsgraden. Jag bestyrktes i denna\r\nuppfattning när jag för en vecka sedan besökte den\r\nhårt arbetsbelastade ekoroteln vid\r\nRikskriminalpolisen.</pre><pre>Av vad jag nu har redovisat framgår att åtgärder\r\nvidtas på en bred front och att\r\nekobrottsbekämpningen har en hög prioritet både\r\ninom regeringen och hos berörda myndigheter.</pre><pre>Vid den hearing om ekobrott som hölls i\r\njustitieutskottet i februari framkom att\r\nRiksåklagaren och den högsta polisledningen var\r\nnöjda med den inriktning som arbetet bedrivs efter\r\noch att utvecklingen således går åt rätt håll. Jag kan\r\ninte underlåta att göra den reflexionen att denna\r\npositiva utveckling när det gäller bekämpningen av\r\nekobrott har kommit till stånd först sedan den\r\nsocialdemokratiska regeringen lämnat ifrån sig\r\nmakten.</pre><pre>Anf. 2  HANS GÖRAN FRANCK (s):</pre><pre>Fru talman! Även om den ekonomiska\r\norganiserade brottsligheten är ytterst omfattande\r\noch allvarlig har förutsättningarna för en kraftfull\r\noch offensiv ekobrottsbekämpning aldrig varit så\r\ngynnsamma som nu.</pre><pre>Det finns en stark och bred opinion för att ge\r\nkampen mot ekobrott högsta prioritet. All\r\ninsiktsfull och erfaren expertis på området kräver\r\nlångtgående åtgärder, kvalificerade och\r\nomfattande insatser av politisk, ekonomisk, rättslig\r\noch etisk-moralisk natur. Behoven är uppenbara.</pre><pre>Intresset och engagemanget finns hos många --\r\nlångt fler än någonsin tidigare. Det motstånd som\r\nfanns från konservativa kretsar under tidigare\r\nregeringar har brutits ner. På det internationella\r\nplanet växer fram en bred förståelse för att vitala\r\noch livsavgörande samhällsinsatser står på spel.</pre><pre>Inte ens Moderaterna, som i det längsta försökt\r\nsätta käppar i hjulen, kan upprätthålla sin tidigare\r\nlinje, som ledde till att de stod politiskt isolerade\r\nhär i riksdagen.</pre><pre>Tyvärr har Moderaterna, som alltså varit\r\nmotståndare till en högprioriterad\r\nekobrottsbekämpning, kommandoposten i denna\r\nödesfråga för vårt land. Regeringens hållning är\r\nfortfarande, trots allt, tveksam och ogin till en rad\r\nav de förslag som framlagts. Jag tänker framför allt\r\npå de socialdemokratiska motioner som väckts.</pre><pre>Det är detta som håller på att leda till en allvarlig\r\nmoralupplösning i såväl affärslivet som allmänt sett\r\nbland stora medborgargrupper. Den djupa\r\nekonomiska krisen i vårt land, med en regering som\r\ntappat styrförmågan, förvärrar situationen\r\nytterligare.</pre><pre>Regeringen är ansvarig för en underskattning av\r\ndessa frågors vikt och betydelse. Jag har tidigare\r\nkunnat påvisa att företrädare för regeringen har\r\nden uppfattningen att den ekonomiska\r\norganiserade brottsligheten är en fråga som man\r\nkan överlämna ansvaret för till en fackminister.\r\nDetta är olyckligt. Det är en allvarlig\r\nbagatellisering av frågan, som bara överträffas av\r\nden tidigare positionen hos Moderaterna här i\r\nriksdagen.</pre><pre>Justitieministern är något irriterad över att hon får\r\nnya frågor i min interpellation. Det är beklagligt,\r\ndärför att hon har inte något nytt att komma med.\r\nHon upprepar i huvudsak vad hon sade förra året,\r\ntrots att krisen nu har förvärrats och är akut. Dessa\r\nfrågor som jag har rest i interpellationen är av\r\ncentral betydelse för ekobrottsbekämpningen.</pre><pre>Då justitieministern i sitt svar talar om de ökade\r\ninsatser som regeringen vill sätta in, vill jag erinra\r\nom att de 60 miljoner som justitieministern\r\nredovisat i planeringsdirektiv för en särskild\r\nsatsning på Kriminalpolisens område inte är\r\ntillräckliga. Dessutom är det inte fråga om några\r\nnya pengar. Det är pengar som kommer att\r\nanvändas till kriminalpolisverksamheten, dvs. inte\r\nbara till rena ekobrott. Det finns anledning att\r\nräkna med att huvuddelen av dessa resurser\r\nkommer att användas till bekämpning av annan\r\nbrottslighet.</pre><pre>Vi har från socialdemokratisk sida föreslagit 62 nya\r\nmiljoner enbart för bekämpning av\r\nekobrottsligheten. Det är en väsentlig skillnad. Jag\r\nvill också understryka behovet av att tillgodose de\r\nkrav som ställs om ökade insatser, bl.a. för\r\nskatterevisionen, i den socialdemokratiska\r\nmotionen.</pre><pre>Det är nödvändigt att upptäcktsrisken ökar, inte\r\nminst när det gäller momsbedrägerierna, vars stora\r\nomfattning avslöjats under senare tid.</pre><pre>Det behövs dessutom en omfördelning av\r\nresurserna inom nuvarande budgetram.</pre><pre>Jag har i min interpellation särskilt koncentrerat\r\nmig på behovet av att en stor del av dessa resurser\r\nges till storstadsområdena och framför allt till\r\nStockholmsområdet, där problemen är störst.</pre><pre>Anf. 3  HANS STENBERG (s):</pre><pre>Fru talman! Det är litet svårt att få ut något konkret\r\nav det som justitieministern säger. Det är många\r\nord men tyvärr mycket litet innehåll. Det är i och\r\nför sig inte oväntat, eftersom det alltid har funnits\r\nett väldigt svagt intresse hos de borgerliga partierna\r\nför att aktivt bekämpa den ekonomiska\r\nbrottsligheten.</pre><pre>Man tycks helt bortse från att de insatser som\r\nfaktiskt görs för att bekämpa den ekonomiska\r\nbrottsligheten ganska snabbt betalar sig. I stället för\r\natt nu vidta nödvändiga åtgärder kommer\r\njustitieministern med ganska hurtfriska uttalanden\r\nom att vi faktiskt har en positiv utveckling när det\r\ngäller bekämpningen av ekobrotten -- mycket skall\r\nman höra!</pre><pre>I ett läge då alla seriösa bedömare som jag har talat\r\nmed upplever att den ekonomiska brottsligheten\r\nhåller på att växa oss över huvudet anser landets\r\njustitieminister att vi har en positiv utveckling.</pre><pre>Hur ser då denna positiva utveckling ut? Jo, den\r\nbistra verkligheten är ju faktiskt att Sverige håller\r\npå att förlora kampen mot den ekonomiska\r\nbrottsligheten. Den har brett ut sig på ett sätt som\r\ngör att den hotar att ta över hela branscher. Inom\r\nexempelvis restaurang- och taxinäringen finns stora\r\nbekymmer.</pre><pre>Fusket har på en del områden blivit så utbrett att\r\ndet har blivit oerhört svårt för seriösa företagare att\r\növer huvud taget bedriva verksamhet.\r\nEkobrottslingarna använder sig dessutom av\r\nalltmer raffinerade metoder, som gör att det är\r\nmycket svårt att upptäcka och beivra brott. Mot\r\ndetta sätts då samhällets minskande resurser och i\r\nmånga fall omoderna metoder.</pre><pre>Resurserna för att bekämpa ekobrott är så\r\notillräckliga att den här typen av brott ofta upplevs\r\nsom säker av brottslingarna.</pre><pre>Denna brottslighet har nått en sådan omfattning att\r\nden faktiskt hotar grundvalarna för ett sunt\r\nnäringsliv och på sikt också demokratin.</pre><pre>Det är oerhört angeläget att vi sätter in kraftfulla\r\nåtgärder för att stoppa den ekonomiska\r\nbrottsligheten. Anmälningar mot sådan\r\nbrottslighet får inte bli liggande utan åtgärd. Då\r\nskadas människors rättsmedvetande på ett farligt\r\nsätt.</pre><pre>På sikt måste det också bedrivas mer aktiv spaning\r\nefter den här typen av brottslighet. Risken för att\r\nman skall bli upptäckt vid ekonomisk brottslighet\r\nmåste bli mycket större, så att denna verksamhet på\r\nett tidigare stadium kan stoppas.</pre><pre>Statliga myndigheter är i dag ganska överens om att\r\nPolisen är den svagaste länken i myndighetskedjan.\r\nDet är också därför som vi socialdemokrater har\r\nföreslagit att Polisen skall ha stor del av de nya\r\nresurser som vi anser måste satsas på bekämpande\r\nav den ekonomiska brottsligheten. Men det är\r\nockså viktigt att det skapas balans i arbetsläget\r\nmellan berörda myndigheter, så att resurserna tas\r\ntill vara på ett effektivt sätt.</pre><pre>Ett annat stort problem när det gäller ekobrott är\r\ndet kraftigt ökade antalet konkurser.</pre><pre>1992 hade vi 22 000 bolagskonkurser här i Sverige,\r\nmed ekonomiska förluster på flera tiotals miljarder.\r\nI dessa konkurser uppgick utbetalningarna från\r\nLönegarantifonden till drygt 4 miljarder.</pre><pre>När man tidigare har undersökt detta har det visat\r\nsig att det i genomsnitt faktiskt har förekommit\r\nbrott i tre av fyra konkurser. Även om vi tar hänsyn\r\ntill att det är lågkonjunktur och att siffrorna kanske\r\när litet annorlunda nu, betyder detta att det\r\nförmodligen förekom brott i mer än 10 000\r\nkonkurser under 1992.</pre><pre>Om man ställer denna siffra i relation till att det\r\ntidigare per år har gjorts ungefär 5 000 anmälningar\r\ntill landets ekorotlar, förstår man att utan nya\r\nresurser eller andra åtgärder kommer de redan\r\nmycket stora ärendebalanserna att bli ännu större.\r\nDetta leder till att många brott helt enkelt inte\r\nkommer att kunna utredas, eftersom\r\nmyndigheterna saknar resurser.</pre><pre>I detta sammanhang vill jag också ta upp vikten av\r\natt kronofogdemyndigheternas\r\nspecialindrivningsenheter prioriteras och får\r\ntillräckliga resurser.</pre><pre>Dessa enheter sysslar ju med de allra svåraste\r\nindrivningsfallen och har under åren byggt upp en\r\nstor kunskap och en personkännedom som är\r\nmycket värdefull. I exempelvis skalbolagshärvorna\r\nhar specialindrivningsenheterna genom sitt\r\neffektiva arbete kunnat säkra åtskilliga hundratals\r\nmiljoner i tillgångar.</pre><pre>Eftersom drivkraften för ekonomisk brottslighet är\r\nekonomisk vinning, och eftersom man i dessa\r\nsammanhang omsätter stora belopp, är det också\r\noerhört angeläget att man ser till att\r\nkronofogdemyndigheterna kan lägga beslag på\r\nvinsterna. Det är faktiskt minst lika effektivt för att\r\nminska ekobrottsligheten som själva straffet. Om\r\nman tar vinsterna kommer man ju också åt själva\r\ndrivkraften i brottsligheten.</pre><pre>Fru talman! Mot denna mycket oroande bagrund\r\nvill jag fråga justitieministern om regeringen ändå\r\ninte är beredd att nu tänka om och sätta in de\r\nnödvändiga åtgärderna för att kraftfullt bekämpa\r\nden ekonomiska brottsligheten.</pre><pre>Anf. 4  SYLVIA LINDGREN (s):</pre><pre>Fru talman! Jag är bekymrad över det svar som\r\njustitieministern har lämnat med anledning av\r\nHans Göran Francks interpellation om den\r\nekonomiska brottsligheten.</pre><pre>Jag är bekymrad, eftersom svaret återigen andas ett\r\nryck på axlarna och en låt-gå-attityd när det gäller\r\ndessa oerhört viktiga frågor.</pre><pre>Den nuvarande tillgången till utredningspersonal är\r\nlångt ifrån tillräcklig. Det är nödvändigt med\r\nsärskilda åtgärder, inte minst i storstäderna och i\r\nStockholmsområdet.</pre><pre>Ekobrottsligheten är mest utbredd i storstäderna.\r\nMen verksamheten sprider sig, och det går fort.\r\nDen negativa utvecklingen inom vissa branscher,\r\nt.ex. hotell-, restaurang- och taxibranschen, följs\r\nupp i negativ bemärkelse även i mindre städer och\r\npå mindre orter. Därför är det oerhört viktigt att\r\nman sätter i gång med att bekämpa\r\nekobrottsligheten, och att man ger detta arbete\r\nhögsta prioritet.</pre><pre>Ärendebalansen vid ekoroteln i Stockholm är\r\nfortfarande mycket stor. Trots flera ansträngningar\r\nfrån oss socialdemokrater för att försöka få den\r\nborgerliga regeringen att inse allvaret i framför allt\r\nden grova ekobrottsligheten, händer mycket litet.</pre><pre>När vi socialdemokrater t.ex. i Länsstyrelsen i\r\nStockholm ville prioritera åtgärder mot\r\nekobrotten, sade den borgerliga majoriteten nej.</pre><pre>Häromdagen fick vi information om att man, vid en\r\nrazzia mot en restaurang som inte hade betalat sina\r\nskatter, fann sex pistoler och ca 1 miljon kronor i\r\ntusenlappar. Detta är bara början. Det är en liten\r\ndel. Det är en högst kriminell verksamhet som\r\npågår. Åtgärder måste sättas in, och det måste ske\r\nsnabbt.</pre><pre>Missbruk av den fria etableringsrätten är också ett\r\ngrundläggande hot mot näringsfriheten och den\r\nsunda konkurrensen. Det är vår skyldighet att\r\nvärna näringsfriheten, de anställda och de seriösa\r\nföretagen. Kontroll, prövning och riktade åtgärder\r\nmot ekonomisk brottslighet och oseriösa\r\nnäringsidkare är A och O.</pre><pre>Min fråga blir därför om Gun Hellsvik är beredd att\r\npröva krav om någon form av näringstillstånd,\r\n''körkort'', eller åtminstone branschkännedom och\r\ndärmed visa förtroende för de seriösa företagarna\r\noch bekämpa den ekonomiska brottsligheten.</pre><pre>I interpellationssvaret som vi i dag behandlar står\r\ndet: ''En framgångsrik kamp mot den ekonomiska\r\nbrottsligheten är dock inte bara fråga om ökade\r\nresurser.''</pre><pre>Vid justitieutskottets utfrågning om den\r\nekonomiska brottsligheten sades det dock mycket\r\nklart att man var bekymrad när det gäller resurser\r\noch kompetens.</pre><pre>För att man skall komma till rätta med ekobrotten\r\nkrävs resurser, kompetens och snabba tydliga\r\nkonsekvenser av brott. Snabbheten lyser i dag med\r\nfrånvaro.</pre><pre>Det är bra att man ser över regelsystemet, men det\r\nvill till att man visar trovärdighet. Jag skall ge ett\r\npar exempel.</pre><pre>Riksskatteverket skrev till regeringen i april 1992\r\noch begärde ett medgivande om att särskilda ADB-\r\nprogram skulle få användas för att sammanställa\r\nuppgifter ur TSV:s och RSV:s register för\r\nlänsstyrelsernas tillsyn av yrkesmässig trafik. Efter\r\nåtskilliga skrivningar och förfrågningar beviljade\r\nregeringen i december samkörning -- åtta månader\r\nefter -- att gälla första halvåret 1993. Det skulle\r\nalltså bara gälla för ett halvår. Man ville försäkra sig\r\nom att det inte påverkade den personliga\r\nintegriteten.</pre><pre>Justitieministern sade i en tidigare\r\ninterpellationsdebatt om ekobrott att vårt främsta\r\nbidrag till kampen mot ekobrott är måhända att se\r\ntill att ekonomin stabiliseras och att skattetrycket\r\nhålls tillbaka. Det kan endast utläsas som: Sänk\r\nskatten så får vi ingen ekonomisk brottslighet.\r\nSådana här uttalanden gör inte regeringen\r\ntrovärdig i dessa frågor -- tvärtom. Det behövs\r\nmycket mera tydlighet och vilja i dessa frågor.</pre><pre>Folk är retade -- med rätta -- över att man ser\r\ngenom fingrarna och inte hinner med att sitta dit\r\ndem som ägnar sig åt ekobrott. Det går så långt att\r\nman inte ens anmäler brott längre, eftersom det\r\ninte händer någonting. Jag tycker att det är närmast\r\nlöjligt att se hur långt efter ekoutredarna är i sitt\r\narbete när det gäller teknisk utrustning. Man måste\r\ngå betydligt längre när det t.ex. gäller\r\ndataunderstöd. Brottslingarna ligger hästlängder\r\nföre, och det är de naturligtvis väl medvetna om.\r\nDetta fortgår så länge vi har en regering som inte\r\nger högsta prioritet till bekämpningen av den\r\nekonomiska brottsligheten.</pre><pre>Anf. 5  KENT CARLSSON (s):</pre><pre>Fru talman! Jag hade från början inte tänkt att\r\nbegära ordet, men när jag hörde justitieministerns\r\nsvar på den här interpellationen så hoppade jag till.</pre><pre>Statsrådet sade i slutet av sitt svar att vid den\r\nhearing som justitieutskottet ordnade om den\r\nekonomiska brottsligheten var riksåklagaren och\r\nden högsta polisledningen nöjda med den\r\ninriktning som arbetet bedrivs efter och att\r\nutvecklingen således går åt rätt håll. Det var en\r\nvälvillig tolkning både av riksåklagarens och av\r\npolischefens uttalande under utskottsutfrågningen.\r\nDet framkom en rad krav på förändringar som även\r\nhar presenterats tidigare. Man återkom också med\r\nfler förslag om förändringar när det gäller\r\nstyrformer m.m. Det fanns också ett allmänt\r\nönskemål om ökade resurser just för den här typen\r\nav brottsbekämpning. I denna utfrågning deltog\r\näven andra personer som hade en rad andra åsikter.\r\nTill exempel Rolf Åbjörnsson, chef för\r\nkonkursförvaltarna, hade många synpunkter både\r\npå organisationen och på resurserna. Andra\r\nadvokater som deltog i utfrågningen hade många\r\nkritiska synpunkter även om de sade att man under\r\nsenaste tiden har fått upp ögonen för\r\nekobrottsligheten, vilket innebär vissa möjligheter,\r\nmen att det fortfarande återstår många politiska\r\nbeslut och framför allt en tydlig och klar politisk\r\nvilja.</pre><pre>Jag reagerade därför också när statsrådet sade att\r\nden här positiva utvecklingen när det gäller\r\nbekämpningen av ekobrotten kom till stånd först\r\nefter det att den socialdemokratiska regeringen\r\nlämnade ifrån sig makten. Jag har också synpunkter\r\npå hur den socialdemokratiska regeringen\r\nbehandlar den här typen av frågor. Det är dock ett\r\nfaktum att när regeringen i sin budgetproposition\r\nförra året tog bort prioriteringen av de ekonomiska\r\nbrotten, hände det någonting ute i de lokala\r\npolisdistrikten. Det blev en minskning av antalet\r\nekobrottspoliser och man gjorde lokala\r\nomprioriteringar, vilket har lett till att vi i dag har\r\nbetydligt färre ekobrottspoliser i tjänst. Det kan\r\nman faktiskt inte belasta den socialdemokratiska\r\nregeringen för, även om man kan ha många\r\nsynpunkter på jobbet med ekobrotten under den\r\ntiden.</pre><pre>Det viktigaste är nu att vi får i gång ett kraftfullt\r\narbete som innebär ändringar i styrformerna. Man\r\nkanske kan få till centrala ekobrottsrotlar i\r\nStockholm, Göteborg och Malmö, där de flesta\r\nekobrotten trots allt utförs. Man bör också se till att\r\nman får bättre teknisk utrustning. Här har vi\r\ngivetvis en resursfråga. Om jag har förstått det rätt\r\när de 60 miljoner kronor som regeringen talade om\r\nunder utfrågningen i princip 60 ''gamla'' miljoner\r\nsom man omfördelar. Därvidlag är det en väsentlig\r\nskillnad mellan regeringen och\r\nSocialdemokraterna. Vi har föreslagit 100 nya\r\nmiljoner till arbetet med ekobrott.</pre><pre>Avslutningsvis skulle jag vilja fråga\r\njustitieministern om huruvida man är beredd att\r\növerväga den här formen av centrala\r\nekobrottsrotlar i de större städerna för att\r\neffektivisera arbetet och om man är beredd att\r\nplocka fram nya pengar för att förbättra teknisk\r\nutrustning, samordning m.m. Jag undrar också om\r\nman är beredd att förändra styrmedlen. Nuvarande\r\nstyrsystem inom polisen innebär att det här är en\r\nfråga som de lokala polismyndigheterna skall\r\nbesluta om. I det prioriteringsarbetet försvinner\r\nofta ekobrottspolisen -- tyvärr, får man väl säga.</pre><pre>Anf. 6  Justitieminister GUN HELLSVIK\r\n(m):</pre><pre>Fru talman! Det här är en intressant och viktig\r\ndiskussion. Hans Göran Franck säger att jag blir\r\nirriterad över att få denna fråga. Nej, Hans Göran\r\nFranck, jag är tacksam över att jag får den här\r\nfrågan gång på gång, och det markerade jag också i\r\nmitt svar. Varför är jag tacksam över detta? Jo, det\r\nfinns många krafter, bl.a. de fyra personer som har\r\nvarit uppe och talat, som inte vill något hellre än att\r\nfå det att framstå som om regeringen inte är\r\nintresserad av att bekämpa ekobrottslighet. Jag\r\nbehöver därför många tillfällen att klarlägga att så\r\nicke är fallet. Kom gärna tillbaka med denna fråga,\r\ndet ger mig tillfällen att vara tydlig. Jag skall\r\nförsöka vara tydlig.</pre><pre>Det framfördes också, av Hans Stenberg, att jag\r\ninte har kommit med något konkret. När det gäller\r\nutvecklingen av bearbetningen av\r\nekobrottsligheten säger Hans Göran Franck att det\r\nhar varit ett starkt motstånd från de konservativa\r\nregeringarna genom tiderna. Vi kanske i dag skall\r\nvara litet försiktiga med begreppet konservativ. I\r\ndag används det begreppet oftast när vi talar om\r\ngammelkommunisterna i nuvarande Ryssland. Jag\r\ntycker också att det kan finnas skäl att tala om\r\nkonservatism inom socialdemokratin. Det är väl\r\nbättre att vi talar om socialdemokratiska resp.\r\nborgerliga regeringar.</pre><pre>När började man för första gången medvetet bygga\r\nupp resurser för att bekämpa ekonomisk\r\nbrottslighet? Jo, det skedde 1977. Vad hade vi för\r\nregering 1977? Jo, det var en borgerlig regering.\r\nMan fortsatte sedan under slutet av 1970- och\r\nbörjan av 1980-talet enligt plan att bygga upp\r\nresurser för bekämpning av ekonomisk\r\nbrottslighet. Under perioden 1987--1991 minskades\r\nresurserna för bekämpning av den ekonomiska\r\nbrottsligheten med 10 %. År 1991 lade man ner 10\r\n% färre timmar på ekobrottsbekämpning än vad\r\nman gjorde år 1987. Huruvida vi hade en\r\nkonservativ regering 1987--1991 får någon annan\r\nbedöma, men det var i varje fall inte en borgerlig\r\nregering utan en socialdemokratisk.</pre><pre>Vår förra budgetproposition åberopades och\r\npåstods resultera i en minskning av resurserna för\r\nekobrottslighet. Vad har då hänt sedan vi lade fram\r\nden budgetpropositionen? Jag skall vara konkret\r\noch gå efter de siffror som har redovisats. Det har\r\nvisat sig att de resurstimmar som lades ner på\r\nekobrottsbekämpningen i Sverige ökade för första\r\ngången sedan 1987. Ökningen var 7 %. Den stora\r\nökningen sker på rikskriminalen, vilket gör att det\r\ni och för sig ligger något i vad Kent Carlsson sade\r\nom att vi har en minskning lokalt. Jag har också\r\nuppfattat att socialdemokraterna kämpar för en\r\nmera centraliserad resursallokering, vilket jag i och\r\nför sig sätter frågetecken inför. Att\r\nbudgetpropositionen från i fjol skulle ha resulterat\r\ni minskad satsning på ekobrottsligheten stämmer\r\ninte med verkligheten.</pre><pre>Hur de 60 miljoner som vi från regeringen har\r\nangivit att man skall ha extra på Rikskrim kommer\r\natt utnyttjas kan vi inte svara på nu. Det är faktiskt\r\nså att Rikspolisstyrelsen skall komma med förslag\r\npå hur dessa 60 miljoner skall fördelas. I\r\nbudgetpropositionen har vi -- det kan ingen\r\nförneka -- angivit att vi måste ta krafttag för att\r\nkomma åt den ekonomiska brottsligheten.</pre><pre>Det är inte bara vi som har påpekat detta, utan det\r\nhar också länsstyrelserna gjort, som Sylvia\r\nLindgren nämnde. Jag förstår nu att Sylvia\r\nLindgren sitter i Länsstyrelsen -- jag var inte riktigt\r\nsäker på det tidigare. Jag sitter däremot inte i\r\nLänsstyrelsen i Stockholms län, men jag känner\r\nändå till att man, bl.a. på initiativ från Ulf\r\nAdelsohn, har mycket långtgående planer på att\r\nförbättra samordningen mellan olika organ i\r\nsamhället för att på ett bättre sätt kunna komma åt\r\nden ekonomiska brottsligheten, bl.a. inom\r\nrestaurangnäringen, som Hans Stenberg tog upp.</pre><pre>Det finns mycket att kommentera när det gäller\r\nRikspolisstyrelsens styrmedel. Enligt\r\nRikspolisstyrelsens instruktioner har man\r\nskyldighet att kontrollera att polisen följer de av\r\nregeringen angivna riktlinjerna. Gör polisen inte\r\ndetta är Rikspolisstyrelsen skyldig att anmäla det\r\ntill regeringen.</pre><pre>Trots att vi inte är överens om hur vi skall\r\norganisera verksamheten är vi överens om att vi\r\nmåste ta krafttag mot ekobrottsligheten, och det\r\nvisar vi konkret. Det finns emellertid en fråga där\r\nvi icke är överens. Ni säger: Ge högsta prioritet åt,\r\nalltså sätt framför allting annat, bekämpningen av\r\nekobrottsligheten. Jag säger: Sätt framför allting\r\nannat bekämpningen av våld och narkotika.\r\nDärmed inte sagt någonting annat än att vi skall ta\r\nkrafttag mot ekobrottsligheten.</pre><pre>Anf. 7  HANS STENBERG (s):</pre><pre>Fru talman! Justitieministern använde en del av\r\ntiden till att angripa oss socialdemokrater för vad\r\nsom gjordes under 1980-talet. Om vi nu skall vara\r\nlitet självkritiska, sattes det då den\r\nsocialdemokratiska regeringen tillträdde 1982 för\r\nförsta gången till ordentliga resurser i kampen mot\r\nden ekonomiska brottsligheten. Att det var så kan\r\njustitieministern själv kontrollera.</pre><pre>Vad som hände sedan i mitten av 1980-talet och som\r\ngjorde att resurserna till den här verksamheten\r\nfaktiskt minskade mellan 1987 och 1991 var att\r\npolisväsendet regionaliserades, och i och med det\r\nvar vi inte nog observanta på att man inom de\r\nlokala polismyndigheterna faktiskt började nagga\r\npå resurserna och förde över pengar till annan\r\npolisverksamhet.</pre><pre>Sedan kom den borgerliga regeringens budget\r\n1992, i vilken regeringen nedprioriterade det här\r\nområdet. Det var inte längre uppsatt som ett\r\nprioriterat område, och i och med det började raset\r\npå riktigt. Det var en signal till polisen att flytta\r\növer resurser till annat, eftersom regeringen inte\r\nlängre prioriterade bekämpningen av den\r\nekonomiska brottsligheten.</pre><pre>Justitieministern säger att vi socialdemokrater vill\r\natt det skall framstå som att regeringen inte gör\r\nnågonting åt den ekonomiska brottsligheten, men\r\ndet är inte nödvändigt att vi anstränger oss för det,\r\neftersom regeringen gör det så bra själv. Jag har\r\nnyss nämnt nedprioriteringen i 1992 års budget, och\r\nvi kan konstatera att det nu inte sätts in några nya\r\nresurser.</pre><pre>Det förs dessutom i de borgerliga partierna ett\r\nresonemang om att det är nödvändigt att avskaffa\r\nMBL 38 §. Jag har genom åren träffat oerhört\r\nmånga arbetsgivare, men jag har inte träffat någon\r\nseriös arbetsgivare som har upplevt MBL 38 § som\r\nett hinder i sitt arbete. Däremot har den i många\r\nfall fungerat som en effektiv broms mot företag som\r\ninte är seriösa, som inte betalar skatter och avgifter\r\noch följer lagar och bestämmelser.</pre><pre>Den här regeringen lägger faktiskt ner kraft och\r\narbete på att riva ner det i och för sig bristfälliga\r\nskydd vi har mot den ekonomiska brottsligheten.\r\nDetta gör regeringen i stället för att jobba för att\r\nförbättra läget. Jag är väldigt orolig för det här, och\r\ndet finns all anledning att på nytt prioritera den här\r\nfrågan.</pre><pre>Ta som exempel restaurangnäringen. Det är många\r\nungdomars första kontakt med arbetslivet. Vad får\r\nde för uppfattning och vad får de för\r\nrättsmedvetande när de på sin första arbetsplats får\r\nlära sig att det är okej att helt strunta i lagar och\r\nbestämmelser? Vad formar det för\r\nsamhällsmedborgare inför framtiden?</pre><pre>Anf. 8  HANS GÖRAN FRANCK (s):</pre><pre>Fru talman! Det finns anledning för samtliga\r\nregeringar som har föregått denna att självkritiskt\r\ngranska den verksamhet som har förekommit när\r\ndet gäller ekobrottsbekämpning. Jag hör till dem\r\nsom har framfört kritik oavsett vilken regering som\r\nhar suttit vid makten, eftersom jag har ansett att det\r\nhar behövts betydligt starkare och effektivare\r\nåtgärder. Jag tycker också att jag och andra kritiker\r\nhar blivit sannspådda.</pre><pre>Nu befinner vi oss i det läget att situationen är värre\r\nän vad den någonsin har varit. I det läget är de\r\nåtgärder som regeringen vidtar eller avser att vidta\r\nhelt otillräckliga. Det betyder att den ekonomiska\r\noch organiserade brottsligheten av allt att döma\r\nfortsätter att tillta, utan att tillräckligt effektiva\r\nåtgärder vidtas.</pre><pre>Det är nödvändigt att vi nu granskar alla de förslag\r\nsom finns. Det gäller enligt min uppfattning att\r\nrealisera en rad av de förslag som redan finns på\r\nbordet. Huvuddelen av justitieministerns svar\r\nhandlar emellertid om nya undersökningar och nya\r\nutredningar och i alldeles för liten grad om\r\nomedelbara insatser.</pre><pre>Jag tycker därför att den socialdemokratiska\r\nmotionen är en klar förbättring. Den innebär i det\r\nnärmaste att man bör sätta in resurser för att\r\nfördubbla antalet ekopoliser. Detta är ett mycket\r\ncentralt och viktigt krav. Dessutom innehåller\r\nmotionen krav på resurser till\r\nkronofogdemyndigheterna, Riksåklagaren,\r\nRiksskatteverket och Tullverket, och detta är\r\nresurser som är i hög grad nödvändiga.</pre><pre>Den fråga som justitieministern undviker att ta\r\nställning till är den som gäller en koncentration av\r\nresurserna till storstadsområdena och att vi\r\nbehöver de nödvändiga medlen för att kunna\r\nåstadkomma denna styrning av resurserna. Det är\r\nhär det brister mycket betänkligt, och det är\r\nallvarligt att vi inte har konkreta förslag på detta\r\nområde.</pre><pre>Anf. 9  SYLVIA LINDGREN (s):</pre><pre>Fru talman! Det var definitivt inte min avsikt att på\r\nnågot vis skälla på Ulf Adelsohn, justitieministern.\r\nHan har nog gjort vad han har kunnat i den här\r\nfrågan. Den skrivning jag hänvisade till och som tog\r\nså lång tid att behandla -- det tog faktiskt drygt åtta\r\nmånader -- låg också Ulf Adelsohn bakom.</pre><pre>Det tog som sagt väldigt lång tid innan regeringen\r\nfattade beslut; eftersom Datainspektionen hade\r\nsagt nej var det bara regeringen som kunde ta över\r\ni nästa instans. Regeringens besked blev som sagt\r\natt den samkörning, den samordning som är så\r\nviktig för bekämpningen av ekonomisk\r\nbrottslighet, bara kom att gälla i ett halvår. Sedan\r\nmåste det återigen ske en ny prövning. Detta blev\r\nfallet trots att det tidigare har funnits möjlighet till\r\nen sådan samordning -- den möjligheten togs bort i\r\nsamband med avregleringen av taxi den 1 juli 1990.</pre><pre>Jag ställde också en annan fråga till Gun Hellsvik,\r\nnämligen om hon var beredd att pröva någon form\r\nav näringstillstånd, ''körkort'' eller åtminstone\r\nkräva branschvana, för att därmed visa förtroende\r\nför de seriösa företagarna och på så vis bekämpa\r\nden ekonomiska brottsligheten. I dag drar ju tyvärr\r\nde seriösa företagarna det kortaste strået på grund\r\nav att den ekonomiska brottsligheten är så utbredd.</pre><pre>Länsstyrelsen kan naturligtvis göra en hel del. Det\r\när mycket riktigt att jag sitter i Länsstyrelsen. Jag\r\nlåg bakom bl.a. förslaget om att man skulle\r\nprioritera den ekonomiska brottsligheten, men den\r\nborgerliga majoriteten röstade nej.</pre><pre>Jag tycker att jag får mer och mer klara belägg för\r\ndetta, inte minst med tanke på vad som nu äger rum\r\ninom taxi- och krognäringen. Exemplet med\r\ntillvaratagandet av sex pistoler och ca 1 miljon\r\nkronor i tusenlappar är bara ett av många. Inom\r\nhotell- och restaurangnäringen förekommer det\r\ndagligen exempel på att ombudsmän inte vågar\r\nvara offentliga därför att det pågår\r\nbulvanverksamhet och djupt kriminell verksamhet,\r\nsom är följder av den ekonomiska brottsligheten.</pre><pre>Av den anledningen är det mycket viktigt att\r\nregeringen visar styrka, intresse, resurser och\r\nframför allt ger mycket tydliga signaler i de här\r\nfrågorna. Man ger inte sådana signaler om man\r\nhänvisar till skattetryck och personlig integritet.</pre><pre>Anf. 10  Justitieminister GUN HELLSVIK\r\n(m):</pre><pre>Fru talman! Det är rätt att jag inte svarade på alla\r\nfrågor som ställdes, men Sylvia Lindgren vet att\r\nman har begränsad talartid. När det är många som\r\nställer frågor är det därför mycket effektivt att\r\nkunna säga att man inte fick något svar på sin egen\r\nfråga.</pre><pre>Frågan om näringstillstånd är viktig, och i den\r\nfrågan finns det en viktig och grundläggande\r\nskillnad i våra uppfattningar. Sylvia Lindgren säger\r\nnågot som för mig är mycket otroligt. Hon säger att\r\nvi skall kräva näringstillstånd för att visa förtroende\r\nför de seriösa näringsidkarna. För mig, som\r\nborgerlig, är utgångspunkten att vi visar förtroende\r\nför människor, men de som missbrukar förtroendet\r\nskall vi angripa. Seriösa och hederliga människor\r\nskall inte behöva komma till myndigheterna och be\r\nom lov för att ges möjlighet att försörja sig på ett\r\nhederligt sätt. Mitt svar på frågan om vi skall ha\r\nflera former av näringstillstånd är därför nej.</pre><pre>Jag vill emellertid markera att de som visar\r\nbristande lojalitet mot människor, de som\r\nmissbrukar de regler som finns, dem skall vi\r\nangripa. Det är det den här diskussionen skall gälla.\r\nHur skall vi bygga upp våra resurser, hur skall vi\r\nförbättra utnyttjandet av våra resurser för att\r\nkunna komma åt just dem som missbrukar det\r\nförtroende som man enligt min mening skall utgå\r\nfrån att man bör ge enskilda individer?</pre><pre>Då är det naturligtvis lätt att som Hans Göran\r\nFranck säga att vi skall anslå mer pengar. Jag vill\r\ndock ännu en gång påpeka något som jag har\r\npåpekat många gånger tidigare: I höstas kom\r\nregeringspartierna och Socialdemokraterna\r\növerens om ett sparbeting på\r\nJustitiedepartementets område på 500 miljoner.\r\nDetta var ett önskemål från Socialdemokraterna,\r\nmen vi ställde upp för att få till stånd en omfattande\r\nbesparing. Att sedan, efter det att vi har varit\r\növerens om ramen, säga att vi skall lägga 100\r\nmiljoner -- eller, för att tala i nettosiffror, kanske 62\r\nmiljoner -- på polisens verksamhet för bekämpning\r\nav ekobrottslighet, innebär att man säger att\r\nytterligare 62 miljoner utöver de redan\r\növerenskomna 500 miljonerna skall sparas in på\r\nJustitiedepartementets område, och\r\nJustitiedepartementets budget är totaldominerad\r\nav polisens verksamhet.</pre><pre>Vill vi då minska resurserna när det gäller utredning\r\nav våldsbrott och narkotikabrott och de resurser\r\nsom satsas på att komma åt unga människor som är\r\npå väg in i brottslighet? Jag vill det inte. Vi har en\r\nhel del resurser, och vi håller också på att bygga upp\r\nresurserna, och vi måste därför se till att vi utnyttjar\r\ndessa resurser på bästa möjliga sätt.</pre><pre>Initiativet från Länsstyrelsen i Stockholms län är i\r\ndet sammanhanget ett bra exempel, som ger\r\nuttryck för precis det som vi från regeringens sida\r\nförsöker markera, nämligen att vi skall samordna\r\nresurserna och se till att de som arbetar med\r\nekobrottslighet har en hög utbildningsnivå. Det\r\nhjälper inte att vi sätter in en massa människor,\r\nutan det är också nödvändigt att de som arbetar\r\nmed ekobrottsligheten är av en mycket hög kvalitet\r\noch har en mycket hög kompetens.</pre><pre>Det är ett eftersatt område, och jag tror att vi kan\r\nvara överens om att man inte uppnår hög\r\nkompetens över en natt utan att det tar tid, precis\r\nsom det tar tid att reparera eftersatt teknisk\r\nutrustning. Den tekniska utrustning som har tagits\r\nupp i debatten blev inte föråldrad i samband med\r\nregeringsbytet 1991, utan den var föråldrad långt\r\ntidigare, och det var ingen som tidigare såg till att\r\nförnya den. Ju längre man väntar, desto längre tid\r\ntar det naturligtvis att komma i kapp.</pre><pre>Anf. 11  HANS GÖRAN FRANCK (s):</pre><pre>Fru talman! Jag konstaterar att justitieministern nu\r\noch i ett tidigare inlägg vitsordar att en betydande\r\ndel av de 60 miljonerna kommer att gå till andra\r\nområden än ekobrottslighet. Men hon kan inte säga\r\nhur mycket.</pre><pre>Jag konstaterar också att det här finns goda\r\nmöjligheter att förhandla med socialdemokratin\r\nom en ordentlig utökning. Jag har tidigare\r\ndiskuterat med justitieministern om detta. Hon har\r\ndå sagt -- även om hon också upprepat vad som\r\nsagts i krisuppgörelsen -- att det finns eventuella\r\nmöjligheter till en öppning.</pre><pre>Precis som justitieministern säger innebär\r\nkrisuppgörelsen att man skall göra besparingar\r\ninom rättsväsendets område med 500 miljoner.\r\nMen det finns besparingsmöjligheter inom\r\nrättsväsendet utan att det skall behöva drabba\r\nekobrottsligheten som är så viktig. Det finns\r\nmöjligheter bl.a. inom kriminalvården, men även\r\ninom andra områden.</pre><pre>Det rör sig också om att kunna ta upp en diskussion\r\nmed Socialdemokraterna om att träffa en\r\növerenskommelse i utskotten om att kunna få dessa\r\nnya pengar. Dessa pengar är så nödvändiga. Varför\r\ninte ta chansen till en överenskommelse om det\r\nhär?</pre><pre>Tilltron till rättsväsendets funktionsmöjligheter\r\noch aktionsduglighet måste förstärkas. Det\r\nbedömer jag som mest angeläget, i det läge som vi\r\nnu står nu inför. Tilltron ökar inte bara genom att\r\ntala om framtiden eller att tala om att vi skall ha\r\nexempelvis en bättre moral. Nu fordras\r\nomedelbara förstärkta insatser för att över huvud\r\ntaget polis, åklagare och alla andra som finns inom\r\nrättsväsendet skall få ökad förmåga att vända\r\nströmmen. Det är avgörande. Allt går inte att göra\r\npå en gång. Det fordrar uthållighet. Det betyder\r\nockså att man måste ha tron att det här kommer att\r\nhålla i sig och att det därför är nödvändigt att\r\ntillsätta dessa resurser.</pre><pre>Anf. 12  HANS STENBERG (s):</pre><pre>Fru talman! Justitieministern avslutade med att\r\nsäga att polisens utrustning inte har blivit föråldrad\r\nenbart under den borgerliga regeringsperioden.\r\nDet är förvisso sant. Men sedan sade\r\njustitieministern att ju längre man väntar ju mer\r\nföråldrad blir polisens utrustning. Självfallet är det\r\nså, därför vill vi Socialdemokrater se åtgärder\r\nvidtagna nu, vi vill inte ha nya utredningar.</pre><pre>Det allvarligaste med den ekonomiska\r\nbrottsligheten är att den skadar människors\r\nrättsmedvetande oerhört mycket, därför måste den\r\nprioriteras. När man upplever att etablerade och\r\nrika människor och stora företag i samhället kan\r\nkomma undan sina ålägganden, inte behöver följa\r\nde lagar och regler som finns, och att de får agera\r\nefter snöd vinning, hur skall man då kunna begära\r\natt ungdomar och andra skall rätta sig efter\r\nsamhällsreglerna?</pre><pre>Den här frågan kan man inte ställa mot frågorna om\r\nnarkotika och våldsbrottslighet och säga att\r\nnarkotika- och våldsbrotten är farligare än de\r\nekonomiska. Det är själva demokratin som det\r\nhandlar om. Det handlar även om att den grova\r\nvåldsbrottsligheten och den ekonomiska\r\nbrottsligheten är väldigt nära förknippade med\r\nvarandra.</pre><pre>Varifrån skall man ta resurser till det här, kan man\r\nfråga sig. Precis som justitieminstern säger går det\r\natt hänvisa till uppgörelser när det gäller\r\nbudgetläget. Men det är faktiskt så, att det är svårt\r\natt beräkna hur mycket pengar som undanhålls i\r\nekonomisk brottslighet. I de beräkningar som\r\nemellertid finns pekar det mot ungegär 100\r\nmiljarder kronor om året, som försvinner ur\r\nstatskassan på grund av detta. Skulle man med\r\nökade insatser mot ekonomisk brottslighet kunna\r\nfå in pengar till statskassan är det troligt att\r\ninsatserna som görs på det här området faktiskt\r\nbetalar sig -- kanske ger ett visst överskott.</pre><pre>Jag berörde tidigare § 38 medbestämmandelagen\r\nsom handlar om fackens vetorätt mot företag som\r\ninte seriöst sköter sig. Justitieministern har inte ens\r\nkommenterat det. Det skulle faktiskt vara\r\nintressant att höra justitieministerns uppfattning i\r\nden här frågan. Är det verkligen till gagn för\r\nkampen mot ekonomisk brottslighet att avskaffa\r\nMBL § 38, eller är det ett rent ideologiskt beslut?\r\nDet är ungefär som -- jag brukar göra den här\r\njämförelsen -- när gamla stalinister av ideologiska\r\nskäl vill avskaffa all lagstiftning som begränsar\r\narbetsgivarens rätt. MBL § 38 är ett av de få\r\neffektiva vapen som vi har haft när det gäller\r\nkampen mot den ekonomiska brottsligheten.</pre><pre>Anf. 13  Justitieminister GUN HELLSVIK\r\n(m):</pre><pre>Fru talman! Först vill jag säga till Hans Stenberg att\r\näven om jag är justitieminister går jag inte och\r\nhåller paragrafnummer i huvudet, speciellt inte\r\nparagrafnummer på områden som inte direkt ligger\r\ninom mitt ansvarsområde, som arbetsrätten.\r\nDessutom vill jag se närmare på de regler som jag\r\nkommenterar, även om jag självfallet i vissa fall vet\r\nvad en viss regel innehåller i stort.</pre><pre>Rent principiellt tycker jag att man verkligen kan\r\ndiskutera om huruvida det är vissa grupper som\r\nskall ha speciell rätt att reagera mot olaglighet. Det\r\när egentligen vars och ens skyldighet -- särskilt\r\narbetsgivarens -- att reagera. Det är också det\r\noffentligas skyldighet att reagera. Jag är inte\r\nkompetent att diskutera § 38 MBL. Det får i stället\r\nandra, som kan det bättre, göra.</pre><pre>Hans Göran Franck använder debattekniken att\r\nsäga att han har fått si och så bekräftat. Det finns\r\ninget i det som jag har sagt som bekräftar att de 60\r\nmiljonerna till Rikskriminalen till största delen\r\nskall användas till annat än bekämpande av\r\nekobrottslighet. Jag sade att Rikspolisstyrelsen har\r\nfått i uppdrag att till regeringen redovisa hur de 60\r\nmiljonerna skall användas. Om regeringen hade\r\nfått den redovisningen skulle jag ha kunnat tala om\r\nhur pengarna kommer att användas. Uppdraget\r\nbygger emellertid på att vi skall komma åt den\r\navancerade brottsligheten. Jag markerade även att\r\njust den ekonomiska brottsligheten är en tung del.\r\nVi får vänta och se till dess jag och andra kan\r\nbekräfta hur medlen verkligen skall fördelas.</pre><pre>Hans Stenberg, jag håller helt med om att det är\r\nviktigt att bekämpa den ekonomiska brottsligheten\r\nmed tanke på det allmänna rättsmedvetandet.\r\nRegeringen har därför i regeringsförklaringen\r\nangivit att all brottslighet skall bekämpas.\r\nSamtidigt är regeringen hederlig och säger att i en\r\nsituation där det är brist på resurser -- och så var\r\nsituationen när vi tog över, efter det att resurserna\r\nsuccessivt minskat under 80-talet -- måste man våga\r\nsäga att vissa saker alltid måste göras först och att\r\ngivna resurser inte räcker till allt.</pre><pre>Vi utreder mycken ekobrottslighet. Men det är\r\nkomplicerat. Jag repeterar det som jag sade i\r\ntidigare inlägg: Rikskriminalens resurer för\r\nutredning av ekonomisk brottslighet ökade med\r\n27 % 1992, jämfört med 1991.</pre><pre>Överläggningen var härmed avslutad.</pre><pre>2 §  Svar på interpellation 1992/93:76 om blyfri\r\nbensin</pre><pre>Anf. 14  Miljöminister OLOF JOHANSSON\r\n(c):</pre><pre>Fru talman! Elving Andersson har frågat mig om\r\nregeringen anser att distributionssystemet för\r\nbensin uppfyller de krav man bör kunna ställa, om\r\nNaturvårdsverket kontrollerar kvaliteten på blyfri\r\nbensin och inom vilka toleransgränser bensinen bör\r\nligga. Elving Andersson frågar också om vilket\r\nrättsläge som råder för bilbranschens\r\ngarantiåtagande om bilägaren själv ovetande\r\ntankar blyad bensin i en bil med katalysator.</pre><pre>Låt mig börja med att besvara den tredje frågan och\r\nklargöra rättsläget. Enligt 11 §\r\nbilavgasförordningen (1991:1481) gäller\r\ntillverkarens särskilda ansvar mot bilägaren bara\r\nom denne använder blyfri bensin. Detta gäller även\r\nom bilägaren är helt omedveten om att den bensin\r\nsom används är förorenad med bly. Om\r\nkatalysatorn på bilen förstörs av att bilen tankas\r\nmed bensin som innehåller bly, trots att den anges\r\nvara blyfri, måste bilägaren vända sig till den som\r\nsålt bensinen för att få ersättning.</pre><pre>Som svar på frågan om Naturvårdsverkets\r\nkontroller kan jag informera om att\r\nNaturvårdsverket har utfärdat föreskrifter om hur\r\nkontrollen skall ske av att den bensin som uppges\r\nvara blyfri verkligen är blyfri. Systemet bygger dels\r\npå ett regelbundet kontrollprogram för blyfri\r\nmotorbensin vid tankställe som utförs av Statens\r\nprovningsanstalt, dels på ett program för\r\noljeföretagens egen kontroll vid huvuddepå och\r\ntankställe. Oljeföretagen är skyldiga att rapportera\r\nsina mätvärden till Naturvårdsverket.</pre><pre>Enligt förordningen (1985:838) om motorbensin får\r\nbensin innehålla högst 13 mg bly per liter för att den\r\nskall anses vara blyfri. Enligt Naturvårdsverkets\r\nföreskrifter skall oljeföretagen lämna en\r\nbeskrivning av vilka åtgärder som kommer att\r\nvidtas för att förhindra att blyförorenad\r\nmotorbensin överlåts, om ett enskilt mätvärde\r\növerstiger 7 mg per liter vid bensinpump eller 5 mg\r\nper liter vid depå. Om blyhalten i en bensinpump\r\nför blyfri motorbensin överstiger 13 mg per liter,\r\nmåste försäljningen av blyfri bensin stoppas vid det\r\naktuella tankstället. I sådana fall skall företaget\r\nlämna en rapport till Naturvårdsverket med\r\nredovisning av planerade åtgärder. Försäljningen\r\nfår inte återupptas innan Naturvårdsverket\r\nmedgivit detta.</pre><pre>Vid de kontroller som Statens provningsanstalt gör\r\nupptäcks då och då blyföroreningar i bensin som\r\nuppges vara blyfri. På senare tid har några större\r\nincidenter inträffat som medfört en större spridning\r\nav förorenad bensin. Ett exempel på det är\r\nblyförorenad bensin som levererats från depån vid\r\nLoudden i Stockholm. I detta fall har\r\nNaturvårdsverket kommit överens med\r\noljeföretagen om att dessa skall spåra de bilägare\r\nsom tankat den förorenade bensinen.</pre><pre>Beträffande frågan om distributionssystemet för\r\nbensin uppfyller de krav man bör kunna ställa, visar\r\nde inträffade incidenterna att detta fungerat\r\notillfredsställande. Enligt vad jag har erfarit har\r\nNaturvårdsverket startat överläggningar med\r\noljebranschen för att få till stånd förbättringar. En\r\növersyn av föreskrifterna planeras också.</pre><pre>Naturvårdsverket har nyligen till regeringen\r\növerlämnat ett förslag till miljöklassystem för\r\nbensin. I rapporten föreslås också att tillverkning\r\noch import av blyad bensin avsedd för bruk i\r\nSverige förbjuds fr.o.m. den 1 juli 1994.\r\nNaturvårdsverkets förslag bereds för närvarande\r\ninom regeringskansliet.</pre><pre>Anf. 15  ELVING ANDERSSON (c):</pre><pre>Fru talman! Låt mig först tacka miljöministern för\r\nsvaret på denna interpellation. Trafiksektorn utgör\r\nen strategisk del av samhällets totala miljöpolitik.\r\nFör att klara miljömålen i stort, måste också\r\ntrafikens negativa miljöpåverkan minimeras.</pre><pre>Genom den katalytiska avgasreningen minskar\r\nutsläppen av framför allt kväveoxider drastiskt,\r\nunder förutsättning att tekniken fungerar. Men om\r\nförorenad bensin används i en katalysatorrenad bil\r\nuppstår sådana skador på katalysatorn att\r\nfunktionen allvarligt försämras.</pre><pre>Enligt en artikel i Dagens Nyheter skadades minst\r\n10 000 bilar av blyförorenad bensin i december\r\nförra året. Det skedde i samband med just det\r\nexempel som miljöministern nämner i sitt svar.\r\nKostnaden för att byta samtliga dessa katalysatorer\r\nkan beräknas till mellan 50 och 100 miljoner\r\nkronor.</pre><pre>Miljöministern har i svaret redovisat det gällande\r\nrättsläget på detta område. Det låter bra i teorin.\r\nMen i praktiken riskerar ändå många bilägare att\r\ndrabbas ekonomiskt. Hur skall bilägaren t.ex.\r\nkunna bevisa att det var vid ett visst\r\ntankningstillfälle som den förorenade bensinen\r\nkom in i bilen? Det kanske är långt efteråt, t.ex. i\r\nsamband med en kontrollbesiktning, som bilägaren\r\nupptäcker att man har fått dessa skador på\r\nkatalysatorn. Risken är då naturligtvis uppenbar att\r\ndet är den enskilda bilägaren som hamnar mitt\r\nemellan katalysatortillverkarens ansvar och\r\nbensinbolagets ansvar och själv, utan egen\r\nförskyllan, får stå för denna kostnad. Detta är i så\r\nfall ett mycket dåligt incitament för att engagera\r\nbilägarna i kampen för en bättre miljö.</pre><pre>Det finns mycket som tyder på att Sverige är bland\r\nde länder i världen som har den sämsta kvaliteten\r\npå bensin. Bl.a. har olika biltillverkare och\r\nimportörer jämfört katalysatorer från bilar som har\r\ntankats i olika länder. Det har då visat sig att det\r\nfinns väsentligt mycket mer bly i katalysatorer från\r\nbilar som har tankats just i Sverige jämfört med\r\nbilar som har tankats i andra länder. Dessa\r\nförhållanden är naturligtvis djupt\r\notillfredsställande.</pre><pre>Det som miljöministern redovisar i svaret om att\r\nNaturvårdsverket nu skall se över detta och\r\nplanerar en översyn av gällande föreskrifter är\r\npositivt. Men jag vill ändå understryka att det inte\r\nräcker med föreskrifter, oavsett hur bra de är. De\r\nmåste också följas upp, så att de verkligen fungerar\r\ni praktiken. De exempel som här har tagits upp\r\nvisar att det inte är fel på föreskrifterna utan\r\nefterlevnaden av dem. Detta brådskar -- både för\r\nmiljöns och för de enskilda bilägarnas skull.</pre><pre>Jag anser också att det är nödvändigt att ytterligare\r\nse över rättsläget, så att de enskilda bilägarna inte\r\nriskerar att helt utan egen förskyllan drabbas av\r\nstora kostnader därför att bensinbolagen inte\r\nsköter detta på det sätt som man kan fordra. Jag\r\nundrar om miljöministern är beredd att initiera en\r\nsådan översyn?</pre><pre>Den bästa lösningen är naturligtvis att man helt får\r\nbort den blyade bensinen från marknaden. I svaret\r\nhänvisas till en rapport från Naturvårdsverket där\r\ndet föreslås att tillverkning och import av blyad\r\nbensin skall förbjudas fr.o.m. den 1 juli 1994. Detta\r\när ett mycket bra förslag, och det vore mycket bra\r\nom miljöministern kunde ge något besked om\r\nhuruvida regeringen ämnar följa detta förslag, så\r\natt detta blir verklighet.</pre><pre>Jag tror att miljöministern och jag är överens om\r\natt det på sikt behövs helt nya bränslen för att klara\r\ntrafikens miljöpåverkan, framför allt biobaserade\r\nbränslen av olika slag.</pre><pre>Avslutningsvis skulle jag vilja komplettera min\r\nfråga till miljöministern. Vilka tankar och planer\r\nfinns det inom regeringen för att på sikt introducera\r\nbiobaserade bilbränslen i stor skala i Sverige?</pre><pre>Anf. 16  JAN SANDBERG (m):</pre><pre>Fru talman! Den blyförgiftade bensinen kan\r\nfaktiskt vara ett av de större miljöhoten som\r\nSverige har stått inför när det gäller just biltrafikens\r\nmiljöpåverkan. Vi vet att införandet av den\r\nkatalytiska avgasreningen var den största enskilda\r\nmiljöåtgärden som har vidtagits i Sverige på lång\r\ntid. Vi vet också att de svenska bilisterna genom\r\nden merkostnad som denna avgasrening medför\r\nhar satsat och kommer att satsa i storleksordningen\r\n10 miljarder kronor på att få en bättre miljö. Det\r\nvar tänkt att detta skulle ge betydande miljövinster\r\ni och med att denna avgasrening tar bort mer än\r\n90 % av de farliga avgaserna vid normal drift.</pre><pre>Detta är intressant också därför att det är ett av de\r\nstörsta områdena där man har ett speciellt\r\ntillverkaransvar, där biltillverkaren får ansvara för\r\nkatalysatorns funktion upp till 8 000 mil eller till\r\ndess bilen är fem år gammal.</pre><pre>Men nu visar det sig att i varje fall en del av det här\r\nhar drivits till sin ände. Detta kan vara ett tickande\r\nmiljöhot om ingenting görs. Om det inte bringas\r\ntotal klarhet om ansvarsförhållandet och om vad\r\nsom hänt, finns risken att biltillverkarna och\r\nindirekt också bilisterna, som i sista ledet får stå för\r\nbiltillverkarnas kostnader, får bekosta\r\noljebranschens och de statliga kontrollorganens\r\nmisstag -- för misstag har begåtts.</pre><pre>Om bensinbolagen är ansvariga för en eventuell\r\nblyförgiftning, blir det mycket stora problem med\r\natt få klart för sig när en katalysator blivit\r\nförorenad. Man kan ju tanka vid olika\r\nbensinstationer, och det kan vara fråga om olika\r\nbensinbolag. Vem skall betala det här när\r\nansvarsförhållandet är så pass oklart?</pre><pre>Detta visar också hur viktigt just det statliga\r\nkontrollansvaret är. Ett ägarbyte kan också ha skett\r\nunder de första fem åren, något som är väldigt\r\nvanligt. Då får den tillkommande bilägaren eller\r\nbiltillverkaren stå för kostnaden. Även här drabbas\r\nbilägaren genom att det blir ett högre nybilspris.\r\nDet blir ju resultatet av att kontrollansvaret\r\ntroligen faller på biltillverkaren.</pre><pre>Jag skulle vilja ställa två kompletterande frågor till\r\nstatsrådet i anledning av svaret:</pre><pre>1. Har man egentligen någon uppfattning om\r\nantalet katalysatorer som blivit blyförgiftade? Det\r\nhär har troligen skett under ganska lång tid, så det\r\nkan vara fråga om tusentals bilar. Men det kan\r\nockså vara fråga om hundratusentals olika bilar.\r\nHar man fått klart för sig hur stort det här\r\nproblemet är?</pre><pre>2. Det är egentligen inte bara oljebranschen som\r\nhar missat här, även om den givetvis har\r\nhuvudansvaret. Men jag tycker att det är tydligt att\r\nde statliga kontrollmyndigheterna haft bristande\r\nkontroller på detta område. Således undrar jag:\r\nVilka initiativ tänker statsrådet ta för att se till att\r\nstaten från sin horisont uppfyller sitt kontrollansvar\r\nnär det gäller bensinens kvalitet?</pre><pre>Anf. 17  Miljöminister OLOF JOHANSSON\r\n(c):</pre><pre>Fru talman! Först vill jag slå fast ett par\r\ngrundläggande saker i den här debatten.</pre><pre>Bly i bensin och katalysatorer på bilar hör inte ihop.\r\nDet är här som problemet har sin början. Det är\r\nalltså en gammal och traditionell, ganska\r\nkonservativ, modell som oljebolagen i det här fallet\r\nhar valt. Vi är många som under årens lopp har\r\nförsökt att övertyga dem om att de bör använda\r\nandra tillsatser, additiv, i bensinen för att klara\r\ndetta. Men det har gått trögt.</pre><pre>På denna punkt kan vi i dag konstatera att vi som\r\nkonsumenter och politiker har haft mer rätt än vad\r\noljeföretagen haft. Det är viktigt att av detta dra\r\nslutsatsen att det här ökar trycket när det gäller att\r\nåstadkomma en grundläggande förändring. Då är\r\njag inne på ett kompletterande svar som så här\r\nlångt gäller för mig personligen, nämligen: I den\r\nrapport som Naturvårdsverket har lagt fram och\r\nsom gäller bättre miljöegenskaper hos bensin finns\r\ndet ett konkret förslag, som redan har nämnts i\r\ndebatten och som jag också nämnt i svaret, om att\r\navskaffa blytillsatserna framöver.</pre><pre>Det är klart att det inte kommer att vara möjligt att\r\nfullständigt avskaffa blytillsatserna, för det finns\r\näldre bilar i trafik som kräver bly. Ett exempel som\r\nofta nämns är veteranbilarna. Självfallet har jag\r\ninriktningen att vi skall komma ifrån\r\nmotsatsställningen när det gäller dels\r\nkatalysatorreningen, som är en oerhört viktigt\r\nåtgärd för miljöns bästa, dels blytillsatserna.</pre><pre>Det finns alltså en prioriterad beredning i\r\nregeringskansliet när det gäller att få en ändring till\r\nstånd. Den signalen skickar jag gärna ut\r\nomedelbart.</pre><pre>Vi som förde debatten i 1985 års valrörelse skulle\r\nnog helst ha varit civilingenjörer för att kunna\r\nförklara alla teknikaliteter -- hellre det kanske än\r\npolitiker. Jag skall inte på nytt lockas in i den\r\ndiskussionen, utan här är det, som nämnts, fråga\r\nom ett politiskt ställningstagande, en politisk\r\nviljeinriktning. Men det är klart att detta har varit\r\nen viktig miljöinsats. Effekten av denna växer med\r\ntiden, allteftersom allt fler av de äldre bilarna\r\nförsvinner från marknaden.</pre><pre>Nästa fråga är naturligtvis hur man åstadkommer\r\nen mera långsiktig förändring, dvs. andra bränslen.\r\nÄven det ingår i den här utredningen.\r\nMiljöklassning av olika bränslen och\r\nbränslekvaliteter är den modell som vi försöker\r\nutveckla. Det gäller naturligtvis inte bara\r\nbensinbilar utan också t.ex. dieselfordon. Min\r\nintention, och det är därför som vi gav uppdraget\r\ntill Naturvårdsverket, är att man skall titta på\r\nmöjligheterna att föra in biobaserade bränslen på\r\nlämpligt sätt. Inte heller här går jag in på det\r\ntekniska. Men de medel som kan användas för att\r\nskapa ett ökat inflytande för konsumenterna är\r\nnaturligtvis prismekanismerna, dvs. marknaden.\r\nBåde som konsumenter och som medborgare skall\r\nvi kunna styra utvecklingen i rätt riktning.</pre><pre>Det är därför som regeringen, på mitt förslag,\r\nökade differentieringen. När vi ändå av\r\nstatsfinansiella skäl tvingades höja bensinskatten\r\nhandlade det om att ta tillfället i akt och öka\r\nskillnaden mellan blyad och oblyad bensin. Samma\r\nmodell kan naturligtvis användas också i fråga om\r\nintroduktionen av andra bränslekvaliteter. Det är\r\nden långsiktiga strategin. Utöver detta har vi\r\nmiljöklassningen av fordon, men den saken går jag\r\ninte in på här.</pre><pre>I de delarna tycker jag att strategin är tydlig. Vi har\r\nutvecklat den vidare och kommer att fortsätta med\r\ndet. Men vi har problem också på det området. Vi\r\när ju inte helt oberoende av omvärlden. I de nu\r\npågående förhandlingarna med EG finns en del av\r\ndet här problemet med. Det gäller då vilka krav\r\nsom ställs på just katalysatorrenade bilar och på\r\nuthålligheten i den här utrustningen. Från svensk\r\nsida har vi inte tänkt retirera från vår position. Jag\r\nhoppas att det skall vara möjligt att vidmakthålla\r\nhögsta tillämpad ambitionsnivå, något som vi i\r\nSverige har på den här punkten jämfört med EG.</pre><pre>När det gäller det som har hänt får jag säga att det\r\nsom är gjort inte kan göras ogjort. Men det är svårt\r\nför mig att svara på den sortens frågor. Det handlar\r\nju om att gå in i en rättsfallssituation, och det tänker\r\njag inte göra. Men det är självklart att jag\r\neftersträvar att de som har felat får bära ansvaret.\r\nSå är regelsystemet uppbyggt. Problemet är som\r\nsagt att få detta konstaterat, för det är inte enkelt.</pre><pre>Anf. 18  ELVING ANDERSSON (c):</pre><pre>Fru talman! Jag vill tacka miljöministern för hans\r\nkompletterande svar. Först vill jag säga att jag till\r\nfullo instämmer i den mera långsiktiga strategi som\r\nstatsrådet ger uttryck för när det gäller att minimera\r\nden negativa miljöpåverkan från biltrafiken genom\r\nen satsning på dels helt blyfri bensin, dels på sikt\r\nmer av alternativa bränslen. Jag tänker då på t.ex.\r\nbiobaserade bränslen och eldrivna bilar. Jag\r\ninstämmer alltså helt och fullt beträffande den\r\nstrategin.</pre><pre>Inte heller jag är tekniker. Jag skall därför inte föra\r\nnågon teknisk diskussion. Miljöministern har\r\nnaturligtvis rätt när han säger att det som redan är\r\ngjort inte kan göras ogjort. Jag tycker dock att det\r\nfinns två viktiga saker som man måste ta till sig här.\r\nDet gäller att väldigt snabbt se till att det inträffade\r\ninte händer igen, och då handlar det naturligtvis om\r\ndet statliga kontrollorganets,\r\nkontrollmyndighetens, sätt att hantera detta.\r\nVidare gäller det att åstadkomma ytterligare\r\npåtryckningar, regelverk osv. för\r\npetroleumhandeln, så att detta kan skötas på ett\r\nsådant sätt att det inte blir en upprepning.</pre><pre>Självfallet är det när det gäller alla i sammanhanget\r\ndrabbade bilägare, som har fått sina katalysatorer\r\nhelt eller delvis förstörda av blysmittad bensin -- vi\r\nvet ju inte hur många de är -- viktigt att det blir en\r\nbra lösning. Det får inte bli så, att de hamnar\r\nmellan olika ansvarsområden. Jag tänker på dels\r\nbensinhandelns ansvar, dels\r\nkatalysatortillverkarnas eller importörernas ansvar.\r\nJag föreställer mig att det kan bli väldigt svårt att\r\nleda i bevis vad som har hänt, när något hänt, vem\r\nsom har ansvaret osv.</pre><pre>Uppfattningen från samhällets sida måste ändå\r\nuttryckligen vara att det i alla fall inte är den\r\nenskilda bilägaren som skall drabbas i detta\r\nsammanhang. Det rör sig ju om stora kostnader.\r\nDessutom är jag rädd för att bilägarens vilja att\r\nengagera sig för en bättre miljö då skulle kunna\r\nminska. Jag hemställer därför att miljöministern tar\r\nsig ytterligare en funderare på det här och att han\r\nundersöker vilka möjligheter som finns inom\r\ngällande lagstiftning eller om det finns behov av en\r\nny lagstiftning, så att situationen kan klaras ut. De\r\nenskilda bilägarna skall inte på sluttampen bära den\r\nväldiga kostnad som det här för med sig. De har ju\r\nhamnat i nämnda situation helt utan egen\r\nförskyllan.</pre><pre>Anf. 19  JAN SANDBERG (m):</pre><pre>Fru talman! Detta med den blyade bensinens vara\r\neller inte vara och med drivmedlens kvalitet i\r\nframtiden är intressanta och viktiga frågor. Jag\r\ntänkte att jag i varje fall i den här debatten skulle\r\nhålla mig till dagens problem och till de problem\r\nsom kommer att finnas i en nära framtid. Inte minst\r\ngäller det vad Elving Andersson här tar upp: de\r\nenskilda bilägarna, som riskerar att ordentligt\r\nkomma i kläm om en del saker på området inte kan\r\nklarläggas.</pre><pre>Jag tycker att det vore viktigt att ganska snart få\r\nklarlagt hur många det är som kan vara drabbade.\r\nI några fall under den senaste tiden har man kunnat\r\nkonstatera var felet fanns och kunnat säga något om\r\nden ungefärliga omfattningen. Men sett till den\r\ntotala svenska bilparken är det väldigt oklart i dag\r\nom det är tusentals eller hundratusentals bilar som\r\nhar blivit drabbade. Jag har sett jämförelser mellan\r\nbilar i andra länder och svenska katalysatorrenade\r\nbilar som visar att svenska katalysatorrenade bilar\r\nfaktiskt inte har speciellt goda siffror vad gäller\r\nreningsgrad o.d. Det tyder på att problemet är\r\nstörre än vad vi kan ha klart för oss i dag. Man bör\r\nnog alltså klarlägga omfattningen av problemet och\r\näven förbättra kontrollen.</pre><pre>Statsrådet kom in på en mycket intressant fråga.\r\nDet talades ju här om EG-perspektivet. Sverige har\r\ni EG-perspektivet, vill jag påstå, ett ganska gott\r\nanseende på miljöområdet. Vi har framfört krav på\r\nEES-avtalet och sagt att vi vill behålla det\r\nnuvarande tillverkaransvaret. Det har vi också\r\nklarat, men med en viss övergångsperiod. Men vi\r\nkommer också att föra fram att vi vill ha samma\r\nsärbestämmelser vid ett svenskt EG-medlemskap.</pre><pre>Misstänker inte statsrådet att vår\r\nförhandlingsposition i just det här avseendet kan\r\nförsvagas? Det har ju visat sig att exempelvis\r\nbensinbolagen inte har uppfyllt sina åtaganden och,\r\ninte minst, att svenska staten inte har tagit sitt\r\nansvar när det gäller att kontrollera systemet.</pre><pre>Anf. 20  Miljöminister OLOF JOHANSSON\r\n(c):</pre><pre>Fru talman! Det finns ingenting konkret som det\r\nhittills gått att peka på, bortsett från svepande\r\nförmodanden, när det gäller detta med att staten\r\ninte skulle ha uppfyllt sitt kontrollansvar.</pre><pre>En kontroll innebär inte en möjlighet att hindra alla\r\nfelhandlingar. En kontroll är ofta\r\nstickprovsbetonad. I annat fall blir en kontroll\r\ntotalt omöjlig, för vid en kontroll måste man ju\r\nfinnas på plats överallt i samhället där\r\nbensinströmmarna drar fram. Alla som har sysslat\r\nmed kontrollfrågor vet att ett kontrollsystem inte\r\nkan fungera så. I stället måste ett betydande ansvar\r\nligga på aktörerna på marknaden.</pre><pre>Jag är minst lika intresserad som Jan Sandberg av\r\natt klarhet vinnes i den här frågan. Jag har helt klart\r\nsamma uppfattning som ni båda här har framfört,\r\nnämligen att bilisterna inte skall drabbas i detta\r\nsammanhang.</pre><pre>Frågan är egentligen hur mycket bilisterna så här\r\nlångt har drabbats. Jag delar alltså oron över att\r\nkatalysatorfunktionens nedsättning på ett antal\r\nbilar, okänt hur stort, är en allvarlig indikator på att\r\nsaker och ting inte står riktigt rätt till. Man måste\r\nkanske se över gränserna för vad som får kallas för\r\nblyfri bensin och sådana saker också. Det är mycket\r\nmöjligt att detta är en förklaring, dvs. att man har\r\nhållit sig inom ramarna, men att det ändå inte har\r\nfungerat i enlighet med intentionerna.</pre><pre>Jag delar uppfattningen att man skall skärpa\r\nkontrollen. I de aktuella fall där man har uppdagat\r\natt överträdelse av bestämmelse har skett -- för så\r\nhar det varit -- skall man naturligtvis fullfölja\r\närendet med största möjliga skyndsamhet.</pre><pre>Jag drar mig inte för att säga att detta självfallet är\r\nett argument för att lämna blyet. Det är självklart.\r\nVi måste lämna blyet som tillsats. Jag hade\r\nhoppats, måste jag säga, att oljeföretagen skulle\r\nreagera snabbare. Något företag har gjort det nu,\r\nhar jag sett i tidningsrubrikerna den här veckan.</pre><pre>Jag tror att de flesta av dem inser att den tiden är\r\nförbi när vi såg blytillsatsen som en lösning för\r\nframtiden. Nu handlar det om en mycket kort\r\ntidsperiod. Nedtrappningen skall börja\r\nomedelbart. Det är den radikala metoden att\r\nkomma ifrån de här problemen. Det är\r\nhuvudstrategin, helt klart.</pre><pre>Jag vill inte spekulera i förhandlingsläget när det\r\ngäller EG. Men jag har ingen avsikt och det är\r\nheller ingenting som än så länge tyder på att vi\r\nskulle tvingas att lämna våra varaktighetskrav, t.ex.\r\nnär det gäller katalysatorer. Men det innebär\r\nförmodligen att man måste ha\r\növergångsbestämmelser och utgå från att EG\r\nkommer ifatt oss.</pre><pre>De senaste direktiven, som kom före jul var inte så\r\npositiva i det här avseendet. Där fanns det brister.\r\nDem har jag påpekat för nye miljöministern i\r\nBryssel, Paleokrassas, för några veckor sedan. Jag\r\nhar naturligtvis framhållit hur viktiga jag anser att\r\nde här frågorna är. Det har inte kommit någon\r\nsignal från EG-sidan om att de inte har förstått det\r\nkravet.</pre><pre>Problemet är svårhanterligt. Det är det minsta jag\r\nkan säga. Jag är övertygad om att Naturvårdsverket\r\nkommer att göra vad verket kan i det här\r\nsammanhanget för att få en bättre kontroll, om det\r\när några brister, om man måste göra kontroller\r\ntätare, om man måste ha mer medverkan från\r\noljeföretagens sida. Vapnen har vi som sagt. Ju\r\nmindre medverkan från deras sida, desto snabbare\r\nmåste blyet bort ur bensinen. Det är den press som\r\nvi sätter på branschen och på dem som har\r\nansvaret.</pre><pre>Bilisterna har som vi vet ställt upp mycket bra när\r\ndet gäller att till stora kostnader introducera\r\nkatalysatorer. Då är det rimligt att de som\r\nframhärdat i att inte förändra sina egna bränslen,\r\nsin egen hantering av drivmedlen känner desto\r\nstörre ansvar när felhandlingar uppstår.</pre><pre>Överläggningen var härmed avslutad.</pre><pre>\r\n3 §  Svar på interpellation 1992/93:84 om visst\r\nuttalande av miljöminister Olof Johansson i dansk\r\nTV</pre><pre>Anf. 21  Miljöminister OLOF JOHANSSON\r\n(c):</pre><pre>Fru talman! Per-Richard Molén har frågat mig om\r\ndet är riktigt att jag i en intervju i dansk TV den 16\r\nfebruari 1993 uppmanat ett annat lands regering att\r\nutöva utpressning på Sverige i en fråga som för det\r\negna landet är mycket infekterad.</pre><pre>Interpellationen föranleds av ett uttalande i dansk\r\nTV där jag svarade på en fråga om huruvida det\r\nvore lämpligt för Danmark att koppla ett danskt nej\r\ntill Öresundsförbindelsen till en stängning av\r\nBarsebäcks kärnkraftverk. Jag sade då att jag\r\npersonligen inte skulle ogilla en sådan koppling.</pre><pre>Det framgick tydligt av uttalandet att det inte var\r\nnågon uppmaning till Danmark, utan en personlig\r\nsynpunkt. Det var inte ett uttalande om vad Sverige\r\nanser att ett annat land skall göra. Regeringen har\r\ninte behandlat just denna fråga.</pre><pre>Jag har i samband med Nordiska rådets möte i Oslo\r\nmött den danska inrikesministern och dryftat\r\nfrågan om Barsebäck. Vi var överens om att\r\nSverige och Danmark borde hålla regelbundna\r\nkontakter på politisk nivå i frågan.</pre><pre>Anf. 22  PER-RICHARD MOLÉN (m):</pre><pre>Fru talman! Jag vill tacka miljöministern för svaret\r\npå min interpellation. Den här aktuella intervjun\r\ningår i ett 45 minuter långt program som sändes den\r\n16 februari i dansk TV. I intervjun finns det en del\r\nuttalanden av miljöministern som det finns\r\nanledning att få ytterligare belysta. Jag har tre\r\nkompletterande frågeställningar att aktualisera vid\r\ndet här tillfället.</pre><pre>Först utgår jag från själva uttalandet i intervjun,\r\ndär Olof Johansson säger: ''Jag gav ett tips när vi\r\nvar nere på Nordiska Ministerrådet tidigare i vinter.\r\nDet är att göra samma sak på det här området som\r\nbeträffande den tilltänkta Öresundsförbindelsen.''</pre><pre>Sedan kommer reportern in och säger: ''Ska vi säga\r\nnej till Öresundsförbindelsen tills vi har fått lukket\r\n(stängt) Barsebäck?''</pre><pre>Miljöministern svarar: ''Ja, jag skulle inte ogilla\r\nden kopplingen. Det finns ju alla möjligheter att\r\nsätta politisk press på ett land om man vill ha en\r\nsådan utveckling -- -- --.''</pre><pre>Jag reagerar för egen del, fru talman, mot detta och\r\ntycker att det är litet märkligt att ett svenskt\r\nstatsråd i dansk TV säger att han inte ogillar om\r\nman från dansk sida gör en koppling mellan\r\nÖresundsbron och Barsebäck för att få Barsebäck\r\navstängt. Det finns, säger miljöministern, alla\r\nmöjligheter att sätta politisk press på ett land om\r\nman vill ha en stängning av kärnkraftverket i\r\nBarsebäck.</pre><pre>Det finns därför anledning att ställa frågan: Är det\r\nrimligt att en ledamot av den svenska regeringen,\r\nsom även framöver skall föra samtal och\r\nförhandlingar med den danska regeringen om\r\nÖresundsbron, och jag förmodar även om\r\nBarsebäck, ger motparten i de här samtalen och\r\nförhandlingarna tips om hur man skall driva\r\nsamtalen?</pre><pre>Den andra kompletterande frågan har med den\r\ntekniska livslängden att göra. Där sade\r\nmiljöministern i intervjun: ''Senast 2010 är inte\r\nslumpmässigt valt. Utan det är när den yngsta i\r\nSverige idrifttagna reaktorn blir 25 år. Det betyder\r\nalltså att från och med den tidpunkt då varje\r\nreaktor startats plus 25 år. Det är den tekniska\r\nberäknade livslängden. Det är det som har varit\r\ngränssättande för avstängningen. Så det är bara att\r\nräkna från när Barsebäck 1 och Barsebäck 2\r\nstartades, lägga på 25 år så har man den förväntade\r\navstängningstidpunkten.''</pre><pre>Efter en fråga från reportern säger miljöministern:\r\n''-- -- -- avskrivningstiden, den tekniska\r\nlivslängden, det råkar vara samma -- 25 år.''</pre><pre>Eftersom jag själv satt i riksdagens näringsutskott\r\nvåren 1988 vet jag att man behandlade frågan om\r\nden tekniska livslängden. Näringsutskottet gjorde\r\ndå tolkningen att avskrivningsperioden är 25 år,\r\nmen att den tekniska livslängden likaväl skulle\r\nkunna vara kortare eller längre. Den formulering\r\nsom näringsutskottet i sitt betänkande 1987/88:40\r\nkom fram till är: ''Det beslut som riksdagen har\r\nfattat om en bortre tidpunkt får, menar utskottet,\r\ninte ses som en ren framräkning grundad på\r\nbedömningar om reaktorernas sannolika\r\nlivslängd.''</pre><pre>Detta var ett uttalande och en tolkning som\r\nriksdagen på våren 1988 också ställde sig bakom.\r\nDå har åtminstone jag anledning att fråga: Delar\r\nmiljöministern den uppfattning som riksdagen\r\nställde sig bakom våren 1988, att 25 år inte är den\r\ntekniska livslängden?</pre><pre>Min tredje punkt är att miljöministern under sitt\r\ndepartement har ansvaret för\r\nKärnkraftsinspektionen och därmed för hela den\r\nsvenska kärnkraftssäkerheten. Han säger i\r\nintervjun i dansk TV: ''Man kan inte tillåta att de\r\nsom har ekonomiska intressen att avgöra\r\nslutdatumet därför att de har intresse att köra tills\r\ndet smäller. I synnerhet som de inte behöver bära\r\nriskerna och konsekvenserna av ett haveri.''</pre><pre>Jag vill då ställa den tredje och sista frågan: Anser\r\nmiljöministern att Vattenfall, som är statens eget\r\nkraftföretag och som äger reaktorerna i Ringhals\r\noch i Forsmark, samt Sydkraft, -- som till\r\nhuvudsaklig del ägs av kommunerna nere i Skåne;\r\nHelsingborg, Landskrona, Malmö och Lund, även\r\nOskarshamn är med i Sydkraft -- kör\r\nanläggningarna tills det smäller och därmed är\r\nberedda att i värsta fall offra människoliv?</pre><pre>Anf. 23  Miljöminister OLOF JOHANSSON\r\n(c):</pre><pre>Fru talman! Det var flera frågor, och jag skall gärna\r\nsvara på dem.</pre><pre>Jag har gått igenom dessa frågor i en tidigare\r\nfrågedebatt med Olle Schmidt, men bara delvis. Vi\r\nhade ju mindre tid på oss.</pre><pre>Först och främst är det viktigt att vi båda är på det\r\nklara med att detta var en intervju, där det ställdes\r\nfrågor. Det är klart att det inte är första gången jag\r\nfår frågor från danska vänner, antingen det gäller\r\nÖresundsförbindelsen eller kärnkraftsområdet.</pre><pre>Ett sådant tillfälle var före jul. Då diskuterades i\r\nDanmark just frågan om Öresundsförbindelsen.\r\nDet var det jag syftade på när jag talade om tips.\r\nDet tips som jag gav då om hur man hanterar en\r\nsådan här situation nordiska länder emellan var att\r\nhänvisa till de partipolitiska relationerna, precis\r\nsom Ingvar Carlsson gjorde när han påverkade det\r\nsocialdemokratiska partiet att gå in för\r\nÖresundsförbindelsen, dvs. i kontakt med Svend\r\nAuken. Det har icke dementerats.</pre><pre>Vid det tillfället sade jag, och det är det jag åsyftar:\r\nNi bör naturligtvis ta kontakt med er närstående\r\npartier i Sverige och övertyga dem som är\r\nmotsträviga när det gäller den här frågan, antingen\r\ndet gäller Öresundsförbindelsen eller\r\nBarsebäcksverket. Det är samma princip. Det är\r\ninte jag som är problemet i de frågorna och inte\r\nCenterpartiet.</pre><pre>Det ligger också i sakens natur att tala i jag-form i\r\nde här sammanhangen, dvs. ingen har hittills\r\nkunnat övertyga mig om att kärnkraft är ofarlig, att\r\nkärnkraftens avfall är oproblematiskt eller att det\r\ninte finns något samband mellan kärnvapen och\r\nkärnkraft. Därmed har jag heller ingen anledning\r\natt undanhålla de grundläggande värderingarna när\r\njag möter journalister. Det anser jag inte vara\r\nnågon som helst illojalitet mot mitt eget land. Det\r\nhandlar om normalt nordiskt samarbete och hur vi\r\nhanterar våra relationer med nära partipolitiska\r\nkontakter. Det var tipset. Det var alltså första\r\nfrågan.</pre><pre>Om den tekniska livslängden, alltså fråga nr 2, vet\r\nvi att man kan ha olika uppfattningar. Till sist blir\r\ndet någonting som kan avläsas först i efterhand, om\r\nman inte går in och bryter med ett politiskt beslut\r\neller om inte myndigheten går in och bryter av\r\nsäkerhetsskäl. Då förändras den tekniska\r\nlivslängden.</pre><pre>Nu är den här frågan inte så enkel som den har\r\nframställts. Vi har också haft en diskussion -- vilket\r\nPer-Richard Molén inte nämner -- om\r\nreservdelsreaktorer, dvs. samma problem som kan\r\nuppstå med oss människor ibland, då det blir\r\nnödvändigt att byta ut organ. På det sättet kan man\r\nförlänga livet. Jag har för min del många gånger\r\nhaft anledning att säga att jag inte anser att den\r\nsortens livstidsförlängande åtgärder är lämpliga,\r\nmen det har inte gått att uppnå enighet om detta i\r\nsamband med energiöverenskommelsen. Däremot\r\ntillsattes en utredning som har hanterat frågan.\r\nEnligt experterna är det svårt att göra en\r\ngränsdragning i det fallet.</pre><pre>Per-Richard Molén tog upp att näringsutskottet och\r\nriksdagen hade denna uppfattning 1988, men jag\r\nhar talat om det som gällde från början, dvs. efter\r\nfolkomröstningen då detta lades fast. Jag kan\r\nerkänna att beskeden har varit litet svävande. Men\r\njag har inte haft någon insyn, eftersom det var\r\nSocialdemokraterna som i sitt program\r\nformulerade detta med de 25 åren. Det har heller\r\naldrig dementerats att det var den bedömning som\r\ngjordes, men man kanske inte tydliggjorde helt och\r\nhållet vad det var som till sist var avgörande, om det\r\nvar den tillämpade avskrivningsperioden eller om\r\ndet var den bedömda tekniska livslängden som\r\ndikterade tidpunkten senast år 2010. Det årtalet är\r\ndock inte slumpmässigt valt. Det första beslutet\r\nfaller inom ramen för det som vi har sagt att vi skall\r\nrespektera, oavsett vilken linje vi tillhörde.\r\nDärmed inte sagt att jag behöver respektera\r\nförändringar av den linjen därefter. Det har vi inte\r\nlovat.</pre><pre>Det är ju därför som vi har haft en diskussion om\r\nvad som menas med förtida resp. sentida\r\navveckling. Den debatten behöver jag inte upprepa\r\nhär. Jag bara konstaterar hur det förhåller sig.</pre><pre>När det gäller den tredje frågan är det klart att man\r\nkan säga att det rör sig om en förenklad\r\nformulering. Så långt kan jag gå. Men ''tills'' är\r\nenligt min uppfattning inte detsamma som ''så att''.</pre><pre>Anf. 24  PER-RICHARD MOLÉN (m):</pre><pre>Fru talman! Jag tackar för de kompletterande\r\nsvaren på mina tre frågor. Alla vet vilka\r\ngrundläggande värderingar som miljöministern har\r\nnär det gäller kärnkraft och Öresundsbron. Det har\r\nman all anledning att respektera. Jag kan förstå och\r\ntycka att det är rimligt att t.ex. Ingvar Carlsson tar\r\nkontakt med Svend Auken för att diskutera dessa\r\nfrågor. Men det är en väldigt stor skillnad att föra\r\nett samtal med sin danske kollega och låta sig\r\nintervjuas -- såvitt jag förstår i miljöministerns eget\r\ntjänsterum -- i dansk TV och ge uttryck för\r\nvärderingar som presenteras mer i jag-form än som\r\när representativa för regeringen. Det gav en annan\r\nbild -- vilket programmet kanske också syftade till --\r\ntill de danska invånarna än hur den riktiga\r\nverkligheten ser ut.</pre><pre>Hittills har det varit fråga om en teknisk och en\r\nekonomisk livslängd. Nu kan vi notera att\r\nmiljöministern för in ytterligare en typ av livslängd,\r\nden politiska livslängden. Han sätter någon form av\r\nlikhetstecken mellan den politiska livslängden och\r\nden tekniska livslängden. Jag tror inte att det är\r\nsärskilt logiskt att göra på det sättet. Det har ju\r\nkommit fram mycket när det gäller den tekniska\r\nutvecklingen. Den har ju inte stått stilla ens på det\r\nkärnkraftsteknologiska området. I dag går det i\r\nprincip att byta ut hela reaktorn -- utan alla de\r\nproblem som gäller reservdelsmänniskans organ\r\nlever, hjärta o.d. -- och på de fundament som finns\r\nbygga upp en ny reaktor. På det viset förlängs den\r\ntekniska livslängden för känkraftsreaktorerna.</pre><pre>Beträffande den tekniska livslängden utgår jag\r\nifrån -- vilket också står i regeringsdeklarationen --\r\natt det egentligen inte är olika typer av livslängder\r\nsom avgör de svenska kärnkraftreaktorernas\r\nframtid, utan det är säkerheten. Så står det även i\r\nden överenskommelse som man har gjort mellan\r\npartierna och som också den borgerliga\r\nfyrpartiregeringen har ställt sig bakom. Då är de\r\nolika livslängderna i sig relativt ointressanta.</pre><pre>Anf. 25  Miljöminister OLOF JOHANSSON\r\n(c):</pre><pre>Fru talman! Vi kan naturligtvis föra en ganska lång\r\ndiskussion om detta. Angående uttalandena under\r\nintervjun har jag i ett tidigare frågesvar sagt att jag\r\ninte är anhängare av tystnadens konformism. Det\r\ninnebär att jag har möjlighet att ge uttryck för mina\r\negna värderingar, när jag markerar att jag talar i\r\njag-form eller att jag yttrar mig personligen, vilket\r\njag också har gjort i intervjun. Jag har påpekat att\r\n''påtryckningar'' eller ''utpressning'' -- det beror på\r\nvad man har för känsla för ordens valörer -- har\r\nförekommit i annat sammanhang. Det var det som\r\nvar innebörden av det s.k. tipset. Så det finns ingen\r\nanledning att fördjupa sig ytterligare i detta.</pre><pre>Jag konstaterar bara att definitionen av teknisk\r\nlivslängd har så sent som i samband med och efter\r\nenergiöverenskommelsen varit föremål för\r\nutredning. Det var vad jag sade. Det är alltså inte\r\nså självklart hur man definierar den tekniska\r\nlivslängden med hänsyn till livstidsförlängande\r\ninvesteringar. Där finns en oklarhet. Experterna\r\nanser att det är svårt att dra gränser. Frågan är\r\nsåledes oavgjord i den delen.</pre><pre>Det är riktigt som Per-Richard Molén påpekade, att\r\nsäkerheten sätts först. Den bryter allting annat. Om\r\nmyndigheten finner att säkerheten inte är\r\ntillfredsställande, går den in och stoppar. Det skall\r\nden göra, eftersom det är myndighetens uppgift. Så\r\nskedde också när de fem reaktorerna var\r\navstängda. Om den frågan inte kommer upp, finns\r\ndet en politisk gräns fastlagd. Den innebär\r\navveckling senast 2010. Jag vet att Per-Richard\r\nMolén och hans parti inte delar den uppfattningen,\r\nmen det är en annan sak. Avveckling senast 2010\r\när vad majoriteten i riksdagen har sagt, och det är\r\nåberopat med hänvisning till det energipolitiska\r\nbeslutet 1988 och också i den senaste\r\nenergiöverenskommelsen samt i den proposition\r\nsom antogs våren 1991. Inte heller på den här\r\npunkten finns det anledning till något\r\nifrågasättande. Det finns alltså en politisk\r\nmarkering när det gäller avveckling senast 2010.</pre><pre>Det har förts en debatt i Sverige om huruvida denna\r\navveckling är möjlig och huruvida bedömningen\r\nkommer att hålla. Min uppfattning är att vi har ett\r\nbetydande, permanent energiöverskott i Sverige.\r\nDet visade sig ju också i det dåvarande läget att fem\r\navställda reaktorer inte var något problem med de\r\nreserver som finns. I och för sig var det\r\nlågkonjunktur, men det var kall årstid. Så visst finns\r\ndet betydande marginaler. Sedan kan man ogilla\r\nersättningen. Jag anser att det skall göras en analys\r\nav vad som inträffade under avställningen av de fem\r\nreaktorerna, vilket jag också har anmält här i\r\nriksdagen. Då får man se på hur\r\nersättningssystemet fungerade i det fallet, och dra\r\nslutsatser av bl.a. importen från kolkraftverken i\r\nDanmark. Om man inte gillar detta, vilket vi inte\r\ngör, -- jag hoppas att vi är överens på den punkten --\r\nmåste det svenska elsystemet förstärkas så, att den\r\nsortens import kan undvikas. Då är det den\r\nuppgiften som ligger framför oss för att verkställa\r\nden politiska målsättningen, dvs.\r\nkärnkraftsavveckling senast år 2010. Jag tror inte\r\natt det är nödvändigt för oss att vara så\r\nsofistikerade i den här delen. Det var nog inga av\r\nde svenska medborgare, som deltog i\r\nfolkomröstningen 1980 och vars resultat i alla fall\r\njag har sagt att vi från Centerns sida respekterar,\r\nsom utgick från att vi skulle ha någon sorts evig\r\nlivstidsförlängning av de reaktorer som fanns. Den\r\ndebatten fördes över huvud taget inte, därför att i\r\nså fall skulle det kräva nya ställningstaganden, och\r\nde finns inte.</pre><pre>Anf. 26  PER-RICHARD MOLÉN (m):</pre><pre>Fru talman! Vi kan diskutera länge om 2010 och om\r\nolika livslängder. Men jag tycker att det vore\r\nvärdefullt om miljöministern insåg att han går för\r\nlångt när han hävdar att Sydkraft och Vattenfall på\r\ngrund av ekonomiska intressen är beredda att köra\r\nanläggningen tills den smäller. Det vore välgörande\r\ni den här interpellationsdebatten om Olof\r\nJohansson, som har ansvar för\r\nKärnkraftsinspektionen och kärnsäkerheten, tog\r\navstånd från den här typen av olycklig formulering.\r\nDen ger ju en väldigt egendomlig signal, inte bara\r\ntill danskarna utan även till de människor som bor\r\ni södra Sverige och dessutom till de som äger och\r\ndriver dessa anläggningar och som är bosatta i\r\nnärbelägna områden. Jag tycker att det gränsar litet\r\ngrand till det cyniska och kanske till det oförskämda\r\natt på något sätt hävda att det är den typen av\r\nintressen som styr.</pre><pre>Om jag, fru talman, hade varit miljöminister och\r\nfått tillfälle att delta i en 45 minuter lång intervju i\r\ndansk TV, hade jag naturligtvis -- eftersom jag ändå\r\nföreträder ett land med en fantastiskt fin miljö och\r\nmed väldigt miljövänliga anläggningar på\r\nenergiområdet -- försökt att påverka danskarna\r\ngenom att säga att det hade ju ändå varit lämpligt\r\natt danskarna med sina nedsmutsande\r\nkolkraftsanläggningar, som släpper ut såväl\r\nkväveoxider, svaveldioxider som koldioxider,\r\nsnabbt borde vidta lämpliga åtgärder för att försöka\r\nåstadkomma den rening som är nödvändig. På så\r\nsätt skulle vi slippa att uppleva att många av de\r\nmiljöstörande resterna av energiproduktion bara\r\ndumpas bl.a. i södra Sverige.</pre><pre>Anf. 27  Miljöminister OLOF JOHANSSON\r\n(c):</pre><pre>Fru talman! På den tredje frågan vill jag gärna svara\r\nlitet mer utvecklat än vad jag hade tid till i första\r\nomgången. ''Tills'' är för mig inte detsamma som\r\n''så att''. ''Tills'' innebär ''fram till''. Men det är klart\r\natt jag erkänner att det kan misstolkas, i synnerhet\r\nsom jag inte hann säga det som jag hade tänkt, men\r\nman får ju sällan fullständig tid i en intervju. Jag\r\nhade tänkt säga det som också är bekant, nämligen\r\natt vid en olycka svarar i första hand reaktorägaren\r\nför en viss summa. Jag tror att den är en miljard i\r\ndagsläget. Därefter kommer de internationella\r\nkonventionerna och den pool som finns på det\r\nområdet in, och därefter kommer skattebetalarna\r\nin. Detta borde jag också ha kunnat tillägga. Men\r\nsom sagt, ''tills'' är detsamma som ''fram till''. Jag\r\nhar inte ansett det vara självklart att de har något\r\nintresse av att se till att det inträffar en olycka. Det\r\när en helt absurd tolkning av det hela.</pre><pre>Anf. 28  TALMANNEN:</pre><pre>Nu pågående interpellationsdebatt har vidgats till\r\nväsentligt nya frågeställningar. Jag skulle vilja\r\nrekommendera debattdeltagarna att, i stället för att\r\nfortsätta debatten i nuvarande form, ställa nya\r\ninterpellationer där de olika frågeställningarna\r\nklart kommer fram. Det blir ingen bra\r\ninterpellationsdebatt när debatten alltför mycket\r\navlägsnar sig från de frågor som ställdes i\r\ninterpellationen.</pre><pre>Överläggningen var härmed avslutad.</pre><pre>4 §  Svar på interpellation 1992/93:89 om\r\nmiljösituationen på Kolahalvön</pre><pre>Anf. 29  Miljöminister OLOF JOHANSSON\r\n(c):</pre><pre>Fru talman! Åke Selberg har frågat mig vilka\r\nåtgärder jag är beredd att vidta för att medverka till\r\nen förbättring av miljösituationen på Kolahalvön.</pre><pre>Den ekologiska situationen på Kolahalvön är\r\nutomordentligt allvarlig. En av de största\r\nföroreningskällorna är nickelsmältverken i\r\nområdet.</pre><pre>Frågan om vår medverkan och stöd för\r\nmodernisering och reningsåtgärder i de ryska\r\nnickelsmältverken på Kolahalvön är föremål för\r\nnordiska överläggningar.</pre><pre>Vid ett gemensamt möte mellan de nordiska\r\nmiljöministrarna och den ryske miljöministern i\r\nbörjan av september 1992 diskuterades denna fråga\r\ningående. Vi gjorde även ett besök på ett av\r\nsmältverken tillsammans. Vi kunde då konstatera\r\natt det fortfarande finns skilda uppfattningar\r\nmellan Ryssland och de nordiska länderna vad\r\ngäller utformningen av projektet.</pre><pre>I oktober månad förra året ägde ett expertmöte\r\nrum och en ny ministeröverläggning ägde rum i\r\nnovember 1992 i denna fråga i Köpenhamn. Då\r\nbeslöts att fortsätta att utreda olika tekniska och\r\nfinansiella alternativ för att minska utsläppen från\r\nPechonganickelsmältverket. Bl.a. kommer man att\r\nnoga studera möjligheterna att förbättra nuvarande\r\nanläggningar.</pre><pre>Det nordiska miljöfinansieringsbolaget NEFCO\r\nhar nyligen tagit fram en rapport som pekar på att\r\ndet skulle vara möjligt att reducera\r\nsvaveldioxidutsläppen med 70--90 % till en kostnad\r\nav 71--130 miljoner dollar. Denna rapport kommer\r\natt diskuteras vid en ny expertkonferens sannolikt i\r\napril, följd av en ny konferens om\r\nfinansieringsaspekter på projektet.</pre><pre>Kärnsäkerhet och strålskydd i Östeuropa är\r\nprioriterade områden för regeringen. Tillsammans\r\nmed övriga nordiska länder deltar Sverige i det\r\npågående internationella samarbetet med Ryssland\r\noch andra östeuropeiska länder för att förbättra\r\nkärnsäkerheten och strålskyddet. Sverige har\r\nfrämst engagerat sig i säkerhetsfrågor vid\r\nIgnalinaverket i Litauen samt i strålskydds- och\r\nsaneringsprojekt i de tre baltiska staterna och i\r\nRyssland. De svenska insatserna samordnas med\r\növriga nordiska länders program bl.a. genom ett\r\nnära samarbete mellan resp. ansvariga myndigheter\r\noch organisationer. Som exempel kan jag nämna\r\nsamarbetet mellan den finska\r\nstrålsäkerhetscentralen (STUK) och Statens\r\nkärnkraftsinspektion när det gäller insatserna i\r\nkärnkraftverket Sosnovyj Bor i Ryssland och\r\nIgnalina i Litauen samt samarbetet mellan STUK,\r\ndet svenska strålskyddsinstitutet och det norska\r\nstrålevaernet kring provtagning och undersökning\r\nav Sillamäedammen i Estland.</pre><pre>Även om bilateralt och nordiskt samarbete är\r\nväsentligt anser regeringen inte att dessa frågor kan\r\nlösas enbart genom detta samarbete. Det\r\ninternationella samfundet måste ta ett gemensamt\r\nansvar för de stora och svåra problem som måste\r\nlösas när det gäller kärnsäkerhet, avfallshantering,\r\nenergiförsörjning och energihushållning i\r\nÖsteuropa. De dyrbara investeringar som måste till\r\nkräver internationellt samarbete samt\r\ninternationell finansiering och kreditgivning.</pre><pre>Avslutningsvis vill jag framhålla att det är viktigt att\r\nNorden står enat i arbetet att förbättra miljön i vårt\r\nnärområde. Sedan kan vi ha litet olika roller vad\r\ngäller det konkreta projektarbetet. En viss\r\nrollfördelning har utvecklats i riktning mot att\r\nSverige ger prioritet åt samarbetet i Östersjön och\r\nvad gäller kärnsäkerhet medan Finland och Norge\r\nger högre prioritet åt samarbetet på Nordkalotten\r\nän vad Sverige gör. Denna ansvarsfördelning på\r\nnordisk sida medför ett rationellt utnyttjande av\r\nvåra gemensamma resurser.</pre><pre>I detta sammanhang vill jag också nämna arbetet\r\nmed den s.k. Östersjövisionen som syftar till att ta\r\nfram ett gemensamt planeringsunderlag för\r\nÖstersjöländerna och täckande även Kolahalvön i\r\nsyfte att minska den framtida miljöbelastningen.</pre><pre>De politiska diskussionerna om samarbete i de\r\nnordliga områdena fortsätter. Ett viktigt tillfälle\r\nblir vid det miljöministermöte som äger rum i Nuuk\r\npå Grönland i mitten av september i år.</pre><pre>Anf. 30  ÅKE SELBERG (s):</pre><pre>Fru talman! Jag tackar miljöministern för svaret.\r\nJag hade hoppats och trott att det skulle innehålla\r\nen del konkreta förslag på åtgärder när det gäller\r\nmiljöproblemen på Nordkalotten, som man kan\r\nsäga också omfattar i stort sett hela\r\nBarensregionen.</pre><pre>Miljökatastrofen på Kolahalvön blir alltmer\r\nuppenbar allteftersom tiden går. En stor del av den\r\ninformation som vi får i dag har tidigare varit\r\nsekretessbelagd, men har nu blivit tillgänglig. Fram\r\ntill 1989 var alla data om miljön i Sovjetunionen\r\nklassificerade som statshemligheter. Men vi har nu\r\ngenom rapporter och artiklar i medier och genom\r\nolika dokument fått kännedom om många och bl.a.\r\nföljande skrämmande fakta.\r\nKärnkraftreaktorernas säkerhet och underhåll är\r\nmycket bristfälliga.</pre><pre></pre><pre>Farligt avfall lagras på ett otryggt sätt. Kolahalvöns\r\nindustrier släpper ut ofattbart stora mängder svavel\r\noch tungmetaller. Svavelutsläppen från de\r\nomoderna nickelsmältverken i Nikel och\r\nMontjegorsk är tre gånger större än de totala\r\nsvenska utsläppen. Stora markområden runt dessa\r\nsmältverk är helt förgiftade och den ekologiska\r\nöknen sprider ut sig.</pre><pre>Halvmiljonstaden Murmansk släpper t.ex. ut allt\r\navloppsvatten orenat. Det finns en sjö, Imandra,\r\nsom är vattentäckt för en stor stad med 88 000\r\ninvånare -- Apatity. Den tar emot 180 miljarder\r\nkubikmeter avfall från de olika smältverken.</pre><pre>Kolahalvön har värdens största koncentration av\r\nkärnreaktorer. Förutom 4 reaktorer finns det 11\r\nisbrytarreaktorer på militära fartyg. Bl.a.\r\natomsopor och radioaktivt avfall lagras på en del\r\näldre fartyg som ligger förankrade i hamnen i\r\nMurmansk.</pre><pre>Det är också känt att u-båtar med aktiva\r\nkärnreaktorer har sjunkit till botten i Barents hav.\r\nEn kärnkraftsolycka på Kolahalvön berör hela\r\nNordkalotten. Vi upplever det därför som väldigt\r\nviktigt att man tar tag i problemen. En olycka kan\r\ninverka på ett område med tusen kilometers radie --\r\ndet innebär att områden i höjd med Sundsvall\r\nskulle påverkas.</pre><pre>Nya undersökningar visar också att det skyddande\r\nozonlagret över Nordpolen är kraftigt förtunnat.\r\nDen ekologiska katastrofen på Kolahalvön har\r\nglobal räckvidd. Ryssland klarar inte att lösa dessa\r\nproblem på egen hand, men skall för den skull\r\nsjälvklart inte fråntas sitt ansvar för att\r\nåstadkomma en bättre miljö på Kolahalvön.</pre><pre>De biståndsresurser som nu går till Östeuropa bör\r\nju också innefatta Kolahalvön. Biståndet skall\r\nnaturligtvis kombineras med krav på den ryska\r\nregeringen att vidta de åtgärder som krävs för att\r\nminska de miljöfarliga utsläppen.</pre><pre>Jag skulle villa fråga miljöministern om han är\r\nberedd att driva frågan i det forum som nu har\r\nkommit till, nämligen Barents råd. Det kan vara ett\r\nlämpligt forum att driva dessa frågor i.</pre><pre>Jag skulle också vilja fråga om miljöminstern är\r\nberedd att ge Länsstyrelsen i Norbottens län\r\nutökade resurser. Man har gjort ett väldigt bra\r\narbete för att bygga upp kontakter och för att\r\nkomma närmare problemen, men resurserna är för\r\nsmå. Jag undrar om ministern är beredd att tillföra\r\nytterligare resurser?</pre><pre>Anf. 31  Miljöminister OLOF JOHANSSON\r\n(c):</pre><pre>Herr talman! Jag har ingen invändning mot den\r\nbeskrivning av eländet som Åke Selberg gör. Vi vet\r\nheller säkerligen inte allt om detta. Det kan vara\r\nännu värre.</pre><pre>Situationen är ett uttryck för att en tidigare regim\r\nmed total slutenhet mot omvärlden också ägnat sig\r\nåt total exploatering av människor och natur. Det\r\nsäger mycket om den ideologi som styrde österut.</pre><pre>Det finns naturligtvis anledning att tänka på hur\r\nman skall göra en insats utan att kunna göra alls så\r\nmycket som man vill. Man tvingas till en\r\nprioritering.</pre><pre>Jag skall gärna ta Pechonga-nickelsmältverket som\r\nett exempel, eftersom jag har följt den diskussionen\r\nunder de senaste ett och ett halvt åren. Det är ett\r\nganska typiskt exempel. Det rör sig om en\r\nekologisk öken och död natur. Det representerar\r\ndet linjära samhället i sin prydno. Man slänger allt\r\nsom går sönder omkring sig. Man har stordrift och\r\nexploaterar människor och natur på ett sätt som vi\r\növer huvud taget har svårt att föreställa oss om vi\r\ninte ser det med egna ögon.</pre><pre>Jag sade vid en TV-intervju att gruvorna och\r\nupplagen uppe i Kiruna vid en jämförelse ser ut\r\nsom en liten välskött trädgårdsanläggning.\r\nProblemen är alltså gigantiska.</pre><pre>Det handlar inte enbart om miljöproblem i detta\r\nspecifika fall, utan också om det som brukar kallas\r\neftersatt underhåll, dvs. behov av\r\nmiljardinvesteringar. Om de nordiska länderna går\r\nin i ett sådant projekt med begränsade resurser, är\r\ndet som att kasta pengar i ett svart hål. Vi får inte\r\nheller något riktigt säkert utfall när det gäller\r\nmiljön. Vi talar ändå om relativt stora belopp. Det\r\nbehövs en halv eller en hel miljard svenska kronor\r\nbara för att i ett fall komma åt miljöutsläppen.</pre><pre>Det är likadant överallt. Det är farligt med den\r\nutveckling vi kan se just nu. Vi bildar olika organ,\r\noch vi träffas och träffas, men det finns inga pengar\r\noch ingen som ställer upp frivilligt. Det skulle kräva\r\ngigantiska skattehöjningar i vårt eget land att göra\r\nen insats av någon storleksordning.</pre><pre>Vi har därför riktat våra insatser strategiskt.\r\nArbetsfördelning gäller. Norge och Finland arbetar\r\ni första hand med utsläppen på Kolahalvön. Men\r\ndet är, som jag säger i svaret, oerhört viktigt att\r\nNorden uppträder enigt. Det har jag betonat i det\r\nnordiska samarbetet, och jag kommer att driva\r\ntesen också i fortsättningen. Jag bryr mig inte om i\r\nvilket organ -- det är för mig underordnat. Det\r\nviktiga är att de nordiska länderna uppträder\r\ngemensamt i förhållande till Ryssland och sätter\r\ngemensam politisk press på den politiska ledningen\r\ndär.</pre><pre>Det är inte så lätt, därför att den politiska ledningen\r\ni Ryssland är inte alltid entydig. En del ministerier\r\nhar inte så mycket pengar, och andra har mer. Jag\r\nskall inte gå in på hela den problematiken.</pre><pre>Det har ändå börjat röra på sig. Den ryske\r\nmiljöministern har visat en positiv attityd när det\r\ngäller att försöka att gemensamt med oss hantera\r\ndessa frågor.</pre><pre>Arbetsfördelningen är den ena viktiga frågan, och\r\nden andra är prioriteringen. Man måste kunna göra\r\nmycket på en lagom nivå. Ett exempel är att gå in i\r\nkärnkraftverket i Ignalina. Där har vi fortfarande\r\nett olöst problem på europeisk nivå. Det är inte helt\r\nklart vems skadeståndsansvaret är om man går in\r\noch gör reparationsarbeten. Vi kan inte gå in och\r\nta över ansvaret för att stänga reaktorer i Ryssland,\r\nutan måste ägna oss åt att försöka klara säkerheten\r\npå en rimlig nivå. Om det skulle hända en olycka\r\nnär vi går in och gör reparationer riskerar vi att bli\r\nskadeståndsansvariga.</pre><pre>Den frågan måste lösas på internationell nivå. Vi\r\nhåller på med det arbetet tillsammans med\r\nTyskland och många andra.</pre><pre>I samband med förhandlingen om\r\nkoldioxidskattehöjningen avsattes en särskild ram\r\npå 500 miljoner. De pengarna tog vi in på ökad\r\nkoldioxidskatt. Ur den ramen tar vi pengar till\r\nmiljöarbetet i Östeuropa och i Östersjön.\r\nDärutöver tar vi pengar till vår egen hantering av\r\nförnybar energi och klimatfrågor. En proposition\r\nsom gäller detta är på väg till riksdagen nu i\r\ndagarna.</pre><pre>Det är dessa ramar vi har att hålla oss till. Jag är\r\nberedd att göra allt som är möjligt inom dessa\r\nramar.</pre><pre>Anf. 32  ÅKE SELBERG (s):</pre><pre>Herr talman! Jag är väl medveten om att det äger\r\nrum många möten och att man träffas på\r\nministernivå. Det har man gjort i flera år. Det är väl\r\ni och för sig bra att man träffas och diskuterar detta.\r\nMen det är viktigt att man kommer till konkreta\r\nresultat.</pre><pre>Det råder inget tvivel om att det behövs en\r\ngemensam press på den ryska regeringen.\r\nSamtidigt behövs det också en press på andra\r\nnationer. Detta är ett globalt problem. Det är ett\r\nproblem som är utbrett och som kan få stor\r\nbetydelse även för utomnordiska nationer.</pre><pre>När det gäller dessa problem och samarbetet med\r\nNorge och Finland vet vi också att både Norge och\r\nFinland har varit duktigare och aktivare än vad vi\r\nhar varit här i Sverige. Det är inte tillfredsställande.\r\nOckså vi måste höja ribban i detta sammanhang.\r\nFör att knyta och stärka kontakter med Ryssland\r\nbör vi se till att etablera ett konsulat i Murmansk.\r\nDet gäller att förbättra kontakterna inte bara på\r\nmiljöområdet. Det är också fråga om att etablera\r\nkontakter på andra områden för att nå resultat.</pre><pre>Man måste på ett eller annat sätt bygga upp\r\nförtroende i detta område. Vi vet ju vad som hände\r\nvid kärnkraftsolyckan i Tjernobyl. Det bör vi ha i\r\nminnet. Vi skall komma ihåg att det inte är längre\r\nfrån Kiruna till Murmansk än vad det är från\r\nKiruna till Umeå. Avstånden är förhållandevis\r\nsmå. Det är dessutom ungefär samma avstånd som\r\ndet handlade om när Tjernobylolyckan inträffade,\r\nmed de resultat det ledde till för Sverige.</pre><pre>Som ministern också sade sprider sig den\r\nekologiska öknen runt smältverken, och den\r\nsprider sig med en hastighet av ett par kilometer per\r\når. Det skyddande ozonlagret över Nordpolen har\r\nkraftigt förtunnats. Miljösituationen är, som jag\r\ntidigare sade, ett globalt problem.</pre><pre>Jag vill avslutningsvis fråga miljöministern om han\r\när beredd att lägga fram förslag för en etablering av\r\nen svensk beskickning i Murmansk, något som vi\r\ntror skulle få stor betydelse.</pre><pre>Anf. 33  Miljöminister OLOF JOHANSSON\r\n(c):</pre><pre>Herr talman! Jag upprepar det jag sade tidigare.\r\nJag har inga invändningar mot\r\neländesbeskrivningen. Det kan t.o.m. vara värre än\r\nvad Åke Selberg beskriver. Det tyder i varje fall\r\nsituationen i de delar av Kolahalvön som jag har\r\nsett på.</pre><pre>Vad jag däremot vill invända mot är resonemanget\r\natt Norge och Finland har varit mer aktiva. Det\r\nberor på den arbetsfördelning som vi har kommit\r\növerens om. De har arbetat mest konkret med\r\nPechonga-nickelsmältverket. Men de har inte\r\narbetat lika konkret med Österjöproblematiken,\r\nBaltikum, Ignalina-kärnkraftverket, etc.</pre><pre>Vi måste göra en arbetsfördelning, men med det\r\ntillägget att vi skall se till att vi har en gemensam\r\nnordisk uppställning för att skapa den politiska\r\npress som också är nödvändig för att något skall\r\nhända, i detta fall i Ryssland. Det är förklaringen.\r\nJag har i hög grad medverkat till att utforma den\r\nstrategin, så att inte vissa nordiska länder ställer sig\r\nvid sidan om problematiken på Kolahalvön. Vi\r\nskall göra arbetet gemensamt.</pre><pre>Det är också markerat i det nya program för det\r\nkommande året -- där Sverige som ordförande har\r\nhuvudansvaret för det nordiska samarbetet -- som\r\nstatsministern anmälde i Oslo vid Nordiska rådets\r\nsession. Detta är alldeles klart. Det är medvetet\r\nupplagt på så sätt att vissa länder arbetar mer\r\nkonkret i direkt kontakt, i detta fall med Ryssland.\r\nVi andra är definitivt inte ointresserade, utan vi\r\nföljer det hela och är beredda att göra vad vi kan i\r\nsammanhanget.</pre><pre>Det som nu händer är att Ryssland går ut med\r\nanbud. I varje fall har man anmält att så skall ske.\r\nJag tror inte att det har förverkligats ännu. Det sker\r\nett anbudsförfarande, och man går även ut\r\ninternationellt för att se hur mycket det till sist\r\nkommer att kosta. I detta anbudsförfarande för\r\nPechonga-nickelsmältverket ingår naturligtvis\r\nockså miljökraven -- något som vi från de nordiska\r\nländerna hela tiden har påpekat -- som ett viktigt\r\nmoment. Vi utgår i varje fall från detta. Jag har\r\nännu inte sett dokumenten, men det kommer vi att\r\nfå göra under våren.</pre><pre>Jag skall inte svara på frågan om att etablera\r\nkonsulat eller beskickning i Murmansk. Den har\r\ninte varit föremål för någon beredning. Jag är inte\r\nuppdaterad om vad Utrikesdepartementet håller på\r\nmed i det fallet. Det ingick inte i interpellationen.\r\nDet är mycket möjligt att det är en bättre\r\nanvändning av resurserna för att etablera den nära\r\nkontakten inom Barentsregionen och Kolahalvön\r\natt göra på det sättet. Jag skall naturligtvis höra\r\nefter vilka planer som finns inom UD när det gäller\r\nprioritering. Utrikesdepartemenet har också varit\r\ninvolverat i arbetet i Barentsrådet. Man känner ett\r\nansvar för utvecklingen av de vidare kontakterna\r\näven när det gäller detta område och miljön där.</pre><pre>Jag vill till sist ta tillfället i akt att konstatera att\r\nbehoven är enorma. Det handlar om miljarder och\r\nåter miljarder kronor. Det är viktigt att man för att\r\ninte hamna i orealistiska föreställningar är klar över\r\natt dessa pengar inte finns i utgångsläget om vi inte\r\nvill beröva de fattiga länderna i världen det bistånd\r\nsom vi ger dem.</pre><pre>Öststatsanslaget har tredubblats under den nya\r\nregeringen. Men det räcker inte. Vi använder den\r\nram på 500 miljoner som etablerades i samband\r\nmed energiskatteomläggningen fr.o.m. 1 januari\r\n1993. Inte heller dessa resurser räcker. Men det är\r\nutomordentligt viktigt att vi satsar så pass mycket\r\nsom vi ändå gör.</pre><pre>Jag vill särskilt betona det arbete som görs i\r\nösterled av Statens kärnkraftsinspektion och\r\nStrålskyddsinstitutet. Det har skett en sjudubbling\r\nav dessa anslag mellan budgetåren 1991/92 och\r\n1992/93 sedan den nya regeringen tillträdde. Vi\r\nkommer inte att trappa ner denna prioritering\r\nframöver.</pre><pre>Det sker en mycket stark ansträngning för att vi\r\nskall kunna bygga ut detta samarbete österut via\r\nfler bilaterala och nordiska insatser. Fler insatser\r\nvia EBRD:s Nuclear Safety Fund kommer inom\r\nkort. En del förslag kommer i en proposition som är\r\npå väg till riksdagen. Den har visserligen rubriken\r\nklimat, men det handlar ju också i hög grad om\r\nklimatet i österled. Där finns nya förslag om hur vi\r\nskall hjälpa till i vårt närområde.</pre><pre>Anf. 34  ÅKE SELBERG (s):</pre><pre>Herr talman! Jag är naturligtvis väl medveten om\r\natt anslagen för samarbete med öst på detta område\r\nhar blivit större under senare tid. Det är ganska\r\nnaturligt, eftersom det är först på senare år som\r\nman har fått tillgång till information, eller över\r\nhuvud taget uppgifter om vad som händer och sker\r\ndär, i och med att samhället har öppnats.</pre><pre>Det krävs mycket stora resurser för detta. Det\r\nråder inget tvivel om det. Men det hindrar inte att\r\nvi måste agera kraftfullt. Ett agerande handlar inte\r\nalltid om att dela ut anslag. Det kan kanske också\r\ndelvis, som miljöministern säger, bygga mycket på\r\nsamarbete mellan nationerna.</pre><pre>Jag har försökt att lyfta fram ett antal problem.\r\nMan skulle kunna göra uppräkningen mycket\r\nlängre. Det är fruktansvärda saker som händer på\r\nKolahalvön. Man vet t.ex. att\r\ngenomsnittslivslängden är 42 år, och små barn dör i\r\nlungcancer. Öknen sprider sig, träden är döda, och\r\ndet finns i stort sett ingen växtlighet.</pre><pre>Jag vill avslutningsvis säga att det inte räcker med\r\nministermöten och att man träffas och resonerar. Vi\r\nfrån norra Sverige kräver att det skall hända saker\r\noch ting. Smällen kan komma i stort sett när som\r\nhelst från de olika kärnkraftshärdar som finns där.\r\nAtt en svensk UD-representation saknas i\r\nMurmansk utgör i dag ett betydande hinder för att\r\nbygga upp detta samarbete.</pre><pre>Jag vill till sist tacka miljöministern för svaret och\r\nför denna diskussion. Jag hoppas att vi skall kunna\r\nta steg framåt när det gäller miljöarbetet i detta\r\nområde.</pre><pre>Överläggningen var härmed avslutad.</pre><pre>5 §  Svar på interpellation 1992/93:79 om\r\nSydafrika</pre><pre>Anf. 35  Statsrådet ULF DINKELSPIEL\r\n(m):</pre><pre>Herr talman! Hans Göran Franck har i en\r\ninterpellation till statsministern ställt vissa frågor\r\nom Sydafrika. Arbetet inom regeringen är så\r\nfördelat att det är jag som skall svara på\r\ninterpellationen.</pre><pre>Jag vill först erinra om att regeringen i en skrivelse\r\ntill riksdagen nyligen lämnat en redogörelse för den\r\nsenaste tidens utveckling i Sydafrika och för\r\nregeringens bedömning och ställningstaganden i\r\nfrågan om avskaffandet av handelsförbudet och\r\nvissa andra sanktioner.</pre><pre>Vad gäller den politiska situationen i Sydafrika vill\r\njag bara sammanfattningsvis konstatera att en\r\nviktig och positiv utveckling på vägen mot ett\r\ndemokratiskt Sydafrika har ägt rum sedan i\r\nseptember 1992, då ett möte ägde rum mellan\r\nNelson Mandela och president De Klerk. Därefter\r\nhar dessa parter vid flera tillfällen bekräftat att den\r\npolitiska processen måste påskyndas. Under den\r\nallra senaste tiden har betydelsefulla framsteg\r\ngjorts i och med att enighet uppnåtts mellan ANC\r\noch regeringen om maktdelning efter valet och om\r\nregionernas maktbefogenheter. Av särskild\r\nbetydelse är den planeringskonferens som hölls den\r\n5--6 mars, där ett stort antal organisationer --\r\ndäribland ANC och Inkatha -- och regeringen, kom\r\növerens om att de avbrutna\r\nflerpartiförhandlingarna skall återupptas inom en\r\nmånad. Vid dessa förhandlingar är avsikten bl.a.\r\natt datum för val skall fastställas och att ett\r\növergångsråd (''Transitional Executive Council'') --\r\nsom borde kunna likställas med en\r\ninterimsregering -- skall upprättas. Den tidsplan\r\nsom avtecknar sig innebär att övergångsrådet borde\r\nkunna tillsättas till sommaren och val hållas i slutet\r\nav detta år eller tidigt 1994. Av denna utveckling\r\nframgår att statsministerns uttalande den 13\r\nfebruari inte alls var förhastat, som Hans Göran\r\nFranck påstår.</pre><pre>Hans Göran Francks första fråga berör vilka\r\nåtgärder regeringen vill vidta för egen del och på\r\ndet internationella planet för att främja den fredliga\r\noch demokratiska utvecklingen i Sydafrika.</pre><pre>Som svar på frågan vill jag hänvisa till\r\nutrikesministerns svar den 4 december på\r\ninterpellation av Pär Granstedt. Sverige -- och\r\nomvärlden -- har framför allt ett intresse av att\r\nstödja de modererande krafterna i Sydafrika, dvs.\r\natt uppmuntra till fortsatt förändringsvilja från\r\nregeringens sida samt stödja ANC och andra\r\ngrupper som företräder den svarta befolkningen\r\noch verkar för demokrati. Det internationella\r\nsamfundet spelar en ny och betydelsefull roll i och\r\nmed att det till följd av säkerhetsrådets beslut i\r\nsomras nu finns ett 70-tal observatörer från FN,\r\nEG, OAU och Samväldet som i nära samverkan\r\nföljer utvecklingen. Jag tror man kan säga att dessa\r\nobservatörers närvaro har bidragit till att\r\nförhandlingsklimatet förbättrats och till att våldet\r\nhar dämpats.</pre><pre>FN:s generalsekreterare har på grundval av en\r\nrapport från den norske diplomaten Tom Vraalsen\r\nnyligen beslutat utöka antalet observatörer i\r\nSydafrika med tio. Med tanke på den viktiga\r\nuppgift som närvaron av internationella\r\nobservatörer och experter i Sydafrika fyller är detta\r\nbeslut glädjande. Naturligtvis kommer FN att följa\r\nden fortsatta utvecklingen i Sydafrika för att kunna\r\navgöra om den nu beslutade utökningen av antalet\r\nobservatörer är tillräcklig.</pre><pre>På Hans Göran Francks andra fråga om vår\r\ninställning till de av FN beslutade sanktionerna vill\r\njag bara svara det självklara att vi följer FN:s\r\nsanktionsbeslut så länge de är i kraft.</pre><pre>Såvitt jag känner till har den nya amerikanska\r\nadministrationen inte givit uttryck för någon avsikt\r\natt skärpa den amerikanska Sydafrikapolitiken.\r\nDet är givet att vi allmänt sett beaktar vilken\r\nSydafrikapolitik som andra länder bedriver. Att\r\nalla andra länder har beslutat att avskaffa sina\r\nhandelsrestriktioner är naturligtvis någonting\r\nregeringen inte kan eller bör bortse ifrån.</pre><pre>Vad gäller den sista frågan -- om regeringens\r\navsikter när det gäller de svenska\r\nSydafrikasanktionerna -- vill jag hänvisa till den\r\nskrivelse som ligger på riksdagens bord.\r\nRegeringen har utifrån en totalbedömning av läget\r\ni Sydafrika och av sanktionspolitikens effekter\r\nkommit till slutsatsen att handelsförbudet bör\r\navskaffas. I samband med att handelsförbudet\r\nupphävs kommer också vissa andra sanktioner att\r\nupphävas. Vad gäller investeringsförbudet gäller\r\ntills vidare vad som överenskoms våren 1992,\r\nnämligen att förbudet avskaffas när en\r\ninterimsregering har bildats i Sydafrika såvida\r\növerenskommelser inte träffas om att\r\nrekommendera ett tidigare avskaffande.</pre><pre>Under tiden fram till handelsförbudets avskaffande\r\navser regeringen att tillämpa en generös politik vad\r\ngäller dispenserna.</pre><pre>Anf. 36  HANS GÖRAN FRANCK (s):</pre><pre>Herr talman! Jag tackar för svaret. Jag hade\r\nföredragit att statsministern själv hade lämnat\r\nsvaret i denna viktiga fråga. Det gäller mer än\r\nSveriges sanktioner mot Sydafrika. Dessutom\r\nföranleddes min interpellation av ett uttalande av\r\nstatsministern.</pre><pre>Någon slutlig överenskommelse om maktdelning\r\nhar inte träffats, vare sig vid tidpunkten för Carl\r\nBildts uttalande eller senare. Delade meningar\r\nföreligger fortfarande i denna fråga.</pre><pre>Något avtal om valdag har ännu inte träffats. Inte\r\nheller om upprättande av ett verkställande\r\növergångsråd, liksom inte heller om den s.k. val-\r\noch mediakommissionen. ANC:s ståndpunkt är att\r\ndet är först sedan överenskommelse om detta skett\r\nsom vissa sanktioner kan upphävas, bl.a. den\r\nbeträffande handeln.</pre><pre>Det är klart att vi hoppas och önskar att parterna\r\nskall kunna komma överens om dessa centrala\r\nfrågor vid det kommande mötet den 5 april. Men\r\ndet finns skäl att avvakta mötet och inte göra några\r\nförhastade ställningstaganden. Enligt riksdagens\r\nbeslut har hävandet av handelsförbudet kopplats\r\ntill upprättandet av en interimsregering. Nu\r\nkopplade regeringen detta till avsikten att datum\r\nför val skall fastställas och övergångsråd upprättas\r\nden 5 april.</pre><pre>Någon bestämd dag för upphävandet av\r\nhandelsförbudet har inte bestämts eller föreslagits.\r\nDet sägs i regeringsskrivelsen att detta avses ske\r\ngenom att regeringen beslutar upphäva\r\nförordningen om förbud mot handel med\r\nSydafrika.</pre><pre>Det kan ifrågasättas om ett övergångsråd kan\r\nlikställas med en interimsregering. Om så likväl kan\r\nske, borde upphävandet av handelsförbudet ske\r\nförst efter det att övergångsrådet tillsatts. Enligt\r\nregeringen borde övergångsrådet kunna tillsättas\r\ntill sommaren, alltså inte den 5 april.</pre><pre>Regeringens ståndpunkt i sanktionsfrågan kan inte\r\ngodtas. Handelsförbudet liksom vissa andra\r\nsanktioner bör kvarstå, i vart fall till dess\r\növergångsrådet verkligen upprättats och utsetts,\r\nliksom till dess valdag fastställts definitivt. I\r\navvaktan på detta bör dispensmöjligheten\r\ntillämpas, men restriktivt som föreskrivits vid\r\ntillkomsten av sanktionerna och även senare\r\nuttalats av riksdagen. Dispensmöjligheten får inte\r\nanvändas på sådant sätt att sanktionsbesluten\r\nkringgås, vilket redan får anses vara fallet.</pre><pre>Regeringen hänvisar till andra länders\r\nsanktionspolitik och till svenska industrins\r\nkonkurrensläge för sitt ställningstagande.\r\nAvgörande hänsyn i denna fråga bör tas till\r\nriksdagens tidigare beslut, till ANC:s\r\nställningstagande och framför allt till frågan om att\r\nen demokratisk utveckling i Sydafrika måste\r\nsäkras.</pre><pre>Vad beträffar andra länders sanktionspolitik kan\r\nnämnas att någon ändring inte skett i bl.a. USA,\r\nCanada, Australien och en rad afrikanska länder.\r\nDessutom är de viktigaste sanktionerna mot\r\nSydafrika kvar, nämligen IMF-sanktionerna.\r\nPresident Clinton gjorde ett klart uttalande på\r\ndessa punkter om vidmakthållandet av de\r\nsanktioner som rör IMF.</pre><pre>Det finns skäl att varna för en alltför optimistisk\r\noch förhastad hållning. Våldet fortsätter. Enligt\r\nHuman Rights Commission dödades 3 500\r\nmänniskor under 1992. Det är en ökning med 35 %\r\nsedan 1991.</pre><pre>Det är givetvis glädjande att man avser att utöka\r\nantalet observatörer. Men det gäller inte bara att\r\nsända observatörer, utan det gäller att få\r\növervakare till förberedelserna för valet och till\r\nsjälva valproceduren.</pre><pre>Det finns också behov av en rad andra konkreta\r\nåtgärder. ANC måste få fortsatt stöd från Sverige.\r\nDet behövs stöd till väljarutbildning. Man behöver\r\nassistans med speciella uppdrag som rör det\r\npolitiska våldet och demokratiseringsprocessen.\r\nVid den internationella solidaritetskonferens som\r\nhölls nyligen i Sydafrika antogs ett aktionsprogram\r\nsom förtjänar närmare studier. Det rör sig om att\r\nöka det internationella trycket för en demokratisk\r\nutveckling. Det gäller att ge stöd till utbildning,\r\nhälsovård och sociala insatser. Allt detta förutsätter\r\nett utökat stöd till Sydafrika på ett sätt som\r\nföreslagits i en socialdemokratisk motion.</pre><pre>Anf. 37  KENT CARLSSON (s):</pre><pre>Herr talman! Vi har debatterat den här frågan vid\r\nmånga tillfällen i riksdagen. Vi hade en stor\r\ninterpellationsdebatt den 27 november.</pre><pre>Nu har regeringen med sin dispensgivningspolitik\r\nsett till så att handelsförbudet i princip är avskaffat.\r\nUtrikeshandelsministern har vid flera tillfällen,\r\nbåde här i kammaren och brevledes, poängterat för\r\nmig att det råder bred partipolitisk enighet om den\r\ninriktningen.</pre><pre>Efter det att vi har debatterat frågan här i\r\nkammaren har jag försökt få det bestyrkt att\r\nEuropa- och utrikeshandelsministern har rätt i den\r\nfrågan. Jag vill påstå att det uttalandet inte är helt\r\nmed sanningen överensstämmande.</pre><pre>Alla partier har varit överens om att vi har kunnat\r\nlätta något på dispensgivningen, men inte att\r\nfullständigt släppa den och göra det med hänvisning\r\ntill svenska företags situation och\r\nsysselsättningsläget i Sverige. Det finns ingen bred\r\npartipolitisk enighet om detta.</pre><pre>I ljuset av detta kan man också se regeringens\r\nskrivelse och det svar som statsrådet ger här i dag.\r\nDet finns, som Hans Göran Franck sade, inte\r\nnågon bindande överenskommelse om en\r\ninterimsregering och ingen fastställd tidpunkt för\r\nnär val skall genomföras. Ändå föreslår regeringen\r\ni strid med det beslut som riksdagen fattade att man\r\nredan nu skall avskaffa handelsförbudet.</pre><pre>Det är häpnadsväckande hur många kristallkulor\r\nsom tycks finnas i regeringskansliet. Statsministern\r\nkan en månad innan en konferens hålls mellan\r\nANC och den sydafrikanska regeringen förutse en\r\nutveckling som inte ens ANC är riktigt säker på.</pre><pre>I den skrivelse som regeringen lade fram för ett par\r\ndagar sedan kunde man tolka in att den svenska\r\nregeringen har en kristallkula där man kan se att de\r\nkonferenser som möjligtvis kan komma att leda\r\nfram till en bindande överenskommelse om en\r\ninterimsregering och om tidpunkt för val verkligen\r\nkommer att lyckas med detta. Det är märkligt med\r\ntanke på de många bakslag som förekommit i\r\nSydafrikafrågan och i de många diskussioner som\r\nförts mellan de olika politiska krafterna i Sydafrika.\r\nMan har där tagit ett steg framåt och två steg bakåt,\r\nförhandlingsprocesser har avstannat osv. Detta är\r\nmärkligt. Förhoppningsvis kommer riksdagen att\r\navvisa regeringens skrivelse om att avskaffa\r\nhandelsförbudet och avvakta att de krav som\r\nriksdagen ställde upp när frågan behandlades förra\r\nvåren blir tillgodosedda.</pre><pre>Jag måste återigen gå tillbaka till dispensfrågan,\r\nsom är av central betydelse. Man kan formellt\r\nbibehålla ett handelsförbud men bakvägen lämna\r\ndispenser för i princip alla företag som söker\r\ndispens för att få handla med Sydafrika. Om man\r\ndessutom gör det med åberopande av de skäl som\r\nstatsrådet har angivit vid andra tillfällen, dvs.\r\nsvenska sysselsättningsskäl, återstår inte speciellt\r\nmycket av det handelsförbud som finns på\r\npapperet.</pre><pre>Jag måste få ställa en fråga. I den formulering som\r\nstatsrådet använder i sitt svar till Hans Göran\r\nFranck framhålls:</pre><pre>''Under tiden fram till handelsförbudets\r\navskaffande avser regeringen att tillämpa en\r\ngenerös politik vad gäller dispenserna.''</pre><pre>Jag skulle vilja få en precisering från Ulf\r\nDinkelspiel. Innebär det att man i princip kommer\r\natt bifalla alla dispensansökningar så snart\r\nföretaget hänvisar till det svenska\r\nsysselsättningsläget? Eller vad menas med ''en\r\ngenerös politik när det gäller dispenserna''?</pre><pre>Anf. 38  SIMON LILJEDAHL (nyd):</pre><pre>Herr talman! När restriktionerna för Sveriges\r\nhandel med Sydafrika infördes i mitten på 70-talet\r\nskedde det utanför ramarna för samarbetet med\r\nFN. Få länder hade lika långtgående restriktioner\r\nsom de som Sverige då införde.</pre><pre>Jag var i mitten på 70-talet ansvarig för ett\r\ntillverkningsbolag i Sydafrika med 2 500 anställda.\r\nEfter de här restriktionerna tvangs vi att lägga ned\r\nbolaget, och det medförde att ca 1 500 familjer\r\ndrevs ut i arbetslöshet. Jag blev pinsamt medveten\r\nom vad det betyder att vara arbetslös i ett land som\r\nSydafrika. Det hjälpte sedan inte att man skickade\r\nfackföreningsdelegationer från det bolag där jag\r\narbetade till Sverige. Regeringen och\r\nfackföreningsrörelsen ville inte träffa dem.</pre><pre>Det här har gjort att jag särskilt vill uppmärksamma\r\ndet stora problem som arbetslösheten just nu är i\r\nSydafrika. Den drabbar ca 7 miljoner människor,\r\nvilket motsvarar 20--25 % av befolkningen. Få\r\nländer i världen har i dag en större arbetslöshet än\r\nSydafrika.</pre><pre>En förutsättning för att få en lugn övergång till en\r\ndemokratisk regim är att man löser problemen på\r\narbetsmarknaden. Jag vill framhålla för regeringen\r\natt det bästa sättet att bidra till detta är att svenska\r\nföretag får hjälp att reinvestera i Sydafrika. Man\r\nhar föreslagit ett avskaffande av handelsförbudet.\r\nDet är mycket viktigt, och det stöds av mig och av\r\nNy demokrati. Vi vill se det infört snarast möjligt.\r\nMen det är inte tillräckligt, utan jag tycker att\r\nregeringen skall föreslå åtgärder som gör att det blir\r\nlättare att göra investeringar i Sydafrika igen. Det\r\ngäller t.ex. att släppa exportkreditgarantierna fria.\r\nMan bör också göra Exportkreditnämnden\r\nmedveten om att den inte kan ställa samma krav på\r\nsäkerheter som annars. Man får också ta vissa\r\nchanser som man inte verkar vara beredd att ta i\r\ndagens läge.</pre><pre>Jag skulle också vilja att man ger\r\ninvesteringskrediter till Sydafrika, vilket gör att\r\nekonomin kan komma i gång igen. Det är speciellt\r\nviktigt att man får en ny regering, som\r\nförhoppningsvis kommer att träda i kraft under\r\nhösten under Nelson Mandelas ledning.</pre><pre>Jag menar att man i detta sammanhang också bör\r\nse över den svenska handelspolitiken gentemot\r\nSydafrika. Jag föreslår att regeringen upprättar en\r\nhandelssekreterarorganisation där. Jag menar att\r\nman till Johannesburg bör centrera hela\r\nbiståndsarbetet i Sydafrikas gränsstater. Där kan\r\nman bygga upp en expertis, som kan användas i\r\nAngola, Moçambique, Zimbabwe och Namibia.\r\nDet är där som alla relationer finns, och därifrån\r\nflyger man på några enstaka timmar till alla dessa\r\nländer. Jag vill fråga Europaministern, som nu\r\nockså är Afrikaminister, vad regeringen tänker\r\ngöra.</pre><pre>Jag tror vidare att ANC-pengarna, 240 miljoner\r\nkronor, kan användas bättre i t.ex.\r\nMurmanskområdet, som Olof Johansson\r\ndiskuterade med Åke Selberg för några minuter\r\nsedan. Där finns de stora problemen för miljön och\r\nhotet mot Sverige. Jag tror att ANC i det läge som\r\nnu har uppkommit har möjlighet att få sina pengar\r\nfrån annat håll i västvärlden. Sverige har bättre\r\nanvändning för de här u-landspengarna i sin närhet.</pre><pre>Min fråga till ministern är alltså vad regeringen\r\navser att göra för att främja investeringarna i\r\nSydafrika.</pre><pre>Anf. 39  KARL-GÖRAN BIÖRSMARK\r\n(fp):</pre><pre>Herr talman! Regeringen föreslår nu i sin skrivelse\r\nen helt ny sanktionspolitik mot Sydafrika.\r\nRiksdagen har tidigare beslutat att hävandet av\r\nsanktionerna skall vara kopplat till vissa\r\nutvecklingsmål i Sydafrika. Ett hävande av\r\nhandelsförbudet är kopplat till en bindande\r\növerenskommelse om att en interimsregering skall\r\nbildas och ett hävande av investeringsförbudet till\r\natt interimsregeringen skall finnas i sinnevärlden.</pre><pre>Vad regeringen gör i och med denna skrivelse är\r\negentligen att man skriver under på den reservation\r\nsom Ny demokrati fogade vid betänkandet i detta\r\närende. Ny demokrati menade där att sanktionerna\r\nborde lyftas omedelbart, utan några villkor\r\nkopplade till en demokratiseringsprocess.</pre><pre>Jag menar nu som tidigare att regeringen har för\r\nbråttom och tolkar signalerna från Sydafrika\r\nalldeles för optimistiskt, och så har man på vissa\r\nhåll gjort hela tiden. Den delegation som besökte\r\nSydafrika för ett och ett halvt år sedan kom hem\r\noch sade att vi nu kunde häva sanktionerna. Nu var\r\ndemokratiprocessen i Sydafrika sådan att allt skulle\r\ngå på räls. Som framgår av riksdagens beslut blev\r\ndet inte riktigt så.</pre><pre>Men det har hela tiden funnits krafter som menat\r\natt vi kan häva sanktionerna, eftersom processen är\r\nklar. Jag har hela tiden varnat för denna\r\noptimistiska inställning, och jag gör det också nu.\r\nVi skall glädja oss åt de signaler som finns, men inte\r\növertolka dem. Jag menar att man underskattar\r\nsvårigheterna.</pre><pre>Det sägs i skrivelsen och även i svaret att\r\növergångsrådet, Transition Executive Council,\r\nskulle kunna jämställas med den interimsregering\r\nsom vi har talat om tidigare, och det tycker jag är\r\nokej. Men därmed är inte sagt att man måste bortse\r\nfrån allt det som är kopplat till denna\r\ninterimsregering när det gäller vårt\r\nställningstagande. Jag tycker att det skall kopplas\r\nihop med Transitional Executive Council, TEC, när\r\ndetta är etablerat. Man bör föra över det som gällde\r\ninterimsregeringen till att i stället gälla det nya\r\nTEC.</pre><pre>Det framhålls också att man under resans gång,\r\ninnan riksdagen häver handelssanktionerna, skall\r\nha en generös politik vad gäller dispenser. Jag vill\r\nfråga vilken kontakt med ANC man har i detta\r\nsammanhang. Diskuterar man utvecklingen med\r\nANC? Från det hållet har man nyligen lagt fast\r\nvissa punkter som man vill ha uppfyllda innan\r\nsanktionerna hävs, nämligen att datum för val skall\r\nvara fastställt och likaså datum för etablerandet av\r\növergångsregeringen. Lyssnar man på de här\r\nsignalerna från ANC?</pre><pre>Ibland får jag när jag framför detta kritik av\r\ninnebörden att vi inte skall gå i ANC:s ledband utan\r\nföra vår egen politik och göra våra egna\r\nbedömningar. Men samtidigt säger statsrådet i sitt\r\nsvar här i dag att Sverige framför allt har ett intresse\r\nav att stödja ANC och andra grupper som\r\nföreträder den svarta befolkningen och verka för\r\ndemokrati. Där finns ju en inriktning att man vill ha\r\nen öppen dialog med och lyssna på ANC. Då måste\r\nman väl göra det konkret och lyssna på vad ANC\r\nsäger.</pre><pre>Har man innan man beviljar de här generösa\r\ndispenserna haft en sådan dialog med ANC som det\r\ni Sverige framhålls att man önskar ha?</pre><pre>Att man nu häver sanktionerna utan koppling till\r\nde konkreta mål som jag har talat om tidigare är en\r\nhelt ny politik. Min fråga är: Har regeringen nu för\r\navsikt att släppa fram alla önskningar från företag\r\nom att öppna handel med Sydafrika, och vilka\r\nkontakter har man med ANC för att stämma av att\r\nvi går någorlunda parallellt med de krafter som\r\nönskar ha en demokratisk utveckling i Sydafrika?</pre><pre>Kopplingen till ANC är viktig. Frågan är om man\r\nönskar ha kontakt med de krafter i Sydafrika som\r\nverkar för demokrati, eller är man mer intresserad\r\nav att ha kontakt med de krafter som hela tiden\r\nbromsar och motarbetar? Mitt svar är helt klart:\r\nMan skall ha en öppen dialog med de krafter som\r\narbetar för demokrati, och då är ANC en naturlig\r\nsamtalspartner.</pre><pre>Anf. 40  PÄR GRANSTEDT (c):</pre><pre>Herr talman! Den svenska Sydafrikapolitiken har\r\nunder en mycket lång period varit en viktig del av\r\nsvensk politik. Vi har haft en hög profil. Vi har varit\r\nföregångare när det gäller att få till stånd sanktioner\r\nmot Sydafrika, sanktioner som -- det är allmänt\r\nomvittnat, också av den nuvarande sydafrikanska\r\nregeringen -- har spelat en avgörande roll för att få i\r\ngång den demokratiprocess som i dag förekommer.\r\nSverige har också varit föregångare när det gäller\r\naktivt humanitärt stöd till demokratirörelsen i\r\nsödra Afrika. Också det har naturligtvis varit\r\nmycket betydelsefullt för den situation som vi nu\r\nhar.</pre><pre>Man kan alltså på goda grunder säga att den\r\nöppning vi nu ser, dvs. att få till stånd en\r\ndemokratisk utveckling i Sydafrika, är resultatet av\r\nen politik där Sverige har spelat en osedvanligt\r\nviktig roll. Det här är alltså ett exempel på\r\nutrikespolitisk framgång för svenska strävanden,\r\nsom har varit unikt under senare decennier. Det är\r\nnaturligtvis viktigt att vi fullföljer den politiken på\r\nett konsekvent sätt och att vi inte byter fot innan vi\r\nhar nått de resultat politiken syftar till. Därför är\r\ndet viktigt att våra strävanden att stödja\r\ndemokratirörelsen i Sydafrika fortsätter så länge\r\nstödet behövs. Det kommer att behövas också efter\r\ndet att formell demokrati har införts. Det är också\r\nviktigt att vi fullföljer sanktionspolitiken till dess att\r\nsyftena har uppnåtts.</pre><pre>Mot den här bakgrunden tycker jag att den\r\nskrivelse som vi har fått till riksdagen är litet\r\nolyckligt utformad. Där motiveras förslaget att\r\nhäva sanktioner framför allt med det svenska\r\nnäringslivets intressen. Det bör naturligtvis vara\r\nuppenbart -- det framskymtar i skrivelsen, men inte\r\nmed det eftertryck jag skulle vilja se -- att det som\r\nbetingar ett svenskt hävande av sanktionerna är att\r\nsyftena har uppnåtts. Vi är inte riktigt där än. Men\r\nvi är förhoppningsvis väldigt nära. Det har också\r\nframkommit tidigare i debatten.</pre><pre>ANC, som ändå är den mest representativa\r\nföreträdaren för folkmajoriteten i Sydafrika, har\r\ngått ifrån tidigare ståndpunkter, nämligen att\r\nsanktioner bara kan hävas efter demokratiska val.\r\nANC har lagt fram en tidtabell som innebär att\r\nsanktionerna skulle kunna hävas i och med att det\r\nexekutiva övergångsrådet har inrättats och en\r\ntidpunkt för val har fastställts och en formell\r\nprocess har genomförts för demokratiseringen.</pre><pre>Det är naturligtvis viktigt att Sveriges lyftande av\r\nsanktionerna knyts an till denna process. Då går det\r\nverkligen att se att vi har följt med hela vägen.\r\nSkrivelsen från regeringen möjliggör en sådan\r\nhantering. Jag hade gärna sett att det i skrivelsen\r\nhade framgått tydligt att detta är avsikten. Nu gör\r\ndet inte det. Men jag tror att vi kan hantera detta i\r\nriksdagens behandling. Jag tror att vi kan\r\ngenomföra ett lyftande av sanktionerna så att de\r\nfaktiskt ansluter till de steg som har stöd i den\r\ndemokratiska rörelsen i Sydafrika. Vi kan då\r\nverkligen säga att vi stått fast vid denna politik till\r\ndess syftena har uppnåtts.</pre><pre>Det här är viktigt även av andra skäl. ANC tar stora\r\npolitiska risker i Sydafrika. Det beror dels på att\r\nANC har ställt upp på maktdelning tillsammans\r\nmed Nationalistpartiet, dels på att ANC har ställt\r\nupp på ett tidigare lyftande av sanktionerna. Det är\r\nviktigt att vi agerar på ett sätt som stärker ANC:s\r\nauktoritet i Sydafrika gentemot mera radikala och\r\nmindre kompromissvilliga grupper i landet. Därför\r\nvore det olyckligt om vårt agerande i stället skulle\r\nvara ägnat att undergräva ANC:s auktoritet,\r\nberoende på att vi förhastar oss när det gäller att\r\nlyfta sanktionerna.</pre><pre>Herr talman! Jag är övertygad om att vi kommer att\r\nkunna genomföra lyftandet av sanktionerna på ett\r\nsätt som överensstämmer med våra strävanden att\r\nföra en konsekvent politik så till vida att\r\nsanktionerna lyfts i det ögonblick syftena har\r\nuppnåtts. De har uppnåtts när övergångsrådet har\r\ninrättats och ett datum för demokratiska val har\r\nframställts och man alltså är oåterkalleligen på väg\r\nmot en demokratisering av Sydafrika.</pre><pre>Anf. 41  EVA ZETTERBERG (v):</pre><pre>Herr talman! Det är betydelsefullt att den här\r\ndebatten har kommit till stånd i dag, eftersom\r\nregeringens skrivelse som kom i början av veckan\r\nhar vållat mycket bekymmer.</pre><pre>Jag ser det stöd som Sverige har givit till de\r\ndemokratiska krafterna i Sydafrika under många\r\når, Sveriges stöd till en internationell politik mot\r\napartheid, som oerhört viktigt för att utveckla\r\ndemokratin i Sydafrika. Vi har fått otaliga bevis\r\nfrån våra vänner i Sydafrika på hur vårt stöd har\r\nhaft avgörande betydelse för att kunna utsätta\r\nregeringen för påtryckningar.</pre><pre>Det är naturligtvis därför med viss bestörtning som\r\nman nu tar del av denna skrivelse, där den svenska\r\nregeringen förefaller vilja springa i förväg utan att\r\nförsöka ta råd av och gå parallellt med de\r\ndemokratiska krafterna i Sydafrika.</pre><pre>Precis som Karl-Göran Biörsmark tidigare har\r\nanfört, ser jag detta som en helt ny politik. Det\r\nfinns flera andra uttryck från riksdagens och\r\nregeringens sida som klart visar att man inte skall\r\ngå i förväg. Jag tänker på t.ex. utrikesutskottets\r\nbetänkande från förra våren och Utrikesnämndens\r\nbeslut häromveckan, som klart och tydligt anger att\r\nman inte skall förhasta sig. Det är därför\r\nnaturligtvis glädjande att se att det finns\r\nrepresentanter från både Folkpartiet och Centern\r\nsom inser detta. Hur kommer det sig då att\r\nregeringen enhälligt står bakom skrivelsen? Pär\r\nGranstedt framförde en from förhoppning om att\r\nriksdagen skall kunna hantera frågan desto bättre.\r\nVi har inte sett något ännu, men det är naturligtvis\r\nhela riksdagens uppgift att se till att frågan hanteras\r\nbättre.</pre><pre>Jag skall inte upprepa vad andra på ett bra sätt\r\nredan har framfört -- Hans Göran Franck, Kent\r\nCarlsson m.fl. Att inte lyfta sanktionerna utgör ett\r\nsätt att pressa på i förhandlingarna mot den\r\nsydafrikanska minoritetsregeringen. Det är därför\r\nvi är många som i dag är upprörda över att\r\nregeringen inte kan vänta. Sanktionerna är ett sätt\r\natt driva på den sydafrikanska regeringen. ANC\r\noch andra vill göra det inne i Sydafrika.</pre><pre>Om vi i dag, utan att ett datum för val är utsatt och\r\nutan att det är klart med en interimsregering osv.,\r\nupphäver sanktionerna, vad finns det då för\r\ninternationell kraft för att ge stöd åt de\r\ndemokratiska krafterna i Sydafrika? Jag tycker att\r\nregeringen definitivt har lämnat de demokratiska\r\nkrafterna i Sydafrika åt sitt öde.</pre><pre>Andra har varit inne på frågan om dispenser. Dessa\r\nhar minst sagt varit mycket generösa. Jag vill\r\nfortsätta Kent Carlssons resonemang. Finns det i\r\ndag några skäl som talar för att regeringen skall\r\nneka dispenser? Vilka skulle de vara? Vad finns det\r\nför argument kvar för att neka dispenser? Vi i\r\nVänsterpartiet kan acceptera möjligheten till att ge\r\ndispens. Men att dispenser används på ett sätt så att\r\ningen blir nekad är inte en bra utveckling.</pre><pre>Herr talman! Jag vill återvända till den fråga som\r\nHans Göran Franck tog upp, nämligen frågan om\r\ndet forsatta stödet för att utveckla demokratin och\r\nför att bistå Sydafrika i utvecklingen från ett u-land\r\ntill ett land där befolkningen i stort kan få en bra\r\nlevnadsnivå. Jag tycker att det svar som statsrådet\r\nDinkelspiel har gett Hans Göran Franck är\r\nsynnerligen vagt. Vi vet i dag att riksdagen har\r\nanslagit ca 240 miljoner kronor till ANC. Hur\r\nkommer det att bli i fortsättningen? Kommer man\r\nfrån regeringens och riksdagens sida se till att stödet\r\nutökas?</pre><pre></pre><pre>När Sverige väl har upphävt handelsblockad och\r\nandra sanktioner kan vi inte lämna Sydafrika åt sitt\r\nöde. Det är då det blir extra viktigt att gå in med\r\nbistånd för att hjälpa befolkningen ur fattigdom.\r\nMen det är också viktigt att Sverige bidrar i en\r\nvalutbildning och ser till att de kan genomföra ett\r\nval, i ett land som aldrig har haft regelrätta val.</pre><pre>Jag menar därför att det här svaret från statsrådet\r\nlämnar mycket i övrigt att önska. Jag hoppas att\r\nregeringen kommer med en komplettering, att man\r\ninser att man inte under åratal kan driva en\r\nsanktionspolitik mot ett land för att bidra till att\r\nutveckla demokratin, att utveckla den fattiga\r\nbefolkningens väg till ett bra liv, och när de har\r\ngenomfört val och har en regering som accepteras\r\nav folket vill man inte ge bistånd och medverka till\r\natt människor får en dräglig levnadsnivå. Det vore\r\nytterligare ett svek.</pre><pre>Jag hoppas alltså att den här skrivelsen kommer att\r\nbehandlas på ett sådant sätt av riksdagen att den\r\ninte går i uppfyllelse utan att Sveriges riksdag och\r\nregering följer rekommendationer och står fast vid\r\nett stöd till de krafter i Sydafrika som vill utveckla\r\nlandet mot demokrati och social rättvisa.</pre><pre>Anf. 42  PIERRE SCHORI (s):</pre><pre>Herr talman! Det är ett mysterium för många av oss\r\natt denna skrivelse i denna form kan komma till\r\nriksdagen. Den är undertecknad av Carl Bildt och\r\nUlf Dinkelspiel. Jag tror att en förklaring är att man\r\nhar gjort den uppdelningen i regeringen att varje\r\nstatsråd svarar för sitt departement och de andra\r\nlägger sig inte i. Hur skulle det annars kunna vara\r\npå detta sätt, att vi får en kompakt\r\nmajoritetsuppfattning här i riksdagen, där nu också\r\nFolkpartiet och Centern ingår, som ju sitter i\r\nregeringen?</pre><pre>Vi har alltså fått en skrivelse. Den är inte nöjaktig,\r\ndärför att den talar inte om hela sanningen och den\r\när luddig. Man säger t.ex. att det vid ANC:s\r\nexekutivkommittémöte nyligen antogs en resolution\r\nsom fastslår att alla diplomatiska och ekonomiska-\r\nfinansiella sanktioner bör upphävas när ett\r\növergångsråd upprättats och ett datum för val\r\nfastställts. Här finns fel, och här står icke hela\r\nsanningen.</pre><pre>Det är fel att alla sanktioner skall upphöra, t.ex.\r\nolje- och vapenembargot.</pre><pre>Det är också fel när man säger att de diplomatiska\r\nsanktionerna skall upphävas. Det blir först när en\r\ndemokratisk regering tillkommer.</pre><pre>Det är inte heller hela sanningen att det är när\r\növergångsrådet har upprättats och datum för val\r\nhar fastställts som ANC rekommenderar att dessa\r\nsanktioner skall upphävas. De kräver litet mera,\r\noch det står inte här.</pre><pre>Jag undrar hur man kan sända i väg en så här\r\nofullkomlig skrivelse i en så viktig fråga. Det skulle\r\nman inte ha gjort om det hade gällt delpensionen\r\neller andra bitar av finansplanen, men man gör det\r\nnär det gäller Sydafrika. Jag undrar varför.</pre><pre>Jag övergår nu till sakfrågan. I skrivelsen sägs också\r\natt handelsförbudet bör avskaffas under\r\nförutsättning att demokratiseringsprocessen\r\nfortgår och att man kan göra detta i regeringen\r\ngenom att upphäva förordningen och förbudet.\r\nMen det står ingenting om en tidpunkt, och det är\r\nockså ett exempel på luddigheten.</pre><pre>Vad säger då ANC och den sydafrikanska\r\nfackföreningsrörelsen Cosatu, som båda\r\nrepresenterar majoritetskraften -- den\r\ndemokratiska majoritetskraften -- i Sydafrika? Det\r\när en kraft som hör framtiden till, som vi fäster stor\r\nvikt vid och onekligen bör samarbeta med. Vad är\r\ndet som inte står i den här i skrivelsen och som vi\r\nanser bör gälla för oss om dessa sanktioners\r\nupphävande?</pre><pre>Jag skulle gärna vilja att statsrådet bekräftar att han\r\nstår bakom den tolkning som jag nu gör, att det är\r\nden som gäller och inte den stympade version som\r\nvi har fått i skrivelsen.</pre><pre>ANC säger exakt så här: -- -- -- när det gäller\r\ntidpunkt för val, upprättande av övergångsrådet\r\noch under detta också oavhängiga val- och\r\nmassmediakommissioner.</pre><pre>Massmedia står i dag totalt under den vita regimens\r\nkontroll. Det gäller också valförrättningssystemet.\r\nDärför vill man tillsätta dessa två kommissioner --\r\ndet ingår i överenskommelsen.</pre><pre>Man säger också att det skall vara en\r\növerenskommelse i lagstadgad form i parlamentet\r\nsom binder upp de här bitarna.</pre><pre>Det är alltså fyra delar som skall vara med: tidpunkt\r\nför val, övergångsrådet och dess två\r\nunderkommissioner, som är oerhört viktiga och\r\nsom skall övervaka valprocessen tekniskt och se till\r\natt det blir något slags demokrati i media, plus -- det\r\när viktigt för oss här i riksdagen -- en lag i\r\nparlamentet där hela den här överenskommelsen\r\nanhängiggörs.</pre><pre>Detta är inte bara ANC:s syn, herr talman. Detta\r\när också den vita regeringens syn -- man är överens\r\nom detta med ANC.</pre><pre>Jag menar då att detta har att göra med respekt mot\r\nriksdagen, respekt för den demokratiska\r\nprocessen. Därför vill jag gärna att statsrådet\r\ntydligt uttalar, eftersom det inte görs i skrivelsen,\r\natt det är dessa element som gäller, och när de är på\r\nplats är det tid att upphäva sanktionerna,\r\nhandelsförbudet och förbudet mot nyinvesteringar.\r\nDet är oerhört viktigt.</pre><pre>Sedan finns där naturligtvis en spänning, herr\r\ntalman, i attityden till dispenser, i detta flytande\r\nläge. Jag är ganska optimistisk i fråga om\r\nsituationen i Sydafrika, och jag tror att de svarta\r\noch vita och de övriga färgade har insett att de sitter\r\ni samma båt, att de har en gemensam framtid och\r\nmåste lösa frågorna om ekonomin och det sociala-\r\npolitiska läget tillsammans. Därför tror jag att det\r\nkommer att gå vägen, men man måste ändå ha\r\nrespekt för den parlamentariska processen.</pre><pre>Hur skall vi då göra i gråzonen, herr talman? Det\r\när ett konstruktivt förslag, med den här spänningen\r\n...</pre><pre>Anf. 43  FÖRSTE VICE TALMANNEN:</pre><pre>Taletiden är tyvärr slut.</pre><pre>Anf. 44  Statsrådet ULF DINKELSPIEL\r\n(m):</pre><pre>Herr talman! Det har varit många inlägg i debatten,\r\noch jag skall på den korta tid som står mig till buds\r\nförsöka kommentera dem.</pre><pre>Hans Göran Franck tar först upp statsministerns\r\nuttalande och kritiserar det förhållandet att han\r\nskulle ha sagt att marken bereds genom\r\nutvecklingen i Sydafrika för en avveckling av\r\nsanktionerna mot Sydafrika. Men det var ju precis\r\nden slutsats som också utrikesnämnden kom fram\r\ntill bara några veckor senare. Utvecklingen går i\r\nden riktningen -- låt vara att den exakta tidpunkten\r\ninte kan fastställas.</pre><pre>Många talare har, i något skiftande ordalag,\r\nframfört vad som tidigare har sagts i fråga om en\r\ninterimsregering och knytningen till den. Min\r\nminnesbild är att riksdagen på den punkten, efter\r\nden parlamentariska delegationens besök i\r\nSydafrika för mer än ett år sedan, uttalade att\r\nsanktionerna skulle avskaffas. Rekommendationen\r\nvar att det skulle ske när överenskommelse om\r\ninterimsregering har fattats, icke när den är på\r\nplats.</pre><pre>I det här avseendet vet vi att utvecklingen inte har\r\ngått i den riktning som då förutsågs. Det gick\r\nmycket långsammare än vad hela den\r\nparlamentariska delegationen förutsåg. Det verkar\r\nnu inte bli någon interimsregering enligt de tidigare\r\nplanerna.</pre><pre>Jag ''skammar'' inte på något sätt delegationen för\r\natt ha gjort en felaktig bedömning. Jag tycker att\r\nman över huvud taget borde vara mer ödmjuk när\r\nman gör bedömningar, och att man borde inse hur\r\nsvårt det är att göra de avvägningar som varje\r\nregering och riksdag i sådana här frågor måste göra.\r\nAtt gå från den tidigare regimen i Sydafrika till\r\ndemokrati är en besvärlig utveckling. Den kommer\r\nsäkerligen även framöver att mötas av motgångar,\r\nmen rörelseriktningen är klar.</pre><pre>I ljuset av denna utveckling, i ljuset av vad som\r\nuppnåtts, i ljuset av den tidsplan som lagts fast för\r\ndet fortsatta arbetet, har regeringen gjort\r\nbedömningen att tidpunkten är kommen för att\r\navskaffa sanktionerna. Man kan ha olika\r\nuppfattningar om när beslutet exakt skall fattas,\r\nmen det är mot den bakgrunden som det skall ses.\r\nEftersom man inte i varje givet ögonblick, Pierre\r\nSchori, kan förutse utvecklingen har vi i skrivelsen\r\ninte angivit någon precis tidpunkt. Om vi hade vetat\r\nexakt hur det skulle komma att gå hade vi kunnat\r\nange en tidpunkt. Men det har vi inte gjort, utan vi\r\nhar hänvisat till den tidsplan som ligger fast.</pre><pre>Efter Utrikesnämndens möte uttalade\r\nstatsministern att det kan röra sig om några veckor\r\ninnan sanktionerna skulle kunna avskaffas och\r\nIngvar Carlsson uttalade sig efter samma möte att\r\nhan räknade med att sanktionerna skulle kunna\r\navskaffas i april. Skrivelsen utgör en redovisning av\r\nläget, av utvecklingen och av den förutsedda\r\ntidsplanen i den här frågan. När skrivelsen har\r\nbehandlats i riksdagen kommer regeringen i ljuset\r\nav detta att fatta sitt beslut.</pre><pre>Flera har tagit upp frågan om kontakterna med\r\nANC. Självfallet har vi nära kontakter med ANC,\r\nnu liksom tidigare, detta för att befordra\r\nutvecklingen i Sydafrika och för att vara lyhörda för\r\nANC:s argument. Det är emellertid uppenbart att\r\nregeringen måste göra en sammanfattande\r\nbedömning och väga in även andra faktorer. Det är,\r\nför att uttrycka det milt, för mig överraskande, att\r\nman när man har använt ordet sysselsättningen\r\nbara har använt det i negativ bemärkelse. Jag\r\nmenar att sysselsättningsaspekterna i Sverige är\r\nviktiga och att de skall vägas in. När vi i det\r\nförgångna har beslutat om dispenser har\r\nsysselsättningsaspekterna också vägts in. Om det\r\ninnebär allvarliga nackdelar för svensk industri och\r\nsvensk sysselsättning har det beaktats vid\r\ndispensgivningen. Det tycker jag är viktigt, till\r\nskillnad från flera andra som har debatterat här.</pre><pre>Slutligen, herr talman, är det min förhoppning att\r\nvi snart skall komma i det läge att vi på alla sätt skall\r\nkunna utveckla de ekonomiska förbindelserna\r\ngenom investeringar m.m. för att befordra ett ökat\r\nsamarbete mellan Sverige och Sydafrika. Vi stöder\r\ndärmed den fortsatta demokratiseringsprocessen.</pre><pre>I avvaktan på att sanktionerna avskaffas i sin helhet\r\när vår avsikt att vi skall tillämpa en generös\r\ndispensgivning. Det innebär inte att varje enskild\r\ndispens kommer att medges, bl.a. kommer hänsyn\r\njust till sysselsättningen i Sverige och till effekterna\r\npå längre sikt att tas.</pre><pre>Anf. 45  HANS GÖRAN FRANCK (s):</pre><pre>Herr talman! Det är anmärkningsvärt att statsrådet\r\nDinkelspiel intar den position som han gör i sitt\r\ninlägg, efter den massiva kritik som finns här i\r\nkammaren. Jag tror att statsministern bättre skulle\r\nha förstått vad som sades här i dag och att han inte\r\npå det här envisa sättet skulle vidmakthålla en rad\r\nfelaktiga positioner.</pre><pre>Utgångspunkten för min interpellation är att\r\ndiskussioner om en maktdelning förs.\r\nFörhoppningsvis kommer det också att bli en\r\nkoalitionsregering, vilket är önskemålet. Men\r\nproblemet i det här sammanhanget är att man inte\r\nhar kommit överens om hur detta skall ske. Det\r\narbetet återstår.</pre><pre>Det har från flera håll talats om regeringens\r\nförhastade hållning, inte bara Ulf Dinkelspiels\r\nhållning utan också statsministerns. Det är\r\ningenting nytt. Jag erinrar mig att det också i\r\nsamband med Nelson Mandelas besök gjordes\r\nförhastade uttalanden. Man sade att det nu var nära\r\nnog klart och att det rörde sig om dagar, möjligtvis\r\nveckor, innan man skulle kunna förändra den\r\nsvenska Sydafrikapolitiken.</pre><pre>Man måste ställa sig frågan: Vad beror de felaktiga\r\nställningstaganden som finns i både svaret och i\r\nskrivelsen på. De beror på att insikterna är\r\notillräckliga och att man inte bryr sig om att sätta\r\nsig in i den komplicerade förhandlingsordningen.\r\nVisserligen talar statsrådet om att det är\r\nkomplicerat, men samtidigt förenklar han hela\r\nförfarandet. Det går därför inte att godta framlagd\r\nskrivelse. Det kommer att föranleda motioner med\r\ninnebörden att detta inte är godtagbart.</pre><pre>Det är opportuniskt av statsrådet, tycker jag, att\r\ntala om sysselsättningen. Statsrådet tror att han kan\r\ninhämta några poäng genom att i dagens mycket\r\nkritiska läge i Sverige tala om sysselsättningen.\r\nMen faktum är att om man studerar förarbeten\r\nfinner man att motivet inte är sysselsättningen.\r\nSyftet med detta har Pär Granstedt på ett bra sätt\r\ntalat om. Det föreligger ett klart missförstånd från\r\nstatsrådets sida.</pre><pre>Anf. 46  EVA ZETTERBERG (v):</pre><pre>Herr talman! För mig är det ytterst förvånande att\r\nregeringen, inte bara när det gäller finanspolitiken\r\nutan uppbarligen även när det gäller\r\nutrikespolitiken, där vi i många stycken tidigare\r\nhaft en gemensam syn, väljer att frondera mot\r\nriksdagen. Det är helt uppenbart vad riksdagen i\r\nolika sammanhang uttryckt och vad det i riksdagen\r\nfinns en bred majoritet för. Ändå är det i det här\r\nfallet regeringen som väljer att agera mot\r\nriksdagen. Men regeringen kommer förmodligen\r\natt inse att man har förlorat i den här frågan, och\r\nförhoppningsvis kommer regeringen att få allvarlig\r\nkritik när betänkandet efter utskottsbehandlingen\r\ndebatteras i kammaren.</pre><pre>Det är naturligtvis bra att man i utskottet kommer\r\ntill en annan bedömning. Det är naturligtvis bra att\r\nriksdagens ställningstagande förhoppningsvis är\r\nannorlunda än det som framgår av skrivelsen. Men\r\njag kan inte förstå att regeringen väljer att bete sig\r\npå det här sättet.</pre><pre>Med anledning av den fråga som statsrådet själv tog\r\nupp vill jag citera utrikesutskottets betänkande från\r\ni våras i vilket det talas om interimsregering: Den\r\nslutliga bekräftelsen på processen från apartheid till\r\ndemokrati borde enligt delegationen kunna utgöras\r\nav själva bildandet av en interimsregering.\r\nDelegationens bedömning var att en sådan regering\r\nborde kunna tillträda någon gång under sommaren\r\n1992.</pre><pre>Jag undrar om det finns beslut om interimsregering\r\ni Sydafrika i dag? Har någon sådan regering\r\nbildats? Jag tycker svaret är solklart. Riksdagen har\r\nuttalat sig på den punkten. Jag kan inte förstå att\r\nstatsrådet Dinkelspiel kan ha någon annan\r\nuppfattning, om det inte är så att regeringen vill ha\r\nen annan uppfattning och vill agera på ett annat\r\nsätt. Det har man uppenbarligen gjort.</pre><pre>Herr talman! Jag har inte tänka mig att någon\r\nriksdagsledamot eller någon annan svensk inte har\r\nuppfattningen att sysselsättning i Sverige är viktig.\r\nKan mer jobb skapas minskar arbtslösheten. Och\r\ndå tror jag att vi alla ställer upp. Men sysselsättning\r\npå bekostnad av utveckling av demokrati i\r\nSydafrika är en gammal fråga. Argumenten har\r\nständigt dykt upp. Vi vet att svenska företag har\r\ndrabbats av sanktionerna, och vi vet att\r\nsanktionerna har orsakat problem. Just det\r\nproblemet har Sverige som nation tagit ställning till\r\noch man har tyckt ställningstagandet vara värt sitt\r\npris, nämligen att våra handelsförbindelser och vår\r\nsysselsättning i någon mån har fått stå tillbaka för\r\natt vi skulle kunna utöva påtryckningar mot en\r\nrasistisk regim. Det är viktigt att vi även\r\nfortsättningsvis står bakom det, till dess en\r\ngaranterad utveckling av demokrati i Sydafrika\r\nfinns.</pre><pre>Anf. 47  PIERRE SCHORI (s):</pre><pre>Herr talman! Jag vänder mig också mot att man\r\nanvänder sig av sysselsättningsargumentet. Det är\r\nett utslag av taktiserande, skulle jag vilja säga. Så\r\nsent som i går röstade regeringspartierna ned vårt\r\nförslag som skulle skapa tiotusentals nya jobb för\r\nungdomar.</pre><pre>Jag ställde frågan till statsrådet om han delar\r\nSocialdemokraternas uppfattning att en tredje\r\nviktig förutsättning för att häva sanktionerna är att\r\növerenskommelsen om ett övergångsråd och ett\r\nfaställande av datum för val förankras i det\r\nsydafrikanska parlamentet genom ''Transition to\r\ndemocracy act'' dvs. en övergång till lagen om\r\ndemokrati. Det vill jag gärna ha svar på.</pre><pre>Det finns när det gäller dispenser en spänning\r\nmellan riksdagens tidigare skrivning om\r\nrestriktivitet och regeringens vilja till generositet.\r\nDen frågan hade vi anledning att diskutera med\r\nANC och fackföreningsrörelsen Cosatu i Sydafrika.\r\nJag tror att det finns ett slags mellanläge här.\r\nTidigare när regeringen har visat generositet har\r\nman gjort det ensidigt, utifrån regeringens egen\r\nbedömning. Nu säger Cosatu och ANC att man i\r\ndet här övergångsläget är beredd till en ganska\r\nvälvillig inställning till dispenser som är till\r\nömsesidig nytta. Dessutom vill man att\r\ninvesteringarna och affärerna skall göras så att de\r\ngagnar sysselsättningen och de svaga utsatta\r\ngrupperna i Sydafrika, inom programmet För\r\nutveckling och återuppbyggnad, som\r\nfackföreningsrörelsen har antagit. Svensk\r\nfackföreningsrörelse är inbjuden att komma ned till\r\nSydafrika för att vara med som rådgivare när\r\ndispenserna kommer till stånd.</pre><pre>Det går alltså att finna en medelväg mellan den\r\nspänning som har uppstått, om arbetet görs i\r\nsamförstånd med också Cosatu, dvs. när\r\ndispenserna är till ömsesidig nytta och sker inom\r\nramen för Sydafrikas återuppbyggnad, till\r\nfolkmajoritetens bästa.</pre><pre>Anf. 48  PÄR GRANSTEDT (c):</pre><pre>Herr talman! Jag medger att jag inte blev fullt så\r\nindignerad av Ulf Dinkelspiels senaste debattinlägg\r\nsåsom en del andra talare här. Om jag tolkar hans\r\ninlägg rätt, vilket jag hoppas att jag gör, är\r\nanledningen till att regeringen inte har satt ut ett\r\ndatum att man överlåter åt riksdagen att göra den\r\nslutliga bedömningen när det här kan träda i kraft.</pre><pre>Jag uppfattar det också så, att vi är ense om att\r\nriksdagens bedömning skall bygga på utvecklingen\r\ni Sydafrika. Det innebär att vi bör kunna\r\ngenomföra det så, att ett lyftande av svenska\r\nsanktioner nära ansluter till de steg som också\r\ndemokratirörelsen i Sydafrika ställer sig bakom,\r\ndvs. ett inrättande av övergångsråd, ett\r\ngenomförande av demokratilagstiftning, ett\r\nfastställande av datum för val och ett\r\ngenomförande av val och speciella organ för\r\nmassmedia.</pre><pre>Det här bör vi kunna hantera. Det är bra om jag får\r\nytterligare bekräftat att det är ungefär så som\r\nregeringen förväntar sig att det här kommer att\r\nhanteras.</pre><pre>När det gäller frågan om dispenser är det naturligt\r\natt vi, nu när vi ser att det bara är en tidsfråga innan\r\nvi kan häva sanktionerna, visar en större\r\ngenerositet i dispensgivningen. Detta skall\r\nnaturligtvis inte innebära -- vilket statsrådet också\r\nframhöll -- att det blir något slags automatik, dvs.\r\natt alla som ber om dispens får det.</pre><pre>För att få dispens måste det alltid föreligga särskilda\r\nskäl. Det finns ju också en klart uttalad förståelse\r\nbland de demokratiska rörelserna i Sydafrika för att\r\nvi kan behöva ge dispenser för att göra det möjligt\r\nför det svenska näringslivet att förbereda\r\nåterkomsten i stor skala, att så att säga börja bereda\r\nmark för situationen efter det att sanktionerna har\r\nhävts -- detta för att inte svenska företag skall ha\r\nen nackdel jämfört med företag från länder som har\r\nvarit tidigare ute med att häva sanktionerna.</pre><pre>Det måste alltså vara den här typen av långsiktiga\r\nbedömningar som ligger bakom dispensgivningen\r\noch naturligtvis också det som Pierre Schori talade\r\nom: den ömsesidiga nyttan, den faktiska effekten\r\nav olika åtgärder även på sysselsättningsläget i\r\nSydafrika.</pre><pre>Det är också viktigt -- jag vill ansluta mig till det\r\nsom Ny demokratis företrädare sade i debatten,\r\näven om det känns litet otryggt i dessa tider -- att\r\nvi förbereder en aktiv politik för att stödja svenska\r\nföretag som vill återvända till Sydafrika när\r\nsanktionen har hävts. Det är viktigt att vi verkligen\r\naktivt uppmuntrar svenska investeringar, en utökad\r\nhandel osv. i och med Sydafrika -- gärna genom\r\nrepresentation på platsen, kreditgarantier och\r\nsådana saker.</pre><pre>Det är viktigt att vi också ser nästa steg.</pre><pre>Anf. 49  KENT CARLSSON (s):</pre><pre>Herr talman! Det är förvånande att statsrådet inte\r\npreciserar sig mer när det gäller dispenserna. Vad\r\nstatsrådet säger är att sysselsättningen i Sverige\r\nskall vara tungt vägande skäl vid\r\ndispensansökningar.</pre><pre>Jag kan inte förstå att det finns någonting kvar som\r\nskulle kunna hindra ett svenskt företag från att få\r\ndispens. Jag vill återupprepa den fråga som jag och\r\nEva Zetterberg har ställt: Vad finns det för skäl till\r\natt ett svenskt företag i dag inte kan få dispens?\r\nFinns det några sådana skäl?</pre><pre>Vad jag har förstått, av de dispensansökningar som\r\nhar inkommit, är det för de svenska företagen i\r\nprincip bara att uppge att det för sysselsättningen i\r\nSverige är viktigt att man får dispens, så får man\r\ndet. Då har vi ju bakvägen upphävt\r\nhandelsförbudet. Då är ju egentligen riksdagens\r\növriga diskussion om handelsförbudet onödig,\r\neftersom regeringen redan bakvägen har avskaffat\r\ndet.</pre><pre>Man har varit överens i riksdagen om att man skall\r\nha en något mer generös tolkning av\r\ndispensreglerna, men det innebär inte att det skall\r\nvara grönt ljus, att man skall tuta och köra och\r\nsläppa igenom i princip alla dispenser.</pre><pre>Om det föreligger bred partipolitisk enighet om en\r\nsådan tolkning kan vi ju få det bekräftat av herrarna\r\noch damerna i Utrikesnämnden och av andra. Vi\r\nkan få reda på om den tolkning som statsrådet gör --\r\natt det i princip är grönt ljus för nästan samtliga\r\ndispenser bara man uppger sysselsättningsskäl --\r\nstämmer eller inte. Det vore bra att få det klargjort.\r\nOm statsrådet har rätt slipper jag hacka på honom\r\ni fortsättningen.</pre><pre>Herr talman! Dispensgivningen är helt klart en\r\ncentral punkt när det gäller handelsförbudet. Om\r\nman i praktiken upphäver handelsförbudet är den\r\növriga diskussionen relativt onödig. Men om\r\ndiskussionen -- vilket jag hoppas -- inte är onödig\r\nskall man ju se till vad utrikesutskottet och\r\nriksdagen så småningom beslutade vad gäller\r\nhandelsförbudet. Då sade faktiskt riksdagen att\r\n''handelsförbudet jämte övriga sanktioner och\r\nrekommendationer --- i propositionen kunna\r\nupphävas när det föreligger en bindande\r\növerenskommelse om en interimsregering i\r\nSydafrika.''</pre><pre>Vad jag förstår föreligger det inte någon bindande\r\növerenskommelse. Det finns en överenskommelse\r\nom att man skall ha en konferens om en månad. Då\r\nskall man diskutera frågan och möjligtvis fatta\r\nbeslut. Men därmed är ju riksdagens villkor inte\r\nuppfyllt. Jag vill instämma med de talare som har\r\nsagt att det är förvånansvärt att regeringen på det\r\nhär sättet vill byta politik. Jag ser det också som om\r\nman ändrar principer.</pre><pre>Jag tycker att riksdagens beslut från våren 92 är\r\nalldeles utmärkt. Det bör också bli riksdagens nya\r\nbeslut när man behandlar den här skrivelsen.</pre><pre>Anf. 50  KARL-GÖRAN BIÖRSMARK\r\n(fp):</pre><pre>Herr talman! Jag tror att regeringen, genom att gå\r\nfram för fort och ha för bråttom, håller på att göra\r\nett historiskt misstag. På detta vis förfuskar man år\r\nav förtroendeuppbyggande agerande när det gäller\r\nanti-apartheidarbetet.</pre><pre>Nu låter det som om man vädjar om att riksdagen\r\nskall rätta till det här. Jag lyssnade på Pär\r\nGranstedt. Det var intressant. Han menade att\r\ntanken är att riksdagen skall få fram andra\r\nskrivningar, och det skall vi försöka hjälpa till med.</pre><pre>I regeringens skrivelse nr 204 står det följande:\r\n''Med hänvisning till de framsteg och det\r\nfördjupade samförstånd mellan huvudparterna som\r\nnu uppnåtts i den politiska processen i Sydafrika,\r\noch till tidsplanen för den fortsatta\r\ndemokratiseringsprocessen, anser jag att\r\nhandelsförbudet bör avskaffas. Detta avses ske\r\ngenom att regeringen beslutar att upphäva\r\nförordningen (1987:477) om förbud mot handel\r\nmed Sydafrika.</pre><pre>I avvaktan på att handelsförbudet upphävs anser\r\njag att regeringen bör tillämpa en generös politik\r\nvad gäller dispenser.''</pre><pre>Detta är som sagt någonting helt nytt. Det är\r\nnågonting helt annat än det som riksdagen tidigare\r\nhar beslutat. Då säger statsrådet att det ständigt\r\nsker förändringar, att det är en ständig process.\r\nVisst är det så. Naturligtvis går livet vidare, och det\r\nsker förändringar. Min huvudpoäng handlar om\r\nvem vi skall lyssna till i denna process. Vem skall vi\r\nstödja i denna process? Mitt svar är klart. Det är de\r\nkrafter i Sydafrika som arbetar för en demokratisk\r\nutveckling, inte de krafter som verkar mot en sådan\r\nutveckling. Det finns ju starka sådana krafter.</pre><pre>Vi skall vända våra öron mot och lyssna till de\r\norganisationer och grupper som jobbar för en\r\ndemokratisk utveckling i Sydafrika. De säger vissa\r\nsaker till oss om hur de vill att utvecklingen skall\r\nvara när det gäller sanktionerna. Det har framgått\r\nmycket klart och tydligt vilket körschema de önskar\r\nse. Detta skall vi lyssna till.</pre><pre>Det har sagts att en del här har en optimistisk syn\r\npå utvecklingen. Jag har tidigare sagt att det finns\r\nvissa glädjande signaler, men det finns också\r\nmycket som gör att man blir pessimistisk när det\r\ngäller utvecklingen: det grova våldet i Sydafrika,\r\nkrafter som verkar mot demokratiutveklingen.\r\nFrågan är: Vem lyssnar vi till i denna process?</pre><pre>Anf. 51  SIMON LILIEDAHL (nyd):</pre><pre>Herr talman! Jag har, till skillnad från de flesta\r\nandra talare, gjort det lätt för mig, genom att utgå\r\nifrån att den demokratiska processen i Sydafrika\r\nkommer att fungera, kanske redan till hösten.</pre><pre>Alla har visat på en viss optimism, inte minst Pierre\r\nSchori, om att det kommer att gå vägen mycket\r\nsnart. Det är därför som jag i likhet med Pär\r\nGranstedt redan nu vill titta in i framtiden och se\r\nvad som kommer att hända.</pre><pre>Investeringar gör man inte över en natt. Det tar\r\nmånader, kanske år, att planera och genomföra\r\ninvesteringar. Därför vill jag än en gång plåga\r\nstatsrådet litet med att fråga: Vad har regeringen\r\ntänkt göra för att hjälpa svenska företag, som mitt\r\neget, som vill reinvestera snarast möjligt i\r\nSydafrika? Det gäller investeringskrediter,\r\nexportkrediter och handelskontor. Vi måste redan\r\nnu börja planera för hur framtiden kommer att se\r\nut i Sydafrika.</pre><pre>Mina herrar och damer! Glöm inte att det är\r\narbetslösheten som kommer att vara det stora\r\nproblemet när den nya regeringen kommer till\r\nstånd. Det finns 7 miljoner arbetslösa. Det kommer\r\ninte att fungera politiskt-demokratiskt om man inte\r\nkan få i gång tillräckligt många arbeten. Vi ser ju\r\nvilka problem och vilken kris vi har i vårt eget land.\r\nDen är många gånger större i Sydafrika. De har 20\r\n% medan vi i Sverige har 7 %. Jag hoppas att\r\nregeringen redan nu börjar planera för svenska\r\nföretags återkomst till Sydafrika.</pre><pre>Anf. 52  Statsrådet ULF DINKELSPIEL\r\n(m):</pre><pre>Herr talman! För det första har några talare här i\r\ndebatten talat om att det här beslutet är förhastat.\r\nI ett fall användes t.o.m. ordet ett historiskt\r\nmisstag. I en värld som präglas av att det ena landet\r\nefer det andra har avskaffat handelssanktionerna --\r\nnu senast var det Norge per den 15 mars --, frågar\r\njag mig hur man kan komma och påstå att det är\r\nett förhastat beslut och att vi på något sätt skulle ha\r\nsprungit före alla andra och därigenom ha gjort ett\r\nhistoriskt misstag.</pre><pre>Man kan alltid diskutera tidpunkten. Det har jag\r\nförståelse för. Det kan också finnas olika åsikter om\r\nvad som är den riktiga politiken i det här avseendet.\r\nMen hur man kan tala om ett historiskt misstag när\r\nSverige är det sista land som avskaffar\r\nhandelssanktionerna övergår mitt förstånd.</pre><pre>För det andra har det talats om\r\nsysselsättningsaspekterna. De har självfallet inte\r\nvarit avgörande för den svenska sanktionspolitiken\r\nmot Sydafrika. De har tvärtom fått stå helt tillbaka.\r\nDet ligger i själva sakens natur. Hade\r\nsysselsättningsaspekterna givits en stor tyngd är det\r\nuppenbart att vi skulle ha avskaffat\r\nhandelssanktionerna långt tidigare.\r\nSysselsättningsaspekterna har tvärtom fått stå på\r\nundantag. Skälen är huvudsakligen vår önskan att\r\nstödja den demokratiska utvecklingen i Sydafrika,\r\ninte minst ANC. Det är en politik som vi alla står\r\nbakom.</pre><pre>När det nu blir fråga om en dispensgivning är det\r\nhär naturligt. Jag trodde att det fanns en bred\r\npartipolitisk enighet om detta, eftersom man inom\r\nUtrikesnämnden redan i slutet av förra året kunde\r\nenas om att dispenser skulle kunna medges när det\r\ngäller avsevärda konkurrensnackdelar för svenska\r\nföretags produktion och sysselsättning. Men det\r\nhar uppenbarligen skett en radikal vindkantring\r\nhos socialdemokraterna i det här avseendet.</pre><pre>För det tredje vill jag ta upp riksdagens beslut om\r\nen interimsregering. Riksdagen knöt beslutet om\r\navskaffande av sanktionerna till beslut och\r\növerenskommelser om upprättande av\r\ninterimsregering. Nu blev det inte så. Det blev\r\ningen interimsregering. Den utveckling som\r\nriksdagen förutsåg -- den var inte överraskande,\r\noch jag gjorde själv samma bedömning -- kom inte\r\ntill stånd. Mot den bakgrunden har en ny situation\r\ninträffat. Då har jag -- trots att det är regeringen\r\nsom har att fatta beslut i frågan om avskaffande av\r\nsanktionerna -- funnit det naturligt att gå tillbaka\r\ntill riksdagen med en redovisning av det nya läget\r\nsom har uppstått när den gamla ordningen inte har\r\nföljts.</pre><pre>För det fjärde har det talats om tidsplanen. Det är\r\nalldeles riktigt och jag kan bekräfta, Pär Granstedt,\r\natt skälet till att vi inte angav ett precist datum är\r\natt vi känner en ödmjukhet. Det är svårt att förutse\r\nutvecklingen. När Utrikesnämnden sammanträdde\r\nden 23 februari gjorde vi från regeringens sida\r\nbedömningen att det är fråga om veckor innan\r\nbeslutet skall kunna avskaffas -- i ljuset av vad som\r\nhar åstadkommits men också i ljuset av vad som\r\nskulle komma. Vi visste inte om mötet den 5 mars\r\nskulle komma till stånd. Vi visste inte, och vi vet\r\nfortfarande inte om flerpartiöverläggningarna\r\nkommer att inledas före den 5 april, vilket har\r\nförutsetts. Detta är faktorer som vi kommer att ta\r\nhänsyn till när vi sist och slutligen skall fatta beslut\r\nom avskaffande av sanktionerna. Vi skall givetvis\r\nockså ta hänsyn till den bedömning som riksdagen\r\ngör i det här avseendet.</pre><pre>Det här var emellertid den bedömning som vi\r\ngjorde från regeringens sida. Det var\r\nuppenbarligen också den bedömning som gjordes\r\nfrån socialdemokraternas sida. Omedelbart efter\r\nUtrikesnämndens möte talade Ingvar Carlsson om\r\natt han räknade med att sanktionerna skulle kunna\r\navskaffas i april. Han talade dessutom om att man\r\nborde tillämpa en generös dispensgivning. Vad är\r\nen generös dispensgivning? Det innebär inte att vi\r\nsäger ja till varenda dispensansökan. Vi har varit\r\nrestriktiva när de gäller generella dispenser för\r\nföretag som tidigare inte har varit verksamma på\r\nden sydafrikanska marknaden. Vi har varit\r\nrestriktiva när det gäller dispenser för import. I\r\növriga avseenden har vi tillämpat en liberal\r\ndispensgivning.</pre><pre>Besluten kommer att fattas med beaktande av alla\r\nfaktorer som rör den demokratiska utvecklingen,\r\nmen utan att nödvändigtvis vara bundna till en\r\nenskild åtgärd. Detta var ett svar till Pierre Schori.</pre><pre>Slutligen upprepar jag att jag hoppas att den dagen\r\nskall komma snabbt då vi med all kraft skall kunna\r\nutveckla förbindelserna med Sydafrika. Då blir det\r\nfråga om exportkredtigarantier, och\r\ninvesteringsförbudet skall släppas. Det blir fråga\r\nom satsningar från Exportrådets sida, och vi skall\r\npå flera andra vägar verka för ett snabbt\r\nåterupprättande av fulla ekonomiska förbindelser.</pre><pre>Förste vice talmannen anmälde att Eva Zetterberg\r\noch Simon Liliedahl anhållit att till protokollet få\r\nantecknat att de inte ägde rätt till ytterligare inlägg.</pre><pre>Anf. 53  HANS GÖRAN FRANCK (s):</pre><pre>Herr talman! Den absolut viktigaste frågan är att\r\nANC och de demokratiska krafterna i Sydafrika får\r\nallt tänkbart och möjligt stöd för att\r\ndemokratiprocessen skall kunna genomdrivas till\r\nett lyckligt slut. Därför är det så viktigt att\r\nytterligare ansträngningar görs för att ge detta stöd.\r\nANC och de demokratiska organisationerna har\r\nekonomiskt och på andra sätt ett stort underläge i\r\nSydafrika. Det kan medföra att\r\nutvecklingsprocessen blir oviss. Därför har jag\r\nockså kritiserat att regeringen har dragit ner på\r\nbiståndet till den demokratiska rörelsen i Sydafrika\r\nså mycket, nämligen från 310 till 240 miljoner\r\nkronor. Det finns all anledning att inte bara öka det\r\nhär stödet, som föreslås i en socialdemokratisk\r\nmotion, utan också att bredda stödet långt utöver\r\ndetta med observatörer och sådant som sades i\r\ninterpellationssvaret. Det handlar om att vi skall ge\r\nett brett stöd.</pre><pre>När det gäller den andra frågan som vi har ägnat\r\nhuvuduppmärksamheten åt konstaterar jag att\r\nstatsrådet inte har gått in tillräckligt på de fyra\r\nvillkoren. Fyra villkor skall vara uppfyllda för att\r\nman skall kunna säga att det sker en förändring som\r\när av betydelse för våra ställningstaganden. Det\r\nkrävs en bestämd valdag, att ett övergångsråd\r\nupprättas, att lagfästa bestämmelser om övergång\r\ntill demokrati kommer till stånd och att en\r\noberoende val- och mediakommission inrättas.\r\nDessa fyra villkor har blivit förbisedda i regeringens\r\nskrivelse, och det är nödvändigt att klara ut detta.\r\nDet här är utgångspunkten för hur regeringen skall\r\nhandla. Om man gör detta klart för sig blir det inte\r\nså svårt att göra ställningstaganden i fortsättningen,\r\noch man behöver då inte komma med förhastade\r\nuttalanden eller skrivelser till riksdagen.</pre><pre>Avslutningsvis vill jag ta upp frågan om dispenser.\r\nJag vill tillägga till vad Pierre Schori har sagt att det\r\när viktigt med Cosatu. Cosatu hade vissa\r\ninvändningar på den här punkten. Det är inte bara\r\nfråga om ömsesidig nytta, utan demokrati och\r\nmänskliga rättigheter skall främjas. Detta är\r\nCosatus tillägg. Jag tror att det är mycket viktigt att\r\ngöra klart att man skall inhämta synpunkter från\r\nANC och den demokratiska rörelsen, Cosatu m.fl.\r\norganisationer, så att man kan göra detta på ett\r\nriktigt sätt.</pre><pre>Anf. 54  KENT CARLSSON (s):</pre><pre>Herr talman! Låt mig återkomma till frågan om\r\ndispenser. De dispenser som regeringen hittills har\r\nfattat beslut om kommer att granskas av\r\nkonstitutionsutskottet, så vi skall kanske inte orda\r\nmer om dem. Det viktiga är de framtida\r\ndispenserna och vad regeringen har beslutat om och\r\nlämnat information till riksdagen om i sin skrivelse.\r\nDet avser att man tänker ha en fortsatt generös\r\npolitik när det gäller dispensgivning.</pre><pre>Det är klart att man kommer in på tolkningsfrågor\r\nhär. Om man tolkar det som Pär Granstedt har\r\ngjort, att det handlar om att långsiktigt planera för\r\nett återinträde, kan även jag acceptera en\r\nförändrad dispensgivning. Det kan också vara i\r\nskenet av vad Pierre Schori säger, där Cosatu och\r\nANC har diskuterat hur man kan hitta en\r\nmellanväg. Den uppfattning jag har fått av de\r\ntidigare fattade dispensbesluten är att det i princip\r\nhar varit grönt ljus för de svenska företag som har\r\nvarit i Sydafrika tidigare bara de har angett\r\nsysselsättningsskäl. Jag menar att detta inte har\r\nvarit riksdagens avsikt. Utrikesnämndens\r\növerläggningar är hemliga, men statsrådet talade\r\nom en del av nämndens beslut. Det innebär att i\r\nbegreppet konkurrensnackdelar kan man väga in\r\nväldigt många olika saker. Jag tror att regeringen\r\nhårdtolkar Utrikesnämndens och riksdagens beslut\r\ni det här avseendet. Det ser jag som att man\r\navskaffar handelsförbudet bakvägen.</pre><pre>Jag fick inget riktigt svar på min fråga och upprepar\r\nden därför. Om ett svenskt företag vill ha dispens,\r\nvilka skäl skulle medföra att man inte får det? Den\r\nuppfattning som jag har bibringats genom den\r\ninformation jag har fått är att företagen i princip\r\nkan få dispens bara de uppger sysselsättningsskäl.</pre><pre>Herr talman! Det här är information till riksdagen\r\nsom regeringen gör möjlig genom sin skrivelse,\r\nmen i praktiken har regeringen beslutat att\r\nupphäva handelsförbudet. Kommer man från\r\nregeringens sida att avvakta tills riksdagen har\r\nfattat beslut om den här skrivelsen? Kommer\r\nregeringen således att avvakta med att gå vidare\r\nmed dessa beslut till dess att riksdagen har givits\r\nmöjlighet att tycka till?</pre><pre>Anf. 55  Statsrådet ULF DINKELSPIEL\r\n(m):</pre><pre>Herr talman! Jag skall först svara på frågan vilka\r\ndispensprinciper vi tillämpar. Hans Göran Franck,\r\ndet är inte ANC:s principer utan det är våra egna\r\nsom vi har fastställt efter samråd i\r\nUtrikesnämnden. Jag har tidigare redovisat vilka\r\nutgångspunkter vi har. Det innebär inte -- jag tyckte\r\natt jag uttryckte mig klart på den punkten -- att vi\r\nmedger alla dispenser. Vi har intagit en restriktiv\r\nhållning när det gäller dispenser för import från\r\nSydafrika. Vi har också varit restriktiva när det\r\ngäller generella dispenser för företag som inte\r\ntidigare har varit verksamma i Sydafrika.</pre><pre>Jag är för en gångs skull enig med Hans Göran\r\nFranck om att det gäller att åstadkomma ett brett\r\nstöd för utvecklingen och\r\ndemokratiseringsprocessen i Sydafrika. Det skall\r\ngöras med biståndsmedel. 245 miljoner kronor har\r\nanvisats i årets budgetproposition. Det skall också\r\nske -- och jag tror att det är minst lika effektivt --\r\ngenom att utveckla handeln, främja investeringar\r\noch ekonomiskt samarbete. Vi skall med dessa\r\nmedel på allt sätt uppmuntra förbindelserna med\r\nSydafrika när sanktionerna väl har avskaffats. Jag\r\ntror också att vi kan vara eniga om att vi önskar att\r\nden dagen skall komma så snabbt som möjligt.\r\nSedan kan vi ha olika uppfattningar om exakt när\r\ndet skall ske.</pre><pre>Slutligen vill jag ta upp frågan om tidsplanen. Om\r\ndet vore så att regeringen hade beslutat att avskaffa\r\nsanktionerna skulle vi ha kunnat göra det. Jag\r\ntrodde att skälet till att vi inte gör det var\r\nuppenbart; det förvånar mig att frågan över huvud\r\ntaget ställs. Skälet är att vi, som jag sade i en\r\ntidigare replik, i ljuset av att det inte blev en\r\ninterrimsregering kom till slutsatsen att det var\r\nnaturligt att gå tillbaka och redovisa läget för\r\nriksdagen i en skrivelse -- som det finns möjlighet\r\natt motionera på -- och på så sätt inhämta\r\nriksdagens synpunkter på detta. Det är i ljuset av\r\ndetta, i ljuset av utvecklingen i Sydafrika och i\r\nljuset av hela den fortsatta\r\ndemokratiseringsprocessen som vi sedan kommer\r\natt fatta vårt beslut. Hade vi avsett att fatta beslutet\r\ninnan vi över huvud taget hade sett någon reaktion\r\nfrån riksdagens sida hade vi -- det är väl\r\nuppenbart -- avskaffat sanktionerna nu.</pre><pre>När det gäller tidsplanen vill jag säga att det som vi\r\nbedömde som sannolikt var april. Vi får se, i ljuset\r\nav den utveckling som sker framför allt i Sydafrika,\r\ninte minst vad som händer före den 5 april.</pre><pre>Överläggningen var härmed avslutad.</pre><pre>6 §  Svar på interpellation 1992/93:88 om det\r\nplanerade tredje järnvägsspåret genom\r\nStockholm</pre><pre>Anf. 56  Kommunikationsminister MATS\r\nODELL (kds):</pre><pre>Herr talman! I en interpellation har Ulf Kristersson\r\nställt sex frågor till mig om det planerade tredje\r\njärnvägsspåret genom Stockholm. Han har frågat\r\nmig om miljöeffekter och miljöprövning, det\r\nekonomiska utrymmet för tredje spåret resp. en\r\ntunnel, under vilka omständigheter jag skulle\r\nompröva att inte ställa medel till förfogande för en\r\ntunnel samt varför utbyggnaden inte kan vänta tills\r\nekonomiskt utrymme finns för en tunnel.</pre><pre>I dag satsas det stora summor på utbyggnad av\r\njärnvägar i Stockholmsområdet och Mälardalen.\r\nArbeten pågår med Grödingebanan,\r\nSvealandsbanan, Mälarbanan, Arlandabanan och\r\nanpassning av Södra stambanan och Ostkustbanan\r\ntill snabbtåg. Den 29 mars tas första spadtaget för\r\nutbyggnaden av dubbelspåret mellan Älvsjö och\r\nVästerhaninge. De flesta av dessa utbyggnader\r\nkommer att vara klara under åren 1996 och 1997.</pre><pre>Med dessa omfattande investeringar söder om\r\nÅrsta och norr om Stockholm framstår det med all\r\nönskvärd tydlighet att något måste göras åt\r\nkapaciteten mellan Stockholms central och Årsta.</pre><pre>När det gäller utbyggnad av infrastruktur står olika\r\nintressen mot varandra. I varje enskilt fall vägs\r\nkostnader och behov mot det intrång i natur- och\r\nkulturmiljö som en utbyggnad av järnvägen\r\ninnebär.</pre><pre>Även om regeringen har beslutat att inte pröva\r\nutbyggnaden till tre spår enligt naturresurslagens\r\n4 kap. och 2 §, har noggranna\r\nmiljökonsekvensbeskrivningar gjorts. För att\r\nförsäkra sig om god hushållning med naturresurser\r\nvid genomförandet av Dennisöverenskommelsen\r\nhar regeringen begärt att de kommuner som berörs\r\nskall redovisa hur de avser att tillgodose\r\nhushållningen med naturresurser vid\r\ngenomförandet av de olika projekten.</pre><pre>Det finns i dag inom järnvägssektorn ett flertal\r\nolika projekt som är angelägna att genomföra men\r\nsom av olika skäl inte kan finansieras. I min\r\nbedömning av de olika projekten inom hela landet\r\nkan jag inte motivera ytterligare nästan två\r\nmiljarder kronor till en tunnel genom Stockholm\r\nnär t.ex. varken Botniabanan eller Nordlänken kan\r\nfinansieras fullt ut.</pre><pre>I fråga om ytterligare medel till en tunnel genom\r\nStockholm har jag uppvaktats av borgarråden i\r\nStockholm. Jag har givit dem samma svar som Ulf\r\nKristersson får, nämligen att det inte finns\r\nekonomiskt utrymme i statsbudgeten för en\r\njärnvägstunnel genom Stockholm.</pre><pre>Enligt vad jag tidigare redovisat sker en omfattande\r\nutbyggnad av järnvägarna i Stockholmsområdet\r\noch Mälardalen. Att i detta läge avvakta en\r\nkapacitetsökning av järnvägen genom Stockholm\r\ninnebär att de investeringar som nu görs inte kan\r\nutnyttjas full ut. Därför är det angeläget att\r\nomgående fortsätta arbetet med det tredje spåret\r\ngenom Stockholm.</pre><pre>Anf. 57  ULF KRISTERSSON (m):</pre><pre>Herr talman! Tack för svaret! Jag fick inte det svar\r\njag väntade mig, utan jag fick det jag befarade.\r\nUppriktigt sagt har Mats Odell inte alls svarat på\r\nmina frågor. Han har lämnat sitt standardsvar om\r\nvarför det är bra med kommunikation i Sverige.\r\nHan nonchalerar fullständigt, tycker jag, alla de\r\nseriösa människor som säger att Riddarholmen\r\nfaktiskt är ett för högt pris att betala för det.</pre><pre>Mats Odell går nu vidare i en katastrofal situation\r\nav stängda ögon inför vad som händer i Stockholm.\r\nMed en fartblindhet som inte ens ett snabbtåg kan\r\nge visar Mats Odell ointresse både för tidigare\r\ngenerationer och -- vilket faktiskt är värre -- mot de\r\ngenerationer som kommer efter oss.</pre><pre>Jag trodde och hoppades att jag i mina frågor hade\r\nlyckats förklara vad många stockholmare faktiskt\r\nkänner för det som har hänt och det som fortsätter\r\natt hända med stadsbilden och stadsmiljön i\r\nStockholm. Men Mats Odell förstår inte eller\r\nlyssnar inte.</pre><pre>Mats Odell kommer inte från Stockholm utan från\r\nVärnamo, och även där har säkert arkitektoniska\r\nmonster som Domus- och Åhlensvaruhus fått\r\nersätta historiska miljöer. I Stockholm har\r\ngrävskoporna varit osedvanligt brutala. Det\r\nbörjade på 50-talet och fortsatte på 60- och 70-\r\ntalen.</pre><pre>Förstörelsen tog faktiskt paus under 80-talet, men\r\nnu vill Mats Odell börja om igen. Han kommer i ett\r\nsällsynt otrevligt sällskap. Genom Mats Odell gör\r\nden här regeringen gemensam sak med de politiker\r\nsom trodde att man kunde riva och bygga om helt\r\nutan respekt för vår historia. Man brukade tala om\r\nbetongsossar när man ville peka på den typ av\r\npolitiker som tyckte att allt gammalt kunde ersättas\r\nmed glas och betong, stål och räta linjer, den typ av\r\npolitiker som bokstavligt talat ville bygga\r\nparkeringsplats tvärs över Gamla stan. Som vi vet\r\nkom grävskoporna inte ända dit. De stoppades\r\nnågra hundra meter därifrån, just i de kvarter där\r\nMats Odell har sitt tjänsterum.</pre><pre>Nu har den gamla betongsossen ersatts av en\r\nbetongkapitalist, en betongkapitalist nödtorftigt\r\nförklädd till kristen humanist. Och det är inget fel\r\npå kapitalism, men den kräver då och då politiker\r\nsom tar sitt ansvar för det som är genuint\r\ngemensamt i Sverige.</pre><pre>Frågan om tredje spåret är inte en fråga om\r\npartipolitik, och det borde inte heller vara en fråga\r\nsom skiljer socialdemokrater eller stockholmare\r\nfrån andra människor i resten av landet. Stockholm\r\när mer än de flesta andra städer alla svenskars stad.\r\nMånga av oss har kommit hit från landet. Många\r\nsom inte bor här älskar staden i alla fall. Vi har helt\r\nenkelt inte rätt att nu göra ont värre, att ta ännu ett\r\nsteg i förstörelsen av Stockholm.</pre><pre>Konkret handlar det här om tre saker. För det\r\nförsta: pengarna. Det är världens enklaste sak att\r\nsäga att vi inte har råd. Men då vill jag veta hur\r\nMats Odell har kommit fram till att vi har råd med\r\nprecis så mycket att det räcker till ett spår över\r\nRiddarholmen men inte under Riddarholmen.</pre><pre>Ett spår som förstör kostar 1,6 miljarder. Två spår\r\nsom inte förstör kostar enligt Odell själv 3,5\r\nmiljarder. Det är mycket pengar. Men det är\r\nalldeles uppenbart att vi behöver ett fjärde spår en\r\nbit in på 2000-talet. Då skall man jämföra de 1,6\r\nmiljarder kronorna för spår i ytläge med ungefär\r\n1,75 miljarder per spår i tunnel.</pre><pre>Dessutom kommer det fjärde spåret -- och det är\r\nkanske det viktigaste -- att ställa en mycket\r\nobehaglig fråga. Skall vi då, en bit in på 2000-talet,\r\nlägga det fjärde spåret bredvid det tredje och dra\r\ndet rätt igenom Riddarholmskyrkan? Eller skall vi\r\ndå inse att en tunnel är ofrånkomlig och att det i dag\r\ninte finns anledning att kasta bort ett par miljarder\r\nhelt i onödan? Var vill Mats Odell placera det fjärde\r\nspåret på 2000-talet?</pre><pre>För det andra handlar det om konsekvenserna för\r\nstadsmiljön. Man kan tycka att 1600-talsbyggnader\r\när viktiga, eftersom de är en del av vår historia,\r\neller man kan tycka att ett hus mer eller mindre inte\r\nspelar så stor roll. Men man skall veta vad man gör.\r\nLäser man Byggnadsstyrelsens åsikter i frågan inser\r\nman att det inte är bagateller det här handlar om.\r\nJag vill veta om Mats Odell tycker att\r\nByggnadssstyrelsen helt enkelt har fel.</pre><pre>För det tredje handlar det om var någonstans\r\ngränsen går. Visst har de rätt som säger att de\r\nbrutala brotten faktiskt begicks redan på 50-talet\r\nnär man byggde trafiklederna. Det kan varken jag\r\neller Mats Odell göra någonting åt nu. Vi kan bara\r\ni likhet med alla andra titta på bilderna av hur det\r\nen gång såg ut, skaka på huvudet och ställa oss\r\nfrågan: Hur kunde de på den tiden?</pre><pre>Men nu kan jag och framför allt Mats Odell\r\nverkligen påverka. Skall vi då gömma oss bakom\r\nden kriminellt fula sexfiliga trafikleden och bara\r\nköra vidare eller skall vi säga att gränsen är nådd för\r\nvad vi har rätt att göra? Jag tycker att vår uppgift är\r\natt vända utvecklingen -- inte att driva den vidare.</pre><pre>Varje generation har rätt att sätta sina spår i en\r\nständig utveckling av den här staden. Och varje\r\ngeneration har en moralisk skyldighet att lämna\r\nden i ett bättre skick än vi själva fick den. Det är en\r\nsak att bygga nytt och skapa någonting som i\r\nframtiden kan bli lika historiskt som Riddarholmen\r\när för oss som lever i dag. Det är en helt annan sak\r\natt riva, förstöra och radera ut sådant som aldrig\r\nkommer att kunna ersättas.</pre><pre></pre><pre>När jag får barn, och vi kommer hit till\r\nRiksdagshuset, som jag säkert stolt kommer att\r\nguida i, då skall de inte säga: Pappa, var du med och\r\nförstörde Riddarholmen och Gamla stan? Räckte\r\ndet inte med den fula vägen? Var det verkligen\r\ningen som varnade?</pre><pre>I värsta fall får jag då svara: Jo, vi var många som\r\nvarnade. Men de andra ville inte lyssna på oss.</pre><pre>Anf.58  KENNETH ATTEFORS (nyd):</pre><pre>Fru talman! Herr minister! Jag trodde faktiskt att\r\njag hade ett ganska eldigt tal. Men jag inser att jag\r\nbara skulle tillstyrka allt som Ulf Kristersson sade.\r\nJag går därför och sätter mig i bänken igen,\r\neftersom jag håller med om allt det som Ulf\r\nKristersson sade.</pre><pre>Anf. 59  KENT CARLSSON (s):</pre><pre>Fru talman! Jag är nästan benägen att hålla med\r\nföregående talare. Det var ett oerhört eldigt tal som\r\nUlf Kristersson höll. Han tog dessutom alla de\r\npunkter som är väsentliga i denna fråga om ökad\r\nspårkapacitet inom centrala Stockholm.</pre><pre>Jag vill understryka några saker. När regeringen\r\nfattade sitt beslut i höstas om att det tredje spåret\r\nskulle förläggas på ytan och inte i tunnel sade den\r\nsamtidigt att den gav Banverket ett uppdrag\r\ntillsammans med Solna och Stockholms kommuner\r\natt redan nu börja planeringen för ett fjärde spår.</pre><pre>Det som inte kan komma ur min hjärna, och som\r\nockså Ulf Kristersson tog upp, är att det spåret\r\nkommer att behövas en bit in på 2000-talet. Med de\r\ninvesteringar som regeringen själv nu föreslår,\r\nsnabbjärnvägar och satsningar på järnvägsnätet\r\nrunt Mälaren, ned till Malmö, upp till Sundsvall\r\nosv., kommer helt uppenbart tågtrafiken att öka\r\nkraftigt. I och med det kommer det fjärde spåret\r\nockså att bli så att säga akut inom en mycket\r\nkortare framtid än vad vi trodde för bara ett par\r\nmånader sedan. Då måste man ställa frågan: Var\r\nskall då det fjärde spåret dras?</pre><pre>Om man hade valt att lägga det tredje och det\r\nfjärde spåret vid Fridhemsplan eller på någon\r\nannan plats i stället för att dra det genom\r\nStockholms getingmidja, hade varit en sak. Men\r\nregeringen har nu bestämt sig för att det tredje\r\nspåret skall gå i ytläge över Riddaholmen. Det\r\ninnebär att lösningen med att lägga ett fjärde spår\r\nnågon annanstans är i princip utesluten. Då återstår\r\nfrågan, såvitt jag förstår, var man skall lägga det\r\nfjärde järnvägsspåret, som vi kanske kommer att\r\nbehöva inom tio år, eller åtminstone börja bygga\r\ninom tio år. Det alternativ som finns då är antingen\r\natt borra en tunnel, vilket blir en oerhört kostsam\r\nlösning för bara ett spår. Om man väljer att lägga\r\ndet på ytan, är det väl Riddarholmskyrkan som\r\nmåste ge plats. Jag vet att vi har det gustavianska\r\nkoret i riksdagen. Det finns en Gustaf IV, och det\r\nkanske vore lämpligt att lägga det fjärde spåret rakt\r\növer hans grav -- fyra som fyra ungefär.</pre><pre>Jag vill ställa en fråga och understryka det som Ulf\r\nKristersson sade. Vad gör man när den kapacitet\r\nsom det tredje spåret medger inte är tillräcklig? Var\r\nlägger man då det fjärde spåret?</pre><pre>När det gäller finansieringen är det också viktigt att\r\nen tidigareläggning av det fjärde spåret naturligtvis\r\ninnebär en högre kostnad i dag. Men man måste\r\nväga det mot de miljömässiga och historiska skälen.\r\nOm man gör jämförelsen med att ett spår i ytläge\r\nkostar 1,6 miljarder kronor, skall man komma ihåg,\r\nMats Odell, att i den kostnaden ingår inte\r\nombyggnaden av Centralstationen, vilket medför\r\nytterligare merkostnader för att få detta att\r\nfungera, ungefär 300 miljoner kronor.</pre><pre>Om man jämför ett spår med ett spår, utfaller\r\ntunnellösningen inte som speciellt dålig. Om man\r\njämför ett spår i ytläge med två spår i tunnelläge, är\r\ndet klart att det blir något dyrare med två spår. Men\r\ndet hör till sakens natur.</pre><pre>Avslutningsvis, fru talman, kan man säga att en\r\ntunnellösning skulle, förutom att ge bättre\r\nomstigningsmöjligheter för\r\nkollektivtrafikresenärerna än vad en ytlösning ger,\r\nockså skapa större säkerhet i denna centrala del av\r\nStockholm. För några år sedan spårade ett tåg ur\r\noch blockerade större delen av Stockholms och\r\nSveriges tågtrafik. Med en tunnel skulle vi slippa\r\ndet problemet, eller åtminstone minska problemet,\r\nbåde när det gäller eventuella konfliktrisker med\r\nandra länder men också när det gäller vardagliga\r\nproblem som urspårningar, krockar och problem\r\nmed trafikleden bredvid som också kan påverka\r\ntågtrafiken.</pre><pre>En tunnellösning har därför en mängd fördelar.\r\nMen det är självfallet fråga om den politiska viljan\r\noch hur man gör bedömningen. Är den historiska\r\nmiljön och den nuvarande miljön så pass viktig att\r\ndet i kombination med säkerhetsfrågor och\r\nkapacitetsfrågor gör att man är beredd att ta den\r\nmerkostnad som en tidigareläggning av det fjärde\r\nspåret innebär?</pre><pre>Anf. 60  PÄR GRANSTEDT (c):</pre><pre>Fru talman! Jag vill också börja med att instämma i\r\nallt vad som tidigare har sagts här av interpellanten\r\noch efterföljande talare.</pre><pre>Jag anser inte att kommunikationsministerns svar\r\när något under av logik. Vad han säger är nämligen\r\natt å ena sidan finns det så många viktiga\r\ninvesteringsbehov på trafikområdet att man inte\r\nhar råd att bygga detta spår i tunnel. Men å andra\r\nsidan är detta spåret i tunnel så mycket viktigare än\r\nalla andra investeringsobjekt att det måste\r\ngenomföras.</pre><pre>Jag inbillar mig att om detta spår faktiskt har denna\r\nnyckelroll för hela kommunikationssystemet på\r\njärnvägssidan som det påstås, då har vi också råd\r\natt genomföra det på ett miljömässigt sätt. Om vi\r\ninte anser oss ha råd att genomföra detta spårbygge\r\npå ett sätt som är acceptabelt ur miljösynpunkt, då\r\när det uppenbarligen inte så viktigt. Då har det inte\r\ndenna väsentliga nyckelroll. Man måste alltså\r\nbestämma sig. Är spåret nödvändigt, då har vi råd\r\natt göra det miljömässigt vettigt. I annat fall bör vi\r\nkunna låta bli.</pre><pre>Jag anser att det är så viktigt, därför att jag anser att\r\ndet är centralt att prioritera järnvägsutbyggnaden.\r\nMen då måste vi också i detta fall som i alla andra\r\nfall tillämpa principen att de investeringar som man\r\ngör skall göras på ett sådant sätt att det har minsta\r\nmöjliga effekt på miljön.</pre><pre>Fru talman! Vi kan i Stockholm se ett gott exempel\r\npå ett av Europas värsta stadsmiljömord. Det är de\r\nbroar som redan nu skär av Gamla stan med\r\nMälartorget och Kornhamnstorg från\r\nRiddarfjärden. Men det faktum att man har varit\r\noch mördat miljön här, är naturligtvis inte något\r\nmotiv för ytterligare stadsmiljömord i det här\r\nområdet -- att göra ont värre.</pre><pre>Däremot tycker jag att man borde ta sig en allvarlig\r\nfunderare på om det inte skulle vara möjligt att ta\r\nett radikalt grepp för att förbättra miljön mellan\r\nRiddarholmen och Slussen. Jag anser alltså att man\r\nborde ta upp till ordentligt övervägande om man\r\ninte skulle bygga en riktigt rejäl tunnel, som skulle\r\nkunna rymma inte bara första, andra, tredje och\r\nfjärde spåren utan också tunnelbana och söderled.\r\nJag tycker inte att den frågan har prövats tillräckligt\r\nseriöst än. Det är helt klart att de miljövinster som\r\nskulle åstadkommas genom att man röjde undan\r\nden bråte som nu skärmar av Mälardrottningen\r\nfrån Mälaren skulle vara så stora att de faktiskt\r\nskulle kunna vara värda en rejäl investering. Då\r\nskulle naturligtvis inte bara staten behöva ställa upp\r\nutan man skulle även få ställa upp från regionen.\r\nMen, som sagt var, vinsten skulle kunna motivera\r\nganska ordentliga satsningar.</pre><pre>Mitt budskap till kommunikationsministern är att\r\ndet spår som inte är värt att bygga på ett\r\nmiljömässigt sätt, det är inte värt att bygga. Men\r\nvarför inte ta ett radikalt grepp på hela\r\nkommunikations- och miljösituationen mellan\r\nRiddarholmen och Slussen.</pre><pre>Anf. 61  Kommunikationsminister MATS\r\nODELL (kds):</pre><pre>Fru talman! Jag vill först säga några ord till Ulf\r\nKristersson om mitt ursprung i Värnamo. Jag\r\nflyttade till Stockholm 1955. Jag har kontrollerat i\r\nledamotsförteckningen att det noga räknat var åtta\r\når innan Ulf Kristersson föddes. Men det bjuder jag\r\ngärna på.</pre><pre>Ulf Kristersson sade att det här inte handlar om\r\npartipolitik. Det kan jag hålla med om, när jag nu\r\nser dessa herrar samlade framför mig. Dessa\r\nherrar -- utom Pär Granstedt -- hör till partier som\r\nhar medverkat till denna uppgörelse, partier som\r\nfinns representerade i såväl kommun och landsting\r\nsom riksdag och regering. Det är kanske fel taktik\r\natt då gå på det ansvariga statsrådet. Det vore nog\r\nbättre att arbeta inåt i de egna partierna för att få\r\ngehör för sina önskemål om dessa förändringar --\r\ndetta sagt som ett grundtips för det politiska\r\narbetet. Men det kostar ju inte så mycket att gå ut\r\nmed kraftfulla formuleringar mot det ansvariga\r\nstatsrådet.</pre><pre>En annan poäng är att det är regeringen som står\r\nbakom regeringsbeslutet, som undertecknades av\r\nstatsrådet Bo Lundgren. Jag var själv inte då\r\nnärvarande. Regeringen arbetar nämligen som ett\r\nkollektiv. Vi har berett dessa frågor även\r\ntillsammans med Pär Granstedts parti. Jag säger\r\ndetta som ett underlag för den debatt som vi nu för.</pre><pre>Jag håller med de fyra talarna när det gäller hoten\r\nmot kulturmiljön i Stockholm. Kulturmiljön i\r\nStockholm är någonting som vi verkligen måste slå\r\nvakt om. Men vi måste också få litet balans i\r\ndiskussionen. Det verkliga hotet mot\r\nkulturbyggnaderna i Gamla stan och på\r\nRiddarholmen kommer inte från den spårburna\r\ntrafiken -- Pär Granstedt var inne på detta. Varje\r\ndygn, fru talman, passerar ca 160 000 fordon över\r\nbroarna till Gamla stan. Det kan jämföras med de\r\nmellan 8 000 och 10 000 fordon som förväntas\r\npassera över den nya Öresundsförbindelsen. Jag\r\nupprepar: 160 000 fordon.</pre><pre>Fru talman! Det är bl.a. utsläppen från dessa\r\n160 000 fordon som gör att de gamla\r\nkulturbyggnaderna i Gamla stan och på\r\nRiddarholmen vittrar sönder. Regeringen måste ju\r\ntro sina egna myndigheter när man där säger att\r\njärnvägen inte hotar dessa byggnader. Det är det\r\nunderlag som vi har. Engagerat tal i kammaren är\r\nnaturligtvis bra, men det duger inte som\r\nbeslutsunderlag för regeringen.</pre><pre>Det nya järnvägsspåret kommer att gå över\r\nRiddarholmen i en betongtunnel, som med senaste\r\nteknik är vibrationsdämpad. Arbetena kommer att\r\nutföras enligt noggranna instruktioner från\r\nRiksantikvarieämbetet. Jag instämmer dessutom\r\nmed trafiklandstingsrådet Elwe Nilsson i\r\nStockholms län. Han säger att det kanske vore helt\r\nfel signal när det gäller att påverka\r\nresandemönstret i Stockholmsregionen, att\r\ndeportera kollektivtrafikresenärerna till -- som i ett\r\nav tunnelalternativen -- en drygt 7 km lång tunnel,\r\nsom sträcker sig ända från Älvsjö till Tomteboda.\r\nDet blir en 10 minuters resa i mörkret, mina herrar,\r\n40 m under Riddarfjärden, samtidigt som de\r\n160 000 bilisterna får fortsätta att färdas fram med\r\nvärldens vackraste utsikt, en utsikt som faktiskt\r\npåverkas mycket marginellt av den lösning som\r\nregeringen, herrarnas partier, riksdagen och\r\nregionen hittills har varit överens om.</pre><pre>När det gäller frågan om huruvida det behövs ett\r\nfjärde spår redovisas det entydigt i de\r\ntrafikprognoser som i dag finns tillgängliga -- och de\r\nsträcker sig fram till år 2020 -- att kapaciteten vid\r\nutbyggnad till tre spår är tillräcklig inom\r\növerblickbar tid och även längre fram.</pre><pre>Med en lösning med tre spår klarar man en\r\nfördubbling av dagens trafikarbete på järnvägen.\r\nOm det under mitten av 2000-talet visar sig att det\r\nbehövs ytterligare spår genom\r\nStockholmsområdet, finns det sannolikt behov av\r\natt koppla ihop andra delar av Stockholm med\r\njärnvägen. Jag kan tänka mig t.ex. en dragning från\r\nFridhemsplan till Liljeholmen, såsom föreslås i\r\nnågot av alternativen. I dag är trafikunderlaget för\r\nlitet för att man skall göra en sådan separation av\r\ntrafiken. Det skulle alltså allvarligt försämra\r\ntrafikservicen för kollektivtrafiken när det hela står\r\nfärdigt, om man i dagens läge gör en sådan\r\nuppdelning. Men jag är inte främmande för att det\r\nnågon gång fram emot mitten av nästa århundrade,\r\nnär detta blir aktuellt, finns ett sådant\r\ntrafikunderlag.</pre><pre>Det är alltså över huvud taget inte aktuellt med fyra\r\nspår söderut, helt enkelt därför att kapaciteten vid\r\nStockholms central inte räcker till för fyra spår\r\nsöderifrån.</pre><pre>I norra delen av Centralen finns det betydligt fler\r\nspår än det finns i södra delen. Därför finns det\r\nkapacitet för fyra spår på Centralen norrut.</pre><pre>Så till frågan om miljöprövningen. Ja, skillnaden\r\nmellan att pröva -- vilket Ulf Kristersson\r\nefterlyser -- enligt 2 § 4 kap. naturresurslagen och\r\npröva enligt 6 § i samma lag, som regeringen gör, är\r\natt ett kommunalt veto inkluderas i det senare\r\nfallet. Det är kanske inte särskilt effektivt med\r\ntanke på att Stockholms stadsfullmäktige i\r\npraktiken har en färdig detaljplan för det här.</pre><pre>Anf. 62  KENT CARLSSON (s):</pre><pre>Fru talman! Det hänvisades från statsrådets sida till\r\nDennispaketet. I Dennispaketet bollas dock frågan\r\növer till regeringen och statsrådet Odell. Lokalt\r\nsäger man att den bästa lösningen antagligen vore\r\nen tunnel. Men eftersom pengar måste tas från\r\nstatskassan tar man inte ställning. Borgarråden i\r\nStockholm har gemensamt uppvaktat\r\nkommunikationsministern för att ytterligare\r\nunderstryka att det bästa vore en tunnellösning.</pre><pre>Självfallet är det fråga om en kamp om pengarna.\r\nInte heller jag ser det här som en partiskiljande\r\nfråga. Snarare är det en regional fråga, där det kan\r\nbli en fight mellan olika delar av landet. Men där\r\nhar statsrådet, regeringen kollektivt och,\r\nsjälvfallet, riksdagen ett ansvar för att man inte ger\r\nsig på historiska miljöer som är av riksintresse. Så\r\när det definitivt med Riddarholmen.</pre><pre>Sedan till Pär Granstedts fråga. Om det här är så\r\nangeläget från kommunikationssynpunkt, måste vi\r\nockså ha råd med en utformning som miljömässigt\r\ninte drabbar en så viktig kulturhistorisk miljö som\r\nRiddarholmen.</pre><pre>Jag skulle också gärna vilja ge mig in på visionen att\r\ngräva ner allt som klipper av Gamla stan från\r\nRiddarholmen. Tyvärr har jag inte de pengar som\r\nbehövs för det. Men det vore önskvärt att få göra\r\nså.</pre><pre>Statsrådet säger att det handlar om att deportera\r\nkollektivtrafikresenärerna till mörkret. Detta är\r\ndet vansinnigaste jag någonsin hört. Själv åker jag\r\ntunnelbana varje dag. Anledningen till att jag\r\nväljer att åka tunnelbana är att det går snabbt och\r\natt inte en mängd hinder uppstår. Jag åker betydligt\r\nmer än tio minuter varje gång. Det viktiga för\r\nkollektivtrafikresenärerna tror jag är just att det\r\ngår snabbt och att störningar inte uppstår. I och för\r\nsig vill man helst ha utsikt.</pre><pre>Med de lösningar med ett tredje spår som man nu\r\nväljer är risken för störningar synnerligen stor när\r\ndet gäller pendeltågstrafiken. Med en\r\ntunnellösning skulle man slippa en del av de\r\nkomplikationer som pendeltågstrafiken har varit\r\nutsatt för.</pre><pre>När det sedan gäller kapaciteten och det tredje\r\nspåret är det ändå så -- det är möjligt att jag har läst\r\nregeringens infrastrukturproposition dåligt -- att\r\nman med de satsningar som görs på järnvägen, det\r\nhandlar då om en snabbjärnväg och en satsning på\r\nkollektivtrafiken också regionalt, får en kraftigt\r\nökande resandeström bl.a. från södra sidan av\r\nStockholm. Jag ifrågasätter om man då klarar sig så\r\nlänge som statsrådet här uppger. Jag tror att det\r\ngäller gamla prognoser från tiden innan regeringen\r\nlade fram sitt kraftfulla paket för järnvägen.</pre><pre>Det är ett vägval vi gör nu när det gäller det tredje\r\noch det fjärde spåret. Antingen kan de läggas på en\r\nannan plats, och därmed skapas en ny lösning, eller\r\nockså får vi acceptera att det tredje spåret läggs som\r\ndet sägs här. Men då är vi hänvisade att också lägga\r\ndet fjärde spåret på samma ställe, med de\r\nkomplikationer som det ger.</pre><pre>Med lösningen med ett tredje spår är\r\nCentralstationen ett problem. Redan i dag är ju\r\ntiderna för uppehåll på Centralstationen för korta.\r\nOckså där vore alltså en tunnellösning allra bäst.</pre><pre>Anf. 63  PÄR GRANSTEDT (c):</pre><pre>Fru talman! Egentligen begärde jag ett nytt inlägg.\r\nJag tycker att kommunikationsministern är litet\r\nnonchalant mot riksdagen med tanke på dess\r\nfunktion och arbetsformer.</pre><pre>För det första hävdade kommunikationsministern\r\natt vi inte skulle ha rätt att föra den här debatten i\r\nden utsträckning som våra partivänner har deltagit\r\ni beslut som betyder ytförläggning av spår. Jag vill\r\nväldigt skarpt protestera mot det. Det är alldeles\r\nsjälvklart att vi som riksdagsledamöter måste få\r\nframföra de politiska ståndpunkter som vi tror på\r\noch som vi tycker är angelägna, även om vi skulle\r\nha partivänner som i annat sammanhang haft en\r\nannan uppfattning. Jag tycker alltså att det är\r\nviktigt att slå fast att den opposition som vi här\r\npresterar är berättigad.</pre><pre>För det andra sade kommunikationsministern att\r\ndebattinlägg i riksdagen inte är något som kan tjäna\r\nsom underlag för regeringens behandling av de här\r\nfrågorna. Också det tycker jag är ett mycket\r\nanmärkningsvärt uttalande av ett statsråd. Jag tror\r\natt lyhördhet gentemot riksdagsdebatten är en\r\nväldigt stor förtjänst hos statsråd. Det är ganska\r\nviktigt att regeringen i sina överväganden ser\r\nriksdagsdebatten och riksdagsledamöternas\r\nuppfattningar som en viktig del av underlaget.</pre><pre>Jag hoppas att regeringen i samband med den\r\nfortsatta hanteringen av de här frågorna faktiskt\r\nvisar en lyhördhet gentemot de uppfattningar som\r\nkommer fram. Detta har varit föremål för\r\nställningstaganden i regeringen. Det vet jag. Men\r\njag tror att debatten kommer att gå vidare. Det\r\nkommer att föras fram olika förslag om hur detta\r\nkan lösas på bästa sätt.</pre><pre>Jag har dristat mig till att här komma med ett\r\nganska radikalt förslag. Jag vet att det är\r\nkostnadskrävande. Å andra sidan skulle väldigt\r\nstora miljöproblem lösas. Man kan också fundera\r\növer olika typer av tunnellösningar. Flera förslag\r\nhar ju förts fram under resans gång. Jag tror att det\r\när viktigt att regeringen inte fastnar i ett slags\r\nbenhård attityd: Nu har vi sagt så här. Därför skall\r\ndet bli så. Något annat får inte komma i fråga.</pre><pre>I stället gäller det att faktiskt vara öppen för den\r\nfortsatta debatten i dessa frågor.</pre><pre>Anf. 64  ULF KRISTERSSON (m):</pre><pre>Fru talman! Tyvärr är nog attityden just den som\r\nPär Granstedt befarar, nämligen att man blundar\r\noch sväljer och tycks säga: Vi kan inte göra så\r\nmycket åt det här längre. Ingen tycks känna\r\nentusiasm, men vi kör ändå.</pre><pre>Vi har en jättebra borgerlig regering, och det vet\r\nstatsrådet Odell ännu bättre än jag. Men det går\r\ninte riktigt att alltid dölja sig bakom det faktum att\r\nflera partier ingår i regeringen. Mats Odell tycker\r\ninte att jag skall vända mig till det ansvariga\r\nstatsrådet. I stället skall jag vända mig till mina\r\npartivänner. Men om Mats Odell var moderat\r\nskulle han veta att jag har drivit den frågan även\r\ninternt bland mina partivänner. Jag tycker alltså\r\ninte att det inte finns skäl att fråga just det ansvariga\r\nstatsrådet.</pre><pre>Interpellationssvaret är inte något svar alls. Men\r\nsedan det avlämnades har det kommit några svar\r\nhär.</pre><pre>För att rekapitulera handlar det mycket om\r\nretroaktiv ilska här. Det handlar om att vi är ilskna\r\noch ledsna över det som hände på 50-talet. Det kan\r\nvi inte göra något åt. Det är bara det att de hemska\r\nbilarna på Riddarholmen och allt det som tänktes\r\noch gjordes fel för några decennier sedan orimligen\r\nkan fungera som motiv för att nu göra det hela ännu\r\nvärre.</pre><pre>Så till argumenten om utsikten. Om statsrådet\r\n''bjuder'' på sina åtta år i Värnamo, bjuder jag på\r\nutsikten varje dag jag skall åka till och från\r\nriksdagen. Det finns ju viktigare saker.</pre><pre>Har man inte alltid sagt att det är en förhållandevis\r\nliten försämring som görs? I relation till de stora\r\nekonomiska värden som det handlar om måste vi\r\nsvälja detta -- tycks man mena.</pre><pre>Det är precis så man alltid har sagt. Hur man kan\r\ntycka att motorleden är en förhållandevis liten\r\nförsämring kan jag i och för sig inte begripa i dag.\r\nAntagligen sade man just så. Man sade inte med\r\nberått mod: Låt oss nu göra det mest bestialiska\r\nsom tänkas kan. Nej, man trodde faktiskt på det\r\nman gjorde. Det är just det som skrämmer litet\r\ngrand.</pre><pre>Vi här har alltid trott på det vi har gjort, men det\r\nhar också blivit som det blivit. Det är ett skäl till att\r\ni dag faktiskt tänka i andra banor.</pre><pre>1920 eller 1921 skrev Norstedt i sin bok ''Bilder ur\r\nStockholm'' ungefär så här: I ett halvt sekel har\r\ntågtrafiken drabbat och förstört Riddarholmen och\r\nGamla stan. En dag, säger de drömmande, kanske\r\ntekniken har nått så långt att vi kan gräva ner tågen\r\nunder holmar och under vatten.</pre><pre>I dag är tekniken faktiskt där!</pre><pre>Anf. 65  KENNETH ATTEFORS (nyd):</pre><pre>Fru talman! Att det fjärde spåret inte skulle\r\nbehövas är faktiskt en nyhet för mig. I alla\r\nrapporter som jag har på mitt arbetsrum står det att\r\nkapaciteten är slut år 2010 och att det fjärde spåret\r\nmåste byggas.</pre><pre>Jag måste få reda på vilken rapport\r\nkommunikationsministern hänsyftar till.</pre><pre>De 2 miljarderna är faktiskt inget problem i dag. Vi\r\nlånar ju upp 98 miljarder. Om vi lånar upp 98 eller\r\n100 miljarder är hugget som stucket. Om\r\navbetalningstiden är 50 år, är det små summor vi\r\ntalar om när det gäller att spara den kulturmiljö\r\nsom trots allt finns i huvudstaden. Jag vill påpeka\r\natt jag inte är stockholmare. Men jag är väldigt stolt\r\növer min huvudstad och vill bevara den kulturmiljö\r\nsom här finns till efterkommande.</pre><pre>160 000 bilar sägs släppa ut en mängd avgaser och\r\nförstöra fastigheter. Jag har faktiskt träffat en\r\növerenskommelse med kommunikationsministern\r\noch hans statssekreterare, och den\r\növerenskommelsen står jag faktiskt för: År 2007\r\nkommer vi eventuellt att införa en regel som säger\r\natt endast nollemissionsbilar får lova att köra i\r\nstäder med mer än 45 000 invånare.</pre><pre>Jag tror att klimatpropositionen läggs fram i dag.\r\nJag hoppas att vår överenskommelse gäller, dvs. att\r\ndet verkligen står i texten vad vi överenskommit.\r\nJag har i alla fall ett telefax från Per Egon\r\nJohansson som är tre veckor gammalt och där står\r\ndet att det är ett löfte från\r\nKommunikationsdepartementet att så skulle vara.</pre><pre>Anf. 66  Kommunikationsminister MATS\r\nODELL (kds):</pre><pre>Fru talman! Jag tror att Pär Granstedt missförstod\r\nmig något. Jag menar inte alls att ledamöterna inte\r\nskall ha rätt att föra debatt eller ha engagerade\r\ninlägg. Tvärtom är regeringen mycket lyhörd här.</pre><pre>I stället gav jag ett tips -- det är ju väldigt populärt\r\natt ge sådana -- om hur man skulle kunna nå resultat\r\nnär det gäller det politiska arbetet. Naturligtvis\r\nbehöver man inte ta till sig det tipset. Vad jag här\r\nanfört är i alla fall tanken bakom det hela.</pre><pre>Så en kommentar till det sista som Ulf Kristersson\r\nsade om att regeringens attityd skulle vara att\r\nblunda och svälja. Det är väldigt stora ekonomiska\r\nvärden som står på spel, och nu finns teknik för att\r\ngöra något åt det.</pre><pre>Det som har hänt i regionen är att en\r\növerenskommelse har träffats som kallas för\r\nDennisöverenskommelsen. Det handlar om väldigt\r\nomfattande investeringar, inte minst i fråga om\r\nutbyggnaden av spårtrafiken. Staten har i träffad\r\növerenskommelse tagit på sig att finansiera en\r\nutbyggnad av järnvägen mellan Stockholms central\r\noch Årsta. I överenskommelsen nämns ett belopp,\r\n1 550 miljoner kronor. Om detta är alla överens.</pre><pre>Regionen har alltså accepterat en lösning med ett\r\ntredje spår i ytläge. Nu har Stockholms kommun\r\narbetat med en detaljplan som i stort sett är färdig.\r\nMen den är ännu inte antagen av\r\nkommunfullmäktige.</pre><pre>Jag vet också att Stockholms kommun även arbetar\r\nmed en detaljplan för en tunnellösning. Om det\r\ninnebär att regionen har ändrat sig beträffande det\r\ntredje spåret, måste regeringen naturligtvis tolka\r\ndet så att regionen också är beredd att svara för\r\nfinansieringen av den fördyrade lösningen.</pre><pre>Låt mig, fru talman, ge en viktig upplysning i\r\nsammanhanget. Nya spår i en tunnel måste i första\r\nhand bli en regional fråga, menar jag, helt enkelt\r\nför att det bara är pendeltåg som kommer att gå på\r\ndem. Det är bara pendeltågen som kommer att gå i\r\ntunneln. Det beror på två saker.</pre><pre>Det är en så pass brant stigning från det mycket\r\ndjupa läge under Centralen där man lägger de här\r\nspåren. För att frigöra spår i ytläge från Centralen\r\nblir det pendeltågen som kommer att hamna i\r\ntunneln. De spåren kan helt enkelt inte användas\r\nför lokdragna tåg eller X-2000. Det skulle i så fall\r\nbehövas mycket speciella hänsyn med\r\ntidtabelläggningar och annan logistik. Därför är det\r\nnaturligt att finansieringen av en sådan fördyring\r\nsom det i så fall blir fråga om sker inom regionen.</pre><pre>Det finns naturligtvis väldigt många olika\r\nmöjligheter att välja. Man kan t.ex. göra\r\nomdisponeringar inom Dennispaketets ram. Det\r\nhandlar trots allt om 36 miljarder kronor. Kenneth\r\nAttefors och andra har beskrivit vilka möjligheter\r\ndet finns att låna och skriva av. Jag vidarebefordrar\r\nde upplysningarna till regionen.</pre><pre>I den proposition som regeringen nyligen har lagt\r\nfram finns det inte utrymme för en fördyrad lösning\r\ni form av en tunnel. Vi har haft\r\nunderhandskontakter med det utskott i riksdagen\r\nsom handlägger de här frågorna, nämligen\r\ntrafikutskottet, och jag kan bara konstatera att\r\ntrafikutskottet har gjort samma bedömning som\r\nregeringen, nämligen att ytterligare medel till\r\ntunnel inte kan avsättas på bekostnad av andra\r\nangelägna projekt i landet.</pre><pre>Det finns helt enkelt inte någon majoritet i\r\ntrafikutskottet för detta. Jag noterar också att ingen\r\nav trafikutskottets ledamöter har ställt upp i den\r\nhär debatten för att stödja en sådan lösning.</pre><pre>Jag har däremot inte någonting att erinra mot att\r\nregionen själv svarar för den merkostnad som det\r\ninnebär att välja en tunnellösning. Men om\r\nregionen skulle välja en sådan lösning är det ganska\r\nbråttom, om man skall förhandla fram en\r\nfinansiering.</pre><pre>Om inte den frågan är löst vid den tidpunkt då vi\r\nalla skall gå på semester, någon gång i juli månad,\r\nkommer det att uppstå stora problem i\r\ntidsplaneringen. Därför är det ganska bråttom om\r\nman i regionen vill lägga till någonting utöver den\r\nbasresurs som staten har kunnat enas om att bjuda\r\npå för den kapacitetsförstärkning som behövs.</pre><pre>Ur regeringens synpunkt är\r\nkapacitetsförstärkningen för den miljövänliga\r\ntågtrafiken mycket angelägen. Nya tåg kommer att\r\ntrafikera Mälardalen när de omfattande\r\ninvesteringar som nu görs är färdiga. Att i det läget\r\ninte fullt ut kunna utnyttja den infrastruktur som\r\ndet nu satsas så många miljarder på, skulle vara ett\r\nresursslöseri som staten inte kan medverka till.</pre><pre>Blir det kapacitetsbrist, genom fördröjningar och\r\nannat, måste det ske en prioritering av vilka tåg\r\nsom skall fram. Det finns alltså en risk för att vi\r\nmåste göra mycket smärtsamma prioriteringar. Är\r\ndet Svealandsbanans nya tåg, Mälarbanan,\r\nArlandapendeln eller de regionala pendeltågen\r\nsom måste prioriteras eller är det snabbtågen?\r\nDärför är det mycket bråttom om regionen skulle\r\nsamla sig till en annan lösning. Då bör man vara\r\nfärdig senast den 1 juli, skulle jag vilja säga.</pre><pre>Regeringen har ingenting emot detta. Regeringen\r\nställer upp med 1,5 miljarder. Vill kommunen och\r\nregionen lägga till mer är ni hjärtligt välkomna.</pre><pre>Anf. 67  KENT CARLSSON (s):</pre><pre>Fru talman! Det var en del nya besked, att bollen\r\nskickas tillbaka till de regionala beslutsfattarna. Jag\r\nkan till viss del hålla med\r\nkommunikationsministern när han säger att en\r\ntunnellösning blir en mer regional angelägenhet\r\ndärför att det huvudsakligen skulle vara pendeltåg\r\nsom går i denna tunnel.</pre><pre>Nu säger åtminstone Banverket att tunneln går att\r\nanvända för mindre tågsätt, även lokdragna\r\nsådana. Det kan alltså vara en lösning för kortare\r\ntågsätt. Om vi skall ha många tåg, som går ofta, kan\r\näven en sådan här tunnel vara en utmärkt lösning.</pre><pre>Man får heller inte glömma bort att i de 1,55\r\nmiljarder som har anslagits i Dennispaketet, och\r\nsom staten har accepterat, ligger inte heller\r\nlösningen för Stockholms central. Det är ett\r\nproblem i dag för alla resenärer, både\r\nfjärrtågsresenärer och pendeltågsresenärer, att det\r\när för korta uppehållstider och för dålig kapacitet.</pre><pre>Det kan man inte lösa om man inte skall riva\r\nPostens nya terminal eller delar av SJ:s kontor och\r\ncentralstationsbyggnaden. Där måste man hitta\r\nhelt andra lösningar. Antingen lägger man spåren\r\novanpå eller också lägger man dem under. Frågan\r\när liksom inte löst ännu.</pre><pre>Det man kan säga är att huvuddelen av de tåg som\r\nskulle gå i tunneln är pendeltåg. Men det fråntar\r\ninte landets regering och staten deras ansvar för\r\nRiddarholmen, som är av oerhört central\r\nkulturhistorisk betydelse. Man bör se till att från\r\nstatens sida värna om en sådan viktig historisk\r\nholme och de byggnader som finns där. Med det\r\nmenar jag att det råder ett delat ansvar mellan\r\nregionen och staten för att hitta en miljömässigt\r\nacceptabel lösning, som också klarar den\r\nmiljövänliga järnvägens behov av en ökad\r\nkapacitet.</pre><pre>Mitt tips och min fråga till statsrådet är: Kommer\r\nstatsrådet att uppta sådana här överläggningar med\r\nregionen för att hitta en miljömässigt acceptabel\r\nlösning i form av en tunnel och för att hitta\r\nfinansieringen av en sådan lösning?</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Jag är mycket glad för den här\r\ninterpellationsdebatten. Jag tror nämligen att\r\nsamtliga debattörer är drivna av samma omsorg om\r\nkulturmiljön i Stockholm och av att vi skall få en\r\nbra kollektivtrafik, som kan föra över mer trafik\r\nfrån väg till järnväg. Vad det handlar om är pengar.</pre><pre>Jag har pekat på att staten står för en bassatsning\r\npå någonting som hela regionen hittills har varit\r\nenig om. Nu kanske det finns nya majoriteter i\r\nregionen. Men vi har penetrerat förutsättningarna i\r\ntrafikutskottet för att hitta mer pengar till\r\nStockholmsregionen. Jag vågar påstå att\r\nförutsättningarna att i denna kammare göra\r\nomfördelningar till förmån för Stockholmsregionen\r\när mycket begränsade, för att uttrycka sig\r\ndiplomatiskt.</pre><pre>När vi nu ger tips åt varandra, vill jag säga: Ta gärna\r\nsådana kontakter i trafikutskottet! Där ligger nu\r\npropositionen. Det är fullt möjligt för riksdagen att\r\ngöra sådana omdisponeringar. Regeringen kommer\r\ninte att ta initiativ till sådana överläggningar, utan\r\ndet är en typ av debatt som bör föras i denna region.</pre><pre>Vill man göra omprioriteringar i det stora paket på\r\n36 miljarder kronor som skall investeras i den här\r\nregionen är det en fråga för regionen. Villkoren för\r\nstatens medverkan är solklara. Regionen har bollen\r\nom man vill göra förändringar. Jag och regeringen\r\nhar ingenting alls emot att man höjer den\r\nbasstandard som staten bjuder regionen på.</pre><pre>Överläggningen var härmed avslutad.</pre><pre>7 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:So18--So29 till socialutskottet</pre><pre>8 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:179 Åtgärder mot klimatpåverkan m.m.</pre><pre>Skrivelse</pre><pre>1992/93:240 Statsrådens arvoden</pre><pre>Motionerna</pre><pre>med anledning av prop. 1992/93:169 Högre\r\nutbildning för ökad kompetens</pre><pre>1992/93:Ub34 av Lars Sundin (fp)</pre><pre>1992/93:Ub35 av John Andersson (-)</pre><pre>1992/93:Ub36 av John Andersson (-)</pre><pre>1992/93:Ub37 av Bengt Hurtig (v)</pre><pre>1992/93:Ub38 av Bo Forslund m.fl. (s)</pre><pre>1992/93:Ub39 av Jan Andersson och Bengt\r\nSilfverstrand (s)</pre><pre>1992/93:Ub40 av Maj-Lis Lööw m.fl. (s)</pre><pre>1992/93:Ub41 av Kjell Eldensjö (kds)</pre><pre>1992/93:Ub42 av Ulrica Messing och Karl\r\nHagström (s)</pre><pre>1992/93:Ub43 av Ingegerd Sahlström m.fl. (s)</pre><pre>1992/93:Ub44 av Anders Nilsson m.fl. (s)</pre><pre>1992/93:Ub45 av Anders Nilsson m.fl. (s)</pre><pre>1992/93:Ub46 av Nils Nordh m.fl. (s)</pre><pre>1992/93:Ub47 av Jan Backman (m)</pre><pre>1992/93:Ub48 av Elvy Söderström m.fl. (s)</pre><pre>1992/93:Ub49 av Maud Björnemalm m.fl.\r\n(s,m,fp,c,kds,v)</pre><pre>1992/93:Ub50 av Inger Lundberg m.fl. (s)</pre><pre>1992/93:Ub51 av Hans Karlsson m.fl. (s)</pre><pre>1992/93:Ub52 av Håkan Strömberg m.fl. (s)</pre><pre>1992/93:Ub53 av Berit Löfstedt m.fl. (s)</pre><pre>1992/93:Ub54 av Berit Löfstedt m.fl. (s)</pre><pre>1992/93:Ub55 av Ingvar Carlsson m.fl. (s)</pre><pre>1992/93:Ub56 av Ingvar Johnsson m.fl. (s)</pre><pre>1992/93:Ub57 av Ulrica Messing m.fl. (s)</pre><pre>1992/93:Ub58 av Kjell Ericsson m.fl. (c,m,fp,kds)</pre><pre>1992/93:Ub59 av Lennart Brunander och Marianne\r\nAndersson (c)</pre><pre>1992/93:Ub60 av Rune Thorén och Elving\r\nAndersson (c)</pre><pre>1992/93:Ub61 av Anita Johansson m.fl. (s)</pre><pre>1992/93:Ub62 av Pierre Schori m.fl. (s)</pre><pre>1992/93:Ub63 av Bengt Kindbom (c)</pre><pre>1992/93:Ub64 av Alf Egnerfors m.fl. (s)</pre><pre>1992/93:Ub65 av Ylva Annerstedt (fp)</pre><pre>1992/93:Ub66 av Olle Schmidt (fp)</pre><pre>1992/93:Ub67 av Sigrid Bolkéus och Sinikka Bohlin\r\n(s)</pre><pre>1992/93:Ub68 av Kenth Skårvik m.fl. (fp)</pre><pre>1992/93:Ub69 av Carl-Johan Wilson (fp)</pre><pre>1992/93:Ub70 av Lars Sundin (fp)</pre><pre>1992/93:Ub71 av Britta Bjelle och Ulla Orring (fp)</pre><pre>1992/93:Ub72 av Ylva Annerstedt (fp)</pre><pre>1992/93:Ub73 av Jan Björkman m.fl. (s)</pre><pre>1992/93:Ub74 av Magnus Persson m.fl. (s)</pre><pre>1992/93:Ub75 av Hans Nyhage och Lars Björkman\r\n(m)</pre><pre>1992/93:Ub76 av Hans Nyhage och Lars Björkman\r\n(m)</pre><pre>1992/93:Ub77 av Inger Hestvik m.fl. (s)</pre><pre>1992/93:Ub78 av Elisabeth Persson m.fl.\r\n(v,s,fp,c,kds,nyd)</pre><pre>1992/93:Ub79 av Gudrun Schyman m.fl. (v)</pre><pre>1992/93:Ub80 av Arne Kjörnsberg m.fl. (s)</pre><pre>1992/93:Ub81 av Sten-Ove Sundström m.fl. (s)</pre><pre>1992/93:Ub82 av Monica Öhman m.fl. (s,kds,v)</pre><pre>1992/93:Ub83 av Mats Lindberg m.fl. (s)</pre><pre>1992/93:Ub84 av Lena Hjelm-Wallén m.fl.\r\n(s,fp,c,kds)</pre><pre>1992/93:Ub85 av Eva Johansson och Lena Hjelm-\r\nWallén (s)</pre><pre>1992/93:Ub86 av Stina Eliasson och Tage Påhlsson\r\n(c)</pre><pre>1992/93:Ub87 av Inger Hestvik m.fl. (s)</pre><pre>1992/93:Ub88 av Sigge Godin (fp)</pre><pre>1992/93:Ub89 av Birger Hagård m.fl. (m)</pre><pre>1992/93:Ub90 av Lennart Brunander och Birger\r\nAndersson (c)</pre><pre>med anledning av förs. 1992/93:RFK3 Riksdagens\r\nFörvaltningskontors förslag till kompletterande\r\nanslag till statsbudgeten för budgetåret 1993/94</pre><pre>1992/93:K26 av Bengt Hurtig (v)</pre><pre>1992/93:K27 av Harriet Colliander (nyd)</pre><pre>Konstitutionsutskottets betänkande</pre><pre>1992/93:KU21 Riksdagsledamöternas och\r\nstatsrådens arvoden</pre><pre>Skatteutskottets betänkande</pre><pre>1992/93:SkU24 Skattelättnad vid överlåtelse av\r\naktier i riskkapitalbolag m.m.</pre><pre>Kulturutskottets betänkanden</pre><pre>1992/93:KrU9 Tilläggsbudget I inom\r\nFinansdepartementets och Kulturdepartementets\r\nområden</pre><pre>1992/93:KrU10 Kostnader för Sveriges\r\nmedlemskap i Unesco m.m.</pre><pre>1992/93:KrU11 Stöd till trossamfund m.m.</pre><pre>1992/93:KrU12 Ungdoms- och folkrörelsefrågor\r\nm.m.</pre><pre>1992/93:KrU13 Folkbildning</pre><pre>1992/93:KrU16 Anslag till Kulturdepartementet,\r\nm.m.</pre><pre>Utbildningsutskottets betänkanden</pre><pre>1992/93:UbU7 Anslag till\r\nUtbildningsdepartementet, m.m.</pre><pre>1992/93:UbU9 Insatser för elever med handikapp,\r\nm.m.</pre><pre>1992/93:UbU10 Vissa anslag till driften av skolor</pre><pre>9 § Anmälan om interpellationer</pre><pre>Anmäldes att följande interpellationer framställts</pre><pre>den 11 mars</pre><pre>1992/93:100 av Gudrun Schyman (v) till\r\nsocialministern om lönediskriminering av kvinnor:</pre><pre>Intresset för löner har ökat under de senaste åren.\r\nEn bidragande orsak till detta är att\r\nlöneskillnaderna mellan kvinnor och män alltmer\r\nuppenbarats. Utvecklingen mot en allt större\r\nlöneutjämning sedan 60-talet bröts under 80-talet\r\ndå löneskillnaderna mellan könen, såväl som\r\nmellan olika yrkesgrupper, började öka igen. Idén\r\nom en solidarisk lönepolitik minskade i\r\ngenomslagskraft samtidigt som en mer individuell\r\nlönesättning började tillämpas på allt fler\r\nyrkesområden.</pre><pre>En solidarisk lönepolitik innefattar även\r\nekonomisk jämställdhet. En rad statistiska fakta\r\ntalar också för kravet på lika lön för kvinnor och\r\nmän:</pre><pre>Nära dubbelt så många kvinnor som män skaffade\r\nsig en högskoleutbildning under 80-talet. Kvinnor\r\nhar dock fortfarande kortare gymnasie- och\r\nhögskoleutbildning än männen och utbildar sig till\r\nyrken som av tradition ger lägre lön (vård- och\r\nomsorg bl.a.).</pre><pre>Kvinnors arbetstid har dessutom ökat stadigt\r\ngenom åren för att i dag närma sig 90 % (Under 80-\r\ntalet ökade medelarbetstiden för alla med drygt en\r\ntimme utom för sammanboende kvinnor utan barn\r\nunder 7 år som ökade sin medelarbetstid med\r\nnästan tre timmar! Källa SCB.)</pre><pre>Kvinnor deltidsarbetar dock i större utsträckning\r\nän män vilket är en följd av att de tar ett kvantitativt\r\nsett större föräldraansvar. Kvinnans roll i\r\nreproduktionen leder även den till fler avbrott i\r\nförvärvsarbetet än hos män. Att män gör ett års\r\nmilitärtjänstgöring tycks dock inte påverka deras\r\nlönesättning negativt.</pre><pre>Kraftigt skilda utbildningsval utgjorde tidigare en\r\nkälla till könsdifferentierade löner. Kvinnor valde\r\nkortare, ''mindre kvalificerade'' utbildningar\r\njämfört med män. I dag håller dessa skillnader på\r\natt utjämnas, vilket gör att olika utbildningsval inte\r\när en lika central orsak till löneskillnaderna längre.\r\nÄven om kvinnor generellt sett genomgår kortare\r\nutbildningar än män, så är kvinnorna i majoritet på\r\nen del utbildningar som leder till yrken med hög lön\r\n(jurist, läkare, ekonom m.fl.). Trots det har man\r\nuppvisat löneskillnader mellan kvinnor och män\r\ninom dessa yrken.</pre><pre>Det finns studier som visat att kvinnor\r\nlönediskrimineras av orsaker som inte kan hänföras\r\ntill annat än kön. Inte minst\r\nlöneskillnadsutredningen slår fast att sådana\r\nskillnader existerar. Jämförelser har gjorts mellan\r\nkvinnor och män i samma bransch, i samma sektor\r\noch med likvärdiga kvalifikationer och egenskaper.\r\nÄndå har männen generellt sett högre löner.</pre><pre>Storleken på denna direkt könsrelaterade\r\nlöneskillnad varierar i olika undersökningar. I den\r\nsenaste löneskillnadsutredningen konstateras att\r\nskillnaderna mellan mäns och kvinnors löner som\r\när direkt beroende av kön rör sig inom intervallet\r\n1--8 %. Skillnaderna kan dock vara betydligt större\r\nän så.</pre><pre>I en annan undersökning av löneskillnader på ASG\r\nstuderas inte bara lika arbeten utan också\r\nlikvärdiga arbeten och även den undersökningen\r\nkommer fram till könsrelaterade löneskillnader på\r\n3--8 %, vilket motsvarar 425--1 150 kr i månaden\r\nräknat i 180 års löner.</pre><pre>Faktorer som barn, förvärvsuppehåll etc. värderas\r\nolika beroende av om det gäller en man eller en\r\nkvinna. En undersökning konstaterar: ''män med\r\nbarn har en entydig lönefördel framför män utan\r\nbarn /. . ./ Flera barn är dessutom inte något\r\nnegativt ur lönehänseende snarare tvärtom. För\r\nkvinnor däremot föreligger inga motsvarande\r\nskillnader mellan de som har respektive inte har\r\nbarn.'' (Åsa Löfström, Umeå universitet.)</pre><pre>Det tycks snarare vara de traditionella\r\nföreställningarna om mäns respektive kvinnors\r\nekonomiska behov som styr lönebildningen, samt\r\ndet faktum att traditionellt manliga arbetsuppgifter\r\nvärderas högre än kvinnors (vilket avspeglar sig i\r\nlöneavtal m.m.). Föreställningen att män har ett\r\nstörre försörjningsbehov och behov av högre\r\nmateriell kompensation för sitt arbete lever kvar.</pre><pre>Att ändra på lönesättningen handlar både om att\r\nförändra attityder och att förändra lagstiftning,\r\nkriterier för arbetsvärdering etc.</pre><pre>Vi anser att fack och arbetsgivare måste åläggas ett\r\ndirekt ansvar för en saklig och korrekt\r\narbetsvärdering som kan användas för att utjämna\r\nosakliga löneskillnader. Förslag till lagstiftning bör\r\nutarbetas på detta område och föreläggas\r\nriksdagen.</pre><pre>För att möjliggöra aktiva åtgärder mot\r\narbetsgivare, fack m.fl. som medverkar till\r\nkönsdiskriminerande lönesättning bör Jämo ges\r\nstörre möjlighet att ingripa än vad dagens\r\nlagstiftning medger.</pre><pre>En annan avgörande brist vad gäller dagens\r\nreglering av lönediskriminering är avsaknaden av\r\nregler som gör det möjligt att rättsligt angripa\r\nkollektiv lönediskriminering.</pre><pre>Nu krävs nämligen att det finns ett annat arbete på\r\nsamma arbetsplats som är lika eller av lika värde att\r\njämföra med.</pre><pre>Jag vill därför fråga jämställdhetsministern:</pre><pre>1. Vilka omedelbara åtgärder kommer regeringen\r\natt vidta för att komma till rätta med\r\nlöneskillnaderna mellan kvinnor och män?</pre><pre>2. På vilket sätt ämnar regeringen arbeta för att få\r\nfack och arbetsgivare att ta ett större ansvar för en\r\nsaklig arbetsvärdering som leder till minskade\r\nkönsrelaterade (dvs. osakliga) löneskillnader?</pre><pre>3. Vilka åtgärder kommer regeringen att vidta för\r\natt ge Jämo bättre möjligheter att ingripa mot\r\nkönsrelaterad lönediskriminering?</pre><pre>4. Vilka åtgärder kommer regeringen att vidta för\r\natt komma till rätta med den kollektiva\r\nlönediskrimineringen av kvinnor?</pre><pre>den 12 mars</pre><pre>1992/93:101 av Lena Klevenås (s) till statsrådet\r\nBeatrice Ask om komvux:</pre><pre>I regeringens proposition 1992/93:100 kan man\r\nläsa: ''Kunskapssamhället kräver att perspektivet i\r\nsynen på utbildningen förändras, från att se\r\nutbildning som en ungdomens introduktion till ett\r\nlångt yrkesliv till att se utbildning som en livslång\r\nprocess, där kunskaper kompletteras, förnyas och\r\nfördjupas, i utbildningssystemet, på arbetsplatsen\r\noch på fritiden.''</pre><pre>Men i ett dokument kallat ''Målrelaterade\r\nstatsstipendier'' från Utbildningsdepartementet,\r\nDs 1992:123, kan man läsa följande: ''Staten bör\r\ninte hymla med att eftersatta gymnasiestudier är\r\nnågot som den enskilde kommer att få betala själv\r\ngenom ett eget hårt arbete.'' Och: ''Statens\r\nsignalsystem skulle entydigt bli att slarv med den\r\ngrundläggande skolgången är något som man i\r\nhuvudsak på egen bekostnad och genom egna\r\nansträngningar får hämta igen senare i livet.''</pre><pre>Mot bakgrund av ovanstående vill jag fråga\r\nstatsrådet Beatrice Ask följande:</pre><pre>Avser regeringen att försvåra för vuxna att ta igen\r\neller komplettera utbildning på komvux på det sätt\r\nsom hittills har varit möjligt och som av flera\r\nutländska bedömare ansetts som världens bästa\r\nvuxenutbildning?</pre><pre>10 § Anmälan om frågor</pre><pre>Anmäldes att följande frågor framställts</pre><pre>den 11 mars</pre><pre>1992/93:452 av Annika Åhnberg (--) till\r\njordbruksministern om odlingen av sockerbetor:</pre><pre>Företaget Hilleshög ansöker nu om att i fältförsök\r\nprova sockerbetor som gentekniskt förändrats för\r\natt tåla bekämpningsmedlet Roundup. Minskad\r\nanvändning av kemiska bekämpningsmedel är ett\r\nmål, som omfattas av såväl producenter som\r\nkonsumenter och som fastlagts i upprepade\r\npolitiska beslut. Ökad användning av Roundup kan\r\nverka förenligt med dessa mål, medlet har mindre\r\ngiftverkan än andra kemiska alternativ. Men på\r\nlång sikt motverkas nödvändiga grundläggande\r\nförändringar i produktionssystemen, bort från\r\nanvändning av bekämpningsmedel. Försöket bör\r\ndärför ej tillåtas.</pre><pre>Vid Roma sockerbruk på Gotland finns planer att\r\nproducera socker från ekologiskt odlade\r\nsockerbetor. Efterfrågan finns i Europa,\r\nproduktionen ligger i linje med vad en växande\r\nkonsumentopinion kräver.</pre><pre>Vi står inför ett vägval som delvis beror av politiska\r\nbeslut. Vilken av dessa framtider vill regeringen se\r\nförverkligad? Jag vill fråga jordbruksministern:</pre><pre>Avser regeringen vidta åtgärder för att klargöra att\r\nproduktion av herbicidresistenta sockerbetor inte\r\nkommer att tillåtas?</pre><pre>1992/93:453 av Jan Jennehag (v) till\r\nförsvarsministern om samarbetsavtalet med\r\nFrankrike om krigsmateriel:</pre><pre>Vid den franske försvarsministern Pierre Joxes\r\nSverigebesök nyligen undertecknades ett avtal om\r\ngemensam forskning, utveckling och produktion av\r\nkrigsmateriel.</pre><pre>Försvarsministern uttalade då att det inte skulle bli\r\nnågot problem, att Frankrikes vapenexportregler\r\ninte är lika stränga som Sveriges. Han sade att vi\r\nhar en praktisk lösning på problemet att svenskt\r\nkunnande och svenska delar skulle kunna säljas av\r\nFrankrike till länder som Sverige inte exporterar\r\nvapen till.</pre><pre>Jag vill fråga försvarsministern:</pre><pre>Vilka garantier har Sverige för att samarbetsavtalet\r\nmed Frankrike inte leder till vidareexport som är\r\noförenlig med svensk lag?</pre><pre>den 12 mars</pre><pre>1992/93:454 av Margareta Viklund (kds) till\r\nkulturministern om medicinsk och psykisk hjälp vid\r\nmottagandet av flyktingar från det forna\r\nJugoslavien:</pre><pre>Situationen i det forna Jugoslavien är katastrofal.\r\nTusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. Det som kanske\r\nmest upprör är de systematiska våldtäkterna mot\r\nkvinnor och barn.</pre><pre>I dag finns i vårt land många från det forna\r\nJugoslavien. Många av dessa människor har\r\nfruktansvärda upplevelser bakom sig.</pre><pre>Får dessa människor den fysiska och psykiska hjälp\r\nde behöver när de kommer till vårt land?</pre><pre>1992/93:455 av Lena Öhrsvik (s) till statsrådet Bo\r\nKönberg om rehabiliteringsutredningar vid lång\r\nsjukfrånvaro:</pre><pre>Arbetsgivare skall enligt lag göra en\r\nrehabiliteringsutredning vid lång sjukfrånvaro.\r\nUtredningen skall lämnas in till Försäkringskassan\r\nsenast åtta veckor efter sjukanmälningsdagen.\r\nDetta sker dock enligt uppgift endast i mindre\r\nutsträckning. Det normala är att 5--10 % av\r\nutredningarna kommer in automatiskt. Dessutom\r\när utredningarna oftast av låg kvalitet.</pre><pre>För att uppnå målen med\r\nrehabiliteringsverksamheten är det naturligtvis av\r\nstörsta vikt att detta första steg fungerar.</pre><pre>Jag vill därför fråga statsrådet Könberg:</pre><pre>Vad tänker regeringen göra åt detta allvarliga\r\nmissförhållande?</pre><pre>1992/93:456 av Ylva Annerstedt (fp) till\r\nutrikesministern om Tibet:</pre><pre>I november förra året hade vi en frågedebatt där\r\nstatsrådet uttalade sig mycket positivt till att ta\r\ninitiativ till en undersökningskommission för\r\nförhållandena i Tibet. Statsrådet väckte också\r\ntanken på att detta skulle kunna göras på nordisk\r\nbasis.</pre><pre>Med anledning av det ovan anförda vill jag ställa\r\nföljande fråga:</pre><pre>Hur långt har förberedelserna kommit och när\r\navses denna kommission sändas i väg?</pre><pre>1992/93:457 av Per Erik Granström (s) till\r\nkommunikationsministern om riksväg 60:</pre><pre>I regeringens proposition 1992/93:171 om\r\ninvesteringar i trafikens infrastruktur m.m. anförs\r\nbl.a. att med en inriktning baserad på önskemål om\r\nökad trafiksäkerhet bör insatserna på övriga\r\nstamvägar/vägar prioriteras mot punktinsatser med\r\ngoda trafiksäkerhetseffekter såsom förbifarter vid\r\ntätorter och mindre samhällen.</pre><pre>Riks 60 föreslås i propositionen av regionalpolitiska\r\nskäl tillföras stamvägsnätet. Inom Kopparbergs län\r\nhar vägen låg standard på genomfarterna vid\r\nLudvika och Grängesberg.</pre><pre>Mot bakgrund av ovanstående vill jag ställa\r\nföljande fråga.</pre><pre>Är medel avsatta för nämnda genomfarter och i så\r\nfall när i tiden kan projekten komma att\r\ngenomföras.?</pre><pre>1992/93:458 av Kent Carlsson (s) till\r\nutrikesministern om Algeriet och de mänskliga\r\nrättigheterna:</pre><pre>Sedan den 9 februari 1992 råder undantagstillstånd\r\ni Algeriet. Undantagstillståndet infördes av den\r\nsittande regeringen sedan man i allmänna\r\ndemokratiska val blivit besegrade av FIS --\r\nIslamiska befrielsefronten.</pre><pre>Sedan valet har regimens förtryck av politiskt\r\noliktänkande hårdnat. Amnesty International\r\nrapporterade i mars 1993 att brotten mot de\r\nmänskliga rättigheterna har ökat kraftigt och sker\r\nmed den algeriska regeringens medgivande. Tortyr\r\nförekommer. Arresteringar sker utan skäl och utan\r\natt den anhållne ges möjlighet till rättegång. Flera\r\navrättningar har skett.</pre><pre>Sammanfattningsvis kan sägas att diktatur råder i\r\nAlgeriet och att de mänskliga rättigheterna satts på\r\nundantag. Många algeriska medborgare har på\r\ngrund av detta lämnat sig hemland och ansökt om\r\npolitisk asyl i andra länder. Även till Sverige har ett\r\nantal algeriska flyktingar kommit. Uppenbarligen\r\nhar de svårt att få svenska myndigheter att se det\r\nförtryck som sker mot politiskt oliktänkande i\r\nAlgeriet.</pre><pre>Jag vill därför fråga utrikesministern vad\r\nregeringen avser att göra för att motverka brotten\r\nmot mänskliga rättigheter i Algeriet.</pre><pre>1992/93:459 av Hans Göran Franck (s) till\r\njustitieministern om utredningen om Palmemordet:</pre><pre>Kritik har framförts mot det sätt på vilket\r\nförundersökningen om mordet på statsminister\r\nOlof Palme har bedrivits. För att bringa klarhet i\r\nhur utredningsarbetet bedrivits har från olika håll\r\nbegärts att en ny medborgarkommission tillsätts.\r\nDet är fem år sedan en parlamentarisk granskning\r\nskedde.</pre><pre>Även andra åtgärder har krävts för att förstärka\r\nutredningsarbetet. Det är mycket angeläget att alla\r\nmöjligheter tillvaratas för att brottsutredningen\r\nskall kunna bedrivas grundligt och effektivt.</pre><pre>Med hänvisning till det anförda vill jag fråga\r\njustitieminister Gun Hellsvik:</pre><pre>Avser regeringen att vidta någon åtgärd i anledning\r\nav den brottsutredning som bedrivs om mordet på\r\nstatsminister Olof Palme?</pre><pre>1992/93:460 av Ylva Annerstedt (fp) till statsrådet\r\nBo Lundgren om åtgärder mot metallsmuggling\r\nfrån Ryssland m.fl.:</pre><pre>Under senare tid har tullen konstaterat att flera\r\novanliga metaller kommit till Sverige från Ryssland\r\noch de baltiska staterna. Det har kommit\r\nsändningar som deklarerats av importörer och\r\nexportörer men smugglingsförsök är vanliga. Allt\r\ntyder på att denna trafik ökar.</pre><pre>Metallerna är mycket värdefulla och en del av dem\r\när ytterligt farliga från hanteringssynpunkt. Tullen\r\noch övriga berörda på flygplatser och i hamnar har\r\ndärför stora problem med omhändertagandet. Vem\r\när t.ex. ansvarig beträffande en trafik som inte\r\ntidigare förekommit och inte heller förutsetts i\r\nnågra författningar?</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder avser regeringen vidta för att lösa\r\nproblemen med den här sortens trafik?</pre><pre>11 §  Kammaren åtskildes kl. 13.38.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 30 (delv9s),</pre><pre>av förste vice talmannen därefter t.o.m. 6 § anf. 58\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}