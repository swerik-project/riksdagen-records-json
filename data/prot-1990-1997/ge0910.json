{"dokumentstatus":{"dokument":{"hangar_id":"2438899","dok_id":"GE0910","rm":"1990/91","beteckning":"10","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"10","slutnummer":"0","datum":"1990-10-16 00:00:00","systemdatum":"2010-02-17 00:00:00","publicerad":"1990-10-16 00:00:00","titel":"Riksdagens snabbprotokoll 1990/91:10 Tisdagen den 16 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{86270D11-A156-4D90-B03E-36CB46B25A92}","dokument_url_text":"http://data.riksdagen.se/dokument/GE0910/text","dokument_url_html":"http://data.riksdagen.se/dokument/GE0910","dokumentstatus_url_xml":"http://data.riksdagen.se/dokumentstatus/GE0910","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:10</div>\r\n<div class=\"sidhuvud_datum\">Tisdagen den 16 oktober</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>Förhandlingarna leddes av tredje vice talmannen.</pre><pre>1 § Justering av protokoll</pre><pre>Justerades protokollet för den 10 oktober.</pre><pre>2 § Svar på fråga  1990/91:44 om lagen om\r\nanställningsskydd</pre><pre>Anf. 1 Arbetsmarknadsminister MONA\r\nSAHLIN:</pre><pre>Herr talman! Lars-Ove Hagberg har frågat mig om\r\nregeringen är beredd att ändra i lagen om\r\nanställningsskydd så att koncerner har ett större\r\nansvar för personal vid nedläggningar och\r\nförändringar av verksamhet.</pre><pre>Frågan är ställd mot bakgrund av vad som\r\nförekommit i samband med att en ICA-butik i\r\nBorlänge lades ned och en ny ICA-butik öppnades.\r\nJag har erfarit att denna händelse är föremål för\r\ntvist mellan berörda parter. Jag kan därför\r\nsjälvfallet inte uttala mig närmare om denna\r\nhändelse.</pre><pre>Frågor rörande anställningsskydd inom koncerner\r\ninrymmer flera komplicerade frågeställningar som\r\nhar varit föremål för behandling i samband med\r\nsåväl den tidigare som den nuvarande\r\nanställningsskyddslagen. Det har då inte ansetts\r\nlämpligt att lagstifta i vidare mån än regeln att en\r\narbetstagare som har bytt anställning får\r\ntillgodoräkna sig tiden i den förra anställningen om\r\narbetsgivarna vid anställningsbytet tillhör samma\r\nkoncern. I övrigt har det ansetts lämpligt att\r\növerlämna till parterna på arbetsmarknaden att\r\ngenom kollektivavtal lösa de skiftande problem\r\nsom i detta sammanhang kan uppkomma.</pre><pre>I arbetsmarknadsdepartementet pågår för\r\nnärvarande planering av en översyn av den\r\nframtida arbetsrätten. Inom ramen för den\r\növersynen kommer arbetsrättsliga koncernfrågor\r\natt beröras. Därför är jag inte nu beredd att föreslå\r\nnågra ändringar i dessa hänseenden.</pre><pre>Anf. 2 LARS-OVE HAGBERG (v):</pre><pre>Herr talman! När Borlänge kommun olyckligtvis\r\nvar med och planerade ett affärscentrum uppstod\r\nproblem. Butikerna i det gamla centret flyttade\r\növer till det nya. För ICAs del blev det en ny butik,\r\nmen personalen blev över. Man valde och vrakade\r\nmedan personalen i den gamla butiken blev\r\narbetslös, vilket har rört upp fackliga känslor inte\r\nminst i Borlänge med omgivning.</pre><pre>Det här ställer återigen bolagiseringsfrågan inom\r\nindustrin i blixtbelysning: Skall man ha företräde\r\ntill ett arbete när man är anställd inom samma\r\nkoncern? Vi behöver inte tvista om vad som har\r\nhänt i detta fall, utan frågan gäller om regeringen\r\nvill täppa till den möjlighet som ICA har använt sig\r\nav -- att man inte behöver ta över personalen från\r\nden gamla butiken ICA Brage till ICA Max, utan\r\nkunde välja och vraka. Det är ju den luckan i lagen\r\nsom man har utnyttjat!</pre><pre>Det hjälper inte att ICAs centrala organisation\r\nsäger att man skall anställa dessa människor och\r\nkanske ge besked om vilka arbeten de får. Det här\r\när upprörande och försvagar hela tiden fackets\r\nposition. Det svar som arbetsmarknadsministern\r\nnu ger återspeglar väl inte regeringens syn på denna\r\nfråga? Jag tycker att det borde vara självklart att\r\ndet skulle finnas ett bredare arbetsgivaransvar som\r\nman kunde teckna avtal om. Om man bara säger att\r\ndet är arbetsmarknadens parter som skall klara ut\r\ndessa problem, blir det ju faktiskt ganska svårt för\r\ndem att hävda detta. Därför blir min följdfråga: Är\r\ndet Mona Sahlins uppfattning att man bör ha ett\r\nbredare arbetsgivaransvar?</pre><pre>Anf. 3 Arbetsmarknadsminister MONA\r\nSAHLIN:</pre><pre>Herr talman! I slutet av mitt svar anger jag att vi\r\nkommer att börja med en översyn av den framtida\r\narbetsrätten. Jag säger också att arbetsrättsliga\r\nkoncernfrågor kommer att beröras. Därför\r\nbetonade jag också att jag inte nu är beredd att\r\nföreslå eller ange någon typ av ändringar.</pre><pre>Sedan många år tillbaka är jag mycket medveten\r\nom de problem som Lars-Ove Hagberg tar upp i sin\r\nfråga. Man kan i och för sig ha en diskussion med\r\nolika utgångspunkter huruvida ICA verkligen är att\r\nräkna som en koncern i det här fallet. Jag lämnar\r\nden diskussionen åt sidan.</pre><pre>Jag vill uttrycka stor förståelse för att det kan tyckas\r\nmycket svårförståeligt och orättvist om\r\narbetstagare på en och samma arbetsplats inte har\r\ngemensam turordningskrets, som det heter, i\r\nsådana fall där verksamhet delas upp i flera bolag.</pre><pre>Jag vill också ta upp den andra sidan av problemet.\r\nDet kan finnas motstridiga arbetstagarintressen i de\r\nolika bolagen. Det kan inte utan vidare förutsättas\r\natt redan anställda i koncernbolag anser det vara\r\nriktigt att ett nyförvärvat bolag och dess företags\r\npersonal kommer att gå före i turordningskretsen.</pre><pre>Jag vill bara ange att jag inser problemen och\r\nkommer att verka för att denna översyn kommer att\r\nbidra till förändringar, men jag vill också med dessa\r\ntvå exempel visa att frågan kanske är lite mer\r\nkomplicerad än vad Lars-Ove Hagberg lät antyda.</pre><pre>Anf. 4 LARS-OVE HAGBERG (v):</pre><pre>Herr talman! Det komplicerade i denna fråga\r\nskulle i så fall vara att ICA -- som jag betraktar som\r\nen koncern i detta fall -- t.ex. lägger ner en butik på\r\nett ställe och öppnar på ett annat.</pre><pre>Det som är anmärkningsvärt är att man kan rata en\r\narbetstagare och välja en annan. Jag vet att man\r\ninte kan skriva entydiga lagar, men regeringen\r\nborde ändå i ett förändringsarbete utgå ifrån att\r\nfastslå att denna typ av anställningskydd måste\r\npersonalen ha. Arbetar man inom en koncern skall\r\nman inte kunna bli sparkad därför att den gamla\r\nbutiken ersätts av en ny. Jag tycker att det är\r\nupprörande att det finns en sådan lucka i\r\nlagstiftningen!</pre><pre>Sedan inser jag att andra fall kan uppstå som är\r\nmöjliga att åtgärda med hjälp av lagstiftningen. En\r\nsådan här typ av anställningsskydd måste på något\r\nsätt skrivas in i lagen.</pre><pre>Anf. 5 Arbetsmarknadsminister MONA\r\nSAHLIN:</pre><pre>Herr talman! Utan att gå in mer på detta exempel\r\nvill jag bara uttrycka att utgångspunkten för min\r\noch regeringens del när vi diskuterar den framtida\r\narbetsrätten är att vi självfallet skall stärka\r\nlöntagarens inflytande och inte försvaga det.</pre><pre>Anf. 6 LARS-OVE HAGBERG (v):</pre><pre>Herr talman! Om jag får tolka\r\narbetsmarknadsministerns svar välvilligt kanske\r\nman kan säga att hon t.o.m. instämmer med mig i\r\natt ICA har det moraliska ansvaret gentemot sin\r\narbetskraft.</pre><pre>Egentligen borde det vara någon som tog hand om\r\nproblemen och inte uppträdde på detta sätt. Jag\r\nkan aldrig tänka mig att lagens intentioner har varit\r\natt man skall kunna bete sig på det här sättet, utan\r\nlagen skulle skydda de anställda och man skulle inte\r\nkunna utnyttja den så här. Jag hoppas att\r\narbetsmarknadsministern håller med mig om det.</pre><pre>Överläggningen var härmed avslutad.</pre><pre>3 § Svar på fråga  1990/91:72 om chefstjänsten\r\nvid den regionala arbetslivsfonden i Värmland</pre><pre>Anf. 7 Arbetsmarknadsminister MONA\r\nSAHLIN:</pre><pre>Herr talman! Gullan Lindblad har frågat\r\ncivilministern på vilka grunder regeringen beslöt att\r\ninställa tillsättningen av chefstjänsten vid den\r\nregionala arbetslivsfonden i Värmlands län för att\r\nleta upp en kvinna och om det är regeringens\r\nuppfattning att kvinnor respektive män skall ha\r\nföreträde vid tillsättningen av vissa tjänster samt på\r\nvilket sätt regeringen anser att ett dylikt förfarande\r\nfrämjar jämställdhet. Vidare påstår Gullan\r\nLindblad att hon försökt förmå såväl\r\njämställdhetsministern som\r\narbetsmarknadsministern att förklara principerna\r\nför tillsättningen, men att de bara hänvisat till\r\nvarandra.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Jag avser inte att gå in i en diskussion om detaljer i\r\ndet enskilda fall som Gullan Lindblad nämner och\r\nbeträffande vilket regeringen redan fattat beslut.</pre><pre>Jag vill först erinra om föreskriften i\r\nregeringsformens 11 kap. 9 § om att vid tillsättning\r\nav statlig tjänst avseende skall fästas vid sakliga\r\ngrunder, såsom förtjänst och skicklighet. Såsom\r\nframgår av paragrafens ordalydelse finns utrymme\r\natt beakta andra sakliga grunder än sådana som kan\r\nhänföras till förtjänst och skicklighet. Det allmänna\r\nintresset att främja jämställdhet mellan kvinnor\r\noch män har i praxis godtagits som en saklig grund\r\nenligt regeringsformen.</pre><pre>Det regeringsärende som Gullan Lindblad nämner\r\ninnebär inte något avsteg från regeringens\r\nhittillsvarande praxis när det gäller att tillsätta\r\nchefstjänster. Underlag för regeringens\r\nställningstagande inhämtas under ärendets\r\nberedning. När tillräckligt underlag föreligger\r\nbeslutar regeringen och tar då hänsyn till de\r\nfaktorer som är relevanta i ärendet. Så har också\r\nskett i detta ärende och jag är övertygad om att vi\r\nhar funnit en mycket duglig person, en kvinna, till\r\ndetta viktiga arbete.</pre><pre>Slutligen har varken jämställdhetsministern eller\r\njag själv haft någon kontakt med Gullan Lindblad\r\nnär det gäller den ifrågavarande tillsättningen.</pre><pre>Anf. 8 GULLAN LINDBLAD (m):</pre><pre>Herr talman! Tack för svaret, fru\r\narbetsmarknadsminister. Det faller ingen skugga på\r\nkvinnan som har tillträtt den aktuella tjänsten. Det\r\när en kompetent person. Det är inte det frågan\r\ngäller.</pre><pre>Det är faktiskt så att såväl\r\narbetsmarknadsministern som\r\njämställdhetsministern, som ju bor i mitt eget län,\r\nhar haft upprepade tillfällen att träda fram och\r\nförklara principerna i det här ärendet. En grupp\r\nkvinnor vid länsarbetsnämnden har också skrivit ett\r\nbrev. De har förgäves väntat på svar. Men nog om\r\ndetta.</pre><pre>Tillvägagångssättet i det här\r\ntjänstetillsättningsärendet har upprört många i mitt\r\nlän. Det gäller allmänheten och det gäller\r\npartiföreträdare såväl från vänster som från höger,\r\ninte minst från arbetsmarknadsministerns eget\r\nparti. Man tycker att det är anmärkningsvärt att en\r\nman fått tjänsten i fråga, men att regeringen agerat\r\nför att en kvinna, som inte ens har sökt tjänsten\r\neller förklarat sig intresserad av den inom\r\nstipulerad tid, skulle få den.</pre><pre>Jag, och många med mig, anser att detta är något\r\nav en rättssäkerhetsfråga. Om det här är det vanliga\r\ntillvägagångssättet så har alla som söker statliga\r\ntjänster all anledning att vara oroliga. Och jag vill\r\nfråga arbetsmarknadsministern om regeringen\r\nändå har för avsikt att, när det gäller tillsättande av\r\ntjänster inom statliga myndigheter, skriva i\r\nplatsannonsen att sedvanliga meriter inte skall\r\nräknas om det inte blivit tillräckligt stort antal\r\nsökande av rätt kön, att det underrepresenterade\r\nkönet skall ha villkorslöst företräde. Det är ju detta\r\nden här frågan handlar om.</pre><pre>Anf. 9 Arbetsmarknadsminister MONA\r\nSAHLIN:</pre><pre>Herr talman! För det första vill jag påpeka att jag\r\nhar svarat de kvinnor som har skrivit till mig och\r\nsom Gullan Lindblad talar om.</pre><pre>Jag vill verkligen understryka att man inom alla\r\ntyper av anställningar, både i privat och offentlig\r\ntjänst, kan uttala en allmän inställning att det är\r\nviktigt att man anstränger sig för att få fler kvinnor\r\neller fler män beroende på vilket kön som är\r\nunderrepresenterat. Detta är ingen ny praxis, utan\r\ndet är en gammal praxis som regeringen likväl som\r\nmånga andra arbetsgivare har att hantera. Ett\r\nexempel är, som jag nämnde, att det är saklig grund\r\natt sträva efter att främja jämställdhet mellan\r\nkönen. Det betyder också att aktivt medverka till\r\natt det uppstår en mer jämställd situation när man\r\nt.ex. tillsätter den här typen av tjänster. Det står ju\r\nockså i jämställdhetslagen att varje arbetsgivare\r\nskall verka för att lediga anställningar söks av båda\r\nkönen.</pre><pre>Jag vill bara understryka att till de här\r\nchefstjänsterna så var det ungefär 20 % kvinnor\r\nsom sökte, men det var mycket ojämt fördelat över\r\nlandet. Det var fler kvinnor i storstadslänen och\r\nfärre i de mindre länen. Regeringen hade som\r\nambition att, på detta för kvinnorna så viktiga\r\nområde som arbetsliv och arbetslivsförnyelse, få en\r\nnågorlunda jämn spridning mellan de manliga och\r\nkvinnliga cheferna. Jag vill understryka att detta\r\nbeslut icke är ett frångående av praxis. Det\r\nunderstryker bara att regeringen tar praxis och\r\nsträvan att få ett mer jämställt arbetsliv på allvar.</pre><pre>Anf. 10 GULLAN LINDBLAD (m):</pre><pre>Herr talman! Eftersom jag är ordförande för ett\r\nkvinnoförbund så ligger det naturligtvis i mitt\r\nintresse att vi får en så jämställd fördelning av\r\ntjänster som möjligt på olika områden. Men enligt\r\nmitt förmenande får det inte gå till så här. Vi\r\nkvinnor skall inte kvoteras fram för att få vissa\r\ntjänster.</pre><pre>Om det är jämbördiga sökande till en tjänst så\r\ntycker jag att man helt naturligt kan välja kvinnan\r\nom det övervägande antalet anställda inom det\r\nområdet är män och vice versa. Men i detta fall\r\ngällde det själva förfaringssättet, att\r\nansökningstiden var utgången och att det inte fanns\r\nnågon medsökande. Personen i fråga hade alltså\r\nfått tjänsten och sedan får vederbörande höra att\r\nhan är desavouerad för att han har fel kön. Anser\r\nverkligen regeringen att detta är att främja\r\njämställdheten? Jag anser det inte. Jag vill påstå att\r\nen majoritet av kvinnorna i mitt län icke anser det.</pre><pre>Anf. 11 Arbetsmarknadsminister MONA\r\nSAHLIN:</pre><pre>Herr talman! Jag vill understryka att ett ärende har\r\nen hel beredningsgång innan det är färdigt, detta\r\ninkluderar även tillsättandet av de här\r\nchefstjänsterna inom arbetslivsfonden. Det var\r\ningen som hade fått tjänsten och som sedan plötsligt\r\ninte fick den.</pre><pre>Här handlar det om att regeringen tog ett ansvar för\r\natt helheten, dvs. det totala antalet chefer inom\r\narbetslivsfonden, skulle få en större andel kvinnor\r\nän vad den från början hade fått. Det var det som\r\nlåg i beredningsarbetet, och jag har genom den här\r\nbeskrivningen visat att varje ansvarsfull\r\narbetsgivare måste, om man vill uppnå en mer\r\njämställd arbetsmarknad, anstränga sig å det\r\nyttersta för att få den helhet som någorlunda\r\nmotsvarar de mål vi sätter upp -- att dessa nya\r\nmycket framåtsyftande verksamheter som\r\narbetslivsfonden är en del av, också skall få en\r\njämnare könsfördelning än vad som annars hade\r\nvarit fallet. I det underlaget ingick att leta dugliga\r\nkvinnor -- icke kvotera in dem för att de är kvinnor\r\nutan för att de är dugliga kvinnor. Det anser jag att\r\nde totalt sju kvinnor som i dag finns inom\r\narbetslivsfonden är.</pre><pre>Anf. 12 GULLAN LINDBLAD (m):</pre><pre>Herr talman! Jag är alldeles övertygad om att de är\r\ndugliga. Men för det första tror jag att de skulle ha\r\nvarit med och sökt och inte blivit uppplockade. För\r\ndet andra tror jag att de hade tyckt att det hade\r\nvarit roligare om tillvägagångssättet hade varit det\r\nsom allmänheten uppfattar som ett rättssäkert\r\nförfarande.</pre><pre>Men jag upprepar min fråga: Kommer\r\nvederbörande statliga myndighet i fortsättningen\r\natt ange i platsannonser att sedvanliga meriter inte\r\nräknas om det inte blivit tillräckligt antal sökande\r\nav rätt kön? Kommer det att vara så att en person\r\nvillkorslöst skall få tjänsten om han eller hon tillhör\r\ndet underrepresenterade könet? Det handlar ju om\r\nvillkorslösheten.</pre><pre>Anf. 13 Arbetsmarknadsminister MONA\r\nSAHLIN:</pre><pre>Herr talman! Får jag bara intill tjatighetens gräns\r\nupprepa att regeringen med det här beslutet icke\r\nhar frångått någonting utan vidhåller en praxis som\r\nhar varit gällande och som jag hoppas skall fortsätta\r\nvara gällande, nämligen detta att strävan att främja\r\njämställdheten mellan könen också är en aktiv\r\nsträvan som är praxis när man tillsätter tjänster. Så\r\nhar också varit fallet när det gäller\r\narbetslivsfonden. Det är inte ett frångående av\r\nnågonting utan ett vidhållande att också\r\njämställdheten är en aspekt som det åligger alla\r\narbetsgivare att aktivt främja, så ock regeringen.</pre><pre>Anf. 14 GULLAN LINDBLAD (m):</pre><pre>Herr talman! Jag blir inte lugnad av detta. Jag\r\ntycker att det är ännu mera anmärkningsvärt att\r\nman förfar på det här sättet. Att en människa som\r\nde facto har ansett sig vara anställd helt enkelt blir\r\ndesavouerad därför att han är av fel kön. Jag tror\r\ninte att vare sig kvinnor eller män i detta land är\r\nbetjänta av den sortens jämställdhetspolitik. Jag\r\nanser att regeringen i denna fråga liksom i så många\r\nandra faktiskt inte är i takt med folket.</pre><pre>Överläggningen var härmed avslutad.</pre><pre>4 § Svar på fråga  1990/91:91 om möjligheterna\r\nför baltiska ungdomar att praktisera i Sverige</pre><pre>Anf. 15 Arbetsmarknadsminister MONA\r\nSAHLIN:</pre><pre>Herr talman! Marianne Jönsson har frågat mig om\r\nde krav som AMS har ställt upp för att baltiska\r\nungdomar skall komma till Sverige och praktisera\r\nligger i linje med en allmän och klart uttalat vilja\r\natt från svensk sida på alla sätt hjälpa de baltiska\r\nrepublikerna att byggas upp och utvecklas.</pre><pre>Jag förmodar att frågan har ställts utifrån de\r\nuppgifter som gavs i ett Eko-inslag i torsdags och\r\nsom grundar sig på en rad missförstånd.</pre><pre>Regeringen uppdrog i juni 1990 åt AMS och statens\r\ninvandrarverk att verka för att personer från de\r\nbaltiska republikerna Estland, Lettland och\r\nLitauen skulle få tillfälle till praktikanttjänstgöring\r\ni Sverige. Som underlag för arbetet fanns en\r\nrapport utarbetad av en expertgrupp under\r\narbetsmarknadsdepartementet samt en\r\nkompletterande promemoria som tillkommit efter\r\nett interdepartementalt samråd.</pre><pre>Uppdraget resulterade i att statens invandrarverk\r\ngenom beslut den 10 september 1990 bemyndigade\r\ndet svenska generalkonsulatet i Leningrad att\r\nbevilja uppehålls- och arbetstillstånd för\r\npraktikanter från de baltiska republikerna under\r\nvissa förutsättningar.</pre><pre>Till skillnad från annan tillståndsgivning bygger\r\nverksamheten på initiativ från enskilda personer,\r\nföreningar, företag och offentliga institutioner. Den\r\nsvenska tillståndsmyndigheten gör alltså ingen\r\narbetsmarknadsprövning utan bedömer de olika\r\npraktikantprojekten utifrån syftet att de skall bli ett\r\nbidrag till den sociala, kulturella eller ekonomiska\r\nutvecklingen i praktikantens hemland.\r\nVerksamheten är alltså inte avsedd att fylla\r\nvakanser på den svenska arbetsmarknaden. Skall\r\nhjälpen eller biståndet till de baltiska republikerna\r\nha något värde, måste det vara fråga om väl\r\nutarbetade praktikantprojekt, som ger\r\npraktikanten ett yrkesmässigt och\r\nutbildningsmässigt utbyte.</pre><pre>Denna utgångspunkt för tillståndsgivningen ligger\r\nsåledes helt i linje med de uttalanden som den\r\nsvenska regeringen har gjort när det gäller vår\r\nönskan att bidra till de baltiska republikernas\r\nuppbyggnad. Att genom krav på marknadsmässig\r\nlön, bostad och vissa språkkunskaper säkerställa att\r\npraktikanten får en dräglig tillvaro här i landet är\r\nen självklarhet inte bara i denna verksamhet utan\r\nockså i all annan tillståndsgivning enligt de\r\nriktlinjer som riksdagen tidigare antagit.</pre><pre>Några onödiga hinder ställs alltså inte upp.\r\nDäremot har vi gentemot de baltiska republikerna\r\nett ansvar för att bara personer med vilja att bygga\r\nupp sitt hemland kommer hit. Detta kan vi endast\r\ngöra genom en seriös och genomtänkt\r\ntillståndsgivning.</pre><pre>Jag anser att både AMS och invandrarverket har\r\nhanterat den här frågan på ett föredömligt snabbt\r\noch smidigt sätt.</pre><pre>Ett sextiotal ansökningar har redan beviljats. Ett\r\ntrettiotal ungdomar från de baltiska republikerna\r\när redan i Sverige och i gång med sin\r\npraktiktjänstgöring.</pre><pre>Anf. 16 MARIANNE JÖNSSON (c):</pre><pre>Herr talman! Tack för svaret, statsrådet!</pre><pre>Ja, det var Ekot i torsdags som upprörde mig. Jag\r\nhar nämligen följt denna fråga med stort intresse\r\nalltsedan statsministern i mars tillkännagav sin\r\nregeringsförklaring. Det var en mycket god idé och\r\nett led i det arbete som vi så starkt känner för i\r\nSverige, nämligen det som går ut på att hjälpa våra\r\ngrannar på andra sidan Östersjön att bygga upp sina\r\nländer. Fru statsrådets svar lugnade mig, och jag\r\ngladde mig åt att ett sextiotal ansökningar har\r\nkommit och att ett trettiotal ungdomar är på väg\r\nhit. Det tycker jag är bra.</pre><pre>Jag har erfarenhet från mer okonventionella\r\nutbyten. Jag är från Öland, och dit kommer t.ex.\r\nfiskarungdomar från Estland för att praktisera ett\r\ntag. Även inom jordbruket har vi ett visst utbyte.\r\nJag kunde emellertid när jag lyssnade på\r\nstatsministern förstå att det nu skulle bli fråga om\r\nett större utbyte, ett brett kontaktnät. Jag\r\nföreställer mig att detta skall byggas upp\r\nsystematiskt. Initiativet skall självfallet komma\r\nfrån enskilda, men det kanske leder till att inte alla\r\nnås av informationen och att det kanske blir\r\nnödvändigt att ha väldigt gott om kontakter för att\r\nkunna göra dessa ansökningar.</pre><pre>Det är klart att verksamheten skall vara rigoröst\r\nkontrollerad, att den skall vara seriös och att det\r\ninte bara skall vara de som vill komma ifrån\r\nbesvärliga förhållanden i Baltikum som kommer\r\nhit. Av arbetsmarknadsdepartementets krav kan\r\njag hålla med om att arbetstillståndet skall vara\r\nklart, men jag tycker att de andra kraven är mycket\r\nmycket stränga. Man skall från Estland, Lettland\r\neller Litauen ha ordnat bostad, man skall uppfylla\r\nvissa krav när det gäller språket, och man skall\r\ndessutom ha etablerat kontakter med svenska\r\norganisationer och ungdomsrörelser för att\r\nvistelsen här skall bli så bra som möjligt.</pre><pre>Jag vill fråga fru statsrådet: Skulle det inte behövas\r\nen styrgrupp för att se till att detta kommer i gång\r\npå ett bra sätt?</pre><pre>Anf. 17 Arbetsmarknadsminister MONA\r\nSAHLIN:</pre><pre>Herr talman! Det är bra att vi här i riksdagen är\r\növerens om att uppgifterna i massmedia inte alltid\r\növerensstämmer med verkligheten. Det kan man få\r\nuppleva mer än en gång.</pre><pre>Beslutet om att ge de baltiska ungdomarna\r\nmöjlighet att komma hit fattades strax före\r\nsommaren. Redan nu kan vi konstatera att det finns\r\nett antal baltiska ungdomar här och att ännu fler är\r\npå väg. Jag tror att vi skall understryka att detta är\r\nen början. Detta är ett projekt som kommer att\r\nhitta sina former ännu mer ju fler kontakter som\r\nuppstår, ju fler arbetsgivare som uppmärksammar\r\nden här verksamheten och ju fler exempel vi får på\r\nhur man hanterar detta och vilka problem man\r\nmöter. Jag hoppas därför att det vi ser nu inte är det\r\nslutliga, utan början på ett projekt som också jag\r\ntror väldigt varmt på som ett sätt för oss att göra\r\nmycket för att hjälpa de baltiska staterna att\r\nutveckla sitt näringsliv och sin arbetsmarknad.</pre><pre>Jag vill också angående kraven på bostad\r\nunderstryka att ungdomarna inte behöver sitta i\r\nLettland och leta efter en bostad här, utan det\r\nåligger arbetsgivaren, den som vill ta emot\r\npraktikanterna, att också hitta en bostad i samband\r\nmed att han erbjuder dessa människor att komma\r\ntill Sverige. Också jag inser att det skulle vara\r\noerhört svårt att från Baltikum behöva leta rätt på\r\nen bostad här. Men detta är alltså inte fallet.</pre><pre>Jag tror att det här är ett smidigt och enkelt sätt för\r\nungdomar från Baltikum att komma hit, och jag är\r\növertygad om att ännu fler ungdomar kommer hit\r\nnästa sommar. Jag tror alltså att Marianne Jönsson\r\noch jag är helt överens om att detta är något som vi\r\nkan göra från Sveriges sida för att hjälpa Baltikum.</pre><pre></pre><pre>Anf. 18 MARIANNE JÖNSSON (c):</pre><pre>Herr talman! Det är klart att det finns en otålighet,\r\neftersom behoven är så oändliga. Man tycker att\r\nprojektet skulle skyndas på. Det är som jag ser det\r\ninte bara inom näringslivet som praktiken behövs,\r\nutan de baltiska staterna behöver också bygga upp\r\nsin förvaltning; stat, kommun och landsting\r\nbehöver ordna praktikplatser. Det är i detta\r\nsammanhang som jag menar att det skulle behövas\r\nnågon form av styrgrupp, eftersom också svenska\r\nungdomar har behov av praktikplatser; det blir\r\nalltså även fråga om en annan kategori. Jag frågar\r\ndärför fru statsrådet en gång till: Skulle det inte\r\nbehövas någon form av styrgrupp?</pre><pre>Anf. 19 Arbetsmarknadsminister MONA\r\nSAHLIN:</pre><pre>Herr talman! Det är väl inte alltid som denna typ\r\nav grupper underlättar i sådana här sammanhang.\r\nJag lovar emellertid att jag mycket noga skall följa\r\nutvecklingen av detta -- det gör också jag redan i\r\ndag -- inte minst utifrån det behov som finns i de\r\nbaltiska staterna av att lära sig förvaltning. De\r\nbaltiska republikerna har också uttryckt ett mycket\r\nstarkt önskemål om att få ta del av detta projekt,\r\neftersom de på detta område har mycket att hämta\r\nav oss i Sverige.</pre><pre>Jag lovar att mycket nära studera hur pass aktiva\r\noch medverkande myndigheter, kommuner och\r\nlandsting i Sverige är och se om vi kan göra mer för\r\natt skynda på processen.</pre><pre>Anf. 20 MARIANNE JÖNSSON (c):</pre><pre>Herr talman! Jag tackar för det svaret, eftersom\r\ndet är så otroligt viktigt att vi får möjlighet att\r\nhjälpa till i det uppbyggnadsarbete som pågår.</pre><pre>Överläggningen var härmed avslutad.</pre><pre>5 § Meddelande om svar på interpellation\r\n1990/91:33</pre><pre>Anf. 21 Arbetsmarknadsminister MONA\r\nSAHLIN:</pre><pre>Herr talman! Med hänvisning till\r\nriksdagsordningen ber jag att få meddela att\r\ninterpellation 1990/91:33 av Börje Hörnlund inte\r\nkan besvaras inom föreskriven tid på grund av hög\r\narbetsbelastning. Vi har dock kommit överens om\r\natt interpellationen skall besvaras den 9 november\r\n1990.</pre><pre>6 § Svar på fråga  1990/91:31 om åtgärder för att\r\nskydda Brasiliens gatubarn</pre><pre>Anf. 22 Utrikesminister STEN\r\nANDERSSON:</pre><pre>Herr talman! Jag har fått ett antal frågor, som alla\r\nhandlar om under hur vidriga omständigheter som\r\nmånga av världens barn lever.</pre><pre>En fråga handlar om någon miljon av de enligt\r\nberäkningar ca 80 miljoner barn som är\r\nföräldralösa, av vilka många lever i rika storstäders\r\nslumområden och ibland jagas och dödas av den\r\negna polisen som om de vore vilda hundar eller\r\nråttor.</pre><pre>En annan fråga handlar om de s.k.\r\ninstitutionsbarnen i Rumänien. Vi fick ju\r\nhäromkvällen ett mycket skakande TV-reportage\r\nom detta.</pre><pre>En fråga handlar om det brutala, omänskliga\r\növervåld som används också mot barn och\r\nungdomar på de ockuperade områdena i\r\nMellanöstern och på annat håll.</pre><pre>En fjärde serie frågor handlar om barn, som aldrig\r\nges tillfälle att födas.</pre><pre>Allt detta visar hur befogat och viktigt FNs\r\ntoppmöte var, men det visar också -- vilket Bertil\r\nMåbrink påpekar i sin fråga -- att Sveriges regering\r\naktivt måste agera i världen för att försvara barnens\r\nrättigheter.</pre><pre>Bertil Måbrink har frågat mig om vilka åtgärder\r\nregeringen avser vidta för att protestera mot\r\növergrepp och mord på brasilianska gatubarn.</pre><pre>Det är uppenbart att de övergrepp och mord på\r\ngatubarn i Brasilien, som bl.a. Amnesty\r\nInternational fäst uppmärksamhet vid i en rapport,\r\nstår i strid med den mest grundläggande mänskliga\r\nrättigheten, nämligen rätten till liv. Ett tungt ansvar\r\nvilar därför på den brasilianska regeringen att se till\r\natt sådana övergrepp omedelbart stoppas.</pre><pre>Den brasilianska regeringen tycks ha tagit frågan på\r\nallvar, och den brasilianske justitieministern har\r\ndeklarerat att man omedelbart kommer att utreda\r\nalla de fall som Amnesty tar upp i sin rapport. En av\r\nregeringen tillsatt rådgivande grupp för mänskliga\r\nrättigheter har fått uppdraget att särskilt bevaka\r\nbarnens rättigheter.</pre><pre>Sverige var en av initiativtagarna till det toppmöte\r\nom barn, som nyligen hölls i New York, där också\r\nBrasiliens president Collor deltog. En av avsikterna\r\nmed toppmötet var att påskynda ratificeringen av\r\nFNs konvention om barnets rättigheter och att få\r\nfram de konkreta, politiska åtaganden som krävs\r\nför att konventionens innehåll skall förverkligas.\r\nJag vet att toppmötet fick stor uppmärksamhet i\r\nBrasilien, och Brasilien ratificerade\r\nbarnkonventionen i slutet av september.\r\nToppmötet har också skapat ett politiskt\r\nopinionstryck i dessa frågor, som jag hoppas\r\nkommer att bestå.</pre><pre>Den speciellt utsatta situation som många av\r\nvärldens barn lever i, och behovet av att trygga\r\nderas överlevnad och utveckling är en viktig del i\r\nsvenskt biståndssamarbete, både bilateralt och\r\nmultilateralt. En huvuddel av de enskilda svenska\r\norganisationer som med ekonomiskt stöd från\r\nSIDA arbetar i Brasilien, bedriver där en\r\nverksamhet som riktar sig till barn och ungdomar.\r\nEtt flertal projekt omfattar åtgärder för att söka\r\nkontakt med gatubarnen och ge dem husrum, mat\r\noch utbildning. Dessutom har flera FN-organ,\r\ndäribland UNICEF -- som Sverige för övrigt är\r\nstörsta bidragsgivare till -- men också bl.a. WHO,\r\nomfattande verksamhet riktad till barnen i\r\nBrasilien. UNICEFs verksamhet är särskilt inriktad\r\npå att förebygga och minska våld mot gatubarn och\r\nandra fattiga ungdomar.</pre><pre>Mot denna bakgrund förefaller en svensk protest,\r\nsom Bertil Måbrink efterlyser, inte vara påkallad\r\nför närvarande. Jag betonar att detta är fallet för\r\nnärvarande. Jag kan försäkra Bertil Måbrink att vi\r\nmed stor uppmärksamhet kommer att följa\r\nhuvuvida den brasilianska regeringen fullföljer sina\r\nåtaganden.</pre><pre>Anf. 23 BERTIL MÅBRINK (v):</pre><pre>Herr talman! Jag tackar utrikesministern för\r\nsvaret. Min fråga var föranledd av Amnestys\r\nrapporter, inte minst de från september i år vilka\r\nredovisade situationen för de s.k. gatubarnen i de\r\ntre största städerna i Brasilien.</pre><pre>I Brasilien, men också i många andra länder i\r\nLatinamerika, tvingas barn ut på gatorna just för att\r\nklara familjens försörjning. De tvingas ut för att\r\ntigga. Detta säger också något om den förfärande\r\nsociala situation som råder i många av dessa länder.</pre><pre>För att undanröja dessa problem har dödspatruller,\r\ndär poliser ingår, börjat rensa gatorna. Man för\r\nbort dessa barn. Sedan hittas de dödade, torterade\r\neller lemlästade, på olika ställen i städerna. Bara\r\nunder förra året hittades 457 barn döda som hade\r\nmördats av dödspatrullerna.</pre><pre>Det är bra att FN har genomfört\r\ntoppkonferensen om barn. Det var mycket viktigt.\r\nMen en annan viktig sak, som utrikesministern\r\nockså nämner, är att man nu måste se till att de som\r\nratificerat och godkänt barnkonventionen också\r\nlever upp till den. Det är ett mycket viktigt arbete.\r\nJag utgår ifrån att Sverige i fortsättningen kommer\r\natt vara mycket vaksamt och bevaka de olika\r\nländerna.</pre><pre>Jag håller med utrikesministern om att någon\r\nprotest inte behövs just nu. Efter det att jag ställde\r\nmin fråga har man vidtagit vissa åtgärder, men vi\r\nmåste kontrollera dessa länder. Det finns så många\r\nexempel i historien, där man har skrivit under\r\nkonventioner men sedan åkt hem och fortsatt att\r\nbryta mot bestämmelserna. Det är därför viktigt att\r\nman nu tar det andra steget, nämligen att bevaka\r\ndessa länder och ha tummen i ögat på dem.</pre><pre>Anf. 24 Utrikesminister STEN\r\nANDERSSON:</pre><pre>Herr talman! Jag vill till detta säga att jag helt delar\r\nBertil Måbrinks uppfattning. Dess värre\r\nförekommer sådant här inte bara i Latinamerika\r\nutan också på andra håll i världen. Jag kan än en\r\ngång försäkra att vi skall följa detta med vaksamhet\r\nså länge fenomenet består och inte har rättats till.</pre><pre>Anf. 25 BERTIL MÅBRINK (v):</pre><pre>Herr talman! Jag är också medveten om att detta\r\nnaturligtvis inte sker bara i Latinamerika. Men\r\nproblemet är mest markant och har fått mer\r\nuppmärksamhet i Latinamerika. Vi kunde t.ex. i\r\ngår se ett TV-program om Thailand och hur man\r\ndär behandlar barnen. Svenska medborgare\r\nframstod inte i så väldigt bra dager. Detta är väl\r\nockså någonting som vi måste återkomma till och ta\r\nitu med så småningom.</pre><pre>Överläggningen var härmed avslutad.</pre><pre>7 § Svar på frågorna 1990/91:73, 74 och 85 om\r\nbarn på institutioner i Rumänien</pre><pre>Anf. 26 Utrikesminister STEN\r\nANDERSSON:</pre><pre>Herr talman! Rumäniens svåra arv från\r\nCeausescudiktaturen illustreras inte minst av\r\nbarnens situation. Redan kort efter revolutionen i\r\ndecember i fjol inledde hjälporganisationer från\r\nSverige och andra länder ett omfattande\r\nbiståndsarbete i landet, inte minst inom\r\nhälsovårdssektorn. Redan från början ägnades\r\nsärskild uppmärksamhet åt barnens situation.\r\nOmgående avsatte regeringen 20 milj. kr. för\r\nsvenska organisationers akuta insatser i Rumänien.\r\nOckså den svenska allmänheten har bidragit\r\ngeneröst till att försöka lindra den omedelbara\r\nnöden.</pre><pre>Det var sålunda naturligt att jag i samband med\r\nmitt besök i Rumänien i januari i år inbjöd\r\nrepresentanter för svenska hjälporganisationer att\r\ningå i min delegation. Dessa organisationer har\r\ngjort en beundransvärd insats och åtnjuter\r\nnaturligtvis regeringens fulla stöd.</pre><pre>Gradvis har omfattningen av människors lidande i\r\nRumänien blivit alltmer känd, senast genom det\r\nskakande inslaget i TV-programmet 8 dagar. Vi\r\nmåste nu ställa oss frågan vad vi i Sverige mer kan\r\ngöra för att visa vår solidaritet och vilka krav vi skall\r\nställa på den rumänska ledningen.</pre><pre>Svenska frivilligorganisationer, ingen nämnd och\r\ningen glömd, har genom sin verksamhet i\r\nRumänien redan den nödvändiga erfarenheten och\r\növerblicken och kan rätt prioritera och samordna\r\nde olika insatserna. De bör även i fortsättningen\r\nförbli centrala i hjälpen åt Rumänien. De rumänska\r\nbarnens situation utgör ett viktigt element i frågan\r\nom respekten för de mänskliga rättigheterna.\r\nKonventionen om barnets rättigheter är en av fler\r\nkonventioner som behandlar mänskliga rättigheter.</pre><pre>Liksom i så många andra fall har Sverige verkat\r\nmycket aktivt för att stärka respekten för de\r\nmänskliga rättigheterna även i Rumänien. Låt mig\r\nbara påminna om det svenska initiativet i FNs\r\nkommission för de mänskliga rättigheterna att\r\ntillsätta en särskild rapportör för Rumänien, ett\r\nförslag som vi fick majoritet för. Han utsågs redan\r\nunder Ceausescuregimen, men hans mandat har\r\nsedermera förlängts, även denna gång på svenskt\r\ninitiativ. Det skedde efter ett samtal jag hade med\r\nRumäniens dåvarande utrikesminister.</pre><pre>Rapportören skall vid nästa möte om några\r\nmånader lägga fram en ny rapport om läget. Då ges\r\nanledning att även göra en bedömning av hur\r\nRumänien respekterar barnets rättigheter. På\r\nsvenskt förslag har just frågan om barnets\r\nrättigheter satts upp på dagordningen för detta\r\nnästa möte med kommissionen.</pre><pre>Det finns anledning att dröja vid de åtaganden som\r\nRumänien gjort genom att ratificera\r\nbarnkonventionen. Konventionen ger barn som\r\nvårdas på institution, liksom handikappade barn,\r\nett särskilt starkt skydd.</pre><pre>Det är den rumänska regeringens ansvar att skapa\r\nsådana villkor att barnen där kan få leva ett drägligt\r\nliv. Det är i detta sammanhang särskilt viktigt att\r\nden rumänska regeringen och rumäner i allmänhet\r\ntillägnar sig den grundsyn som är det bärande\r\nelementet i barnkonventionen: varje barn, oavsett\r\nhandikapp, sjukdom e.d., har ett fullt\r\nmänniskovärde och sin egna rättigheter. Alla\r\nåtgärder som rör barn skall baseras på principen om\r\nbarnets bästa. Det ankommer på de nationella\r\nregeringarna att garantera dessa rättigheter.</pre><pre>Statsministern har som bekant i ett brev till den\r\nrumänske presidenten dels erbjudit samarbete för\r\natt hjälpa de rumänska barnen, dels erinrat om den\r\nrumänska regeringens skyldigheter. Han tog i\r\nfredags initiativet till ett möte med de i Rumänien\r\nverksamma frivilligorganisationerna. Dessa\r\nredogjorde då för genomförda och planerade\r\nprojekt. Man diskuterade hur det vidare arbetet\r\nskall genomföras och hur regeringen bäst kan\r\nstödja dem. Statsministern föreslog då att sända en\r\nregeringsdelegation till Rumänien. För närvarande\r\nundersöks när en sådan skulle kunna resa.</pre><pre>Vi kommer från svensk sida att med största\r\nuppmärksamhet fortsätta att följa utvecklingen i\r\nRumänien, både vad rör de institutionsplacerade\r\nbarnen och mänskliga rättigheter i allmänhet. Vi\r\navser även fortsättningsvis hålla nära kontakt med\r\nde organisationer som är verksamma där och på\r\nolika sätt stödja dem i deras olika aktiviteter.</pre><pre>Anf. 27 INGRID RONNE-BJÖRKQVIST\r\n(fp):</pre><pre>Herr talman! Jag ber att få tacka för svaret.</pre><pre>En folkstorm i dag innebär tyvärr alltför ofta en\r\nglömska i morgon. Därför är det viktigt att man för\r\nden här frågan vidare till FN-nivå och håller liv i\r\nden.</pre><pre>Jag tror personligen inte att denna situation är unik.\r\nDet är bara 30 år sedan vi i Sverige hade\r\nmissförhållanden, som inte var så grova men som\r\nändå var mycket anmärkningsvärda. Jag började\r\nsom barnläkare just när dessa frågor fördes på tal.\r\nJag har fått uppleva det positiva i att det går att göra\r\nnågot åt situationen.</pre><pre>I somras var jag i ett Medelhavsland och funderade\r\növer var de handikappade barnen fanns. Jag fick då\r\nuppgift om att det rådde stora missförhållanden\r\näven där på institutionerna.</pre><pre>Man har tagit itu med gatubarnen, man har tittat på\r\nbarnarbete och man har tittat på prostitution bland\r\nbarn. För mig känns det naturligt att man nu går\r\nvidare och tar ett rejält tag för de glömda barnen på\r\ninstitutionerna.</pre><pre>Är utrikesministern villig att bredda diskussionen i\r\nFN och försöka lyfta fram inte bara Rumäniens\r\nbarn -- det behövs naturligtvis riktade insatser, och\r\nman får hoppas att det inte är lika vidrigt på andra\r\nhåll -- och se över hela fältet och lägga fram ett\r\nåtgärdsprogram för att förbättra för barn på\r\ninstitutioner, barn som utan tvivel har det mycket\r\nsvårt i många länder?</pre><pre>Anf. 28 BERTIL MÅBRINK (v):</pre><pre>Herr talman! Jag tackar utrikesministern för\r\nsvaret.</pre><pre>Jag vill precis som Ingrid Ronne-Björkqvist säga att\r\nden situation som råder i Rumänien naturligtvis går\r\natt ändra så att även de barnen kan få samma\r\nrättigheter som alla andra barn.</pre><pre>Jag tycker att det är positivt att det sedan jag ställde\r\nmin fråga har hänt mycket när det gäller\r\nsolidaritetsaktioner från svenska folkets sida. Jag\r\ntycker också att det är bra att statsministern har\r\nskrivit till den rumänska presidenten och påtalat\r\ndetta och erbjudit vissa ytterligare hjälpinsatser.</pre><pre>Vad jag förstår råder det inte så stor brist på pengar\r\ni nuläget. Det är precis som utrikesministern säger\r\ni sitt svar: ''Det är i detta sammanhang särskilt\r\nviktigt att den rumänska regeringen och rumäner i\r\nallmänhet tillägnar sig den grundsyn som är det\r\nbärande elementet i barnkonventionen: varje barn,\r\noavsett handikapp, sjukdom e.d., har ett fullt\r\nmänniskovärde och sina egna rättigheter.''</pre><pre>Har regeringen övervägt -- det framkommer i\r\nstatsministerns formuleringar -- att Sverige skulle\r\nkunna t.ex. erbjuda rumäner platser i Sverige för\r\nutbildning på sådana institutioner som har ansvaret\r\nför bl.a. handikappade barn? Jag tror att det skulle\r\nvara bra för att snabbt ändra attityder. I första hand\r\nskulle det gälla den vårdpersonal i Rumänien som\r\nhar en annan attityd på grund av en regims\r\nhänsynslöshet. Man skulle även kunna skicka\r\nsvensk personal till Rumänien.</pre><pre>Anf. 29 JAN SANDBERG (m):</pre><pre>Herr talman! Jag vill börja med att tacka för svaret\r\npå min fråga.</pre><pre>Det var chockerande bilder som mötte oss i alla\r\nsvenska vardagsrum för inte så många dagar sedan.\r\nJag tror att många minns dessa bilder av barn i\r\nburar, eller vad jag skulle vilja kalla för dödens\r\nväntrum i källaren.</pre><pre>Vi har sett ett skrämmande exempel på den värsta\r\nformen av styre under, vad man har kallat,\r\nsocialistrepubliken Rumäniens envåldshärskare\r\nCeausescus ledarskap.</pre><pre>Jag tror att alla har trott, liksom jag, att den nya\r\nledningen i Rumänien skulle göra rent hus med de\r\ngamla oförrätterna. Men tyvärr visar det sig att så\r\ninte verkar vara fallet. Det är glädjande att\r\nregeringen har hanterat denna fråga på ett bra sätt\r\noch agerat snabbt. Men det finns frågetecken inför\r\nframtiden.</pre><pre>Denna situation för barnen på barnhemmen i\r\nRumänien riskerar att vara endast en del av ett\r\nfortfarande delvis omänskligt system i Rumänien.\r\nKommer regeringen att vidta några åtgärder för att\r\nförsäkra sig om att det inte ser ut på liknande sätt\r\npå andra områden i Rumänien?</pre><pre>Vi moderater har länge krävt att en större andel av\r\nbiståndet skall gå via frivilligorganisationerna. I det\r\nhär fallet har regeringen agerat på ett mycket bra\r\nsätt när dessa organisationer har fått bidrag. Frågan\r\när om regeringen har för avsikt att ändra\r\ninriktningen även på andra områden vad gäller att\r\nge frivilligorganisationerna ett större stöd.</pre><pre>Känner statsrådet till att i den här kammaren finns\r\nrepresentanter från ett parti som har besökt\r\nRumänien hela sex gånger sedan 1978? Det är mer\r\nän vad man har gjort vad gäller något annat\r\nutomnordiskt land. Jag misstänker att statsrådet\r\ndelar min undran när det gäller om vänsterpartiet --\r\nsom det handlar om -- har haft både skygglappar\r\noch hörselskydd under besöken. Jag tror att inte\r\nbara statsrådet och jag utan även svenska folket vill\r\nfå ett svar på den frågan.</pre><pre>Anf.  30 Utrikesminister STEN\r\nANDERSSON:</pre><pre>Herr talman! Jag tycker att det som Ronne-\r\nBjörkqvist påpekade är mycket viktigt.\r\nHandikappade barn runt om i världen, oavsett\r\nregim, också en gång här i Sverige, även om det var\r\nlänge sedan, stoppades undan och behandlades inte\r\nsom om de hade ett fullt människovärde. Det\r\nursäktar ingenting av det som händer i Rumänien\r\noch på annat håll. Men det är ändå klokt att erinra\r\nsig detta då man resonerar med andra folk.</pre><pre>Jag fick frågan om regeringen är beredd att bredda\r\nverksamheten i FN. Barnkonventionen är en sådan\r\nbreddning. Det får inte stanna vid de högtidliga tal\r\nsom hölls och som var så långtgående och så\r\nhoppingivande. Nu måste länderna leva upp till\r\ndem. Detta gäller även i Sverige där det till äventyrs\r\nbrister. Vi får naturligtvis försöka, som Bertil\r\nMåbrink påtalade tidigare, bevaka att så verkligen\r\nsker.</pre><pre>Bertil Måbrink har också rätt i att det för\r\nnärvarande inte råder brist på pengar, utan att det\r\när mänskliga insatser som behövs. Det finns en del\r\nsvensk personal i Rumänien i frivilligorganisationer\r\nsom har gjort ett utomordentligt fint arbete. Men\r\ndet gäller att också samordna de olika\r\naktiviteterna.</pre><pre>Vi överväger, men har inte kommit till beslut, att ta\r\nemot både rumänska barn och rumänsk personal.\r\nDet är en sak delegationen skall undersöka.</pre><pre>Ja, Jan Sandberg, vi är beredda att agera på andra\r\nområden. Jag agerade mycket tidigt. Det var en\r\nherre som hette Brucan som sade att en liten elit\r\nskall styra massan. Jag protesterade. Då rök\r\nmoderata samlingspartiets tidning Svenska\r\nDagbladet på mig och hävdade att jag var för tidigt\r\nute. Jag delar helt uppfattningen att man skall ha\r\nvaksamheten riktad mot alla områden.</pre><pre>Anf. 31 BERTIL MÅBRINK (v):</pre><pre>Herr talman! Jag tackar utrikesministern för det\r\nsenaste han sade.</pre><pre>Har utrikesdepartementet sedan början av 80-talet\r\nkänt till situationen för dessa barn i Rumänien? Om\r\nnågon skulle ha känt till detta, borde det ha varit\r\npersonalen på den svenska ambassaden i Bukarest,\r\nsom har befunnit sig där år efter år.</pre><pre>Jag besökte Rumänien senast 1984. Jag brukar ha\r\nför vana att även besöka den svenska ambassaden.\r\nJag träffade då den dåvarande ambassadören Per\r\nKollberg. Han berättade inte detta för mig. Hade\r\nhan gjort det skulle jag också ha sagt mitt hjärtas\r\nmening vid det tillfället. Jag fick ingen sådan\r\ninformation av dem som borde ha kunnat ge mig\r\nden. Jag tycker att det är en oförskämdhet av\r\nmoderaterna att stå här i talarstolen och utnyttja\r\nden situation som råder i Rumänien.</pre><pre>Anf. 32 Tredje vice talmannen:</pre><pre>Frågorna skall riktas till vederbörande statsråd.</pre><pre></pre><pre>Anf. 33 INGRID RONNE-BJÖRKQVIST\r\n(fp):</pre><pre>Herr talman! Jag var inte ute efter en generell\r\nbreddning av barnkonventionen, utan kanske mera\r\nom man bör överväga om inte detta är ett område\r\nsom nu borde prioriteras, liksom man tidigare har\r\nprioriterat problemen med prostitution och\r\nbarnarbete.</pre><pre>Jag förstår att det är svårt att svara ett rakt ja eller\r\nnej på den frågan. Men jag undrar om\r\nutrikesministern vill undersöka just detta och om\r\ndet förefaller motiverat att -- om inte dessa initiativ\r\nredan har tagits av UNICEF -- ta initiativ till att\r\ngenom en omprioritering se till att denna grupp\r\nlyfts fram. Jag tror att detta är motiverat med tanke\r\npå de rapporter som har avgetts om institutionsvård\r\ni andra länder.</pre><pre>Anf. 34 JAN SANDBERG (m):</pre><pre>Herr talman! Vi fick höra här att Svenska\r\nDagbladet har rykt på statsrådet. Jag tror att det\r\nberodde på en viss svajighet i uttalandena om just\r\nRumänien, och kanske inte så mycket på det\r\nsenaste uttalandet.</pre><pre>Jag har förstått att debatten gäller de frågor och\r\nundringar som jag har gentemot statsrådet. Jag\r\nskall i fortsättningen hålla mig till det.</pre><pre>Om man besöker ett land och det parti som har\r\nhuvudansvaret för regeringsmakten, kan det nog\r\nförväntas att man den vägen kan få väldigt god\r\ninformation, åtminstone bättre information än vad\r\nsom kan fås av en svensk delegation.</pre><pre>Avslutningsvis hoppas jag att regeringen använder\r\nalla tänkbara påtryckningsmöjligheter för att se till\r\natt även Rumänien i framtiden, såväl när det gäller\r\nbarnen som i övrigt avseende, blir en demokrati där\r\nalla kan leva i frihet.</pre><pre>Anf. 35 Utrikesminister STEN\r\nANDERSSON:</pre><pre>Herr talman! Jag instämmer gärna i detta och jag\r\nkan förlåta Svenska Dagbladet. Det var Svenska\r\nDagbladet som svajade, inte jag.</pre><pre>Bertil Måbrink frågade om regeringen kände till\r\nförhållandena. I början av 70-talet var jag inte\r\nregeringsledamot utan jag inbjöds till Rumänien i\r\nmin egenskap av partisekreterare av min ''kollega''\r\nCeausescu, som då också var partisekreterare. Jag\r\nreste omkring i Rumänien, och jag kan försäkra att\r\njag hade ganska animerade diskussioner med\r\nCeausescu. Men man blev inte informerad om\r\nsådant här. Det är klart att man i dag blir chockerad\r\noch undrar varför inte detta har uppdagats. Det var\r\nungefär som som med förintelselägren i\r\nNazityskland. Vi var inte heller medvetna om\r\ndessa, eftersom det gjordes allt för att dölja dem.\r\nDärför skall man inte pådyvla varandra alltför\r\nmycket av anklagelser. Det gäller detsamma för var\r\noch en som besöker diktaturländer.</pre><pre>Jag menar att man skall åstadkomma en breddning.\r\nJag hade den ambitionen då jag för fem år sedan\r\nhöll mitt första tal i FN, att jag skulle belysa\r\nvärldsproblemen med utgångspunkt bara från\r\nbarnens situation. Det var ett jättebra tal som jag\r\ninte fick hålla, eftersom hela katalogen skulle ingå\r\ni talet. Jag tänker emellertid fullfölja min avsikt att\r\nvarje gång jag får tillfälle att tala om detta utgå ifrån\r\nbarnen. Bättre breddning än så kan man inte\r\nåstadkomma.</pre><pre>Anf. 36 BERTIL MÅBRINK (v):</pre><pre>Herr talman! Jag kan hålla med utrikesministern\r\nom vad som gäller för vad man får se och höra när\r\nman reser i diktaturländer.</pre><pre>Med tanke på vad som nu avslöjats i Rumänien --\r\nvi har också tidigare diskuterat barnens situation i\r\nandra länder, t.ex. i Latinamerika -- är det\r\nviktigaste nu att vi alla sex partier vinnlägger oss om\r\natt i fortsättningen gemensamt hjälpa till och arbeta\r\nför att komma till rätta med dessa\r\nmissförhållanden. Vi måste påtala för dessa länders\r\nregimer och deras representanter vad vi vet och att\r\ndessa förhållanden är oacceptabla. Det är det\r\nviktigaste arbetet vi nu har framför oss.</pre><pre>Överläggningen var härmed avslutad.</pre><pre>8 § Svar på fråga  1990/91:88 om förbud mot\r\nanvändande av plastkulor</pre><pre>Anf. 37 Utrikesminister STEN\r\nANDERSSON:</pre><pre>Herr talman! Frågan avser plastkulor, men\r\nuttrycket plastkulor är något missvisande. Jag ber\r\natt till herr talmannen få överlämna två stycken\r\nplastkulor, båda med mantlar av stål. Den ena\r\nkulan lär ha dödat en pojke på Västbanken och den\r\nandra en flicka i Gaza. Det rör sig alltså om farlig\r\nmateriel, om kulorna kommer till användning.</pre><pre>Jag hoppas att hela denna kammare är överens om\r\natt användande av övervåld mot\r\ncivilbefolkningen -- såsom sker just nu i Israel --\r\nmåste fördömas. Detta övervåld mot\r\ncivilbefolkningen är oacceptabelt sett från alla\r\ntänkbara utgångspunkter.</pre><pre>Plastkulor orsakar ofta svåra personskador, och\r\nde som skadas tillhör i allmänhet civilbefolkningen.\r\nSom frågeställaren påpekar är många av dem som\r\nskadas och dödas av plastkulorna barn -- jag har\r\ninte sett några som har dödats, men jag har sett\r\nmånga som har skadats. Efter att ha sett det, kan\r\njag inte säga annat än att detta är djävulskt.</pre><pre>Folkrätten innehåller ett antal regler som förbjuder\r\nanvändning av inhumana vapen i väpnade\r\nkonflikter. Bland dessa regler finns dock inget\r\nförbud mot plastkulor. Därtill kommer att frågan\r\nom hur olika stater utrustar sina polis- och\r\nsäkerhetsstyrkor hittills har ansetts vara en fråga\r\nsom faller under varje stats exklusiva rätt att\r\nbestämma om sina interna angelägenheter.</pre><pre>Dess värre innehåller inte heller FN-\r\növerenskommelserna om mänskliga rättigheter\r\neller 1950 års europeiska konvention om mänskliga\r\nrättigheter och grundläggande friheter någon regel\r\nsom skulle kunna sägas rättsligt stödja ett förbud\r\nmot användandet av plastkulor. Dessa dokument\r\nslår emellertid fast att ingen människa får utsättas\r\nför omänsklig behandling. Frågan om plastkulor\r\nhar -- uppenbarligen utan något reellt resultat --\r\ntagits upp vid ett flertal tillfällen i\r\nEuropaparlamentet. Likaså har frågan varit uppe i\r\nFNs underkommission för mänskliga rättigheter.</pre><pre>Från svensk sida anser vi, även om målet är klart,\r\natt det som en första åtgärd är viktigare att se till att\r\nanvändningen av plast- eller gummikulor mot\r\ncivilbefolkningen upphör, snarare än att försöka få\r\ntill stånd ett förbud mot vapnen som sådana. Jag\r\nönskar att vi kunde få till stånd ett förbud, men med\r\ntanke på de erfarenheter vi har tror jag inte att det\r\när möjligt att nå ända fram. Det är möjligt att ta\r\nupp frågan i olika internationella fora, t.ex. i\r\nEuroparådet och i Förenta Nationerna, liksom att\r\nta kontakt med likasinnande länder för att höra\r\nefter hur hur de ser på frågan. Den svenska\r\nregeringen avser att överväga båda dessa\r\nhandlingsmöjligheter.</pre><pre>Anf. 38 INGELA MÅRTENSSON (fp):</pre><pre>Herr talman! Jag är glad över att utrikesministern\r\nverkligen ser allvarligt på frågan om plastkulor och\r\natt han så klart tar avstånd från plast- och\r\ngummikulor. Jag hoppas att regeringen arbetar\r\nvidare för att kunna vidta åtgärder.</pre><pre>Vi diskuterade just plastkulor här i kammaren i\r\nvåras när det gällde mänskliga rättigheter. I den\r\ndebatten sade Karl-Erik Svartberg att regeringen\r\nredan höll på att agera i frågan. Det kanske var\r\nnågot förhastat av honom att göra ett sådant\r\nuttalande. Utskottet uttalade att man utgick ifrån\r\natt regeringen kommer att fortsätta att söka finna\r\nvägar för att internationellt reglera användandet av\r\nden här typen av ammunition.</pre><pre>Det talas om ''inhumana'' vapen, men man kan då\r\nfråga sig om det finns några ''humana'' vapen.</pre><pre>Jag återgår till de två förslag som svaret mynnar ut\r\ni om de olika angreppssätten. Det viktigaste är\r\nsjälvfallet att se till att kulorna inte kommer till\r\nanvändning över huvud taget. Då är frågan: Hur\r\nskall man åstadkomma detta? Ett sätt är att införa\r\nett förbud mot användande av plastkulor. Om man\r\när överens måste det på något sätt gå att få in ett\r\nsådant förbud i de folkrättsliga reglerna. Det är en\r\npolitisk fråga.</pre><pre>Utrikesministern nämnde att man skall ta upp\r\nfrågan med ''likasinnade länder''. Då undrar jag:\r\nIngår England i den kretsen? Det vore lämpligt att\r\nta upp frågan med England, eftersom den engelska\r\narmén använder plastkulor mot den nordirländska\r\nbefolkningen. Inte minst barn har dödats av sådana\r\nkulor. Sammanlagt är det 16 personer på\r\nNordirland som har dödats av plastkulor, och det är\r\nhelt oacceptabelt.</pre><pre>Anf. 39 Utrikesminister STEN\r\nANDERSSON:</pre><pre>Herr talman! Jag kan helt hålla med, men\r\nerfarenheterna som vi och andra har säger oss att\r\ndet för närvarande är omöjligt. Det behöver dock\r\ninte betyda att man tappar målet ur sikte. Det är för\r\nnärvarande omöjligt att skapa denna enighet eller\r\nuppslutning bakom ett förbud.</pre><pre>EG-parlamentet har t.ex. vid ett flertal tillfällen\r\ntagit upp denna fråga i resolutioner och uppmanat\r\nmedlemsländerna att förbjuda användning.\r\nÄndock fortsätter användning. Det är således upp\r\ntill varje nation och dess parlament att avgöra\r\ndetta.</pre><pre>Det finns många andra vapen som är lika\r\ninhumana. Jag medger att uttrycket inhumana\r\nvapen, som används folkrättsligt, är jämförbart\r\nmed uttrycket viltvård när man dödar älg. De enda\r\nvapen som är humana är de som inte används. Det\r\nfinns ännu värre vapen, t.ex. laser, där vi arbetar\r\nallt vad vi orkar för att försöka få fram ett förbud.\r\nJag har ingen anledning att låta bli att försöka gå\r\nden vägen även i fortsättningen. Det viktiga är dock\r\natt man kommer en bit på vägen mot målet och att\r\ndet inte blir tvärstopp som hittills.</pre><pre>Anf. 40 INGELA MÅRTENSSON (fp):</pre><pre>Herr talman! Jag delar helt uppfattningen att vi på\r\nalla sätt måste försöka agera för att få stopp för\r\nanvändandet av denna typ av vapen. Det är sagt att\r\nde skall användas i kravallsituationer och att det då\r\nskulle vara motiverat. Det har vidare sagts att den\r\nisraeliska militären inte får lov att skjuta annat än i\r\nknähöjd osv. Trots detta skjuter man oprovocerat\r\nin i folkmassor, och man skjuter på enskilda barn\r\nsom är på väg till skolan som då dödas.</pre><pre>Jag hoppas verkligen att utrikesministern fortsätter\r\noch tar krafttag mot denna typ av vapen, inte minst\r\ni relationerna med England och Israel som är de\r\nländer som använder denna typ av vapen.</pre><pre>Anf. 41 Utrikesminister STEN\r\nANDERSSON:</pre><pre>Herr talman! Alla vet att jag är djupt engagerad\r\ni dessa frågor och tänker fortsätta att verka i den\r\nriktning jag hittills har verkat.</pre><pre>Överläggningen var härmed avslutad.</pre><pre>9 § Svar på frågorna 1990/91:89 och 96 om\r\nTibet</pre><pre>Anf. 42 Utrikesminister STEN\r\nANDERSSON:</pre><pre>Herr talman! Ylva Annerstedt och Inger Koch har\r\nställt varsin fråga till mig om tvångssteriliseringar\r\noch tvångsaborter i Tibet och vilka åtgärder\r\nregeringen avser vidta med anledning av dessa. Jag\r\navser besvara frågorna i ett sammanhang.</pre><pre>Jag utgår från att bakgrunden till frågorna är de\r\nrapporter som på senare tid återgivits i svensk\r\npress. Liknande rapporter om tvångsaborter och\r\ntvångssteriliseringar har då och då under året\r\nkommit från andra delar av Kina. Myndigheter,\r\norganisationer och enskilda på alla nivåer i detta\r\nland har ansvar enligt lag att medverka i\r\nansträngningarna att begränsa\r\nbefolkningstillväxten. Detta skall i första hand ske\r\ngenom upplysning och genom ofta mycket kraftiga\r\nekonomiska sanktioner. Officiellt skall inte fysiskt\r\ntvång få förekomma, men man kan räkna med att\r\ntrycket på gravida kvinnor som fött mer än ett barn\r\natt genomföra abort är mycket starkt.\r\nMinoritetsfolken har i allmänhet tillåtits ha flera\r\nbarn, men enligt vissa uppgifter skall\r\nbefolkningsprogrammet i år ha utsträckts till att\r\ngälla också Tibet.</pre><pre>Vi har från svensk sida förståelse för Kinas och\r\nandra u-länders strävan att minska sin\r\nbefolkningstillväxt, samtidigt som vi självfallet\r\nförutsätter att detta sker på ett sätt som är förenligt\r\nmed respekten för individens integritet. Vad Tibet\r\nbeträffar, noterar vi med oro de rapporter som\r\nkommit om att de kinesiska myndigheterna, som\r\nunder 1980-talet sökt komma till rätta med de\r\növergrepp som begicks under 60- och 70-talen, nu\r\nåter tycks ha slagit in på en repressiv politik.</pre><pre>Vi följer från regeringens sida noga utvecklingen i\r\nTibet, så långt detta är möjligt med tanke på\r\nsvårigheterna att få information. Vi har i samtal\r\nmed kinesiska diplomatiska företrädare uttryckt\r\nvår oro över situationen i Tibet. Vi tog också vid\r\ndet senaste mötet med FNs kommission för de\r\nmänskliga rättigheterna upp det läge som då rådde\r\ni Lhasa under rådande undantagstillstånd. Det\r\nfaktum att Sverige i juni, som ett av de första\r\neuropeiska länderna, tog emot Dalai Lama på\r\nregeringsnivå, skall också ses som ett uttryck för\r\nvårt engagemang i Tibet-frågan. Vi har noterat att\r\nDalai Lama sedan dess tagits emot på regeringsnivå\r\ni ytterligare europeiska länder, och att\r\nsammantaget hans möjligheter att framföra sin syn\r\npå läget i Tibet därmed ökat.</pre><pre>Vi överväger nu olika möjligheter att ytterligare\r\nmarkera vår oro över läget i Tibet beträffande\r\nmänskliga rättigheter.</pre><pre>Anf. 43 YLVA ANNERSTEDT (fp):</pre><pre>Herr talman! Jag får tacka utrikesministern för\r\nsvaret, och jag är tacksam att utrikesministern och\r\nregeringen delar oron för situationen i Tibet. Det\r\nfinns dock en del formuleringar som jag tycker är\r\nlitet oroväckande.</pre><pre>Det gäller att utrikesministern på flera ställen i\r\nsvaret tar upp frågan om u-ländernas berättigade\r\nsträvan att hålla tillbaka befolkningstillväxten. Jag\r\nhar faktiskt färskare rapporter än de\r\ntidningsnotiser som utrikesministern hänvisar till.</pre><pre>Parlamentarikergruppen i riksdagen för Tibet har\r\nunder de senaste dagarna haft besök av två\r\nflyktingar. Den ene av dem har varit domare i\r\nTibet. De redovisade den systematiska repression\r\nsom utövas mot de tibetanska kvinnorna.\r\nKineserna delar t.ex. ut ett visst antal tillstånd att\r\nföda barn. Kvinnor som blir med barn utan tillstånd\r\narresteras och förs med tvång till sjukhus där de\r\naborteras och steriliseras. I vissa byar samlar\r\nsoldaterna ihop alla kvinnor som sedan\r\ntvångssteriliseras. Arbetslösa kineser får\r\nkortkurser i hur man utför aborter och steriliserar.\r\nDet finns många rapporter om hur flera kvinnor har\r\ndött av dessa klåpares ingrepp.</pre><pre>Det är således inte fråga om u-länders berättigade\r\nsträvan att hålla tillbaka en onormal\r\nbefolkningstillväxt, utan det handlar om helt andra\r\nsaker.</pre><pre>Den 17 maj skrev utrikesutskottet att regeringen\r\nenligt utskottets uppfattning bör fortsätta med att\r\nmed kinesiska företrädare ta upp situationer vad\r\ngäller de mänskliga rättigheterna. Jag skulle vilja\r\nfråga vilka olika möjligheter regeringen överväger\r\nnär det gäller att uttrycka oro för läget i Tibet.</pre><pre>Anf. 44 INGER KOCH (m):</pre><pre>Herr talman! Jag tackar utrikesministern för\r\nsvaret. Ylva Annerstedt har redan redovisat\r\nbakgrunden till att frågorna har ställts.</pre><pre>När utrikesutskottet i våras behandlade mänskliga\r\nrättigheter betonade utskottet att strävandena för\r\nskyddet av de mänskliga rättigheterna ingår som en\r\ncentral del i svensk utrikes- och biståndspolitik.\r\nSverige är för närvarande medlem i FNs\r\nkonvention för de mänskliga rättigheterna, som\r\nutrikesministern berör i sitt svar. Vi har nu alla\r\nmöjligheter att där påtala så grova brott mot de\r\nmänskliga rättigheterna som nu sker i Tibet mot de\r\ntibetanska flickorna och kvinnorna på uppdrag av\r\nde kinesiska myndigheterna.</pre><pre>Det är beklagligt att det framtagna\r\nresolutionsförslaget beträffande situationen i Kina\r\noch Tibet inte kom upp till behandling vid MR-\r\nkommissionens möte under 1990. Sverige\r\nprotesterade då mot det med hänvisning till att\r\nsituationen när det gäller mänskliga rättigheter i\r\nKina är en angelägen fråga. Det är positivt att vi\r\ngjorde så.</pre><pre>Det är också positivt att Sverige vid olika samtal\r\nmed kinesiska diplomatiska företrädare uttryckt\r\noro för situationen i Tibet.</pre><pre>Även jag vill dock fråga vilka möjligheter\r\nutrikesministern har tänkt sig i framtiden. En\r\nmöjlighet skulle t.ex. kunna vara att låta någon av\r\nde tematiska rapportörer som redan finns inom FN-\r\nsystemet för bl.a. religiös ofördragsamhet, inom\r\nramen för ett allmänt studium av denna form av\r\nkränkningar av de mänskliga rättigheterna även\r\nstudera förhållandena i ett enskilt land, t.ex. Kina\r\noch Tibet. Är utrikesministern beredd att\r\nmedverka till att ett sådant initiativ tas?</pre><pre>Anf. 45 Utrikesminister STEN\r\nANDERSSON:</pre><pre>Herr talman! Låt mig till att börja med säga att när\r\njag uttalar svensk förståelse för strävandena att\r\nhålla tillbaka befolkningstillväxten avser jag\r\nnaturligtvis inte sådana brutala och omänskliga\r\nmetoder som finns redovisade i rapporten eller som\r\ndet har lämnats uppgift om här. Däremot är det inte\r\nbara av intresse för de berörda länderna utan även\r\nför Sverige av försörjningsskäl och ekologiska skäl\r\natt vi klarar detta. I Sverige drev vi en kampanj med\r\nsexualupplysning. Det är naturligtvis sådana\r\nmetoder som skall användas. De andra är, som jag\r\nhar sagt, förkastliga.</pre><pre>Vad har vi för möjligheter? Vi försökte, som sagt,\r\natt aktualisera behandlingen av frågan om de\r\nmänskliga rättigheterna i Kina i FNs kommission\r\nför de mänskliga rättigheterna. Där led vi ett\r\nnederlag. Vi överväger att försöka igen. Jag tror\r\ninte, uppriktigt sagt, att möjligheterna till framgång\r\när särskilt mycket större i år. Men det förhindrar\r\ninte att vi överväger att göra ett försök.</pre><pre>Anf. 46 YLVA ANNERSTEDT (fp):</pre><pre>Herr talman! Jag noterar att utrikesministern inte\r\nlämnar några konkreta svar på vilka möjligheter\r\ndet finns att ytterligare markera oron över läget i\r\nTibet. Det vore intressant att få några konkreta\r\nuppgifter om vad utrikesministern har tänkt att\r\ngöra. Det handlar ju inte bara om\r\nbefolkningsövergrepp, steriliseringar och aborter,\r\nutan det handlar även om systematiskt utplånande\r\nav den tibetanska kulturen. Det finns uppgifter om\r\natt ungefär 30 000 munkar har mördats och att\r\nungefär 6 000 kloster har förstörts. Dessa munkar\r\nhar i stor utsträckning varit bärarna av\r\nkulturtraditionen.</pre><pre>Jag skulle alltså vilja ha litet mer konkreta uppgifter\r\nom vad utrikesministern tänker göra.</pre><pre>Anf. 47 INGER KOCH (m):</pre><pre>Herr talman! Det är positivt att vi återigen försöker\r\nta upp Kina till diskussion i kommissionen för de\r\nmänskliga rättigheterna. Jag uppskattar det.</pre><pre>Tyvärr fick jag emellertid inget svar på min fråga\r\nom huruvida vi skulle kunna använda de tematiska\r\nrapportörer som redan finns inom FN-systemets\r\nram. Detta påpekade utrikesutskottet i sitt\r\nbetänkande, och utskottet sade också att det vore\r\nönskvärt att Sverige agerade på det sättet. Därför\r\nfrågar jag återigen: Är utrikesministern beredd att\r\nta ett sådant initiativ?</pre><pre>Anf. 48 Utrikesminister STEN\r\nANDERSSON:</pre><pre>Herr talman! Jag kan säga att jag också önskar att\r\nvi kunde få ett beslut i FN-kommissionen för de\r\nmänskliga rättigheterna, en rapportör och en\r\nrättelse av missförhållandena i Kina. Men då man\r\nagerar på det diplomatiska området är det oerhört\r\nviktigt att man sonderar terrängen och att man hör\r\nsig för med andra länder om vad som är möjligt att\r\ngöra.</pre><pre>Dess värre är det på det sättet att om man talar\r\nalltför tydligt alltför tidigt, så blir det ingenting\r\ngjort. Det är en situation som en utrikesminister\r\nofta hamnar i. Men eftersom jag anser att det är så\r\nviktigt att det blir någonting gjort, så följer jag den\r\nhär regeln.</pre><pre>Anf. 49 YLVA ANNERSTEDT (fp):</pre><pre>Herr talman! Jag vill återkomma till vad\r\nutrikesutskottet skrev i våras när det gällde att\r\nregeringen bör fortsätta med att ta upp denna\r\nsituation med de kinesiska företrädarna. Det är\r\nfaktiskt nästan ett halvår sedan den beställningen\r\nkom från riksdagen. Och såvitt jag kan utläsa av\r\nsvaret har det inte förekommit några diskussioner\r\nmed företrädare för Kina sedan detta uttalande\r\ngjordes.</pre><pre>Har jag fel, eller utgör det som utrikesministern tar\r\nupp i slutet av sitt svar ett svar på utrikesutskottets\r\nbeställning? Vad kommer, och i så fall när?</pre><pre>Anf. 50 INGER KOCH (m):</pre><pre>Herr talman! Jag förstår att det kan vara svårt att\r\nrent diplomatiskt avgöra när en fråga skall tas upp.\r\nMen med tanke på den världsopinion vi nu har och\r\nmed tanke på hur situationen ändå är kanske det\r\njust nu är rätt tidpunkt. Därför uppskattar jag om\r\nman från svensk sida nu vill ta detta initiativ.</pre><pre>Anf. 51 Utrikesminister STEN\r\nANDERSSON:</pre><pre>Herr talman! Ni känner lika väl som jag till att de\r\ndiplomatiska relationerna och tillfällena till samtal\r\nmed kinesiska företrädare har varit ganska\r\ndjupfrysta sedan den 4 juni förra året. Nu tror jag\r\nsjälv, och det är många länder som går samma väg,\r\natt vi har bättre möjligheter att komma till tals med\r\nkineserna också om detta om vi i någon mån på ett\r\nlågt plan börjar -- inte normalisera, det är lång tid\r\nkvar till dess -- men ändå utveckla relationerna,\r\nsom OECD, USA, Japan och andra länder har\r\ngjort. Då kan vi också tala med dem om detta.</pre><pre>Så sent som för två dagar sedan fördes ett sådant\r\nsamtal om detta. Vi har alltså tagit de möjligheter\r\nsom har stått till buds att påtala dessa\r\nmissförhållanden.</pre><pre>Överläggningen var härmed avslutad.</pre><pre></pre><pre>10 § Svar på fråga  1990/91:22 om\r\nhembudsskyldigheten för bostadsrätter</pre><pre>Anf. 52 Bostadsminister ULF LÖNNQVIST:</pre><pre>Herr talman! Erling Bager har frågat mig om\r\nregeringen avser att lägga fram förslag om\r\nhembudsskyldighet för bostadsrätter i enlighet med\r\ndet beslut som fattades på den socialdemokratiska\r\npartikongressen.</pre><pre>Senare i höst kommer förslag till ny bostadsrättslag\r\natt föreläggas riksdagen. Därvid kommer frågan\r\nom hembud att behandlas. Jag är inte beredd att nu\r\ndiskutera innehållet i en ej avlämnad proposition.</pre><pre>Anf. 53 ERLING BAGER (fp):</pre><pre>Herr talman! Jag tackar bostadsministern för\r\nsvaret. Jag hade hoppats på ett klart svar i dag. Nu\r\nfick jag inte det, och det oroar mig.</pre><pre>Bakgrunden är ju att den socialdemokratiska\r\npartikongressen nyligen har föreslagit att man skall\r\nöka hembudsskyldigheten för bostadsrätter. Den\r\nenskilde skall under fem år, i stället för som i dag\r\nunder tre år, kunna hindras från att fritt sälja sin\r\nlägenhet vidare. Kommunerna skall inte heller\r\nlängre kunna säga nej till införande av hembud.</pre><pre>Bostadsmarknaden skall tydligen enligt den\r\nsocialdemokratiska partikongressen ytterligare\r\nregleras med allt vad det medför i form av minskad\r\nvalfrihet och risk för svarta pengar.</pre><pre>Herr talman! Det är inte mer utan mindre av\r\nplanekonomi och förbud som behövs för att vi skall\r\nkomma åt de köer och andra problem som finns på\r\nbostadsmarknaden. Vi skall slå vakt om\r\nbostadsrätten som boendeform, inte förstöra den\r\nmed nya regleringar. Skulle inte bostadsministern\r\nredan nu kunna ge ett besked som lugnar\r\nmänniskors farhågor för vad den\r\nsocialdemokratiska kongressen har ställt till med?</pre><pre>Anf. 54 Bostadsminister ULF LÖNNQVIST:</pre><pre>Herr talman! Jag vill upprepa att jag inte är beredd\r\natt gå in på en diskussion om innehållet i en ej\r\navlämnad proposition. Däremot kan jag säga att\r\nnågot beslut på den socialdemokratiska\r\npartikongressen om femårigt hembud, som Erling\r\nBager uttrycker det, inte har fattats.</pre><pre>Anf. 55 ERLING BAGER (fp):</pre><pre>Herr talman! Jag har ett utdrag från den\r\nsocialdemokratiska partikongressen med bl.a.\r\npartistyrelsens yttrande. Där svarar man på\r\nmotioner från Stockholms arbetarekommun, från\r\nHelsingborgs arbetarkommun och från Lund. Där\r\nskriver den socialdemokratiska partistyrelsen att\r\nman skall slå vakt om hembudsförfarandena och att\r\nman skall utvidga föreningars möjligheter att kräva\r\nhembud till fem år. Vidare står det att man också\r\nskall förbjuda kommunerna att säga nej till att\r\nanvända hembud. Och detta skapar stora farhågor\r\nför något som den socialdemokratiska\r\npartistyrelsen har sagt.</pre><pre>Anf. 56 Bostadsminister ULF LÖNNQVIST:</pre><pre>Herr talman! När det gäller hembudsskyldighetens\r\nlängd bör Erling Bager citera exakt vad som står i\r\ntexten. Krav i enskild motion på utökningar av\r\nhembudsrätten har avslagits i den sista att-satsen\r\nsom partistyrelsen föreslog kongressen, vilket\r\nockså blev kongressens mening. Partistyrelsen har\r\nangivt att man bör kunna föra en diskussion om\r\nhembudsskyldighetens längd. Men det är alltså fel\r\natt referera detta på ett sådant sätt som Erling\r\nBager gjorde och säga att det är ett beslut.</pre><pre>Anf. 57 ERLING BAGER (fp):</pre><pre>Herr talman! Jag skall nu läsa ordagrant från\r\npartistyrelsens yttrande: ''-- -- -- att utvidga\r\nföreningens möjlighet att kräva hembud till fem\r\når.''</pre><pre>Detta är alltså ordagrant från partistyrelsens\r\nförslag, och detta oroar mig.</pre><pre>Herr talman! Jag tycker att det vore utomordentligt\r\nolyckligt om den redan starkt reglerade\r\nbostadsmarknaden skulle drabbas av ytterligare\r\nplanekonomiska påbud. Dagens bostadspolitik är\r\nju beviset på hur svarta pengar existerar.</pre><pre>Herr talman! Jag hoppas att min fråga och de\r\nargument som jag har framfört möjligtvis kan\r\nförhindra Ulf Lönnqvist att lägga fram en\r\nproposition, som innebär en utvidgning av\r\nregleringarna i den svenska bostadspolitiken. Vi\r\nskall gå i en motsatt riktning. Om det kommer en\r\nproposition med en sådan innebörd kan jag lova att\r\nfolkpartiet på allt sätt kommer att kämpa emot och\r\nkritisera införandet av sådant som bara ställer till\r\nproblem ännu mer i den svenska bostadspolitiken.</pre><pre>Anf. 58 Bostadsminister ULF LÖNNQVIST:</pre><pre>Herr talman! Jag upprepar att innehållet i en ej\r\navlämnad proposition är jag inte beredd att\r\ndiskutera. Fortfarande citerar Erling Bager bara\r\ndelar av det som är sagt i partistyrelsens utlåtande.</pre><pre>Anf. 59 ERLING BAGER (fp):</pre><pre>Herr talman! Tiden medger inte att jag läser upp\r\nhela uttalandet av den socialdemokratiska\r\npartistyrelsen, för det upptar en A4-sida. Det tror\r\njag att bostadsministern förstår, men jag har läst\r\nden viktigaste meningen.</pre><pre>Det som oroar mig framför allt med den\r\nsocialdemokratiska bostadspolitiken är att det\r\nexempelvis i den senaste propositionen om\r\nräntebidrag har förts in som villkor för att kunna få\r\nden nya typen av bostadslån att man skall uppfylla\r\nvissa krav vad gäller mark, bostadsanvisningslag,\r\nproduktionskostnadskontroll osv. Det är fel väg att\r\ngå att hänga på ytterligare villkor för att genomföra\r\nen bostadspolitik. Jag hoppas att bostadsministern\r\nverkligen inte föreslår att man skall förlänga\r\nhembudet utan snarast att man skall ta bort det helt\r\noch hållet.</pre><pre>Överläggningen var härmed avslutad.</pre><pre>11 § Meddelande om svar på interpellationerna\r\n1990/91:2 och 21</pre><pre>Anf. 60 Bostadsminister ULF LÖNNQVIST:</pre><pre>Herr talman! Jag vill meddela att Pär Granstedt är\r\nförhindrad att motta svaren på sina interpellationer\r\nden 26 oktober. Svaren kommer att lämnas vid en\r\nsenare tidpunkt.</pre><pre>12 § Svar på fråga  1990/91:54 om matbristen i\r\nLitauen, m.m.</pre><pre>Anf. 61 Statsrådet LENA HJELM-\r\nWALLÉN:</pre><pre>Herr talman! Carl Frick har frågat\r\njordbruksministern om inte det vore lämpligt att ge\r\nen del av det svenska överskottet inom\r\nlivsmedelsproduktionen till behövande människor i\r\nLitauen.</pre><pre>Frågan har överlämnats till mig.</pre><pre>Livsmedelssituationen i Litauen är svår och kan bli\r\nännu svårare. Detta gäller dess värre också på\r\nmånga andra håll i världen. Läget är emellertid inte\r\nsådant att det för närvarande är aktuellt med\r\nlivsmedelsbistånd till Litauen.</pre><pre>Som ansvarig i regeringen för katastrofhjälp till\r\nfattiga länder följer jag noga situationen. Jag vill\r\nupplysa Carl Frick om att upphandling av livsmedel\r\nför katastrofbistånd sker på ett sådant sätt att man\r\nfår ut mest livsmedel för anslagen summa.</pre><pre>Litauen behöver stöd för att omvandla sin\r\nekonomi. Redan i dag är landet ett utpräglat\r\njordbruksland med goda utvecklingsmöjligheter\r\noch borde kunna bli en betydelsefull exportör av\r\nvissa produkter.</pre><pre>De resurser som riksdagen har anslagit för\r\nsamarbete med Östeuropa avser insatser för\r\nutbildning, erfarenhetsutbyte och miljö.</pre><pre>Regeringen har redan inlett ett samarbete på flera\r\nområden med Litauen. I morgon kommer\r\npremiärminister Prunskiene till Sverige på besök,\r\noch i nästa vecka far en svensk regeringsdelegation\r\ntill Vilnius för att diskutera samarbetet.</pre><pre>Vi har alltså den närmaste tiden rika möjligheter att\r\ndiskutera samarbetet med Litauen där\r\nutbildningsinsatser inom jordbruket kan utgöra en\r\ntänkbar insats.</pre><pre>Anf. 62 CARL FRICK (mp):</pre><pre>Herr talman! Jag ber att få tacka så mycket för\r\nsvaret. Livsmedelssituationen i Litauen är svår och\r\nkan bli ännu svårare, säger statsrådet. Enligt de\r\nuppgifter som jag har fått är det numera praktiskt\r\ntaget tomt på affärshyllorna i Litauen, och\r\nmänniskor har det över huvud taget väldigt svårt.\r\nVi kan alltså räkna med att det blir betydligt värre.\r\nÄndå säger statsrådet att läget emellertid inte är\r\nsådant att det för närvarande är aktuellt med\r\nlivsmedelsbistånd. Vi har ett betydande överskott\r\nav både säd och kött. Hur kan det då komma sig att\r\nläget inte är sådant att livsmedelsbistånd inte kan\r\nvara aktuellt? Är inte en förestående hunger under\r\nen vinter i ett grannland ett gott skäl nog för att\r\nförsöka hjälpa dem?</pre><pre>Jag är fullt medveten om hur vi brukar handla upp\r\nlivsmedelsbistånd, men i det här området finns det\r\nuppenbarligen ingenting att handla upp, eftersom\r\ndet är brist på varor i hela Sovjetunionen. Det enda\r\nsom finns att handla upp är uppenbarligen i\r\nSverige, och vi har betydande överskott. Är det inte\r\nbättre att skänka bort ett stort överskott i stället för\r\natt bränna upp säd, så som har varit aktuellt och\r\ndiskuterats här?</pre><pre>Människorna i Litauen skall få hjälp, säger\r\nstatsrådet. Men de hjälps inte så mycket i sin akuta\r\nsituation av ett framtida bistånd när det gäller\r\nutbildning och utveckling av jordbruket. Det känns\r\nsorgligt att regeringen avvisar en tanke på att\r\nfaktiskt ge dessa människor, våra grannar som vi\r\nsäger att vi ömmar varmt för i många andra\r\nsammanhang, ett akut bistånd så att de kan klara\r\noch slipper hunger under vintern. Det är inte så\r\nlång tid, och sedan kan man komma i gång med de\r\nandra verksamheterna för att hjälpa dem och få i\r\ngång jordbruket. Men här är det en akut situation,\r\noch vi har stort överskott. Jag är väldigt förvånad\r\növer att regeringen inte kan ställa sig positiv till ett\r\nsådant här förslag.</pre><pre>Anf. 63 Statsrådet LENA HJELM-\r\nWALLÉN:</pre><pre>Herr talman! Dess värre är situationen vad gäller\r\ntillgång till livsmedel akut i stora delar av världen.\r\nVi ger också livsmedelsbistånd till många länder.\r\nJag är öppen för att ge svenskt livsmedelsbistånd i\r\ndet här sammanhanget, om vi kan köpa det till\r\npriser som stämmer med världsmarknadspriserna.\r\nSå är det dess värre inte nu. Skulle man göra som\r\nCarl Frick säger, skulle vi alltså betala väldigt\r\nmycket mer för vete -- om det är detta det är fråga\r\nom -- än om man skulle köpa upp det på\r\nvärldsmarknaden. Det skulle vara ett dåligt\r\nutnyttjande av katastrofmedel, för det är det vi\r\ntalar om i så fall.</pre><pre>Nu är det inte i första hand den här typen av\r\ninsatser som våra samtal med Litauen har rört sig\r\nom. Det är annat man prioriterar. Skulle man göra\r\nen annan prioritering från Litauens sida, skall vi\r\nnaturligtvis ta det till oss och se vad vi kan göra. Än\r\nså länge har det alltså rört sig om utvecklingsstöd\r\ntill Litauen -- man har prioriterat det. Vi får ju\r\ntillfälle att tala om detta de närmaste dagarna.</pre><pre>Anf. 64 CARL FRICK (mp):</pre><pre>Herr talman! Jag tycker att det är alldeles utmärkt\r\natt vi talar om ett utvecklingsstöd för våra närmaste\r\ngrannländer, som har haft så svårt under så\r\nfruktansvärt lång tid -- ja, ända sedan jag var liten\r\npå 1930-talet. De är väl värda allt vi kan hjälpa dem\r\nmed, och jag tror att det är väldigt populärt i\r\nSverige att hjälpa. Att det är akut brist på livsmedel\r\npå andra håll i världen borde inte hindra att vi\r\nfaktiskt försöker göra det vi kan. Blir det så\r\nförtvivlat dyrt? Världsmarknadspriserna är mycket\r\nlåga, och vi har uppenbarligen svårt att över huvud\r\ntaget sälja det stora överskott som vi för tillfället\r\nhar i Sverige. I stället för att bränna upp säd tycker\r\njag att det vore mycket finare att ge det till mat till\r\nmänniskor som behöver det. Jag tycker att det finns\r\nall anledning att lyfta fram detta i samtalen med\r\nPrunskiene, när hon kommer hit, för att visa att vi\r\nförutom utvecklingsstöd bryr faktiskt bryr oss om\r\nsituationen för människorna i Litauen.</pre><pre>Anf. 65 Statsrådet LENA HJELM-\r\nWALLÉN:</pre><pre>Herr talman! Så som Carl Frick ställde frågan\r\nuppfattade jag det som att det gällde att köpa\r\nsvenskt vete till svenska priser. Då är det alltså\r\nfråga om att använda katastrofmedel på ett väldigt\r\nextensivt sätt. Det svenska priset är 130 kr. per 100\r\nkilo, och världsmarknadspriset är 47 kr. per 100\r\nkilo. Detta är vad man först måste beakta när man\r\ntalar om livsmedelsbistånd. Vi köper upp mycket\r\nvete i Sverige för katastrofbiståndsändamål, men\r\ndet köper vi till världsmarknadspriser. Denna\r\nprincip vill jag slå fast.</pre><pre>Anf. 66 CARL FRICK (mp):</pre><pre>Herr talman! Jag var ganska övertygad om att vi\r\nskulle köpa till världsmarknadspriser, inte till\r\nsvenska priser, för något annat kan vi inte få ut över\r\nhuvud taget. Så på den punkten är vi uppenbarligen\r\növerens.</pre><pre>Min tanke var närmast att vi i stället för att bränna\r\nupp kunde vi skänka bort överskottet. Kan vi för\r\nkatastrofändamål handla upp en lämplig kvantitet\r\nför att hjälpa våra grannar, är jag väldigt positivt\r\ninställd. Då hoppas jag att man skall kunna ordna\r\ndetta i samband med samtalen med Prunskiene, så\r\natt människorna i Litauen slipper att svälta i vinter.</pre><pre>Överläggningen var härmed avslutad.</pre><pre>13 § Svar på fråga  1990/91:67 om universitets-\r\noch högskoleämbetet</pre><pre>Anf. 67 Utbildningsminister BENGT\r\nGÖRANSSON:</pre><pre>Herr talman! Birger Hagård har frågat mig när jag\r\navser att föreslå en minskning av universitets- och\r\nhögskoleämbetet, UHÄ, motsvarande vad\r\nskolministern just föreslagit i fråga om\r\nskolöverstyrelsen.</pre><pre>Låt mig hänvisa till regeringens proposition\r\n1988/89:65 om formerna för högskolepolitiken.\r\nPropositionen innebar bl.a. att UHÄs roll skulle\r\nförtydligas genom att ökade krav ställdes på verket\r\nnär det gällde uppföljning och utvärdering och i\r\narbetet som tillsynsmyndighet för högskolan. Vad\r\nregeringen då föreslog för högskolan svarar mot\r\nden uppgift som det nya skolverket nu avses\r\nkomma att få.</pre><pre>Utbildningsutskottet anslöt sig i sitt betänkande\r\nenhälligt till vad regeringen sagt om UHÄ. Även\r\nBirger Hagård deltog i utskottets behandling av\r\nfrågan (utbildningsutskottets betänkande\r\n1988/89:UbU9).</pre><pre>UHÄ har i dag 189 anställda, varav 70 arbetar med\r\ndet för alla högskolor gemensamma\r\nantagningssystemet. Det är med andra ord ingen\r\növer hövan stor myndighet. Men de uppgifter den\r\nstår inför när det gäller utvärdering och tillsyn är --\r\nliksom det föreslagna skolverket för skolan -- av\r\nstrategisk betydelse för vår redan mycket\r\ndecentraliserade organisation för forskning och\r\nhögre utbildning.</pre><pre>Några förslag i fråga om UHÄ är med andra ord\r\ninte aktuella för närvarande, men jag vill samtidigt\r\nframhålla att regeringen med uppmärksamhet\r\nföljer hur UHÄ lyckas förverkliga vad som sades i\r\npropositionen. Jag kommer därför inte att tveka\r\ninför en omprövning av ämbetets ställning om en\r\nsådan skulle visa sig befogad.</pre><pre>Anf. 68 BIRGER HAGÅRD (m):</pre><pre>Herr talman! Jag ber att få tacka\r\nutbildningsministern för svaret på min fråga.</pre><pre>Jag vill konstatera att det på senare tid har gjorts\r\nmycket för att åstadkomma en decentralisering av\r\nhögskoleväsendet. Vi har också fått ett nytt styr-\r\noch anslagssystem, som skall träda i kraft från\r\n1993/94. Allt detta är steg i rätt riktning. Vår\r\nambition inom moderata samlingspartiet har alltid\r\nvarit att stärka högskolornas autonomi och\r\nförenkla högskolans organisation. Det är bra att\r\nregeringen ansluter sig till de principerna. Man kan\r\ngå mycket längre.</pre><pre>Det är alldeles riktigt att jag deltog i behandlingen\r\nav den proposition som utbildningsministern\r\nerinrade om i svaret. Jag framhöll då i debatten --\r\noch det gjorde vi också motionsvägen -- att vi\r\nbehövde en parlamentarisk översyn av de centrala\r\nmyndigheternas förhållande till högskolorna över\r\nhuvud taget: Vilka befogenheter skall de ha? Vilka\r\nbefogenheter skall UHÄ ha? Vilken roll skall UHÄ\r\nha? Vilken roll skall andra myndigheter spela, och\r\nvilken dimensionering skall det vara fråga om? Allt\r\ndetta är frågor som inte har fått något svar, trots att\r\nvi har efterlyst besked. Min fråga till\r\nutbildningsministern är då än en gång: Om\r\nutbildningsministern nu inte vill göra någonting åt\r\nUHÄ, vill utbildningsministern då se över den roll\r\nsom de här nationella organen har att spela för\r\nframtiden över huvud taget?</pre><pre>Jag vill i sammanhanget också erinra om den kritik\r\nsom riktats från riksrevisionsverket mot vissa\r\nförhållanden inom högskolan. Man har bl.a.\r\npåpekat att åtskilligt kan uppnås genom en högre\r\ngrad av decentralisering, inte minst när det gäller\r\nantagningssystemet. När det gäller anslagssystemet\r\nskall vi hoppas att det ordnar sig, men på den\r\npunkten finns det anledning att säga att\r\nutrustningspengarna kanske också borde komma\r\nmed i bilden.</pre><pre>Alltnog -- steg har tagits i rätt riktning, men är\r\nutbildningsministern alltså beredd att fullfölja detta\r\noch kanske också hjälpa till att åstadkomma en\r\nparlamentarisk översyn?</pre><pre>Anf. 69 Utbildningsminister BENGT\r\nGÖRANSSON:</pre><pre>Herr talman! Låt mig först upprepa och\r\nunderstryka att den centrala administrationen i\r\nSverige är jämförelsevis liten. I\r\nutbildningsdepartementet är det 20 tjänstemän som\r\narbetar med högskolefrågor. Jag vill dessutom i det\r\nhär sammanhanget med en viss tillfredsställelse\r\npåpeka att antalet medarbetare i departementet\r\nunder den tid jag har funnits där har reducerats från\r\n170 till ungefär 140. Det fanns alltså 20 % fler\r\ntjänstemän i departementet när vi för åtta år sedan\r\ninledde vårt arbete.</pre><pre>Många västeuropeiska länder har mycket stora\r\nutbildningsdepartement. I Storbritannien är 6 000\r\nanställda på departementet, i Nederländerna 3 000.\r\nVi har alltså en ganska liten administration. Vi har\r\ndessutom ett mycket starkt lokalt inflytande och en\r\nmycket stark lokal styrning av högskolorna och\r\nuniversiteten. Här gjordes en jämförelse med\r\nskolministerns förslag om skolverket. Men det\r\nhängde ju samman med en kommunalisering av\r\nskolan. Jag har emellertid inte omedelbart dragit\r\nslutsatsen att det är en kommunalisering av Lunds\r\nuniversitet, så att det fortsättningsvis skall styras av\r\nLunds kommunstyrelse, som Birger Hagård är ute\r\nefter.</pre><pre>Anf. 70 BIRGER HAGÅRD (m):</pre><pre>Herr talman! Kanske inte en kommunalisering,\r\nmen nog vore det väl tacknämligt om\r\nutbildningsministern kunde tänka sig en form av\r\nfristående stiftelser för universiteten och\r\nhögskolorna, där deras fullständiga autonomi\r\nkunde tryggas.</pre><pre>Jag understryker att det är universitetens och\r\nhögskolornas sak att stå för mycket av det kritiska\r\ntänkandet i landet, och det kan de göra endast om\r\nde kan utöva sin verksamhet i full självständighet.\r\nSjälvständighet har vi inte. Hedras den som hedras\r\nbör -- det är bra att utbildningsministern har\r\nmedverkat till att minska antalet tjänstemän i\r\ndepartementet, men kanske vore det ännu bättre\r\nom man kunde få till stånd en ordentlig översyn och\r\nkanske helt och hållet eliminera statens direkta\r\nagerande i de här sammanhangen och överlåta åt de\r\nlokala organen att själva ta ansvar och fatta de\r\nerforderliga besluten. -- Alltså inte en\r\nkommunalisering men väl en ännu större frihet för\r\nvåra universitet och högskolor!</pre><pre>Anf. 71 Utbildningsminister BENGT\r\nGÖRANSSON:</pre><pre>Herr talman! Jag vill då ändå påminna om att de\r\nsvenska universiteten och högskolorna har en\r\nsjälvständighet som går vida utöver vad som gäller\r\ni de allra flesta andra länder. Det är klart att man\r\nalltid kan tänka sig att avskaffa central styrning.\r\nMan kan ta bort ärkebiskopen, om man vill, för att\r\nfå en starkare lokal styrning av kyrkan. Det finns en\r\nrad frågor som man kan väcka i det sammanhanget.</pre><pre>Vad jag har pekat på är att\r\nutbildningsadministrationen på högskole- och\r\nuniversitetsområdet är blygsam. Den måste\r\nnaturligtvis ändå vara föremål för kritisk\r\ngranskning. Den utövar både universiteten och\r\nhögskolorna från sitt håll och andra myndigheter\r\noch riksdagen från sitt håll.</pre><pre>Anf. 72 BIRGER HAGÅRD (m):</pre><pre>Herr talman! Jag vet inte om man skall jämföra\r\nUHÄ med ärkebiskopen. Snarare borde man\r\nkanske i så fall jämföra ärkebiskopen med\r\nutbildningsministern. Men jag skulle inte ens vilja\r\natt utbildningsministern avskaffades i de här\r\nsammanhangen -- han har säkert en uppgift att\r\nfylla.</pre><pre>Även om situationen här kan vara bättre än på\r\nmånga andra håll kan vi kanske göra den ännu\r\nbättre. Det ännu bättre tillståndet består, som jag\r\nsade, just i att vi får fria, autonoma universitet med\r\nett absolut minimum av inblandning. Vi kanske inte\r\nbehöver något UHÄ över huvud taget i framtiden?</pre><pre>Anf. 73 Utbildningsminister BENGT\r\nGÖRANSSON:</pre><pre>Herr talman! Nej, det är möjligt -- under\r\nförutsättning att studenterna accepterar att inte ha\r\nnågon möjlighet till en central sammanjämkning av\r\nexaminationsregler och intagningsmöjligheter. 70\r\nav ämbetets 180 anställda sysslar med den centrala\r\nantagningen.</pre><pre>Eftersom Birger Hagård nämnde\r\nriksrevisionsverkets rapport kan jag säga att den\r\nhade en viss svaghet, nämligen den att man däri\r\nbetraktade utnyttjandet av årsplatser som ett mått\r\npå effektivitet. Enklaste sättet att tillgodose\r\nönskemålen om effektivitet vore då att avskaffa alla\r\nexamensprov och släppa ut alla som kommit in -- då\r\nskulle man ha hundraprocentig effektivitet i\r\nhögskoleväseendet. Med den metoden är i varje fall\r\ninte jag beredd att åstadkomma den högre\r\neffektiviteten.</pre><pre>Anf. 74 BIRGER HAGÅRD (m):</pre><pre>Herr talman! Jag är helt enig med\r\nutbildningsministern i det hänseendet. Effektivitet\r\nav det slaget tror jag inte att någon av oss\r\neftersträvar. Men det är ju möjligt att de 140\r\ndepartementstjänstemän som utbildningsministern\r\nhar kvar i sitt fögderi ändå skulle kunna handha en\r\ndel av de uppgifter som vilar på ett särskilt\r\nämbetsverk. Jag hoppas alltså att det ändå skall tas\r\ninitiativ så att vi får en klar uppdelning i vad de\r\ncentrala myndigheterna skall göra och inte göra.\r\nDå visar det sig vilka centrala myndigheter som\r\neventuellt kan försvinna. Det finns åtskilliga som\r\n''vetter'' mot högskolesektorn. Det har skett\r\nmycket på den lokala nivån -- nu borde det vara\r\ndags att göra någonting på den nationella.</pre><pre>Anf. 75 Utbildningsminister BENGT\r\nGÖRANSSON:</pre><pre>Herr talman! Om jag bara får behålla den\r\ntjänsteman som hjälper mig att skriva de frågesvar\r\nsom jag skall lämna i riksdagen är jag helt tillfreds.</pre><pre>Anf. 76 BIRGER HAGÅRD (m):</pre><pre>Herr talman! Det var en blygsam begäran. Den bör\r\nuppfyllas.</pre><pre>Överläggningen var härmed avslutad.</pre><pre>14 § Svar på fråga  1990/91:14 om åtgärder mot\r\nmilitära olyckor</pre><pre>Anf. 77 Försvarsminister ROINE\r\nCARLSSON:</pre><pre>Herr talman! Jan Jennehag har frågat mig vilka\r\nåtgärder jag har vidtagit för att hindra att liknande\r\nhändelser som skjutincidenten den 20 augusti i år\r\nvid ett kustartilleribatteri upprepas.</pre><pre>Jag har inhämtat att chefen för marinen redan\r\nsamma dag tillsatte en haverikommission. Denna\r\nlämnade sin slutrapport den 7 september.</pre><pre>Vidare begärde chefen för Sydkustens\r\nmarinkommando samma dag polisutredning av\r\nhändelsen. Polisutredningen är inte slutförd.</pre><pre>Chefen för marinen har med anledning av\r\nhändelsen meddelat komplettering av\r\nsäkerhetsinstruktionen för kustartilleriet,\r\ninnebärande bl.a. att särskild anordning som\r\nutmärker minsta skjutavstånd med hänsyn till\r\nbebyggelse skall finnas monterad.</pre><pre>Dessa åtgärder leder enligt min bedömning till att\r\nsäkerheten vid skjutövningar i framtiden kommer\r\natt förbättras.</pre><pre></pre><pre>Anf. 78 JAN JENNEHAG (v):</pre><pre>Herr talman! Jag tackar försvarsministern för\r\nsvaret på min fråga. Det är utmärkt att man\r\nförbättrar skyddsinstruktionerna och förser\r\nmaterielen med anordningar som minskar risken\r\nför misstag. Jag har tyvärr inte haft möjlighet att\r\nläsa haverikommissionens rapport, men jag utgår\r\nfrån att den tar upp också andra aspekter på\r\nsäkerhetstänkande än de som försvarsministern nu\r\nhar nämnt.</pre><pre>Det ligger ju en konflikt i kravet att övningar skall\r\nvara så realistiska som möjligt, och i vissa fall\r\ntvingas vi att göra avkall på realismen. Vi har gjort\r\ndet exempelvis i samband med transporter, där vi\r\nhar infört bestämmelser i fredstid om vilotid för\r\nfordonsförare. Det är mycket möjligt att vi måste\r\ngå den vägen också när det gäller en del andra\r\nbefattningar.</pre><pre>Jag anser det inte helt uteslutet att den personal\r\nsom fanns på den aktuella pjäsen under övningen\r\nhar utsatts för sådana påfrestningar och har arbetat\r\nunder sådan tid att den inte var riktigt så alert som\r\nuppgiften fordrade. Jag vill gärna få en kommentar\r\nfrån försvarsministern till de funderingarna.</pre><pre>Anf. 79 Försvarsminister ROINE\r\nCARLSSON:</pre><pre>Herr talman! Incidenten har orsakats av brister i\r\nhandhavandet. Utbildningsnivån bedöms ha varit\r\nlåg. Centrala säkerhetsbestämmelser har följts,\r\nmen utformningen av dessa behöver överses och\r\nkompletteras. Rättslig prövning pågår vid\r\npolismyndigheten i Ystad. Kommissionen finner\r\ninte skäl att händelsen ytterligare prövas för\r\ndisciplinära åtgärder.</pre><pre>Anf. 80 JAN JENNEHAG (v):</pre><pre>Herr talman! Jag tycker att det som\r\nförsvarsministern nu säger understryker det som\r\njag menar, nämligen att vi måste vara\r\nuppmärksamma på att människor under\r\nfredsförhållanden kan komma att utsättas för risker\r\nsom under fredstid icke är acceptabla, även om vi i\r\nmotsvarande situation i ett krigsläge skulle vara\r\ntvungna att acceptera dem.</pre><pre>Jag är nöjd med svaret och utgår från att\r\nförsvarsministern kommer att noga följa\r\nutvecklingen framöver.</pre><pre>Överläggningen var härmed avslutad.</pre><pre>15 § Svar på fråga  1990/91:70 om JAS-\r\nprojektet</pre><pre>Anf. 81 Försvarsminister ROINE\r\nCARLSSON:</pre><pre>Herr talman! Sten Andersson i Malmö har med\r\nanledning av en tidningsintervju med Roland\r\nBrännström frågat mig om jag är beredd att uttala\r\nmitt stöd för JAS-projektet.</pre><pre>Jag tänker inte kommentera vad Roland\r\nBrännström sagt eller inte sagt i en\r\ntidningsintervju, men kan däremot kommentera\r\nsjälva sakläget i JAS-projektet.</pre><pre>Industrigruppen JAS har som planerat den 1\r\noktober till försvarets materielverk lämnat en offert\r\npå delserie två av serieflygplanen. Delserien\r\nomfattar 110 flygplan. Materielverket granskar nu\r\ndenna offert och skall den 1 november rapportera\r\ntill regeringen sin värdering av offerten. Denna\r\nplanering följer den inriktning som regeringen lade\r\nfast i ett beslut den 13 december 1989. Det vore fel\r\nav mig att föregripa den nu pågående granskningen\r\ni materielverket.</pre><pre>Anf. 82 STEN ANDERSSON i Malmö (m):</pre><pre>Herr talman! Jag skall be att få tacka för svaret på\r\nmin fråga. Statsrådet säger att han inte tänker\r\nkommentera vad Roland Brännström sagt eller inte\r\nsagt. Jag har inte tänkt begära någon kommentar\r\ntill vad denne inte sagt men däremot till vad han har\r\nsagt. Roland Brännström har nämligen uttalat att\r\ndet inte är säkert att JAS kan flyga och fullgöra de\r\nuppgifter som man har ställt upp för flygplanet. Jag\r\ntycker att det är ett ganska långtgående uttalande.\r\nDet kan ge allmänheten intrycket att\r\nmiljardsatsningen på JAS inte är så lyckad som vi\r\nhoppas att den skall bli. Man kan alltså få den\r\nuppfattningen att vi använder skattebetalarnas\r\nmedel på ett otillbörligt sätt.</pre><pre>Jag får acceptera att statsrådet säger att han inte vill\r\nkommentera det som Roland Brännström uttalat,\r\nmen jag skulle vilja ställa följande fråga till\r\nstatsrådet: Är statsrådet till skillnad mot Roland\r\nBrännström övertygad om att JAS kommer att\r\nkunna fullgöra sina uppgifter?</pre><pre>Anf. 83 Försvarsminister ROINE\r\nCARLSSON:</pre><pre>Herr talman! Jag ber att få hänvisa till det svar som\r\njag nyss lämnade till Sten Andersson i Malmö.</pre><pre>Anf. 84 STEN ANDERSSON i Malmö (m):</pre><pre>Herr talman! Svaret är talande.</pre><pre>Överläggningen var härmed avslutad.</pre><pre>16 § Svar på frågorna 1990/91:69 och 76 om\r\npraxis beträffande asylansökningar av iranska\r\nmedborgare</pre><pre>Anf. 85 Statsrådet MAJ-LIS LÖÖW:</pre><pre>Herr talman! Berith Eriksson har frågat mig på\r\nvilket sätt jag bedömer att situationen vad gäller\r\nmänskliga rättigheter i Iran har förändrats som\r\nmotiverar en ändring av praxis i handläggningen av\r\ndessa asylärenden.</pre><pre>Gullan Lindblad har frågat mig -- mot bakgrund av\r\nvissa uppgifter i massmedia rörande ett enskilt\r\närende -- vilka rutiner för utvisning\r\ninvandrarverket har när en person som torterats i\r\nIran löper risk att bli utvisad dit och om jag är\r\nberedd att företa en översyn av praxis i liknande\r\nfall. Jag besvarar frågorna i ett sammanhang.</pre><pre>Som ett direkt svar på Gullan Lindblads fråga kan\r\njag säga att Sverige inte utvisar personer till länder\r\ndär de riskerar att utsättas för tortyr och förföljelse.\r\nDetta är den lag som invandrarverket och\r\nregeringen har att tillämpa, och någon översyn av\r\nlagen är inte aktuell.</pre><pre>Berith Eriksson hävdar i sin fråga att\r\nasylbedömningen av medborgare från Iran har\r\nblivit mer restriktiv. Sådana påståenden bygger på\r\ntanken att asylsökande bedöms som grupp och inte\r\nsom individer.</pre><pre>Beslut om utvisning av iranier -- liksom av andra\r\nasylsökande -- sker endast i de fall där\r\nutredningarna i de enskilda fallen visar att det inte\r\nfinns någon risk för förföljelse. Jag får än en gång\r\nunderstryka att praxis på detta område inte har\r\nförändrats.</pre><pre>Oberoende av varifrån de asylsökande kommer,\r\nbehandlas alla på samma sätt. Varje ärende avgörs\r\nmed hänsyn till de omständigheter som föreligger i\r\ndet enskilda fallet. Besluten bygger således på en\r\nindividuell bedömning. Detta är grundläggande för\r\ntillämpningen av utlänningslagstiftningen. Enbart\r\ndet faktum att den asylsökande kommer från ett\r\nvisst land innebär inte att asyl automatiskt kan\r\nbeviljas. Genom våra utlandsmyndigheter, FN,\r\nrapporter från oberoende organisationer och\r\ninstitut följer invandrarverket och regeringen noga\r\nutvecklingen i världen i fråga om övergrepp mot de\r\nmänskliga rättigheterna.</pre><pre>Anf. 86 BERITH ERIKSSON (v):</pre><pre>Herr talman! Jag tackar invandrarministern för\r\nsvaret på min fråga. I mina kontakter med\r\nhandläggare både på invandrarverket i Norrköping\r\noch vid mottagningscentret i Carlslund har jag fått\r\nveta att direktiv och praxis vad gäller asylsökande\r\nfrån Iran har ändrats så sent som i somras. Enligt\r\nde uppgifter som jag har fått gick tidigare direktiv\r\nför handläggarna ut på att merparten av de\r\nasylsökande från Iran fick stanna, medan\r\ndirektiven nu går ut på att merparten skall utvisas.</pre><pre>Låt mig inom parentes nämna att båda\r\nhandläggarna i fråga uttalar att detta gör att\r\nhandläggningen av ärendena blir mycket längre och\r\nsvårare. Min egen reflexion är den att man kan\r\nförstå att handläggningen tar längre tid, om man\r\nskall söka efter skäl att utvisa de asylsökande än om\r\nman skall söka efter skäl för att de skall få stanna.</pre><pre>Det är mycket svårt för riksdagen att få en\r\nuppfattning om invandrarverkets praxis, eftersom\r\nvi ännu inte har fått en sammanställning av hur\r\ninvandrarverket uttolkar flyktingkonventionen i sin\r\nhantering av asylärenden. Jag undrar om\r\ninvandrarministern har någon uppfattning om\r\nhuruvida det finns en möjlighet för riksdagen att få\r\ndet som vi har frågat efter.</pre><pre>Anf. 87 GULLAN LINDBLAD (m):</pre><pre>Herr talman! Också jag ber att få tacka för svaret.\r\nAnledningen till min fråga är ett konkret fall i mitt\r\nhemlän, där jag blivit noggrant informerad av en\r\nföreträdare för Amnesty International. Det är\r\nalltså inte en massmedieuppgift som ligger bakom\r\nmin fråga.</pre><pre>Det rör sig i det här fallet om en iranier, beträffande\r\nvilken man i efterhand har gjort den bedömningen\r\natt han har torterats och vilken nu står inför risken\r\nav utvisning.</pre><pre>Jag har tagit det här konkreta fallet som\r\nutgångspunkt för min fråga i syfte att få reda på\r\npraxis i dessa ärenden. Uppenbarligen är inte\r\npraxis så solklar, eftersom vi i dag är två som ställer\r\nfrågor rörande iranier som riskerar att utvisas till\r\nsitt hemland, där vi vet att det förekommer mycket\r\ngrymhet. När jag konfronterades med det här\r\närendet kände jag att inte jag vill ha sådana här\r\nsaker på mitt samvete, och jag vet att inte heller\r\ninvandrarministern vill ha sådant på sitt samvete.</pre><pre>I svaret fick jag en klar och koncis uppgift om att\r\nmänniskor som har utstått tortyr i Iran inte riskerar\r\natt sändas tillbaka dit. Kan man alltså i ett sådant\r\nhär ärende verkligen vara säker på att en iranier\r\nsom har torterats icke blir utvisad, därför att vi med\r\nsäkerhet vet att en utvisning helt enkelt skulle\r\ninnebära mord?</pre><pre>Anf. 88 Statsrådet MAJ-LIS LÖÖW:</pre><pre>Herr talman! Gullan Lindblad vet lika väl som\r\njag -- jag har fått upprepa detta flera gånger från\r\ndenna talarstol -- att man inte kan diskutera\r\nenskilda ärenden. Låt mig ändå haka på någonting\r\nsom Gullan Lindblad sade i sitt senaste anförande,\r\nnämligen att det här uppenbarligen -- jag känner\r\ninte till ärendet -- handlar om ett ärende då man i\r\nefterhand har bedömt att personen i fråga har\r\ntorterats. Det rör sig alltså om uppgifter som inte\r\nhar funnits med vid den tidigare bedömningen. Då\r\ntycker jag inte att man kan tala om en förändrad\r\npraxis eller en förändrad inställning till iranska\r\närenden. Man kände alltså inte till vissa uppgifter\r\nnär ärendet handlades.</pre><pre>Till Berith Eriksson vill jag säga att man inte tid\r\nefter annan söker skäl att låta någon stanna,\r\nvarefter man helt plötsligt bestämmer sig för att\r\nbörja söka efter skäl att i stället utvisa.\r\nUtgångspunkten är att pröva det ärende som man\r\nhar framför sig mot gällande lag utifrån\r\nrättssäkerhetssynpunkt och självfallet också från\r\nrättvisesynpunkt med tanke på andra ärenden. Det\r\ngäller ju att få de olika ärendena lika bedömda. Jag\r\nvet uppriktigt sagt inte vad som ligger bakom\r\npåståendet att det skulle ha skett en förändring i\r\nsommar. Det föreligger i det avseendet från\r\nregeringens sida inget praxisbildande beslut som\r\nman kan stödja sådana påståenden på.</pre><pre>Anf. 89 GULLAN LINDBLAD (m):</pre><pre>Herr talman! Jag vet mycket väl,\r\ninvandrarministern, att vi inte skall diskutera\r\nenskilda ärenden. Men ingenting är ju så bra som\r\nexempel på praktiska fall. Jag vill alltså veta praxis.\r\nNu har det ju, som invandrarministern sade, i\r\nefterhand konstaterats att tortyr har förekommit.\r\nDå kan man ju undra vilken bedömning som har\r\ngjorts, men jag skall inte föregripa nästa frågare i\r\ndet ärendet. Jag tycker mig ha klart utläst av\r\ninvandrarministerns svar, att om det visar sig att en\r\nperson har blivit torterad i Iran, skall han inte\r\nsändas tillbaka dit. Då får han stanna i Sverige, och\r\njag hoppas också på det bästa när det gäller det\r\nenskilda ärendet.</pre><pre>Anf. 90 BERITH ERIKSSON (v):</pre><pre>Herr talman! Jag har i dag fått veta att 27 % av de\r\nasylsökande får stanna. 13 % av dessa bedöms vara\r\npolitiska flyktingar. Ibland när man diskuterar de\r\nhär sakerna med olika personer, bl.a. med personer\r\nvid invandrarverket, får man en känsla av att det\r\nredan har bestämts siffror och att det sedan gäller\r\natt försöka anpassa verkligheten till siffrorna.\r\nUppgiften om att praxis har ändrats härrörde från\r\nett enskilt fall. Jag fick veta att mannen hade\r\nbedömts, innan de nya reglerna kom, nämligen den\r\n22 maj.</pre><pre>Jag tänker något beröra föregående ärende,\r\neftersom jag känner till även detta. I dag fick jag en\r\ntjock lunta från Amnesty, och efter att ha läst den\r\nvill jag ställa frågan: Vilken kompetens har\r\ninvandrarverket och regeringen tillgång till när det\r\ngäller att bedöma läkarintyg rörande tortyrskador?</pre><pre>Anf. 91 Statsrådet MAJ-LIS LÖÖW (s):</pre><pre>Herr talman! Som den uppmärksamma Berith\r\nEriksson säkert har noterat kommer frågan upp i\r\nkammaren alldeles strax. Vi kan kanske diskutera\r\nsaken då, men låt mig säga, att om man inte har\r\nnågot läkarintyg alls, hjälper det inte ens med\r\nkompetens, om uppgiften kommer i efterhand. Jag\r\npåstår ingenting utan bygger på Gullan Lindblads\r\nuttalande i det första anförandet att det förhöll sig\r\nså. Jag tänker inte diskutera ett enskilt ärende\r\nlängre dels därför att jag inte kan ärendet, dels\r\ndärför att jag inte kan diskutera det i kammaren.</pre><pre>Låt mig bara säga att jag tycker att Berith Erikssons\r\npåstående att invandrarverket skulle anpassa\r\nverkligheten efter förutbestämda procentsatser när\r\ndet gäller hur många människor som skall få asyl i\r\ndet här landet är utomordentligt sensationellt. I så\r\nfall återstår ju möjligheten att överklaga till\r\nregeringen, varefter den får pröva om någon själv\r\nhar tagit sig rätten att ändra i praxis.</pre><pre>Anf. 92 BERITH ERIKSSON (v):</pre><pre>Herr talman! Jag tänker gå vidare med de här\r\närendena. När det gäller tortyrskador och\r\nläkarintyg har man i det här enskilda ärendet gjort\r\nbedömningen att tortyrskadorna var för gamla.\r\nDärför kan man fråga sig vilken kompetens\r\ninvandrarverket och regeringen har att bedöma\r\ntortyrskador.</pre><pre>Anf. 93 GULLAN LINDBLAD (m):</pre><pre>Herr talman! Jag vill givetvis inte fortsätta att\r\ndiskutera ett enskilt ärende, men verkligheten vilar\r\nju på den lagstiftning som vi åstadkommer. Jag tror\r\natt både statsrådet och jag är intresserade av att\r\nlagstiftningen följs. Nu är det ju i det här fallet\r\ntragiskt att den riktiga bedömningen har gjorts i\r\nefterhand. Då kan man ju fråga sig vilka\r\nbedömningar som görs. Svaret på den frågan får vi\r\nemellertid senare.</pre><pre>Jag konstaterar att om man kan fastställa att tortyr\r\nhar förelegat och att den torterade kommer från\r\nIran, sänds vederbörande inte tillbaka dit. Detta är\r\nför mig kontentan av vårt lilla samtal.</pre><pre>Överläggningen var härmed avslutad.</pre><pre>17 § Svar på fråga  1990/91:83 om\r\ninvandrarverkets och\r\narbetsmarknadsdepartementets administrativa\r\nrutiner</pre><pre>Anf. 94 Statsrådet MAJ-LIS LÖÖW:</pre><pre>Herr talman! Viola Claesson har frågat mig om\r\nvilka förändringar i de administrativa rutinerna hos\r\ninvandrarverket och\r\narbetsmarknadsdepartementet regeringen anser\r\nvara erforderliga för att förbättra samordningen av\r\nhandläggningen av ärenden rörande olika\r\nfamiljemedlemmar.</pre><pre>Viola Claesson har i sin fråga utgått från ett enskilt\r\närende. Med den information jag har, kan jag --\r\nutan att närmare gå in på det enskilda ärendet --\r\nnotera att det i redogörelsen saknas vissa väsentliga\r\nuppgifter.</pre><pre>Dagens rutiner eftersträvar en samordning av\r\nhandläggningen av ärenden som rör hela familjer.\r\nDen situation som Viola Claesson refererar till\r\nuppstår mycket sällan.</pre><pre>Utlänningslagstiftningen ger redan i dag\r\nmyndigheter möjlighet att ta rimlig hänsyn till\r\ntidpunkten för verkställigheten i situationer som\r\nden beskrivna. Jag finner därför ingen anledning att\r\ni dag initiera någon förändring av nuvarande\r\nrutiner.</pre><pre>Anf. 95 VIOLA CLAESSON (v):</pre><pre>Herr talman! Tack för svaret, Maj-Lis Lööw! Att\r\njag har tagit upp den här frågan beror på ett fall som\r\njag känner till. Sju chilenska syskon bor i Marks\r\nkommun i västra Sverige. Syskonen har kämpat i\r\nflera år för att få hit sina åldrade föräldrar. Det är\r\nframför allt modern som vill återse sina sju barn.\r\nHon är märkt av cancer, och om hon inte får\r\nchansen att ganska snart komma till Sverige\r\nkommer hon inte att få någon ny chans att återse de\r\nsju barnen. Efter flera års kamp har syskonen fått\r\ndet positiva beskedet att föräldrarna får komma hit.</pre><pre>Bara för en liten stund sedan undersökte jag hur det\r\nligger till just nu. Det är alltså klart att föräldrarna\r\nkommer hit den 23 oktober, och det är bara några\r\ndagar kvar dit.</pre><pre>Den yngsta av dessa sju syskon i Marks kommun,\r\nMarcella som är 21 år, har utvisats. Verkställs det\r\nhär utvisningsbeslutet reser hon i sämsta fall\r\ntillbaka samtidigt som föräldrarna är på väg hit.</pre><pre>Humanitära skäl är naturligtvis utgångspunkten\r\nför att föräldrarna skall få komma hit och återse\r\nsina barn. Varför gäller dessa humanitära skäl inte\r\nMarcella så att hon får stanna och se sina föräldrar\r\noch de i sin tur får träffa henne här i Sverige?</pre><pre>Det är ganska sensationellt när Maj-Lis Lööw säger\r\ni sitt svar att vissa väsentliga uppgifter saknas och\r\natt hon därför inte får debattera enskilda fall. Då\r\nfår jag ju ingen bekräftelse på vad som är fel!</pre><pre>Anf. 96 Statsrådet MAJ-LIS LÖÖW:</pre><pre>Herr talman! Det är det som är dilemmat med att\r\nstå här och försöka diskutera enskilda ärenden -- ett\r\ndilemma som jag ganska ofta befinner mig i.</pre><pre>Viola Claesson förde ett resonemang som vi ofta\r\nstår inför -- att man skall kunna ta hit ''sista länken''\r\ni en släkt. Med ''sista länk'' avses en person vars\r\nföräldrar eller syskon bor i Sverige. Vi försöker att\r\ntillgodose dessa önskemål även om det inte handlar\r\nom familjeåterförening i den begränsade mening\r\nsom vi oftast använder, nämligen föräldrar och\r\nminderåriga barn. När det gäller vuxna ogifta barn\r\nmed föräldrar och samtliga syskon här i landet vägs\r\nockså andra faktorer in i bedömningen.</pre><pre>När en ansökan kommer prövar alltid regeringen\r\nanknytning till landet inför sitt beslut. Det har\r\nockså gjorts i det här fallet. Det är alltså inte riktigt\r\nså som Viola Claesson säger i sin fråga: att detta fall\r\nhar bedömts helt fristående från familjesituationen.</pre><pre>Får jag bara peka på den sista delen i mitt svar? Där\r\nframhåller jag faktiskt att det finns möjlighet för\r\nverkställande myndighet i detta fall att ta hänsyn till\r\nden situation som beskrivs här när man bestämmer\r\ntidpunkten för utvisning.</pre><pre>Anf. 97 VIOLA CLAESSON (v):</pre><pre>Herr talman! Jag tänkte just komma till, vilket jag\r\ninte hann i mitt första inlägg, att det här är saker\r\nsom inger förhoppningar trots allt. Syskonen och\r\nföräldrarna har pendlat mellan hopp och förtvivlan,\r\noch det har handlat om flera människors möjlighet\r\natt få vara i Sverige.</pre><pre>Jag ser detta som en möjlig utväg, vilket Maj-Lis\r\nLööw pekar på. Då skall det naturligtvis inte enbart\r\nhandla om att man skjuter på verkställigheten. Så\r\nskulle man nämligen också kunna tolka Maj-Lis\r\nLööws inlägg.</pre><pre>Det är naturligtvis hela familjesituationen som\r\nskall tas i beaktande. Jag vet att Marcella är mycket\r\nberoende av de syskon som redan finns här i\r\nSverige och att det vore med förtvivlan som\r\nsyskonen och föräldrarna skulle behöva se Marcella\r\nåka tillbaka Chile. Eftersom vi inte kan diskutera\r\nvad som saknas i uppgifterna, hoppas jag att Maj-\r\nLis Lööw eller någon myndighet senare kan reda ut\r\ndetta med mig.</pre><pre>Jag tar Maj-Lis Lööws uttalande som ett positivt\r\ntecken när Maj-Lis Lööw säger att det är en\r\nsituation som sällan uppstår.</pre><pre>Överläggningen var härmed avslutad.</pre><pre>18 § Svar på fråga  1990/91:92 om\r\ninvandrarverkets medicinska kompetens</pre><pre>Anf. 98 Statsrådet MAJ-LIS LÖÖW:</pre><pre>Herr talman! Jan Hyttring har frågat mig vilken\r\nmedicinsk kompetens invandrarverket besitter att\r\nfatta beslut i ett av Jan Hyttring beskrivet fall.</pre><pre>Frågan har sin utgångspunkt i att invandrarverket\r\nskulle ha fattat beslut om utvisning av en flykting i\r\nett ärende där det finns ett läkarintyg angående\r\ntortyr.</pre><pre>Invandrarverket fattar inga beslut om utvisning av\r\nasylsökande som är i behov av skydd i Sverige.</pre><pre>När det gäller läkarintyg utgör dessa endast en del\r\nav invandrarverkets beslutsunderlag i ett ärende.</pre><pre>Handläggarna på invandrarverket besitter normalt\r\ningen medicinsk kompetens utan har att bedöma ett\r\nläkarintyg mot bakgrund av sin yrkeserfarenhet och\r\nde övriga uppgifterna som finns i ärendet.</pre><pre>När det bedöms erforderligt har verket till sitt\r\nförfogande två förtroendeläkare, som kan anlitas\r\nför att bedöma läkarintyg och själva göra\r\nundersökningar och bedömningar av en\r\nasylsökandes medicinska tillstånd.</pre><pre></pre><pre>Anf. 99 JAN HYTTRING (c).</pre><pre>Herr talman! Jag skall först be att få tacka\r\nstatsrådet Maj-Lis Lööw för svaret.</pre><pre>I det här fallet -- i övrigt samma fall som Gullan\r\nLindblad hade tagit upp i sin fråga -- är de facto så\r\natt för denne man gäller fortfarande\r\nutvisningsbeslutet. Det är bara det att man inte har\r\nverkställt det. Det handlar alltså inte om några nya\r\nuppgifter i sig.</pre><pre>Vid första förhöret uppgav flyktingen att han hade\r\nvarit utsatt för tortyr och den viktiga frågan\r\nkvarstår: Skall man inte göra en läkarundersökning\r\nnär någon lämnar en sådan uppgift? Att detta sedan\r\nuppdagades och ledde till ett läkarintyg har att göra\r\nmed en helt annan händelse, ett självmordsförsök,\r\ndär läkare tillkallades för att omse de skador som\r\nuppstod då. Då upprepade flyktingen att han hade\r\nvarit utsatt för tortyr i Iran, dit han också skulle\r\nutvisas, och i det läget sker en läkarundersökning.</pre><pre>Frågan är om man inte i denna typ av fall måste\r\nföreta läkarundersökning på ett tidigt stadium. Om\r\nman nu inte tror på flyktingens uppgifter om att\r\ntortyr har förekommit, borde det vara en normal\r\nrutin hos invandrarverket att ta reda på detta innan\r\nbeslut fattas.</pre><pre>Anf. 100 Statsrådet MAJ-LIS LÖÖW:</pre><pre>Herr talman! Låt mig konstatera att det mer och\r\nmer framkommer, utan att Jan Hyttring behöver\r\npåpeka det i ett enskilt ärende, att det inte fanns\r\nnågot läkarintyg vid det här tillfället. När ärendet\r\nnu slutbedöms finns det uppenbarligen ett intyg.\r\nDet har ju heller inte så mycket att göra med\r\nhurvida man har medicinsk kompetens eller ej för\r\natt bedöma ett intyg som inte finns.</pre><pre>Jag har själv sett många ärenden av det här slaget.\r\nLäkarintyg i olika asylärenden kan se väldigt olika\r\nut. De kan ha olika utgångspunkter och diskuterat\r\npsykisk status, det kroppsliga tillståndet eller\r\neventuella tortyrskador.</pre><pre>Problemet med detta, vilket vi också har beskrivit\r\nvid många frågestunder i riksdagen, är att\r\nläkarintyget egentligen aldrig kan säga någonting\r\nannat än att skadorna kan ha uppkommit på det sätt\r\nsom den asylsökande beskriver. Det är\r\nutomordentligt sällsynt att man tvärsäkert kan säga\r\natt skadorna är ett resultat av tortyr, även om tortyr\r\nkan ha förekommit. Därför blir det både för den\r\nenskilde handläggaren och inför alla de\r\nbedömningar av beslutet så att man måste väga in\r\nvad som i övrigt är känt om ett fall. Läkarintyget\r\nblir, vilket jag också sade i mitt svar, en del i denna\r\nbedömning.</pre><pre>Anf. 101 JAN HYTTRING (c):</pre><pre>Herr talman! Det är bara att beklaga att\r\nläkarintyget i detta fall har kommit in i ett sent\r\nskede. Om man skall avgöra trovärdigheten när ett\r\noffer uppger sig ha varit utsatt för tortyr, borde man\r\nredan då använda sig av en erfaren läkare som kan\r\ngöra en sådan värdering.</pre><pre>I detta fall blev det ju, vilket jag tidigare har sagt,\r\nen läkarundersökning i ett ganska sent skede av en\r\nerfaren läkare, för vilken jag hyser en mycket stor\r\ntilltro. Det hoppas jag att också invandrarverket\r\ngör.</pre><pre>Det är helt klarlagt att dessa skador härrör sig från\r\ntortyr. I det läget -- och jag utgår liksom Gullan\r\nLindblad från statsrådets svar hoppas jag att man\r\ninte utvisar till Iran någon med denna typ av skador\r\nefter att detta beskrivna fall.</pre><pre>Anf. 102 Statsrådet MAJ-LIS LÖÖW:</pre><pre>Herr talman! Jan Hyttring är beredd att säga att\r\ndet är helt klarlagt att det rör sig om tortyr i det här\r\nfallet. Det får naturligtvis stå för Jan Hyttring,\r\napropå detta med medicinsk kompetens.</pre><pre>Invandrarverket och regeringen har i de fall där det\r\nfinns tveksamheter, där det kan vara svårt att\r\nbedöma och där man behöver ta till en medicinsk\r\nkompetens också skaffat sig denna möjlighet med\r\nen förtroendeläkare. Det är kanske viktigt att\r\npåpeka att detta självklart är ett nödvändigt\r\nkomplement till den andra sakkunskap som finns\r\nhos invandrarverket. Sedan får vi bedöma framför\r\nallt vad det här läkarintyget säger, sätta in det i sitt\r\nsammanhang men också bedöma vad det finns för\r\nrisker för tortyr vid en utvisning.</pre><pre>Anf. 103 JAN HYTTRING (c):</pre><pre>Herr talman! Det var inte min medicinska\r\nkompetens. Däremot sade jag att jag hyser mycket\r\nstort förtroende för denna läkare som arbetar med\r\ndessa frågor internationellt och åt Amnesty. Han\r\nhar gjort den här bedömningen och den tror jag\r\nfaktiskt att alla skall kunna hålla med om. Jag har\r\ningen medicinsk kompetens. Jag har varit\r\nmedicinsk förtroendeman när det gäller medicinska\r\nfrågor men är icke läkare.</pre><pre>Överläggningen var härmed avslutad.</pre><pre>19 § Ajournering</pre><pre>Kammaren beslöt kl. 16.41 på förslag av tredje vice\r\ntalmannen att ajournera frågestunden till kl. 18.00.</pre><pre>20 § Återupptagna förhandlingar</pre><pre>Förhandlingarna återupptogs kl. 18.00.</pre><pre>21 § Svar på fråga  1990/91:86 om en ny bro över\r\nÅngermanälven</pre><pre>Anf. 104 Kommunikationsminister GEORG\r\nANDERSSON:</pre><pre>Herr talman! Roy Ottosson har frågat mig om\r\nregeringen anser att det är en trafikant- och\r\nmiljömässigt godtagbar prioritering att låta bygga\r\nen ny bro över Ångermanälven.</pre><pre>Vägverket har i sin anslagsframställan yrkat på\r\nmedel för att förbereda en ny bro för väg E 4 över\r\nÅngermanälven. Verket har också yrkat att\r\nregeringen beslutar att fortsatta förberedelser skall\r\nske med utgångspunkt i att bron skall finansieras\r\nmed särskilda medel.</pre><pre>Beredningen av budgetpropositionen pågår för\r\nnärvarande, varför jag nu inte kan redovisa\r\nregeringens ståndpunkt i denna fråga.</pre><pre>Jag är dock medveten om att det från flera\r\nutgångspunkter föreligger ett behov av en bättre\r\nförbindelse över Ångermanälven än de nuvarande.\r\nFrån andra utgångspunkter kan det komma att\r\nriktas invändningar mot en ny förbindelse. Arbetet\r\nmed att ta fram en ny investeringsplan för riksvägar\r\npågår för närvarande. Jag vill därför inte föregripa\r\nden eventuella regeringsprövning av riksvägplanen\r\nsom kan bli aktuell i denna del.</pre><pre>Anf. 105 ROY OTTOSSON (mp):</pre><pre>Herr talman! Först vill jag tacka ministern för det\r\nsvar han har givit. Skälet till att jag tar upp den här\r\nfrågan är att planerna på att bygga en ny bro över\r\nÅngermanälven, eller rättare sagt över\r\nÅngermanälvens fjärd -- det är nämligen ganska\r\nlångt ut i havsbandet som man tänker sig bron --\r\nskulle innebära en mycket dramatisk förändring för\r\ninfrastrukturen regionalt. Vägtrafiken skulle i detta\r\nfall få en kraftig fördel framför de andra\r\ntransportslag som kan komma i fråga.</pre><pre>Det finns nämligen ett konkurrerande projekt på\r\ngång, kallat Bottniabanan, vilket går ut på att dra\r\nen järnväg från Kramfors över till Örnsköldsvik och\r\nvidare norrut till Umeå. Det är klart att om man\r\nsamtidigt bygger en mycket dyr bro och en ny, fin\r\nväg som skall gå parallellt, så undergräver man\r\nmöjligheterna att lyckas med Bottniabanan.</pre><pre>Sett från energi- och miljösynpunkt är denna\r\nutveckling tvivelaktig, eftersom järnvägen är så\r\nmycket mer energisnål och har mindre\r\nmiljöpåverkan. Det skulle därför vara önskvärt att\r\ni alla fall på något sätt få angivet i vilken riktning\r\nregeringen tänker i denna fråga, hur man så att säga\r\nskall miljöanpassa transportsystemet i Sverige.\r\nFrågan är om det är de miljövänliga järnvägarna\r\nsom skall utvecklas under 90-talet eller om man\r\nskall släppa fram denna typ av mcyket stora\r\nvägprojekt på bekostnad av järnvägssatsningarna.</pre><pre>Anf. 106 Kommunikationsminister GEORG\r\nANDERSSON:</pre><pre>Herr talman! På en punkt kan jag ge ett klart\r\nbesked om min åsikt. Med en Bottniabana kan vi\r\ninte kompensera det handikapp och det problem\r\nsom för närvarande föreligger beträffande\r\nSandöbron. Det är inte så att man så att säga\r\nonödiggör en diskussion om en förbättring av\r\nförbindelsen via landsvägen över älven genom att\r\nbygga en Bottniabana. Det är en missuppfattning\r\nsom sprids av Roy Ottosson och andra att man på\r\ndet sättet kan ersätta bra vägförbindelser med\r\njärnvägsförbindelser. Vi behöver både--och också i\r\növre Norrland.</pre><pre>För närvarande tenderar Sandöbron att bli ett lås\r\nmot övre Norrland. Det är problemet. Till detta\r\nkommer att vägsträckan i anslutning till Sandöbron\r\nhar en otillfredsställande standard, med skarpa\r\nkurvor, långa backar, smala vägpartier och en störd\r\nlandsbebyggelse.</pre><pre>Det finns då två alternativ, som vägverket har\r\nstuderat: dels att förändra väg E 4 med anslutning\r\ntill Sandöbron och en förstärkning av Sandöbron,\r\ndels att göra en helt ny sträckning och en ny\r\nvägförbindelse vid Veda, vilket har kommit att\r\nkallas Vedaprojektet eller Vedabron. Det är i båda\r\nfallen fråga om ganska kostsamma insatser, men\r\nicke desto mindre bedömer jag det som viktigt att\r\nvägverket fortsätter att studera av dessa alternativ.\r\nVi är nämligen i behov av en bra vägförbindelse\r\nsom medger tunga och snabba vägtransporter vid\r\nsidan av utvecklingen av järnvägstransporterna mot\r\növre Norrland.</pre><pre>Anf. 107 ROY OTTOSSON (mp):</pre><pre>Herr talman! Sandöbron har ett handikapp i den\r\nmeningen att vägbanan inte tål hur tunga fordon\r\nsom helst. Den är inte byggd för de tyngre lastbilar\r\nsom har kommit på senare tid, dvs. de på 56 ton,\r\noch den är i ännu mindre utsträckning byggd för de\r\nlastbilar på 60 ton som kommer senare. Man måste\r\nalltså bygga en ny vägbana på bron. Det kan hända\r\natt man tvingas till detta på grund av att man ökar\r\ntotalvikterna, men detta återkommer vi till i nästa\r\nfråga.</pre><pre>Det finns också en del problem med vägen söder\r\nom Sandöbron. Den går genom ett antal samhällen,\r\noch den är delvis ganska kurvig och behöver\r\nförbättras. Javisst! Men varför då bygga en ny\r\njättebro, en helt ny sträckning, som faktiskt\r\nförändrar möjligheterna att utveckla\r\njärnvägstrafiken? Det är detta som är problemet.</pre><pre>Att man förbättrar E 4 längs den nuvarande\r\nsträckningen har vi ingenting emot. Det handlar\r\näven om det faktum att man, om man lägger ut E 4\r\nlängre mot kusten, också kommer längre bort från\r\nKramfors. Det blir då också en regionalpolitisk\r\nfråga genom att Kramfors mer och mer hamnar vid\r\nsidan om trafikströmmarna.</pre><pre>Överläggningen var härmed avslutad.</pre><pre>22 § Svar på fråga  1990/91:87 om EG-\r\nanpassning av lastbilar</pre><pre>Anf. 108 Kommunikationsminister GEORG\r\nANDERSSON:</pre><pre>Herr talman! Roy Ottosson har frågat mig om\r\nregeringen kan tänka sig att EG-anpassa\r\nlastbilarnas maximalt tillåtna längd och totalvikt.</pre><pre>För vägslitaget är det i första hand axeltrycket som\r\när avgörande för bärigheten -- inte totalvikten. EG\r\ntillämpar högre drivaxeltryck (11,5 ton) än vi gör i\r\nSverige (10 ton).</pre><pre>På våra vägar finns många äldre broar, som inte är\r\nkonstruerade för tunga koncentrerade laster. För\r\natt skydda dessa broar har vi i Sverige begränsat\r\nden tillåtna fordonsvikten för korta fordon så att\r\nden understiger vad som gäller inom EG.</pre><pre>Bärighetsprogrammet innebär att man rustar upp\r\nbroar med dålig bärighet, så att dessa klarar trafik\r\nmed sådana fordon och lastsystem som tillåts inom\r\nEG. Programmet är resultatet av en\r\növerenskommelse, i vilken åkerinäringen\r\naccepterade höjda skatter i utbyte mot riktade\r\nsatsningar på ökad bärighet.</pre><pre>Fr.o.m. den 1 april i år tillåter vi i Sverige på större\r\ndelen av vägnätet samma fordonsvikter för 18\r\nmeters fordon som i de flesta större industriländer i\r\nEuropa, dvs. 40 ton och för viss containertrafik 44\r\nton. Det transportsystem som nu byggs upp inom\r\nEuropa kan därmed användas i Sverige. I Sverige\r\ntillåter vi 24-metersfordon. De förbättrade broarna\r\ninnebär även att de tillåtna totalvikterna kan höjas.\r\nFr.o.m. den 1 april i år tillåts därför 56 ton på större\r\ndelen av vägnätet, men bara för fordonståg som i\r\npraktiken är längre än 18 meter och vars vikt\r\nfördelas på minst sju axlar. De transporter där\r\ndessa högre totalvikterna är avgörande är framför\r\nallt skogstransporterna.</pre><pre>Jag är mot denna bakgrund inte beredd att\r\nbegränsa högsta tillåtna fordonslängd och totalvikt.</pre><pre>Anf. 109 ROY OTTOSSON (mp):</pre><pre>Herr talman! Jag tackar ministern för även detta\r\nsvar. Om jag skall sammanfatta det svar jag har fått,\r\nså tolkar jag det så att man i regeringen inte är\r\nberedd att EG-anpassa vare sig totalvikter eller\r\nlängder på lastfordon i Sverige. Man vill i stället ha\r\nlängre och tyngre fordon för att tillgodose\r\nskogsnäringens krav på att helt enkelt kunna forsla\r\nut mer virke per lastbil. Det är väl det man är ute\r\nefter.</pre><pre>Detta får konsekvenser för vägnätet i landet --\r\nframför allt i inlandet -- och det får naturligtvis\r\nockså konsekvenser för järnvägens\r\nkonkurrenskraft när det gäller\r\ntimmertransporterna. Högre totalvikter på\r\nlastbilarna sliter hårdare på vägarna, vilket drabbar\r\nglesbygdsborna. Det blir naturligtvis också svårare\r\nför järnvägen att konkurrera, trots att järnvägen är\r\nmiljövänligare och energisnålare.</pre><pre>För att vara helt säker på att jag har uppfattat det\r\nhela rätt vill jag fråga: Regeringen är alltså inte\r\nberedd att EG-anpassa vare sig längd eller vikt när\r\ndet gäller lastbilar till EG?</pre><pre>Anf. 110 Kommunikationsminister GEORG\r\nANDERSSON:</pre><pre>Herr talman! Vi är inte beredda att avhända oss de\r\nkonkurrensfördelar det innebär, och vilka vi är i\r\nbehov av i vårt avlånga land, att vi nu tillåter 24-\r\nmetersfordon. Det vore ganska förödande för\r\nskogsnäringen. Som norrlänning anser jag att Roy\r\nOttosson med sin förankring i Norrlandsregionen\r\nborde ha en viss förståelse för behovet att kunna\r\nköra dessa längre fordon och därmed minska\r\nantalet fordon på våra vägar och förbilliga\r\ntransporterna.</pre><pre>För oss i övre Norrland -- och nu talar jag litet\r\nprovinsialistiskt -- är det av avgörande betydelse att\r\nvi kan utnyttja denna konkurrensfördel. Det är en\r\nillusion att tro att alla dessa transporter kan flyttas\r\növer på järnväg. Hur många gånger jag än\r\ndiskuterar detta med Roy Ottosson tycks han vägra\r\natt inse att det i hela Norrlands inland saknas vägar\r\ntill skogshyggena. Vi måste frakta på lastbilar. Om\r\nlastbilarna förkortas till 18 meter och totalvikten\r\nbegränsas till 40 ton innebär det fördyrade\r\nskogstransporter, fler lastbilar på våra vägar och\r\ndärmed också en försämrad miljö. Jag kan inte inse\r\natt det finns skäl att över huvud taget överväga en\r\nsådan förändring.</pre><pre>Anf. 111 ROY OTTOSSON (mp):</pre><pre>Herr talman! Jag kan instämma i\r\nkommunikationsministerns tankegångar om att\r\nman bör minska antalet fordon, och inte minst\r\nantalet lastbilar, på vägarna. Vi kanske kan verka i\r\nsamma riktning med litet olika medel.</pre><pre>Jag menar att timmertågen i framför allt Norrland\r\nmen också i Värmland skulle kunna frakta mycket\r\nmer än vad som är fallet i dag. Det är många gånger\r\nen knivskarp konkurrens. Antalet timmertåg har\r\nnyligen ökat något i Norrland, och det är bra. Det\r\nhar minskat lastbilstrafiken. Men detta kan lätt\r\nsvänga igen när totalvikten höjs, och det är detta\r\nsom är problemet.</pre><pre>Skulle de transporter som sker med de nuvarande\r\ntimmertågen flyttas över till landsvägarna skulle\r\ndet bli ett enormt slitage. Det är detta som jag vill\r\nförsöka förhindra. Jag måste fråga\r\nkommunikationsministern om han inte instämmer i\r\natt det är önskvärt att dessa timmertåg finns kvar\r\noch utvecklas -- gärna på lastbilarnas bekostnad.</pre><pre>Anf. 112 Kommunikationsminister GEORG\r\nANDERSSON:</pre><pre>Herr talman! Jag är mycket intresserad av att öka\r\nantalet järnvägstransporter. I all den utsträckning\r\ndet är möjligt att på rimliga ekonomiska villkor\r\ngenomföra timmertransporter och andra\r\nvirkestransporter på järnväg är detta bra. Dessa\r\ntransporter bör stimuleras. Men vi måste vara\r\nnyktra i debatten och konstatera att järnvägsnätet\r\nsärskilt i övre Norrland är mycket glest och inte\r\ntillgodoser skogsnäringens behov av långa, tunga\r\ntimmertransporter. Jag betraktar det som rent\r\nNorrlandsfientligt att angripa de bestämmelser vi\r\nhar beträffande fordonens längd och totalvikt.</pre><pre>Jag begriper framför allt inte hur man som\r\nnorrlänning kan driva dessa krav. Det skulle\r\ninnebära ökade kostnader och nedläggning av vissa\r\nverksamheter i övre Norrland, i Norrlands inland\r\noch långt ner i övriga landet samt minskad\r\nsysselsättning. Det är sanningen om den kampanj\r\nmot långa transporter som förs.</pre><pre>Anf. 113 ROY OTTOSSON (mp):</pre><pre>Herr talman! Det var allvarsord som\r\nkommunikationsministern här uttalade. Han talade\r\nom minskad sysselsättning. Blir det fler lastbilar\r\nborde det snarare bli mer sysselsättning.</pre><pre>Frågan om ekonomi och annat hänger ihop med hur\r\nman utvecklar järnvägssystemet och de\r\nterminalsystem som bör byggas ut. Naturligtvis\r\nmåste man i fortsättningen använda många\r\nlastbilar, även om de är kortare, för att köra fram\r\ntill terminalerna och kunna frakta så mycket som\r\nmöjligt på järnväg. Det finns en stor och outnyttjad\r\nkapacitet i järnvägarna, inte minst i Norrland.</pre><pre>Jag hade nog mer kunnat acceptera ministerns\r\nargument, om han pekat på förhållandena i södra\r\nSverige där man behöver transportera virket\r\nkortare sträckor. Där kör man oftast med mindre\r\nlastbilar och inte med de mycket, stora fordonen.\r\nDetta är nog en överdrift i debatten. Det finns goda\r\nskäl att så långt möjligt utnyttja det mest\r\nmiljövänliga och mest energisnåla transportslaget\r\nså långt man kan. Eller hur?</pre><pre>Anf. 114 Kommunikationsminister GEORG\r\nANDERSSON:</pre><pre>Herr talman! Jag kan diskutera den här frågan\r\nutifrån hela landets intressen. Jag valde att hålla\r\nmig till det område där den är pedagogiskt lättast\r\natt förklara. Men jag kan än en gång konstatera att\r\njag har misslyckats att för Roy Ottosson förklara att\r\ndet skulle innebära en nedläggning av viss\r\nskogsavverkning i övre Norrlands inland om vi\r\nförsvårade och fördyrade transporterna ifrån dessa\r\nområden.</pre><pre>Skogen blir ingenting värd och får stå och ruttna om\r\nden inte är värd att transportera till fabrikerna och\r\nsågverken, och det vill inte jag medverka till. Det\r\när möjligt att Roy Ottosson ytterligare vill utöka de\r\nskogsområden som inte får avverkas, men jag vill\r\ninte medverka till en sådan utveckling.</pre><pre></pre><pre>Anf. 115 ROY OTTOSSON (mp):</pre><pre>Herr talman! Jag kan inte hålla med ministern om\r\natt en minskning av lastbilarnas totalvikt och längd\r\noch överföring av transporter till järnvägen, som är\r\nväsentligt mer energivänlig och miljösnål, skulle\r\ninnebära att man försvårar och fördyrar. Det är en\r\nnödvändighet. Det hela hänger ihop med hur man\r\nutnyttjar skattesystemet, avgifter och det ena med\r\ndet andra. Detta är egentligen en betydligt mer\r\nkvalificerad fråga, och det är en förenklad debatt\r\nsom kommunikationsministern här ger sig in i. Jag\r\nbeklagar detta. Vi måste miljöanpassa vårt\r\ntrafiksystem om vi under 90-talet skall kunna klara\r\nav att lösa problemen med försurning och andra\r\nmiljöproblem.</pre><pre>Om vi skall minska energianvändningen är det\r\nockså viktigt att vi i större utsträckning utnyttjar\r\nden eldrivna järnvägen, och för all del också att vi\r\nfinner andra bränslen. Jag vill bestämt invända att\r\ndet går att utveckla transportsystem som är bra\r\näven för Norrlands inland.</pre><pre>Anf. 116 Kommunikationsminister GEORG\r\nANDERSSON:</pre><pre>Herr talman! Jag vill slutligen rekommendera Roy\r\nOttosson att göra en utflykt i verkligheten. Åk upp\r\ntill Örträsk, Fredrika och Åsele och tala med\r\nmänniskor där om transportering av timmer och\r\nskogsråvara på järnväg! Om Roy Ottosson gör det\r\nblir han utskrattad.</pre><pre>Anf. 117 ROY OTTOSSON (mp):</pre><pre>Herr talman! Det beror på vem man talar med i\r\nÖrträsk, Fredrika, Åsele eller Vilhelmina. jag har\r\nsjälv arbetat i de trakterna och kan tänka mig både\r\nden ena och den andra reaktionen. Det är alldeles\r\nriktigt att det finns de som i det här fallet tycker som\r\nministern, och det finns de som tycker annorlunda.\r\nDet beror på vilka människor man söker upp.</pre><pre>Jag skall självfallet i framtiden besöka dessa\r\nområden igen och diskutera dessa frågor mer.</pre><pre>Anf. 118 Kommunikationsminister GEORG\r\nANDERSSON:</pre><pre>Herr talman! Lycka till, Roy Ottosson, i jakten\r\nefter järnvägsspåret i de trakter som jag nyss\r\nnämnde!</pre><pre>Anf. 119 ROY OTTOSSON (mp):</pre><pre>Herr talman! Som jag tidigare sagt är det viktiga\r\natt godset transporteras in till terminaler intill de\r\njärnvägar som finns i landet, inte minst i Norrland.\r\nAtt då välja ut ett område där det inte finns någon\r\njärnväg och tala enbart om detta är ett sätt att\r\nförsöka undvika debatt. Genom att ha bra\r\nförgrenade system kan man utnyttja järnvägen\r\nbetydligt bättre än vad man gör i dag.</pre><pre>Överläggningen var härmed avslutad.</pre><pre>23 § Svar på fråga 1990/91:93 om Bottniska\r\nvikens år</pre><pre>Anf. 120 Miljöminister BIRGITTA DAHL:</pre><pre>Herr talman! Inger Schörling har frågat mig om\r\nregeringen har fattat de beslut som behövs för att\r\nfullfölja samarbetsprojektet Bottniska vikens år\r\n1991.</pre><pre>Samordningsansvaret för Bottniska viken-\r\nprojektet har lagts på en särskild ledningsgrupp\r\nmed representanter för myndigheter och marina\r\ncentra.</pre><pre>Projektets finansieras delvis med statliga medel,\r\ndelvis via andra intressenter. De statliga insatserna\r\nskall finansieras inom ramen för de betydande\r\nmedel som regeringen har anslagit för den marina\r\nforskningen och för åtgärder mot havsföroreningar.</pre><pre>De beslut som Inger Schörling efterlyser kan därför\r\nfattas av berörda myndigheter och\r\nforskningsinstitutioner inom ramen för de resurser\r\nsom de förfogar över.</pre><pre>Då Inger Schörling, som framställt frågan, anmält\r\natt hon var förhindrad att närvara vid\r\nsammanträdet, medgav tredje vice talmannen att\r\nRoy Ottosson fick delta i debatten.</pre><pre>Anf. 121 ROY OTTOSSON (mp):</pre><pre>Herr talman! Jag ber att få tacka miljöministern för\r\nsvaret.</pre><pre>Jag beklagar att Inger Schörling inte kunde vara här\r\ni kammaren. Hon var tvungen att åka till\r\nNorrbotten. Jag skall ändå försöka att fullfölja\r\nhennes frågeställning. Skälet till att hon ställt\r\nfrågan är tydligen att arbetsgrupperna, för det\r\nmesta tjänstemän vid länsstyrelsernas\r\nnaturvårdsenheter, enligt vad jag har förstått inte\r\nanser att de har tillräckligt med pengar. Det är\r\ndärför som frågan har ställts.</pre><pre>Det sägs här att de som deltar i detta arbete på den\r\nfinska sidan har betydligt mer medel till sitt\r\nförfogande. Det vore intressant att få en\r\nkommentar till detta. Det verkar som om det råder\r\nbrist på pengar någonstans. Vi måste väl ändå anse\r\natt det är regeringen som skall ha det yttersta\r\nansvaret för att den Bottniska vikens år blir ett\r\nlyckat projekt och för att den plan som finns, etapp\r\ntre, fullföljs.</pre><pre>Kan vi förvänta oss att det i den budget som så\r\nsmåningom skall framläggas kommer att finnas\r\npengar även för detta projekt?</pre><pre>Anf. 122 Miljöminister BIRGITTA DAHL:</pre><pre>Herr talman! För att det inte skall råda något\r\nmissförstånd hade jag erbjudit mig att vänta med\r\nmitt svar till dess Inger Schörling själv kunde ta\r\nemot det. Men talmannen ansåg att frågan skulle\r\nbesvaras omedelbart. Då följer jag spelreglerna.\r\nDet kan vi vara överens om.</pre><pre>Det ursprungliga beslutet om detta speciella\r\nprojekt fattades av Bottenvikskommittén, som är\r\ngemensam för Sverige och Finland, i februari 1989.\r\nMan hade själv lagt upp planerna och kommit\r\növerens om finansieringen. Det innefattar att även\r\nandra än statliga medel skall tas i anspråk.</pre><pre>Vi har inte till den svenska regeringen fått några\r\nanspråk utöver de pengar man redan har fört fram\r\ntill årets budgetäskande. Under samma period har\r\nvi tillfört betydande resurser till de myndigheter\r\nsom deltar i projektet. Vi har sedan budgetåret\r\n1986/87 sammanlagt ökat forskningsanslagen och\r\növersynsanslagen för marin verksamhet med\r\nungefär 400 milj. kr.</pre><pre>Det är en prioriteringsfråga för de ansvariga\r\nmyndigheterna. När de har tagit detta initiativ har\r\ndet varit inom ramen för de resurser som de har haft\r\ntill sitt förfogande. De har inte till vare sig förra\r\nårets budget eller tilläggsbudgeterna anmält några\r\nytterligare behov utöver de tillägg som de fått. Nu\r\nfinns det ytterligare äskanden i årets\r\nbudgetsäskanden. Det är för tidigt att ge besked om\r\nvad som kan ske. Men jag har samtidigt fått besked\r\nom att det pågår förhandlingar med olika parter\r\nsom inte utesluter att man kan lyckas klara\r\nfinansieringen. Då får man sammanlagt mer\r\nresurser till förfogande för detta viktiga arbete i\r\nBottniska viken och Östersjön.</pre><pre>Anf. 123 ROY OTTOSSON (mp):</pre><pre>Herr talman! Jag ber att få tacka för\r\nförtydligandet.</pre><pre>Om jag har förstått rätt är det först nu som man\r\nbegär ytterligare pengar för det här projektet av\r\nstatsmakterna. Det betyder antagligen att det har\r\nfungerat bra tidigare och att problemet har\r\nuppkommit relativt nyligen, förmodligen under\r\nvåren.</pre><pre>Är regeringen ändå beredd att gå in och ställa en\r\nyttersta garanti för att detta projekt skall fullföljas\r\nom man skulle hamna i sitsen att man inte lyckas få\r\nin pengar på andra sätt och verkligen se till att man\r\ntillsammans med Finland fullföljer projektet?\r\nEnligt vad jag har sett är det väl dokumenterat.</pre><pre>Överläggningen var härmed avslutad.</pre><pre>24 § Svar på fråga  1990/91:59 om den svenska\r\nalkoholpolitiken och EG</pre><pre>Anf. 124 Statsrådet BENGT LINDQVIST:</pre><pre>Herr talman! Karin Israelsson har frågat mig vilka\r\nåtgärder regeringen ämnar vidta för att säkra ett\r\nbevarande av den svenska särarten inom\r\nalkoholpolitiken vid den pågående EG-\r\nanpassningen.</pre><pre>Riksdagens utrikesutskott har i tidigare\r\nsammanhang (UU 1987/88:24) slagit fast att de\r\nsociala och hälsomässiga strävanden som vägleder\r\nden svenska skattepolitiken på bl.a.\r\nalkoholområdet inte bör försvagas genom ett\r\nsamarbete med EG. Jag ansluter mig till denna\r\nutgångspunkt, och jag vill tillägga att den inte bara\r\nbör gälla alkoholbeskattningen utan principerna för\r\nvår alkoholpolitik över huvud taget.</pre><pre>Jag vill emellertid samtidigt understryka att det inte\r\när möjligt att i förväg undanta alkoholområdet från\r\nintegrationsarbetet.</pre><pre>Anf. 125 KARIN ISRAELSSON (c):</pre><pre>Herr talman! Jag ber att få tacka statsrådet för\r\nsvaret, som är något dubbeltydigt.</pre><pre>I ett sammanhang säger biträdande socialministern\r\natt regeringen ställer upp på vad utrikesutskottet\r\nhar sagt. Sedan tar man tillbaka det och påstår att\r\ndet inte är möjligt att driva frågorna separat i de\r\nförhandlingar som pågår.</pre><pre>Vi vet att EG-målet är att samordna och\r\nnormalisera beskattningen. Det handlar om fria\r\nrörelser över gränserna och ett nej till monopolen.\r\nDetta är ett hot mot den svenska och nordiska\r\nalkoholpolitiken. Vi vet vilka problem som\r\nDanmark har och vad Danmark har givit möjlighet\r\ntill genom sitt agerande i EG.</pre><pre>Vi borde kunna ställa kraven på Bengt Lindqvist\r\noch regeringen att i det arbete som pågår när det\r\ngäller harmonisering av reglerna och samarbetet\r\nmed EG verka för att alkoholfrågan får en\r\nsärställning. Den har en stor betydelse\r\nhälsopolitiskt och socialt. Vi vet att om skatten\r\nskulle sänkas på svensk alkohol innebär det direkt\r\nen ökning av landstingens utgifter. Sjukvården\r\nkommer då att drabbas av snabbt växande\r\nkostnader. I dag är sjukvårdskostnaderna de stora\r\nproblemen för alla landstingsområden. Vi kan inte\r\nacceptera att alkoholkonsumtionen skjuter i\r\nhöjden när priset sänks. Vi vet också att monopolen\r\nhar stor betydelse för distributionen av alkohol i\r\nvårt land. Det borde vara rimligt att\r\nsocialdepartementet driver dessa frågor aktivt i\r\nregeringen för att få gehör för vissa synpunkter.</pre><pre>Anf. 126 Statsrådet BENGT LINDQVIST:</pre><pre>Herr talman! Det föreligger inga skillnader i\r\ninställning till de alkoholpolitiska åtgärderna\r\nmellan mig och Karin Israelsson såsom Karin\r\nIsraelsson har redovisat dem nu. Utrikesutskottet\r\ngjorde ett tillägg av motsvarande innebörd med\r\nreservation för de kommande förhandlingarna i det\r\nuttalande som jag citerade.</pre><pre>Det är tre huvudområden som kan komma att\r\nomfattas av diskussionerna mellan EG och EFTA\r\nnär det gäller alkoholpolitikens utformning. Det\r\nena är punktskatterna, det andra är gränshandeln\r\noch det tredje är monopolen.</pre><pre>När det gäller skatterna råder det utomordentliga\r\nsvårigheter inom EG att finna en gemensam linje\r\nför hur punktskatterna skall utformas. Det man\r\nhittills har lyckats med inom EG är att bli överens\r\nom att vissa miniminivåer skall finnas hos alla,\r\nvilket lämnar öppet för länderna att gå uppåt i\r\nskattenivå om de så vill.</pre><pre>Gränshandeln har över huvud taget ännu icke\r\ndiskuterats, ännu mindre utifrån ett\r\nalkoholpolitiskt perspektiv. Men den frågan\r\nkommer säkert längre fram.</pre><pre>När det gäller monopolen har man från EG-\r\nkommissionens sida krävt att en paragraf som\r\nmotsvarar Romtraktatets 37 § om att statsmonopol\r\ninte får innebära handelspolitisk diskriminering\r\nskall tas upp till diskussion. Vi får räkna med att en\r\ndiskussion kommer kring de alkoholmonopol som\r\nfinns. Här pågår dels en intern utredning inom\r\nregeringskansliet, dels diskussioner mellan de olika\r\nEFTA-medlemmarna för att finna en gemensam\r\nlinje. Några förhandlingar har ännu inte skett på\r\nden punkten.</pre><pre>Anf. 127 KARIN ISRAELSSON (c):</pre><pre>Herr talman! Jag tackar statsrådet för\r\nförtydligandet. Det finns dock en viss kunskap i\r\nsocialdepartementet om vad detta handlar om.\r\nFrågan är hur pass stark man är i att driva dessa\r\nfrågor. De sociala frågorna har legat rätt lågt i EG-\r\ndiskussionen. Jag har en känsla av att\r\nalkoholpolitiken är mycket lågt graderad i det som\r\nkan anses vara väsentligt i de förhandlingar som\r\nbedrivs.</pre><pre>Jag är väl medveten om att det är snabba\r\nförhandlingar som pågår och att det kanske inte är\r\nså lätt att följa med överallt. Driver man inte dessa\r\nfrågor med kraft från den svenska regeringens sida?\r\nVarför då inte i samarbete med de övriga nordiska\r\nländerna som har en likartad alkoholpolitik?\r\nAnnars kommer vi att vara överspelade när det hela\r\nså småningom skall sättas på pränt.</pre><pre>Som jag ser det finns det särskilda skäl att undanta\r\nalkoholområdet från de regler som finns inom EG.\r\nDanmark har delvis lyckats, även om man där har\r\nfått kämpa väldigt hårt.</pre><pre>Överläggningen var härmed avslutad.</pre><pre>25 §  Svar på fråga  1990/91:94 om de ''glömda\r\nmammorna''</pre><pre>Anf. 128 Statsrådet BENGT LINDQVIST:</pre><pre>Herr talman! Inger Schörling har frågat mig vad\r\nregeringen tänker vidta för åtgärder för att snabbt\r\nge de glömda mammorna hjälp och för att hejda\r\nden moralupplösande och osolidariska\r\nutvecklingen.</pre><pre>Inger Schörling berör i sin fråga vitt skilda aspekter\r\npå samhällsutvecklingen. Jag koncentrerar mig i\r\nmitt svar på det som jag uppfattar som Inger\r\nSchörlings huvudfråga, nämligen de ensamma\r\nmödrarnas situation.</pre><pre>Jag är väl medveten om att många ensamma\r\nföräldrar har en svår situation ekonomiskt, socialt\r\noch ibland även psykologiskt.</pre><pre>Jag ser det som synnerligen viktigt att även\r\nensamma föräldrar får möjligheter att klara sin\r\nekonomi själva. Nästa års skatteomläggning\r\ninnebär att inkomstskatten sänks och att en del\r\nindirekta skatter höjs. Samtidigt höjs bostadsbidrag\r\noch barnbidrag. Även bidragsförskottet räknas\r\nupp. Enligt de beräkningar som gjorts kommer de\r\nsamlade effekterna av skatteomläggningen att\r\nmedföra en ökad köpkraft för flertalet\r\nensamföräldrar.</pre><pre>Det är angeläget att skapa ett system som ger alla\r\nekonomisk trygghet, oavsett om de lever ensamma\r\neller ej. Underhållsbidragskommittén har bl.a.\r\nlämnat ett förslag om ett särskilt bidrag till\r\nensamboende föräldrar. Detta och andra förslag\r\ngranskas nu inom socialdepartementet.</pre><pre>Oavsett vilket system vi bestämmer oss för när det\r\ngäller mer generella åtgärder för att förbättra\r\nensamma föräldrars situation, kan vi aldrig hitta en\r\nheltäckande lösning. Det kommer ändå att finnas\r\nbehov av det yttersta skyddsnät som socialtjänsten\r\nutgör.</pre><pre>Bistånd enligt socialtjänstlagen är behovsprövat.\r\nJag har full förståelse för att en sådan\r\nbehovsprövning kan upplevas som frustrerande.\r\nÄven om vi nyligen kunnat läsa om ensamma\r\nmödrar som uppger sig ha blivit illa behandlade av\r\nsocialtjänsten, är jag övertygad om att de flesta får\r\nett respektfullt bemötande.</pre><pre>Det är positivt att de ensamma mödrarnas ofta\r\nsvåra situation uppmärksammas i massmedia.</pre><pre>Då Inger Schörling, som framställt frågan, anmält\r\natt hon var förhindrad att närvara vid\r\nsammanträdet, medgav tredje vice talmannen att\r\nRagnhild Pohanka i stället fick delta i\r\növerläggningen.</pre><pre>Anf. 129 RAGNHILD POHANKA (mp):</pre><pre>Herr talman! Jag får tacka för svaret. Att de\r\nensamma mammorna har det svårt är ju ingen\r\nnyhet, fast det just nu uppmärksammas i\r\ntidningarna.</pre><pre>Det är ytterst få i Sverige som försörjer sig själva.\r\nHur mycket stöd man får på olika nivåer utgör bara\r\nen gradskillnad. Om man har barn och är\r\nyrkesarbetande får man ändå ett stort bidrag för\r\nbarnen. Men de som har svårt att klara den\r\nförsörjning som man räknar med att en medborgare\r\nskall klara av är de som har stor försörjningsbörda\r\nsom de är ensamma om. 20 % av dessa mammor\r\nlever av socialbidrag. Ungefär hälften av de\r\nfamiljer som får socialbidrag består av ensamma\r\nmammor.</pre><pre>Statsrådet nämnde skattereformen i svaret. Jag\r\nundrar om statsrådet är beredd att noga undersöka\r\nvilken effekten blir av skattereformen för de\r\nensamma mammorna. De är så gott som säkert\r\nförlorare, även om bidragen höjs. Men det har sagts\r\natt ingen skall förlora på reformen.</pre><pre>Är inte sex timmars arbetsdag med full betalning\r\nnågonting som borde införas för de ensamma\r\nmammorna, så att de också får tid att vara med sina\r\nbarn? Nu uppmuntras de att arbeta heltid och får\r\ndärmed ännu mindre tid över för sina barn. Det\r\npågår olika försök, dels i Kopparbergs län, dels i\r\nKiruna. I Kiruna har man gjort försök inom\r\nhemvården med mycket gott resultat, dvs. det har\r\ninte blivit någon samhällsekonomisk förlust, även\r\nom kommunen har fått stå för en del av\r\nkostnaderna. Är detta någonting som statsrådet är\r\nberedd att pröva eller ta upp till diskussion?</pre><pre>Anf. 130 Statsrådet BENGT LINDQVIST:</pre><pre>Herr talman! När vi diskuterar de ensamma\r\nföräldrarnas situation är det väldigt viktigt att vi ser\r\ntill den samlade politiken. Jag tror att de generella\r\nåtgärderna är av grundläggande betydelse för att\r\nskapa ett bättre utgångsläge för de ensamma\r\nföräldrarna. Jag tänker då på sådant som\r\nföräldraförsäkring, barnomsorg och arbetslivets\r\nvillkor inkl. arbetstiderna.</pre><pre>När det gäller det ekonomiska stöd som utformas\r\nför vård av barnen i samband med separationer har\r\ndet nuvarande förslaget kritiserats hårt, inte minst\r\nav riksdagens revisorer. Även det förslag som\r\nunderhållsbidragskommittén har lagt fram har fått\r\nhård kritik. Det pågår ett arbete inom\r\nsocialdepartementet, men just den här punkten är\r\nnaturligtvis angelägen för ensamföräldrarna.</pre><pre>Det är riktigt att effekterna av skattereformen\r\nmåste utvärderas. De grupper som rör sig i\r\nnärheten av eller inom socialbidragsnormen är\r\nnaturligtvis av särskilt stort intresse, och där finns\r\nmånga ensamföräldrar representerade. Deras\r\nsituation skall särskilt uppmärksammas i den\r\nutvärdering som skall göras.</pre><pre>Det är uppenbart att det finns ett nära samband\r\nmellan de generella åtgärder som måste utvecklas\r\nmed hänsyn till ensamföräldrarnas situation och det\r\ndirekta selektiva stödet som bl.a. och kanske främst\r\nges i form av socialbidrag.</pre><pre>Beträffande de utsatta barn som till en del återfinns\r\ndär föräldrar och familjer inte har det bra, sker det\r\nnu en verkligt omfattande genomgång både av hur\r\ndet nuvarande systemet fungerar och av vad vi i vårt\r\nland kan bli bättre på inom socialtjänst, inom\r\nlandsting och från statens sida.</pre><pre>Anf. 131 RAGNHILD POHANKA (mp):</pre><pre>Herr talman! Barn som har det svårt återfinns\r\nockså i s.k. hela familjer. Barn kan faktiskt även få\r\ndet bättre efter en skilsmässa om mammorna eller\r\npapporna får en rejäl möjlighet att utöva sitt\r\nföräldraskap. Det är inte självklart att barnen\r\nbehöver ha det sämre hos ensamföräldrar. Men\r\nkatastrofen för dessa familjer är de prishöjningar\r\nsom nu sker inom alla områden. De som har höga\r\nlöner tycker kanske inte att det har så stor betydelse\r\natt kostnaden för sjukvård höjs eller att hyrorna blir\r\nhögre, men för dem som har små marginaler är\r\ndessa höjningar en kastrof. Välfärdssystemet kan\r\nkollapsa om inte de svaga grupperna blir skyddade\r\nmot prishöjningarna.</pre><pre>Anf. 132 Statsrådet BENGT LINDQVIST:</pre><pre>Herr talman! Ragnhild Pohanka och jag är av\r\nprecis samma uppfattning när det gäller barn som\r\nhar det svårt. Det är inte alls säkert att det är i den\r\nhär gruppen som man finner dessa barn. Det är\r\nalldeles riktigt att de återfinns även i andra\r\nfamiljesituationer.</pre><pre>I den utvärdering som skall göras angående\r\nskattereformens effekter kommer dessa grupper\r\nsärskilt att uppmärksammas.</pre><pre>Anf. 133 RAGNHILD POHANKA (mp):</pre><pre>Herr talman! Det är bra om\r\nunderhållsbidragskommittén ser över detta och om\r\nman skapar ett system som ger alla ekonomisk\r\ntrygghet. Ett sådant system finns inte i dag.</pre><pre>Det finns ett utbyggt skyddsnät på många områden,\r\nmen många människor ramlar igenom maskorna.\r\nDe ensamma mammorna utgör här en stor grupp,\r\nsärskilt då de som har låg utbildning eller bor så till\r\natt de inte kan söka sig ut på arbetsmarknaden. De\r\nhar svårt att flytta till annan ort och för barnens\r\nskull kanske de inte vill flytta ifrån den ort där den\r\nandra föräldern bor. Därför måste man se extra\r\nnoga på denna grupp och dess svårigheter. Det är\r\nanledningen till att denna fråga har framställts.</pre><pre>Överläggningen var härmed avslutad.</pre><pre></pre><pre>26 § Svar på frågorna 1990/91:20 och 66 om\r\npromilleregler vid framförande av båt</pre><pre>Anf. 134 Justitieminister LAILA\r\nFREIVALDS:</pre><pre>Herr talman! Martin Olsson och Elver Jonsson har\r\nställt frågor till mig om huruvida och i så fall när\r\nregeringen avser att framlägga förslag om\r\npromilleregler till sjöss.</pre><pre>Låt mig först säga att jag helt delar uppfattningen\r\natt alkohol och trafik inte hör ihop. Och det gäller\r\nsjälvklart även trafik till sjöss.</pre><pre>Att inskärpa kravet på nykterhet till sjöss har blivit\r\nallt viktigare under senare år, eftersom båttrafiken\r\nblivit allt tätare och många fritidsbåtar numera kan\r\nframföras med mycket höga farter.</pre><pre>Innan jag besvarar den konkreta frågan, vill jag\r\nsäga några ord mer allmänt om sjöfylleri.</pre><pre>Det finns redan nu bestämmelser i sjölagen om\r\nonykterhet till sjöss. Påföljdspraxis för sådana\r\növerträdelser är dock avsevärt mildare än för\r\nmotsvarande brottslighet i vägtrafiken.\r\nJustitiedepartementet har nyligen remitterat en\r\ndepartementspromemoria med förslag bl.a. till\r\nskärpningar av sjölagens bestämmelser. Avsikten\r\nmed de föreslagna ändringarna är att få till stånd en\r\nbedömning av sjöfyllerierna som närmar sig vad\r\nsom gäller vid rattfylleri.</pre><pre>I promemorian behandlas också frågan om en\r\npromilleregel för sjötrafiken. På samma sätt som\r\nnär riksdagen tidigare behandlat frågan redovisas\r\nolika problem som är förenade med en\r\npromillelagstiftning till sjöss. Tiden medger inte\r\nnågon utförlig redovisning, men jag vill ändå\r\nnämna att en generell promilleregel skulle komma\r\natt gälla gärningar av högst skiftande natur. Detta\r\nhänger samman med att straffbestämmelserna för\r\nsjötrafiken gäller alla farkoster, alltifrån en jolle till\r\nen oceanångare. En annan svårighet som nämnts är\r\natt till skillnad från vägtrafiken straffansvaret gäller\r\ninte bara föraren utan också andra som fullgör\r\nuppgifter av väsentlig betydelse för säkerheten till\r\nsjöss. Bl.a. dessa omständigheter leder till\r\nuppfattningen att en promilleregel måste begränsas\r\npå något sätt.</pre><pre>I promemorian diskuteras olika sådana tänkbara\r\navgränsningar, men den slutsats som dras är att\r\nskälen mot en promilleregel överväger de skäl som\r\ntalar för en sådan lagstiftning. Däremot sägs i\r\npromemorian att det kan finnas anledning att\r\nompröva den ståndpunkten i den mån det blir\r\naktuellt med nya ställningstaganden i fråga om\r\nkompetenskrav och andra behörighetsvillkor för\r\nbåttrafiken.</pre><pre>Promemorian remissbehandlas för närvarande.\r\nMed utgångspunkt i remissutfallet får senare\r\növervägas vilken slutlig ställning som skall tas i\r\nfrågan. Jag vill inte nu föregripa detta\r\nställningstagande.</pre><pre>Anf. 135 MARTIN OLSSON (c):</pre><pre>Herr talman! Jag vill tacka justitieministern för\r\nsvaret på min fråga. Enligt centern är det självklart\r\natt alkohol och trafik inte hör ihop. Därför krävde\r\nvi nollgräns i trafiken och reserverade oss för att\r\nman skall ha promillegränser även till sjöss.</pre><pre>När jag för några veckor sedan hörde i radio och\r\nkunde läsa i Dagens Nyheter att civilministern har\r\ninstämt i rikspolischefens krav på promillegräns\r\näven till sjöss blev jag glad, liksom förmodligen alla\r\nde övriga som har arbetat för promillegräns till\r\nsjöss. Man måste nämligen tolka detta som en\r\nomsvängning ifrån regeringens sida.</pre><pre>Promillegränser till sjöss krävs nu av allt fler. Jag\r\nvill nämna att socialstyrelsen, som är ytterst\r\nansvarig för alkoholpolitiken i vårt land, föreslår i\r\nsitt handlingsprogram för att begränsa\r\nalkoholkonsumtionen med 25 % att regeringen\r\nskall verka för att lagstiftningen jämställer\r\nonykterhet till sjöss med onykterhet på land.\r\nKatastrofkommissionen, som skulle se över frågan\r\nom beredskap vid oljeutsläpp till sjöss, vill införa\r\nen straffsanktionerad promillegräns för all ansvarig\r\nfartygspersonal. Under den gångna sommaren har\r\nallt fler instämt i dessa krav. Rikspolischefen\r\nkrävde detta inför en konferens med polischefer.\r\nSom jag nämnde fick han instämmande från\r\ncivilministern.</pre><pre>Det är nödvändigt att förbättra nykterheten till\r\nsjöss för att vi skall kunna minska båtolyckorna.\r\nNuvarande lagstiftning är inte till fyllest. Problem\r\när till för att lösas. Det gäller att ha en\r\nviljeinriktning.</pre><pre>Jag vill fråga vilken viljeinriktning regeringen har\r\noch vad man strävar efter. För det första har\r\ncivilministern varit positiv i sitt uttalande i pressen.\r\nFör det andra nämns eller föreslås inte en\r\npromillegräns i departementspromemorian. För\r\ndet tredje är justitieministern avvaktande i svaret\r\noch avger ingen direkt viljeinriktning.</pre><pre>Anf. 136 ELVER JONSSON (fp):</pre><pre>Herr talman! Jag tackar justitieministern för svaret\r\npå den fråga jag har ställt. De fem första raderna i\r\ndet skrivna svaret är vi helt överens om. Alkohol\r\noch sjötrafik hör inte ihop, och det är viktigt att\r\nhävda det. Där upphör enigheten. Regeringen vill\r\nför sin del inte anvisa något verktyg för att man\r\nskall orka hantera det.</pre><pre>Justitieministern säger att det finns en sjölag. Ja\r\nvisst, det finns en 125 år gammal lag. Den är inte\r\nsärskilt effektiv, eftersom uppfattningen bland\r\nåklagare, poliser och domstolar är att den\r\negentligen är ganska verkningslös. Om det inte\r\ninträffar någon allvarlig olycka är det mycket svårt\r\natt driva fallen. Åklagarna är ovilliga att ta upp\r\nfallen. Det har funnits fall med en promillehalt som\r\ni landsvägstrafik skulle rendera grovt rattfylleri,\r\nmen som inte leder till någonting.</pre><pre>Jag tycker därför att det nästan är följdriktigt att\r\njustitiedepartementet egentligen inte har någon\r\nuppfattning. Man hänvisar till en utredning som\r\nsäkerligen inte kommer att leda till något\r\nkonstruktivt. Jag tror att remissinstanserna nog är\r\nfärdiga att avfärda den.</pre><pre>Den märkligaste invändning justitieministern\r\nkommer med är att större och mindre båtar är\r\nblandade och man därför inte skulle kunna ha en\r\nregel. Det är egentligen lika intelligent som att säga\r\natt vi har små personbilar och stora långtradare och\r\ndärför inte kan ha samma regler.</pre><pre>Det finns dock, herr talman, litet ljus i detta,\r\neftersom justitiedepartementet själv tvivlar på sin\r\negen promemoria. Man säger att det finns skäl att\r\nompröva den. Jag skulle vilja att justitieministern\r\nsade att det är dags att ompröva hållningen när det\r\ngäller nykterhet till sjöss. Ge samhället de\r\ninstrument som kan hävda den uppfattning som vi\r\när överens om.</pre><pre>Överläggningen var härmed avslutad.</pre><pre>27 § Svar på fråga  1990/91:51 om ungdomar och\r\nfängelsestraff</pre><pre>Anf. 137 Justitieminister LAILA\r\nFREIVALDS:</pre><pre>Herr talman! Hans Göran Franck har frågat mig\r\nvilka åtgärder regeringen avser att vidta för att\r\nminska användningen av fängelsestraff och om\r\nfängelsestraffet för ungdomar i åldern 15--17 år bör\r\navskaffas.</pre><pre>Frågan är ställd mot bakgrund av dels att antalet\r\npersoner som dömts till fängelse den senaste\r\nfemårsperioden ökat till närmare 18 000 per år, dels\r\natt antalet ungdomar i åldern 15--17 år som dömts\r\ntill fängelse eller skyddstillsyn i förening med\r\nfängelse år 1989 uppgick till 52.</pre><pre>När det gäller ungdomar under 18 år skall fängelse\r\nkomma i fråga bara om det föreligger synnerliga\r\nskäl. De flesta unga döms till böter. För allvarliga\r\nbrott är i stället förstahandsalternativet ett\r\növerlämnande till vård inom socialtjänsten och då\r\noftast med placering i ett särskilt ungdomshem,\r\ntidigare s.k. § 12-hem.</pre><pre>Förra veckan besvarade statsrådet Lindqvist en\r\nfråga av Gudrun Schyman av huvudsakligen samma\r\ninnehåll som den Hans Göran Franck nu ställt till\r\nmig. I sitt svar redovisade statsrådet Lindqvist\r\nvilket arbete och vilka överväganden som nu pågår\r\nnär det gäller de särskilda ungdomshemmen. Han\r\nslog också fast att det inte är fråga om någon ändrad\r\nfärdriktning. Principen att socialtjänsten har\r\nhuvudansvaret för de unga lagöverträdarna ligger\r\nalltså fast. Jag vill till fullo instämma i detta.</pre><pre>Även om man skulle önska att fängelsestraffet\r\nkunde avskaffas för ungdomar under 18 år, är det\r\nenligt min mening dess värre inte möjligt att göra\r\ndetta nu. Jag vill i detta sammanhang påminna om\r\natt jag efter regeringens bemyndigande har\r\ntillkallat en parlamentarisk kommitté för att göra en\r\növersyn av det allmännas insatser när unga begår\r\nbrott (dir. 1990:53). Förhoppningsvis leder\r\nkommitténs arbete till att vi får ett bättre underlag\r\natt föreslå åtgärder för ungas tillrättaförande som\r\nminskar behovet av fängelse som påföljd.</pre><pre>Jag delar också Hans Göran Francks oro över\r\nutvecklingen när det gäller antalet personer som\r\ndöms till fängelse. Fängelsestraffet är sällan en bra\r\nmetod att förhindra återfall i brott, och när det\r\ngäller den enskildes återanpassning i samhället har\r\npåföljden många gånger direkt negativa\r\nverkningar. En åtgärd som vidtagits och som på sikt\r\nbör kunna leda till att färre personer döms till\r\nfängelse är den mer nyanserade\r\npåföljdsbestämningen för rattfylleribrott som\r\nriksdagen ställt sig bakom i samband med de\r\nändringar i trafikbrottslagen som trädde i kraft vid\r\nhalvårsskiftet. I övrigt finns det för närvarande inte\r\nnågra omedelbara planer på förslag som på ett mer\r\ningripande sätt påverkar domstolarnas påföljdsval.\r\nDet är emellertid viktigt att vi försöker finna\r\ntrovärdiga alternativ till fängelsestraffet.\r\nFörsöksverksamheten med samhällstjänst är ett led\r\ni dessa strävanden. Den i våras tillsatta\r\npåföljdsutredningen (dir. 1990:11) har också till\r\nuppgift att överväga möjligheterna att utveckla\r\nalternativ till fängelsestraffen.</pre><pre>Anf. 138 HANS GÖRAN FRANCK (s):</pre><pre>Herr talman! Jag tackar Laila Freivalds för svaret.</pre><pre>Antalet fängelsedomar har aldrig varit så stort som\r\nnu. Under den senaste femårsperioden har, som\r\nsagts, närmare 18 000 personer per år dömts till\r\nfängelse. En avgörande fråga nu är hur man skall\r\nkunna minska detta antal. Och den fråga som det\r\nfrämst gäller är att när reglerna om villkorlig\r\nfrigivning ändras kommer ytterligare påfrestningar\r\natt uppstå. En återgång till två tredjedels kvot utan\r\nanpassning av straffskalorna innebär en förlängning\r\nav verkställighetstiden med över 30 % för drygt\r\n3 000 personer om året.</pre><pre>Det behövs en betydande sänkning när det gäller\r\nstraffskalorna, särskilt beträffande de traditionella\r\nbrotten. Det är på den här punkten som Laila\r\nFreivalds svar inte innehåller något. Jag skulle\r\ndärför vilja fråga henne hur hon planerar på denna\r\npunkt.</pre><pre>Det är nödvändigt att man får en strategi för att\r\nminska antalet fängelsestraff. Det handlar framför\r\nallt om att det inte tillskapas lagstiftning som\r\ninnebär att användningen av fängelsestraff\r\nytterligare ökar. Dess värre har det framkommit en\r\nrad sådana tillbud.</pre><pre>Jag vill ställa en fråga när det gäller\r\nungdomsbrottsligheten. Innebär svaret från Laila\r\nFreivalds att den här nya utredningen är\r\noförhindrad att framlägga förslag om avskaffande\r\nav fängelsestraff för ungdomar i åldern 15--17 år?</pre><pre>Anf. 139 Justitieminister LAILA\r\nFREIVALDS:</pre><pre>Herr talman! Jag har i mitt svar angivit på vilket\r\nsätt vi arbetar med att på sikt erbjuda alternativ till\r\nfängelsestraffet. När det gäller framtida\r\nlagstiftningsåtgärder som kan verka i den ena eller\r\nandra riktningen, vill jag nog avvakta tills sådana\r\nlagförslag föreligger och då redogöra för på vilket\r\nsätt regeringens ambition att på sikt minska\r\nanvändandet av fängelsestraff fullföljs.</pre><pre>På frågan, om ungdomsutredningen är oförhindrad\r\natt föreslå avskaffande av fängelsestraff för\r\nungdomar i åldern 15--17 år, vill jag säga att det inte\r\nfinns något hinder för detta i direktiven.\r\nUtredningen kan givetvis göra de överväganden\r\nsom den anser nödvändiga.</pre><pre>Anf. 140 HANS GÖRAN FRANCK (s):</pre><pre>Herr talman! Jag tackar för det kompletterande\r\nsvaret. Direktiven kan möjligtvis vara otydliga på\r\nden punkten. Det stora problemet nu är ju att\r\nresurserna när det gäller placering av ungdomar på\r\n§ 12-hem är mycket små. Detta har varit föremål för\r\ndebatt här tidigare.</pre><pre>Det är alldeles nödvändigt att det tillskapas nya\r\nmöjligheter för placering av ungdomar i åldern 15--\r\n17 år. Utvecklingen i detta sammanhang är\r\noroväckande, eftersomdomarna säger att de på\r\ngrund av bristen på resurser måste döma fler till\r\nfängelsestraff. Antalet fängelsedömda kommer\r\ndärför av allt att döma att öka ytterligare. Vad anser\r\njustitieministern kan göras utöver det som\r\nframkom av statsrådet Lindqvists svar?</pre><pre>Anf. 141 Justitieminister LAILA\r\nFREIVALDS:</pre><pre>Herr talman! Jag har när det gäller kommunernas\r\nansvar för ungdomar som överlämnas till vård\r\nenligt socialtjänstlagen ingenting att tillägga utöver\r\ndet som statsrådet Bengt Lindqvist sade i sitt svar\r\ntill Gudrun Schyman. Det var ett mycket utförligt\r\nsvar. Det redogjordes där i detalj för de statsbidrag\r\noch regeländringar som genomförs för att\r\nkommunerna och landstingen skall ta sitt ansvar\r\nnär det gäller denna ungdomskategori.</pre><pre>Anf. 142 HANS GÖRAN FRANCK (s):</pre><pre>Herr talman! Det finns även andra möjligheter att\r\nminska användningen av fängelsestraff. Det har\r\nt.ex. framkommit att 34 § i verkställighetslagen\r\nanvänds i mycket begränsad omfattning. Jag undrar\r\nom Laila Freivalds har observerat att 34 § används\r\ni för liten omfattning?</pre><pre>Jag skulle vilja ställa en annan fråga. Trots att\r\nantalet fängelsedomar har ökat så pass mycket har\r\nbifallen till nådeansökningar minskat under den\r\nsenaste tioårsperioden.</pre><pre>Anf. 143 Justitieminister LAILA\r\nFREIVALDS:</pre><pre>Herr talman! Hans Göran Franck undrar om jag\r\nhar observerat tillämpningen av 34 § i\r\nverkställighetslagen. Jag kanske kan kontra med\r\natt fråga om Hans Göran Franck har observerat vad\r\nsom står i direktiven till påföljdsutredningen just\r\nnär det gäller 34 § i verkställighetslagen.</pre><pre>Anf. 144 HANS GÖRAN FRANCK (s):</pre><pre>Herr talman! Jag har uppfattat det på ett sådant\r\nsätt att överväganden skall göras på den punkten.\r\nJag utgår från att svaret från Laila Freivalds innebär\r\natt hon är oroad över att den paragrafen inte\r\nanvänds i större utsträckning än vad som nu är\r\nfallet.</pre><pre>Överläggningen var härmed avslutad.</pre><pre>28 § Meddelande om svar på interpellationerna\r\n1990/91:15, 26 och 29</pre><pre>Anf. 145 Justitieminster LAILA\r\nFREIVALDS:</pre><pre>Herr talman! Jag vill anmäla att Karin Israelssons\r\ninterpellation 15 om åtgärder för att minska antalet\r\nfängelsestraff för unga lagöverträdare, Margit\r\nGennsers interpellation 29 om offentliggörande av\r\nåtalades namn i samband med skatteprocesser\r\nm.m. och Britta Bjelles interpellation 26 om de nya\r\nreglerna om trafiknykterhetsbrotten inte kommer\r\natt besvaras inom föreskriven tid på grund av\r\narbetsbelastning. Jag avser efter samråd med\r\ninterpellanterna att besvara interpellationerna 15\r\noch 29 den 9 november och interpellation 26 den 16\r\nnovember.</pre><pre>29 § Svar på fråga  1990/91:2 om användningen\r\nav medel från allmän investeringsfond</pre><pre>Anf. 146 Statsrådet ERIK ÅSBRINK:</pre><pre>Herr talman! Karl-Gösta Svenson har frågat\r\nfinansminstern varför företag i Blekinge vägrats\r\ntillstånd att använda investeringsfonder för\r\ninvesteringar i länet.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Nuvarande frisläppsförordning (SFS 1990:647)\r\ngäller endast för investeringar i stödområdena samt\r\nför miljöförbättrande investeringar i hela landet. I\r\nstödområdena får avsättningar t.o.m. 1989 års\r\ntaxering tas i anspråk för bl.a. byggnads- och\r\nmarkarbeten som utförs t.o.m. mars 1991 och för\r\ninventarier som levereras senast då. För\r\nmiljöförbättrande investeringar får motsvarande\r\navsättningar utnyttjas t.o.m. mars 1992.</pre><pre>De senaste åren har regeringen fört en stram\r\nfrisläppspolitik. Bland de regioner som ändå\r\ngynnats genom regeringens dispensgivning under\r\ndenna tid märks just Blekinge. Samtidigt som de\r\ngenerella frisläppen begränsats har också kraven\r\nför dispens i Blekinge skärpts. För senast medgivna\r\ndispenser har fordrats att det gällt större strategiskt\r\nviktiga projekt.</pre><pre>Jag vill slutligen tillägga att jag avser att inom kort\r\nta upp frågan om en förlängning av\r\nfrisläppsförordningen.</pre><pre>Anf. 147 KARL-GÖSTA SVENSON (m):</pre><pre>Herr talman! Jag tackar statsrådet för svaret.</pre><pre>Den socialistiska regeringen i vårt land tar\r\nuppenbarligen inget intryck av händelserna i\r\nÖsteuropa. Den socialistiska planekonomin frodas.\r\nPå annat sätt kan man inte tolka regeringens avslag\r\npå en ansökan från ett konditoriföretag att få\r\nanvända sina egna investeringsfondsmedel för en\r\nnyinvestering i Karlskrona, som skapar sex nya\r\narbetstillfällen.</pre><pre>Det är märkligt att man avvisar denna ansökan i ett\r\nlän som är drabbat av en i jämförelse med riket i\r\növrigt betydligt högre arbetslöshet och där man\r\nredan nu kan förutse en mycket dyster framtid på\r\narbetsmarknaden.</pre><pre>Enligt uppgift är det flera företag i Blekinge som\r\ndrabbats av motsvarande bannbulla från\r\nregeringen. Jag tycker att det är ytterligare ett bevis\r\npå att den socialistiska regeringen vi har i vårt land\r\när småföretagarfientlig.</pre><pre>Varför släpper regeringen inte\r\ninvesteringsfondsmedlen fria? Är det möjligen på\r\ndet viset att vi ännu befinner oss för lång tid från\r\nvalet? Är det ännu inte tid för\r\nregeringsledamöterna att åka ut i landet och dela ut\r\nbidrag och/eller att ge tillstånd för företagen att\r\nnyttja sina egna investeringsfondsmedel? Är inte\r\nden socialistiska regeringen intresserad av företag\r\nsom vill stå på egna ben, som i det här fallet?</pre><pre>Frågorna är många, Erik Åsbrink, och nu vill jag\r\noch många med mig ha ett utförligt svar på frågan\r\nvarför ett mindre företag i det arbetslöshetstyngda\r\nBlekinge, med mycket hög och ökande\r\nungdomsarbetslöshet, inte får använda sina egna\r\ninvesteringsfondsmedel för att skapa sex nya\r\narbetstillfällen i Karlskrona. I Karlskrona har man\r\ni dagarna fått besked om att Saab inte kommer att\r\nha någon fabrik där, vilket skulle ha gett 500\r\narbetstillfällen.</pre><pre>Anf. 148 Statsrådet ERIK ÅSBRINK:</pre><pre>Herr talman! Jag måste säga att jag reagerar mot\r\nden insinuanta tonen i Karl-Gösta Svensons inlägg.\r\nJag vill också säga att jag inte tänker nu eller senare\r\ndiskutera enskilda ärenden. Riksdagens\r\nfrågeinstitut är inte till för detta. Jag är beredd att\r\ndiskutera principerna för\r\ninvesteringsfondssystemet och dess tillämpning i\r\npraktiken. Jag tänker inte gå in på enskilda\r\närenden.</pre><pre>Jag kanske skall upplysa Karl-Gösta Svenson om\r\natt detta investeringsfondssystem långt ifrån är\r\nuttryck för någon socialistisk planekonomi, som det\r\npåstods i inlägget. Detta system har sedan\r\ndecennier tillbaka använts i den svenska\r\nmarknadsekonomin såväl av socialdemokratiska\r\nregeringar som av de borgerliga regeringar där även\r\nKarl-Gösta Svensons parti ingick för några år\r\nsedan. Det används på så vis att det har skett en\r\nåtstramning i högkonjunkturer och frisläpp i\r\nlågkonjunkturer. Fonderna har också använts i viss\r\nutsträckning för andra ändamål -- regionalpolitiska\r\noch miljöpolitiska ändamål.</pre><pre>Nu har en bred enighet uppstått om att avveckla\r\ninvesteringsfondssystemet. Detta kommer också\r\natt ske, men vi får leva med systemet ännu en tid.\r\nDet skall vi naturligtvis hantera på bästa möjliga\r\nsätt. Vi kommer att i sinom tid ge till känna hur en\r\nförlängning av frisläppsförordningen skall se ut och\r\nhur systemet skall hanteras under de återstående\r\nåren.</pre><pre>Anf. 149 KARL-GÖSTA SVENSON (m):</pre><pre>Herr talman! Arbetslösheten i Blekinge är för\r\nnärvarande 3,2 %, i riket i övrigt 2,4 %. Bland\r\nungdomar mellan 18 och 19 år är arbetslösheten så\r\npass hög som 9,7 %, i övriga riket bara 5,3 %.\r\nBland ungdomar mellan 20 och 24 är arbetslösheten\r\n7,4 % i Blekinge mot 4,3 % i riket. Vi kan redan i\r\ndag förutse en ökad arbetslöshet i länet framför allt\r\nbland ungdomar och kvinnor.</pre><pre>När det gäller den här typen av verksamhet där\r\nföretag har begärt att få använda sina egna avsatta\r\ninvesteringsfondsmedel, utan något stöd från det\r\nallmänna, tycker jag att det är märkligt att\r\nregeringen är så snäv och så avogt inställd mot ett\r\nföretag i ett arbetslöshetstyngt län som Blekinge.\r\nDär finns dessutom risk för ökad arbetslöshet, men\r\nföretaget får inte skapa sex nya arbetstillfällen med\r\nhjälp av egna medel.</pre><pre>Anf. 150 Statsrådet ERIK ÅSBRINK:</pre><pre>Herr talman! Jag vill än en gång påpeka att jag inte\r\ntänker diskutera enskilda ansökningar här i\r\nriksdagen. Frågeinstitutet är inte till för det.</pre><pre>De ärenden som ligger i regeringskanliet skall\r\nbehandlas i särskild ordning. När beslut fattas\r\nmeddelar vi det. Jag tänker inte göra det här i\r\nkammaren.</pre><pre>Anf. 151 KARL-GÖSTA SVENSON (m):</pre><pre>Herr talman! Det var fråga om en princip, herr\r\nstatsrådet. Jag har inte diskuterat det enskilda\r\nföretaget som sådant, utan det gällde ett\r\nkonditoriföretag som hade möjlighet och ville\r\nskapa sex nya arbetstillfällen med hjälp av egna\r\ninvesteringsfondsmedel. Den socialdemokratiska\r\nregeringen är tydligen inte intresserad av att företag\r\nkan göra det med de pengar som är avsatta för\r\ninvesteringar, för att kunna förbättra sin\r\nverksamhet i vårt län.</pre><pre>Överläggningen var härmed avslutad.</pre><pre></pre><pre>30 § Svar på fråga  1990/91:4 om\r\növergångsproblem vid skatteomläggningen</pre><pre>Anf. 152 Statsrådet ERIK ÅSBRINK:</pre><pre>Herr talman! Karl-Gösta Svenson har frågat mig\r\nom jag kommer att medverka till att undanröja\r\nvissa beskattningseffekter som kan uppstå vid\r\navyttring av inventarier som anskaffats för en vid\r\nanskaffningstillfället mervärdeskattefri verksamhet\r\nmen som av skilda skäl måste avyttras efter\r\nårsskiftet när verksamheten blivit skattepliktig till\r\nmervärdeskatt.</pre><pre>Det är ofrånkomligt att det vid en så stor reform\r\nsom den nu aktuella uppstår vissa\r\növergångsproblem. Kommittén för indirekta skatter\r\ntog bl.a. upp den av Karl-Gösta Svenson\r\naktualiserade frågan och fann att problemet\r\ngenerellt sett inte var särskilt stort och att det därför\r\ninte fanns skäl att införa särskilda\r\növergångsbestämmelser.</pre><pre>Vid remissbehandlingen tog några remissinstanser\r\nockså upp frågan om införande av särskilda\r\növergångsbestämmelser avseende retroaktivt\r\navdrag för ingående skatt för inventarier som\r\nanskaffats innan verksamheten blivit skattepliktig.\r\nNågon praktiskt acceptabel lösning som inte ger\r\nupphov till nya problem har dock inte gått att få\r\nfram. Regeringen har därför valt att inte föreslå\r\nnågra speciella övergångsbestämmelser. Med\r\nhänsyn till att detta ställningstagande har varit känt\r\nunder lång tid torde flertalet berörda ha kunnat\r\nagera utifrån detta. Skulle det emellertid visa sig,\r\nnär reformen väl är genomförd, att någon enskild\r\nskattskyldig på grund av omständigheter som han\r\ninte själv rår över och som på grund av frånvaron av\r\nspeciella övergångsbestämmelser i detta hänseende\r\ndrabbas orimligt hårt, får frågan om en befrielse\r\nfrån den mervärdeskatt som utgått vid\r\nförsäljningen av inventariet i fråga prövas enligt\r\nbestämmelserna i 76 § lagen om mervärdeskatt.</pre><pre>Anf. 153 KARL-GÖSTA SVENSON (m):</pre><pre>Herr talman! Jag tackar statsrådet Åsbrink även\r\nför detta svar. Frågan är föranledd av att ett litet\r\nbussföretag i Blekinges glesbygd hotas till sin\r\nexistens på grund av att det inte finns några\r\növergångsregler i samband med att moms införs på\r\npersontransporter. Förlusterna i det här fallet kan\r\nuppgå till 240 000--250 000 kr. Det är ytterligare ett\r\nbevis på hur nonchalant den socialistiska\r\nregeringen är mot små och medelstora företag i vårt\r\nland.</pre><pre>Det är ofattbart att man från regeringshåll driver\r\nigenom en skattelag som på ett osunt sätt drabbar\r\nenskilda företagare och som t.o.m. hotar\r\nföretagens vidare fortbestånd. Det strider mot\r\nvedertagna rättsbegrepp att över en natt förändra\r\nmarknadens spelregler. Det är inte så som\r\nstatsrådet antydde i svaret att man kan klara sig\r\nundan. Riksskatteverket har i sitt remissvar över\r\nutredningen om indirekta skatter påpekat vikten av\r\natt inte genomföra den aktuella lagstiftningen utan\r\natt man tar hänsyn till övergångsproblemen.</pre><pre>I det aktuella fallet kommer ett företag i svensk\r\nglesbygd att drabbas -- det är ovedersägligt. Det är\r\nytterligare en bekräftelse på att den socialistiska\r\nregeringen i vårt land icke lever upp till det viktiga\r\nsynsättet att hela Sverige skall leva. Statsrådets\r\nhänvisning till nådeparagrafen i\r\nmervärdeskattelagen hjälper inte företagaren ett\r\ndugg. Han får inga besked, han vet inte hur han\r\nskall förfara. Därför frågar jag statsrådet: Varför\r\navvisar regeringen en rättssäker och\r\nkonkurrensneutral övergångsbestämmelse i\r\nsamband med att moms införs på\r\npersontransporter? Vi har erfarenheter sedan\r\ntidigare. Skyll inte på att det inte går! Det går, herr\r\nstatsrådet, och jag vill gärna ha svar.</pre><pre>Anf. 154 Statsrådet ERIK ÅSBRINK:</pre><pre>Herr talman! Jag reagerar på nytt mot tonfallet i\r\ninlägget. Återigen: jag är inte beredd att diskutera\r\nenskilda fall. Jag vänder mig också mot\r\npåståendena att vi skulle kunna utforma en så\r\nomfattande skattereform utan att det skapas vissa\r\növergångsproblem. Jag vill inte förneka att det\r\nfinns sådana problem, men jag vill påstå att ingen\r\nskattereform värd namnet kan undgå att få vissa\r\neffekter under övergångsskedet. Att påstå\r\nnågonting annat är inte seriöst. Det har inte med\r\nsocialistisk eller icke-socialistisk politik att göra,\r\nutan det handlar om att förhålla sig seriöst till\r\nskattefrågan eller inte.</pre><pre>Jag vill också säga att det är felaktigt att påstå att\r\ndet är någonting som har skett över en natt. Frågan\r\nhar studerats ingående i kommittén för indirekta\r\nskatter -- det torde Karl-Gösta Svenson vara\r\nmedveten om. Kommittén lämnade sitt betänkande\r\ni juni 1989. Det har gått mer än ett år sedan dess.\r\nFörslaget har remissbehandlats, och det har\r\nlagstiftats i ärendet. Ännu har inte den åtgärd som\r\nvi talar om trätt i kraft, det sker vid kommande\r\nårsskifte. Det hela har alltså varit känt under en\r\nlängre tid.</pre><pre>Vi kommer inte att ändra på lagreglerna i detta\r\navseende. Jag vägrar att uttala mig i detta\r\nindividuella fall, för jag känner inte till det. Rent\r\nallmänt kan man konstatera att ett företag som\r\nbefinner sig i denna situation i vissa fall kan\r\ngenomföra en försäljning under det här året till\r\nnågon som skulle kunna göra avdrag för fiktiv skatt\r\nvid förvärvet. Det finns alltså möjligheter för\r\nföretag att hantera den uppkomna situationen.</pre><pre>Som jag påpekade i mitt föregående svar finns det\r\nalltid i sista hand den möjligheten att man begär,\r\noch också kan få, dispens, nedsättning eller\r\nbefrielse från skatt enligt 76 § mervärdeskattelagen.</pre><pre>Anf. 155 KARL-GÖSTA SVENSON (m):</pre><pre>Herr talman! Det är helt korrekt att jag satt i\r\nutredningen om indirekta skatter, KIS. Där\r\ndiskuterade vi denna fråga. Jag har reserverat mig\r\nmot majoritetens förslag, som innebär att enskilda\r\nföretagare drabbas, som i det här aktuella fallet.</pre><pre>Vi behöver inte diskutera det speciella fall som jag\r\nkänner till, men det är uppenbarligen så att en\r\nsmåföretagare i svensk glesbygd orättfärdigt\r\ndrabbas av att han är tvingad att sälja en av sina\r\nbussar beroende på att han har förlorat en\r\nmarknadsandel; han kan inte längre driva företaget\r\nmed två bussar. I dagsläget kan han inte sälja\r\nbussen -- det är ingen som köper bussen om man\r\ninte får momsavdrag på den. Då måste han gå till\r\nen som handlar med bussar. Statsrådet Åsbrink kan\r\ndå förstå att priset sjunker beroende på denna\r\nskattekonsevens. Han kan alltså inte betala sina\r\nskulder beroende på att vi har en felaktig\r\nlagstiftning!</pre><pre>Överläggningen var härmed avslutad.</pre><pre>31 § Svar på fråga  1990/91:11 om momsen och\r\nrecipientkontrollen</pre><pre>Anf. 156</pre><pre>Statsrådet ERIK ÅSBRINK:</pre><pre>Herr talman! Ing-Britt Nygren har, mot\r\nbakgrund av att den mervärdeskatt som belastar ett\r\nvattenvårdsförbunds verksamhet för\r\nrecipientkontroll inte skulle kunna föras över till i\r\nförbundet ingående kommuner och företag, frågat\r\nmig om jag tänker vidta åtgärder så att denna\r\nkumulativa skatteeffekt undanröjs.</pre><pre>Vattenvårdsförbundens ställning i\r\nmervärdeskattesammanhang är inte helt klarlagd.\r\nÄven om det i viss utsträckning skulle uppkomma\r\neffekter som inte kan elimineras inom ramen för de\r\nallmänna bestämmelserna i mervärdeskattelagen,\r\ntorde dessa effekter närmast ha marginell\r\nbetydelse. Jag är därför inte beredd att nu lämna\r\nnågra förslag i frågan.</pre><pre>Anf. 157 ING-BRITT NYGREN (m):</pre><pre>Herr talman! Jag får tacka statsrådet för svaret,\r\näven om jag är djupt besviken över innehållet i det.</pre><pre>Jag tycker det är allvarligt när statsrådet säger att\r\nman visserligen kan se att det blir vissa effekter av\r\ndet här men att de är marginella. Jag tycker inte att\r\ndet är marginellt när momsen drabbar va-\r\nabonnenter i två led. Dessutom är det inte\r\nmarginellt att vattenvårdsförbundens\r\nansträngningar att öka intresset från kommuner\r\noch företag att göra recipientkontroller i vatten\r\nförfelas. Det är särskilt angeläget på västkusten,\r\ndär det finns kommuner som har hela sitt\r\nvattenintag från exempelvis Göta älv. Då är det\r\nsynnerligen väsentligt från miljösynpunkt att man\r\ngör kontroller. När man ser sådana här effekter blir\r\nman mindre benägen till det.</pre><pre>En ytterligare fråga till statsrådet är: Varför kan\r\nman inte jämföra ett vattenvårdsförbund med\r\nandra ideella sammanslutningar som exempelvis\r\nvägsamfälligheter, som har den möjlighet jag har\r\nfrågat om? Vad är det för fel med att göra det --\r\nvarför är statsrådet ovillig till det?</pre><pre>Anf. 158 Statsrådet ERIK ÅSBRINK:</pre><pre>Herr talman! Ett vattenförbund är\r\nuppenbarligen en självständig juridisk person, men\r\ndet råder oklarhet om vad det är för slags juridisk\r\nperson. När det gäller vattenförbunds organisation\r\nhänvisas i lagen om vattenförbund i stor\r\nutsträckning till lagen om förvaltning av\r\nsamfälligheter. Om vattenförbunden skulle visa sig\r\nvara samfälligheter, skulle vissa redan existerande\r\nbestämmelser i mervärdeskattelagen möjligen\r\nkunna tillämpas för att föra över den ingående\r\nskatten till medlemmarna i förbunden.</pre><pre>Jag kan också påpeka att det här knappast är något\r\nnytt problem. Kommunernas avloppsverksamhet\r\nliksom de i vattenförbunden ingående\r\nindustriföretagens verksamhet har redan tidigare\r\nmedfört skattskyldighet. Problemet med\r\nkumulativa effekter borde alltså ha uppstått redan\r\ntidigare -- det är ingen ny situation som har inträtt.</pre><pre>Mot den bakgrunden vill jag upprepa att några\r\nytterligare åtgärder icke är planerade.</pre><pre>Anf.159 ING-BRITT NYGREN (m):</pre><pre>Herr talman! Jag kan bara beklaga att statsrådet\r\när ovillig till detta. Statsrådet erkänner att det är fel\r\noch säger att vattenvårdsförbund skulle kunna vara\r\njämförbara med samfälligheter -- varför då inte\r\nvägsamfälligheter, där man har företagit den här\r\nförändringen, som alla tycker är till nytta?</pre><pre>Vattenvårdsförbund är angelägna, särskilt från\r\nmiljösynpunkt; i varje fall tycker vi det på\r\nvästkusten, och vi arbetar för sådana både längs\r\nsjälva kusten och utefter de stora älvarna. Här\r\nåstadkoms alltså en motsatt effekt: Man blir ovillig\r\natt ingå i vattenvårdsförbund när man ser att det\r\nblir dubbel skatteeffekt.</pre><pre>Överläggningen var härmed avslutad.</pre><pre>32 § Svar på fråga  1990/91:13 om s.k.\r\npedagogiska måltider och skattereformen</pre><pre>Anf. 160 Statsrådet ERIK ÅSBRINK:</pre><pre>Herr talman! Margó Ingvardsson har frågat mig\r\nom den förmånliga beskattningen av de s.k.\r\npedagogiska måltiderna kommer att finnas kvar\r\nefter skattereformens genomförande år 1991.</pre><pre>Enligt riksskatteverkets nu gällande anvisningar\r\n(RSV Dt 1989:23) är pedagogiska måltider\r\nundantagna från beskattning av kostförmån. Detta\r\ngäller lärare eller annan personal vid skola,\r\nförskola, daghem eller fritidshem som har\r\ntillsynsskyldighet för barn under skolmåltid samt\r\nvårdpersonal inom omsorgsvården eller\r\näldreomsorgen som har tillsynsskyldighet för\r\nsenildementa eller förståndshandikappade.</pre><pre>I regeringens förslag till det andra steget i\r\nskattereformen (prop. 1989/90:110) sägs att det\r\näven i fortsättningen bör finnas en möjlighet att\r\nbeakta de pedagogiska måltiderna. Någon egentlig\r\nförändring av den praxis som utbildats vid\r\nbeskattningen av de pedagogiska måltiderna torde\r\nsåledes inte ha varit åsyftad. Det är emellertid\r\nriksskatteverkets uppgift att utfärda\r\nrekommendationer för tillämpningen.</pre><pre>Anf. 161 MARGÓ INGVARDSSON (v):</pre><pre>Herr talman! Jag tackar statsrådet för ett positivt\r\nsvar på min fråga. När jag senast debatterade de\r\npedagogiska måltiderna med statsrådets\r\nföregångare kunde jag inte få något klart besked på\r\nfrågan, om måltiderna skulle överleva\r\nskattereformen eller inte. Feldt sade då att\r\nregeringen skulle ta sig en funderare på saken.</pre><pre>Jag är givetvis glad att regeringen har funderat i de\r\nhär banorna och att man delar min uppfattning att\r\npedagogiska måltider är en så viktig del av arbetet\r\natt de inte får betraktas som subventionerade\r\nluncher i allmänhet.</pre><pre>Det är trevligt att kunna lämna det här beskedet\r\nvidare till skolor och vårdinrättningar. Jag har bara\r\nen liten fråga, som gäller sista meningen i svaret:\r\nDet är väl så att säga bara en formalitet? Jag utgår\r\nfrån att riksskatteverket snart kommer med sådana\r\ntillämpningsföreskrifter.</pre><pre>Anf. 162 Statsrådet ERIK ÅSBRINK:</pre><pre>Herr talman! Jag har ingen anledning att förmoda\r\nnågonting annat.</pre><pre>Låt mig också säga att det är roligt att någon gång\r\nfå lämna ett svar som uppfattas som positivt. Jag är\r\növertygad om att även min föregångare i ämbetet\r\när nöjd med den lösning som vi har hittat.</pre><pre>Anf. 163 MARGÓ INGVARDSSON (v):</pre><pre>Herr talman! Jag tackar för den kompletteringen\r\nav svaret.</pre><pre>Överläggningen var härmed avslutad.</pre><pre>33 §  Svar på fråga  1990/91:19 om\r\nkollektivtrafiken och beskattningen</pre><pre>Anf. 164 Statsrådet ERIK ÅSBRINK:</pre><pre>Herr talman! Viola Claesson har frågat mig om det\r\nplaneras någon ny åtgärd som kan öka det\r\nmiljövänliga kollektivresandet.</pre><pre>1991 kommer all persontrafik att i\r\nmervärdeskattehänseende behandlas på samma\r\nsätt som all annan konsumtion. Detta är ett element\r\ni den stora skattereformen.</pre><pre>Eftersom trafikföretagen samtidigt ges rätt att lyfta\r\nav den moms de betalar på sina inköp kommer\r\nprishöjningarna som följd av skattereformen att bli\r\nväsentligt lägre än den formella\r\nmervärdeskattesatsen. För lokaltrafiken uppgår\r\ndessa prishöjningar till i genomsnitt 10--12 %. För\r\nen del företag blir behovet av prishöjningar lägre.\r\nFör SL, dvs. Storstockholms Lokaltrafik, som\r\nsvarar för hälften av all lokaltrafik i landet, medför\r\nmomsbeläggningen sålunda en extra kostnad för\r\nresenärerna med endast 5 %.</pre><pre>Även bilisterna har drabbats av en del\r\nkostnadsökningar på sistone. Sammantaget\r\ninnebär skattereformen och de bensinprishöjningar\r\nsom följt av krisen vid Persiska viken att\r\nkollektivtrafikens konkurrenskraft gentemot\r\nbiltrafiken har förstärkts. Det är därför knappast\r\ntroligt att kollektivresandet kommer att minska av\r\nkonkurrensskäl.</pre><pre>Vad gäller SJ kommer införandet av\r\nmervärdeskatten att medföra kostnadsökningar om\r\n16--17 %. Eftersom flyget samtidigt träffas av både\r\nmoms och miljöavgifter beräknas dess kostnader\r\nstiga med omkring 25 %. Även tåget får således\r\nförstärkt konkurrenskraft som följd av\r\nskattereformen, framför allt mot flyget men\r\nsannolikt också gentemot bilen.</pre><pre>Skattereformen innebär också att hushållens\r\nköpkraft förstärks 1991. Även det bör bidra till en\r\nökad efterfrågan på tågresor.</pre><pre>Det finns mot denna bakgrund ingen grund att\r\nhävda att skattereformen skulle missgynna det\r\nmiljövänliga kollektivresandet.</pre><pre>Tredje vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>\r\n34 § Svar på frågorna 1990/91:25 och 47 om\r\nåtgärder för att begränsa effekterna av\r\nbensinprishöjningarna</pre><pre>Anf. 165 Statsrådet ERIK ÅSBRINK:</pre><pre>Herr talman! Åke Wictorsson har frågat mig vilka\r\nåtgärder regeringen anser erfordras för att\r\nmotverka att bensinprishöjningarna får effekter på\r\nmöjligheterna till bosättning utanför och pendling\r\ntill tätorternas arbetsplatser för innevånarna i\r\nglesbygden.</pre><pre>Sten-Ove Sundström har frågat mig om jag är\r\nberedd att vidta åtgärder för att begränsa\r\neffekterna av bensinprishöjningen.</pre><pre>Jag besvarar dessa båda frågor i ett sammanhang.</pre><pre>Sedan frågorna ställdes har regeringen presenterat\r\nsin avsikt att föreslå riksdagen att schablonbeloppet\r\nför avdrag för resor till och från arbetsplatsen höjs.\r\nI fjol uppgick avdraget till 10:20 kr. per mil upp till\r\n1 000 mil och 7:70 kr. per mil för körsträckor över\r\n1 000 mil. Detta avdrag föreslås bli höjt till 11 kr.\r\nper mil 1990 och 12 kr. per mil 1991 oavsett\r\nkörsträcka.</pre><pre>Genom höjningen lindras effekterna av de höjda\r\nbensinpriserna avsevärt för de människor i landets\r\nglesbygder som Åke Wictorssons och Sten-Ove\r\nSundströms frågor gäller. För en löntagare med\r\nnormala inkomster som t.ex. har 3 1/2 mil till\r\narbetet enkel resa och som därför åker 7 mil varje\r\ndag motsvarar det ökade avdraget en sänkning av\r\nbensinpriset med 1:10 kr. per liter 1991. För den\r\nsom åker 10 mil varje dag motsvarar förändringen\r\nen sänkning av bensinpriset med 1:31 kr. per liter.</pre><pre>Ändringen i reseavdraget medför ett skattebortfall\r\npå 700 milj. kr., vilket finansieras fullt ut. Någon\r\nlättnad i finanspolitiken är det därför ej fråga om.</pre><pre>Som en jämförelse kan nämnas att om samma\r\nbelopp skulle användas till en generell sänkning av\r\nbensinskatten, så skulle det motsvara 12 öre per\r\nliter.</pre><pre>Anf. 166 ÅKE WICTORSSON (s):</pre><pre>Herr talman! Jag vill tacka för svaret på min fråga.\r\nDet är bra att de som har långa resor med bil till och\r\nfrån arbetet kompenseras för de ökade\r\nbensinkostnaderna genom höjda avdrag. Jag delar\r\nuppfattningen att det i nuvarande ekonomiska läge\r\ninte är möjligt att öka köpkraften genom\r\nskattesänkningar, vilket skulle medföra risker för\r\nökad inflation och räntehöjningar, något som\r\nytterligare skulle belasta de grupper som här är\r\nsärskilt berörda.</pre><pre>Några ytterligare kommentarer. Stora delar av vårt\r\nland är beroende av bilen för transporter. Den\r\nhärigenom ökade friheten har skapat\r\nförutsättningar för bosättning i större delen av vårt\r\nland, även i de delar där kollektivtrafiken inte är\r\ntillräcklig, inkl. områden omkring storstäderna.\r\nDenna utveckling hotas nu av de snabbt stigande\r\nbensinpriserna. Det lägger ett särskilt ansvar på\r\nbensinbolagen att inte ta ut högre priser än vad som\r\när nödvändigt. Det är därför viktigt att de\r\nprisövervakande organen noga följer denna\r\nutveckling. Jag utgår från att regeringen bevakar\r\natt så sker.</pre><pre>Det är också viktigt att de grupper som har\r\nbilförmån i tjänsten och därmed är opåverkade av\r\nbensinprisernas ökning får en motsvarande\r\nuppräkning av bilförmånen.</pre><pre>På dessa punkter är jag tacksam för en\r\nkomplettering av svaret.</pre><pre>Anf. 167 STEN-OVE SUNDSTRÖM (s):</pre><pre>Herr talman! Även jag får tacka statsrådet för\r\nsvaret på min fråga. Huvudproblemet, resorna till\r\narbetet, är löst. Jag tycker att förslaget om en\r\nhöjning av avdraget till den aktuella nivån är bra.\r\nDessutom har man ordnat med en bra finansiering.</pre><pre>Men det finns en annan viktig fråga i detta\r\nsammanhang: Glesbygdsbefolkningens resor för att\r\nfå del av samhällets service. Detta området har\r\nuppmärksammats alltmer på senare år, framför allt\r\ndet senaste året med tanke på det som har hänt på\r\noljemarknaden. Det är viktigt att vi\r\nuppmärksammar denna fråga. Människor har ju\r\nandra intressen än bara att resa till och från jobbet.\r\nDet gäller tillgången till samhällsservice för\r\npensionärer med hjälp av den egna bilen.</pre><pre>Det framlagda förslaget om exempelvis ett\r\ndifferentierat system skulle för de 95 000\r\npersonbilar som är registrerade i stödområde 1 vid\r\nen nedsättning av bensinskatten med 1 kr. per liter\r\nkonkret innebär att ca 200 milj. kr. per år för\r\nstatskassan. Det är mycket pengar, men jag tror\r\ninte att det skulle vara oöverkomligt i framtiden.</pre><pre>Självfallet är det många problem förenade med\r\ndetta, t.ex. i samband med gränshandeln, men jag\r\ntror att det är viktigt att vi följer och\r\nuppmärksammar dessa frågor. Bensinpriset har nu,\r\npå grund av det som har skett på oljemarknaden,\r\nnått en sådan nivå att det nog blir nödvändigt att\r\ngöra något i framtiden. Jag tror att vi i\r\navgiftshänseende helt enkelt blir tvungna att skilja\r\nmellan storstadsbilisten och glesbygdsbon.</pre><pre>Jag vet att detta inte är något enkelt problem. Det\r\nhar ventilerats vid olika tillfällen, och jag tror att\r\ndet är viktigt att frågan följs upp. Jag vill därför\r\nfråga statsrådet: Kommer ni vid er framtida\r\nutvärdering att följa upp problemen med resor till\r\noch från arbetet?</pre><pre>Anf. 168 Statsrådet ERIK ÅSBRINK:</pre><pre>Herr talman! Det här året har inneburit kraftiga\r\nhöjningar av bensinpriset. En stor del av höjningen\r\nkom i början av året, då bensinskatten höjdes. Det\r\nvar ett led i finansieringen av\r\ninkomstskattesänkningarna. De pengar som togs in\r\nbetalades tillbaka i sin helhet i form av\r\ninkomstskattesänkningar. Men ovanpå detta kom\r\nen höjning som vi inte rår över, som en följd av de\r\ninternationella prishöjningarna och ytterst av Iraks\r\ninvasion av Kuwait. Detta kan vi å ena sidan inte\r\ngöra mycket åt, å andra sidan har det utan tvivel\r\nmedfört en del problem, och vi har nu tillkännagivit\r\nde åtgärder som vi är beredda att vidta.</pre><pre>Jag konstaterar att de båda frågeställarna och jag\r\ntycks vara i stora drag överens om att dessa\r\nåtgärder var bra och var vad som kunde göras. Vad\r\ngäller några av de specifika frågor som togs upp vill\r\njag säga att jag helt delar Åke Wictorssons\r\nuppfattning att vi bör hålla noggrann kontroll över\r\noljebolagens prissättning framöver. Jag utgår från\r\natt de prisvårdande myndigheterna känner det\r\nansvaret, och jag menar också att vi alla som\r\nkonsumenter skall vara mycket lyhörda och noga\r\nfölja utvecklingen framöver. Det finns på detta\r\nområde likaväl som på andra anledning att\r\nifrågasätta om prishöjningarna skall bli större än\r\nvad som motiveras av skatter och internationella\r\nförhållanden.</pre><pre>Några förändringar utöver dem som nu har\r\nbeslutats i samband med olika delar av\r\nskattereformen är inte aktuella. Det gäller såväl\r\nbilförmånen som frågan om en differentierad\r\nbensinskatt. En rad problem är förenade med en\r\nsådan differentiering, och det gör att jag känner\r\nmig tveksam till den. Men mera allmänt sett är det\r\nnaturligtvis möjligt att vi i framtiden får ompröva\r\nvissa inslag i skattereformen. För närvarande har vi\r\ninga planer på en sådan omprövning.</pre><pre>Anf. 169 ÅKE WICTORSSON (s):</pre><pre>Herr talman! Jag tackar naturligtvis för det\r\nkompletterande svaret beträffande\r\nprisövervakningen. Däremot delar jag inte\r\nstatsrådets uppfattning när det gäller bilförmån i\r\ntjänsten. Det är viktigt att man kan upprätthålla\r\nallmänhetens förtroende för skattereformen och att\r\nmänniskor upplever att den är rättvis och drabbar\r\nolika grupper på ungefär samma sätt. Det kan då\r\ninte vara rimligt att en grupp som åtnjuter\r\nförmånen av bil i tjänsten har möjlighet att utan att\r\nkänna någon effekt av bensinpriserna på sitt eget\r\nåkande använda bilen i tjänsten. Skattereglerna\r\nborde rimligtvis på något sätt ändras med tanke på\r\ndetta.</pre><pre>Anf. 170 STEN-OVE SUNDSTRÖM (s):</pre><pre>Herr talman! Jag tror, som jag sade tidigare, att det\r\när viktigt att man ser över glesbygdsbefolkningens\r\nmöjligheter att få samhällsservice. Prisutvecklingen\r\nfår inte inverka alltför starkt i detta avseende. Om\r\npensionärerna slutar att åka bil, därför att det är för\r\ndyrt, kommer färdtjänsten att belastas. Samhället\r\ndrabbas alltså ändå av kostnaden på något sätt.</pre><pre>Jag vet att det är en mängd problem inbyggda i en\r\ndifferentiering av bensinskatten. Det är en fråga\r\nsom har varit uppe till behandling vid åtskilliga\r\ntillfällen. Det är inte så lätt som man ibland ger\r\nuttryck för i den allmänna debatten att genomföra\r\ndetta, men det är inte fel att försöka. Det gäller ett\r\nproblem som vi på sikt måste komma till rätta med.</pre><pre>Jag tror inte att någon kräver att statsrådet i dag\r\nskall kunna presentera en färdig lösning, men jag\r\ntror att det finns en allmän önskan om att dessa\r\nproblem skall följas noggrant. Det är nämligen\r\nfråga om ett växande problem för servicen i\r\nglesbygd.</pre><pre>Anf. 171 Statsrådet ERIK ÅSBRINK:</pre><pre>Herr talman! Först till Åke Wictorsson: Jag delar\r\nsjälvfallet den grundtanke som kom till uttryck i\r\nfrågan, nämligen att bilförmånen skall avvägas mot\r\nkostnaderna för användningen av bilen i andra\r\nsammanhang. Vi tog till ganska kraftigt i\r\nskattereformen, och i jämförelse med de tidigare\r\nutredningsförslagen höjde vi faktiskt den förmån\r\nsom skall tas upp till beskattning. Men det är i och\r\nför sig sant att vi inte har haft möjligheten att\r\nbeakta de prishöjningar på bensin som har ägt rum\r\nunder senare tid. Om sådana höjningar blir\r\nbestående eller inte vet vi inte i dag, men vi är helt\r\növerens om att detta bör följas upp på ett bra sätt i\r\nframtiden.</pre><pre>När det gäller en differentiering av bensinskatten är\r\nsvårigheterna mycket stora. Om prisskillnaden blir\r\nbetydande uppmuntrar det en handel över\r\ngränserna, vilket innebär att förmåner även går till\r\nkategorier som inte avses. Bensinhandeln m.m.\r\nkommer att snedvridas. Vi har valt andra metoder\r\natt gynna glesbygden. Jag vill bara peka på\r\nnedsättningen av fordonsskatten och den\r\nnedsättning av elskatten som kommer vid nästa\r\nårsskifte.</pre><pre></pre><pre>Anf. 172 ÅKE WICTORSSON (s):</pre><pre>Herr talman! Efter den ytterligare motivering som\r\nstatsrådet nu gav beträffande frågan om tjänstebil,\r\nber jag att få tacka även för den kompletteringen.</pre><pre>Anf. 173 STEN-OVE SUNDSTRÖM (s):</pre><pre>Herr talman! Låt mig bara säga till statsrådet att en\r\ndifferentiering av bensinskatten kan vara ett medel.\r\nJag vet att det förekommer en rad problem vid\r\ngränsdragning och mycket annat. I och för sig\r\nföreligger det problem redan i dag när det gäller\r\nvåra grannländer, inte minst beträffande Finland.\r\nMen det är inte fel att försöka på det här området.\r\nDet finns möjlighet att pröva olika lösningar.\r\nRedan i dag har vi ju gränsdragningar mellan olika\r\nsystem. Det gäller t.ex. regionalpolitiska stöd.</pre><pre>Jag tror att det är viktigt att man följer den här\r\nfrågan noga och framför allt ser över den med tanke\r\npå framtiden. Det finns ju en tendens att det\r\nuppstår skillnader mellan glesbygd och storstäder\r\nnär det gäller trafiken. Därför tror jag att det är\r\nviktigt att man ser över systemen. Det är inte fel att\r\nförsöka och misslyckas, men det är fel att inte\r\nförsöka alls.</pre><pre>Anf. 174 Statsrådet ERIK ÅSBRINK:</pre><pre>Herr talman! Jag tror att Sten-Ove Sundström och\r\njag är helt överens om de grundläggande\r\nambitionerna. Vi vill föra en sådan regionalpolitik\r\natt vi åstadkommer en utjämning över hela landet.\r\nDetta är det väsentliga. De medel som sedan skall\r\nanvändas för att åstadkomma detta kan alltid\r\ndiskuteras. De är inte huvudsaken. Vi skall välja de\r\nmedel som ger de åsyftade effekterna med så litet\r\nav skadeverkningar och problem som möjligt. Det\r\när med utgångspunkt i det synsättet som vi skall\r\ndiskutera både de åtgärder som vi redan har\r\nvidtagit -- jag nämnde nedsättning av\r\nfordonsskatten och elskatten -- och även andra\r\nåtgärder som har föreslagits, men som vi inte har\r\nvidtagit.</pre><pre>Även om den höjning av reseavdraget som nu har\r\nföreslagits verkar över hela landet -- och jag menar\r\natt det är en viktig poäng att avdraget inte skall\r\nbegränsas till en viss del av befolkningen -- får den\r\nsin största tyngd i glesbygden, eftersom\r\nbilberoendet är störst där. I praktiken har det alltså\r\nen viss regionalpolitisk effekt, även om åtgärden i\r\nsig är generell.</pre><pre>Överläggningen var härmed avslutad.</pre><pre>35 § Svar på fråga  1990/91:38 om\r\nfastighetstaxeringen av lantbruk</pre><pre>Anf. 175 Statsrådet ERIK ÅSBRINK:</pre><pre>Herr talman! Knut Wachtmeister har frågat mig\r\nom jag avser att i den aviserade propositionen om\r\nfastighetstaxering av lantbruk ta hänsyn till att\r\navregleringen inom jordbruket kan leda till lägre\r\nfastighetspriser.</pre><pre>Beredningsarbetet med förslag till vissa\r\nförändringar i fastighetstaxeringen inför den\r\nallmänna fastighetstaxeringen av lantbruksenheter\r\når 1992 pågår inom finansdepartementet. En\r\nproposition i ämnet kommer inom de närmaste\r\ndagarna att överlämnas till riksdagen. Jag är därför\r\ninte beredd att nu kommentera frågan ytterligare.</pre><pre>Anf. 176 KNUT WACHTMEISTER (m):</pre><pre>Herr talman! Jag tackar statsrådet för svaret, även\r\nom det inte var särskilt uttömmande.</pre><pre>Avregleringen av jordbruket påverkar naturligtvis\r\nde kommande taxeringsvärdena beroende dels på\r\nändring av användningen av mark och byggnader,\r\ndels på försämringen av lönsamheten. De frågor\r\nsom speciellt bör uppmärksammas är:</pre><pre>1. Indelningen av ägoslag, där definitionen av\r\nåkermark som blir föremål för s.k. omställning\r\nsärskilt bör observeras. Samma sak gäller\r\nnaturligtvis djurstallar som tas ur produktion.</pre><pre>2. Enligt nuvarande ordning skall taxeringsvärdet\r\nmotsvara 75 % av marknadsvärdet. Detta beräknas\r\ni sin tur med ledning av det genomsnittliga prisläget\r\nunder andra året före det år då fastighetstaxering\r\nsker. I första hand gäller alltså priset vid\r\nfastighetsförsäljningar i orten. Först i andra hand\r\nberäknas marknadsvärdet med ledning av en\r\navkastningskalkyl.</pre><pre>Enligt mitt förmenande måste större hänsyn tas till\r\nen fastighets avkastningsförmåga än till de orters\r\npris som satts vid försäljningar som kunnat ske,\r\ninnan beslutet om avreglering fattades.</pre><pre>Nu säger statsrådet att beredningsarbete pågår, och\r\nenligt vad jag har hört kommer propositionen att\r\nläggas fram den 22 oktober. Min enda möjlighet att\r\npåverka beredningsarbetet är att ställa frågor till\r\nstatsrådet. Jag hade hoppats på en viljeyttring från\r\nstatsrådets sida. Jag frågar nu om statsrådet förstår\r\nde synpunkter som jag har lagt fram och anser att\r\nde bör påverka propositionen, innan den läggs\r\nfram.</pre><pre>Anf. 177 Statsrådet ERIK ÅSBRINK:</pre><pre>Herr talman! Beredningen pågår och är i det\r\nnärmaste avslutad. Den proposition som förbereds\r\när mycket nära förestående. Vi har inte den\r\nordningen att vi bereder propositioner i Sveriges\r\nriksdag, utan Sveriges riksdag har möjlighet att\r\nefter att ha tagit del av propositionen ge sina\r\nsynpunkter -- och så bör också ske. Riksdagen kan\r\ndå ändra förslagen, om de är mindre väl avvägda.\r\nJag menar att det finns rika möjligheter till både\r\ndebatt och praktisk hantering när propositionen väl\r\nhar lagts fram. I övrigt är jag förhindrad att gå in\r\npå innehållet. Jag vill bara peka på en omständighet\r\nsom gäller mera generellt, inte bara\r\nfastighetstaxering av lantbruk utan även taxering av\r\nandra fastigheter. Det är ett problem med det\r\nmycket långa tidsintervallet mellan taxeringarna,\r\neftersom prisändringarna kan vara mycket stora,\r\ntrots att de inte avspeglas i det faktiska\r\ntaxeringsvärdet. Jag menar därför att det finns skäl\r\natt i framtiden överväga en annan ordning, en\r\nordning som medger en snabbare och därmed\r\nbättre avspegling av de faktiska marknadspriserna\r\nän vad dagens system tillåter.</pre><pre>Anf. 178 KNUT WACHTMEISTER (m):</pre><pre>Herr talman! Min erfarenhet säger mig att det är\r\nmycket svårare att ändra på en proposition som har\r\nlagts på riksdagens bord än att ändra innan\r\npropositionen har lagts fram, om man har kommit\r\nmed vissa relevanta påpekanden. Jag kan påminna\r\nstatsrådet Åsbrink om att vi i våras hade en\r\ndiskussion om en lagrådsremiss rörande\r\nbeskattningen av svenskar i utlandstjänst. Då var\r\nstatsrådet mycket pragmatisk, och det blev också\r\nen ändring i propositionen. Nu tänkte jag: Gick det\r\nbra i våras, kan det kanske gå bra även i höst, så att\r\nstatsrådet tar hänsyn till de påpekanden som jag har\r\ngjort och som enligt min mening är ytterst\r\nbetydelsefulla för det framtida fastställandet av de\r\nnya taxeringsvärdena för jordbruk.</pre><pre>Anf. 179 Statsrådet ERIK ÅSBRINK:</pre><pre>Herr talman! Jag lyssnar naturligtvis alltid med\r\nstort intresse på Knut Wacthmeister och tar del av\r\nde synpunkter som han framför. Dock kan jag inte\r\nlova att alltid följa dem.</pre><pre>Anf. 180 KNUT WACHTMEISTER (m):</pre><pre>Herr talman! Jag tackar för detta och hoppas att\r\njag den 22 oktober får se en proposition där man\r\nhar tagit hänsyn till mina påpekanden.</pre><pre>Överläggningen var härmed avslutad.</pre><pre>36 § Svar på fråga  1990/91:48 om momsen på\r\nleasingavgift för bilar som används i\r\ntaxiverksamhet</pre><pre>Anf. 181 Statsrådet ERIK ÅSBRINK:</pre><pre>Herr talman! Knut Wachtmeister har frågat mig\r\nom regeringen avser att föreslå riksdagen att\r\nleasing av taxibilar skall medföra avdragsrätt för\r\ningående mervärdeskatt.</pre><pre>Regeringen har redan tidigare uppmärksammat\r\ndetta problem och därför i proposition 1990/91:37\r\nsom lämnats till riksdagen den 11 oktober 1990\r\nföreslagit bl.a. att mervärdeskatten vid hyra eller\r\nleasing av personbil för yrkesmässig\r\npersonbefordran -- liksom vid förvärv av sådant\r\nfordon -- skall vara avdragsgill i sin helhet.</pre><pre>Anf. 182 KNUT WACTHMEISTER (m):</pre><pre>Herr talman! Jag tackar statsrådet för svaret även\r\npå den här frågan, som jag ställde för två veckor\r\nsedan.</pre><pre>Bakgrunden är som bekant att taxiverksamhet från\r\natt tidigare ha stått utanför momssystemet enligt\r\nvårens proposition 111 skulle omfattas av\r\nskattskyldighet och momsen således inte vara\r\navlyftbar vid inköp av taxibil.</pre><pre>Riksdagen ändrade emellertid i propositionen så\r\ntill vida att ingående mervärdeskatt skulle vara\r\navdragsgill vid förvärv av taxibil. I det\r\nsammanhanget observerades inte leasing av\r\ntaxibilar, troligtvis beroende på att leasing omfattas\r\nav en annan paragraf i mervärdeskattelagen.\r\nGjordes nu ingen ändring skulle hela momsen vara\r\navlyftbar vid förvärv, men blott halva vid leasing.\r\nDetta skulle slå hårt, eftersom enligt uppgift ca\r\n80 % av alla taxibilar är leasade. Så lades då i\r\nfredags proposition 37 på riksdagens bord,\r\ninnehållande bl.a. den korrigeringen att hela\r\nleasingmomsen blir avlyftbar. Jag tackar för den\r\nändringen vare sig den nu berodde på att\r\nfinansdepartementet självt observerat frågan eller\r\npå att budskapet kommit utifrån.</pre><pre>Finansministern sade nyss i ett svar till Margó\r\nIngvardsson att statsrådet gladde sig åt att kunna\r\nlämna ett positivt svar. Nu kan statsrådet glädja sig\r\nåt att ha lämnat ytterligare ett positivt svar.</pre><pre>Överläggningen var härmed avslutad.</pre><pre></pre><pre>37 § Svar på fråga  1990/91:81 om\r\nhobbybiodling</pre><pre>Anf. 183 Statsrådet ERIK ÅSBRINK:</pre><pre>Herr talman! Martin Olsson har frågat mig om\r\nvilka initiativ regeringen avser ta för att\r\nskattereformen inte skall omöjliggöra\r\nhobbybiodling.</pre><pre>Enligt praxis har biodlare med maximalt 14 bikupor\r\nbetraktats som hobbybiodlare. I det reformerade\r\nskattesystemet kommer inkomster från\r\nhobbyverksamhet att beskattas i inkomstslaget\r\ntjänst.</pre><pre>En av grundtankarna bakom skattereformen är att\r\nskattesystemet skall vara neutralt och likformigt\r\noch inte särbehandla olika typer av inkomster. Jag\r\nvill i detta sammanhang erinra om att företrädare\r\nför de yrkesmässigt verksamma biodlarna ansåg att\r\nhobbybiodlare i det gamla skattesystemet\r\nbehandlades alltför gynnsamt.</pre><pre>Beträffande de höga initialkostnaderna som tas upp\r\ni frågan kan påpekas att det i inkomstslaget tjänst,\r\ntrots kontantprincipen, enligt praxis i viss\r\nutsträckning medges värdeminskningsavdrag\r\navseende förslitning. Det torde således finnas\r\nmöjlighet för hobbybiodlare att fördela vissa av\r\ninitialkostnaderna på flera år och på så sätt kvitta\r\ndessa mot framtida inkomster. För hobbyinkomster\r\ngäller dessutom att avdrag alltid medges för\r\nunderskott som uppkommit året före det aktuella\r\ninkomståret.</pre><pre>Jag anser inte att skattereformen skulle\r\nomöjliggöra hobbybiodling och regeringen avser\r\ninte vidta några åtgärder för att ändra\r\nskattereformen beträffande denna fråga.</pre><pre>Anf. 184 MARTIN OLSSON (c):</pre><pre>Herr talman! Jag vill tacka statsrådet Erik Åsbrink\r\nför svaret på min fråga.</pre><pre>Biodling har mycket stor betydelse för vårt\r\nsamhälle. Den utgör en alldeles speciell näring\r\ngenom att den ger mycket mer för samhället i stort\r\ngenom det arbete som bina utför med pollinering av\r\nbåde vilda och odlade växter. Det ger mer för\r\nsamhället än för biodlarna som får\r\nhonungsskörden, så egentligen skulle biodlarna ha\r\nsamhällsstöd i stället för att beskattas.</pre><pre>Hittills har, som nämnts, undantag från beskattning\r\ngjorts för dem som har haft högst 14 bisamhällen,\r\noch dessa utgör det stora flertalet av de ca 18 000\r\nbiodlare som vi har i vårt land. Skattereformen\r\ninnebär att dessa biodlare kommer att beskattas för\r\nsin hobbyverksamhet. Jag tog upp detta spörsmål i\r\nen motion i riksdagen i våras med anledning av\r\npropositionen, och den avstyrktes utan någon\r\nsärskild motivering av skatteutskottet.</pre><pre>Statsrådet angav i sitt svar att\r\nvärdeminskningsavdrag avseende förslitning enligt\r\npraxis i viss utsträckning skulle kunna medges, och\r\ndet var något som utskottet inte heller nämnde.\r\nProblemet med den beskattning som nu föreslås är\r\natt det är stora initialkostnader och att det kanske\r\nblir överskott på verksamheten först efter flera år.\r\nFår man inte dra av initialkostnaderna blir det ju\r\nren förlust: man får inte göra avdrag för de\r\nomkostnader man har haft för att över huvud taget\r\nfå en inkomst.</pre><pre>Det var med anledning av skatteutskottets\r\nuttalande, eller rättare sagt brist på uttalande, i\r\nvåras som jag ställde frågan.</pre><pre>Det är många av dem som bedriver biodling i liten\r\nverksamhet som är oroliga för att de inte skall få\r\nnågra efterträdare. De är också oroliga för att\r\nmånga skall sluta med sin verksamhet tidigare än de\r\nannars skulle ha gjort. Skattereglerna skall gynna\r\nden samhällsutveckling som vi eftersträvar, och\r\nreglerna får inte vara skrivna utifrån\r\nskrivbordsperspektiv.</pre><pre>Jag skulle vilja fråga om statsrådet vill följa\r\nutvecklingen och är beredd att se över reglerna ifall\r\natt det blir en minskning av biodlingen i landet.</pre><pre>Anf. 185 Statsrådet ERIK ÅSBRINK:</pre><pre>Herr talman! Skattereformen innebär bland\r\nmycket annat en viss uppstramning av reglerna för\r\nhobbyverksamhet, eftersom det har varit en\r\nverksamhet som tidigare har varit skattemässigt\r\nfavoriserad. Den uppstramning som görs får också\r\nkonsekvenser för hobbybiodlarna, men, vilket jag\r\nnämnde i mitt föregående svar, vi gör ändå vissa\r\ntillmötesgåenden. Det finns alltså möjligheter att\r\nfördela initialkostnaderna på flera år, och det finns\r\nalltid möjlighet att kvitta underskott ett visst år mot\r\ninkomsterna under kommande år.</pre><pre>Med det menar jag att vi har åstadkommit en\r\nlämplig avvägning mellan hobbyodlarnas och de\r\nyrkesmässiga odlarnas intressen. Vi måste också ta\r\nhänsyn till de människor som lever på biodling och\r\nsom har det som sitt yrke.</pre><pre>Den socialdemokratiska regeringen känner varmt\r\nför landets småföretagare, och här är ett sätt att\r\nmarkera detta genom att inte på ett otillbörligt sätt\r\nskattemässigt favorisera dem som endast ägnar sig\r\nåt biodling som hobbyverksamhet.</pre><pre>Anf. 186 MARTIN OLSSON (c):</pre><pre>Herr talman! Jag tror inte att konkurrens mellan\r\nbiodlare som bedriver sin verksamhet i liten resp.\r\nstor verksamhet förekommer eftersom det inte är\r\nnågon överproduktion så att man därför trängs på\r\nmarknaden. Jag tror att vi skall vara glada för alla\r\nbiodlare, vare sig de bedriver sin verksamhet i stor\r\neller liten skala.</pre><pre>Det är oftast äldre personer som driver små\r\nbiodlingar och av naturliga skäl inte skulle orka\r\nmed att ha så många bisamhällen. Det har väl inte\r\nvarit någon särskild nyetablering av små biodlare\r\nsom skulle utgöra ett tecken på att dessa skulle vara\r\ngynnade.</pre><pre>När statsrådet säger i sitt svar att systemet måste\r\nvara neutralt och likformigt och inte särbehandla\r\nolika inkomsttagare, vill jag återkomma till att vi\r\ninte får se för ensidigt på skatter och\r\nskattereformer. Vi måste se vilka konsekvenser\r\ndessa har i verkligheten.</pre><pre>Jag hör till dem som skulle unna dessa som har små\r\nbiodlingar att få slippa betala skatt för det de kan\r\ntjäna efter att ha lagt ned stora pengar på att bygga\r\nupp bisamhällen.</pre><pre>Överläggningen var härmed avslutad.</pre><pre>38 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:40 till näringsutskottet</pre><pre>39 § Bordläggning</pre><pre>Anmäldes och bordlades</pre><pre>Proposition</pre><pre>1990/91:27 Vissa lagstiftningsåtgärder till följd av\r\nbeslutet om ny regional statlig förvaltning</pre><pre></pre><pre>40 § Anmälan om interpellation</pre><pre>Anmäldes att följande interpellation framställts</pre><pre>den 15 oktober</pre><pre>1990/91:48 av Marianne Jönsson (c) till\r\nbostadsministern om studentbostadsbristen:</pre><pre>Möjligheterna att få studentbostad i dag är\r\nbegränsade. Många studenter tvingas sova på\r\nmadrasser i korridorer och i gymnastiksalar.\r\nBostadsbristen varierar mellan de olika\r\nhögskoleorterna. Längst studentbostadskö finns i\r\nUmeå. Där saknade en tredjedel av nybörjarna\r\nbostad när höstterminen började. Även på en\r\nmindre högskoleort som Kalmar har\r\nbostadssituationen för studenter inför\r\nhöstterminsstarten varit synnerligen besvärlig.\r\nEndast genom bristfälliga provisorier har man\r\nlyckats få ''tak över huvudet''.</pre><pre>Sveriges förenade studentkårer, SFS, kan redovisa\r\natt 20 000 studenter har stått i kö vid terminsstarten\r\nför att få en bostad. Annan statistik från SFS kan\r\nvisa på följande: i Karlstad står 500 i kö för en\r\nstudentbostad, i Umeå 2 513, i Lund--Malmö 4 800\r\ntill enkelrum och 900 till familjelägenheter och i\r\nUppsala slutligen står 3 000 i kö.</pre><pre>SFS kan också redovisa i sin stora\r\nbostadsundersökning att nästan hälften av\r\nstudenterna flyttade då studierna påbörjades. Det\r\nrör sig således om en stor andel unga människor\r\nsom dels måste flytta till en annan ort, dels se sig\r\nom efter en ny bostad.</pre><pre>Att stå utan studentbostad eller utan egen lägenhet\r\när ett problem som kan få stora konsekvenser för\r\nstudenten. Många avbryter eller tackar nej till sin\r\nutbildning då de inte kan ordna sitt boende. Ca 9 %\r\navstår från utbildningsplats eller låter bli att söka på\r\ngrund av bostadsbristen. Studierna blir ofta lidande\r\nav att de bor provisoriskt, hos kamrater, i baracker\r\nm.m. Den största nackdelen uppges vara att dela\r\nkök med så många. Buller och svårigheter att få\r\nvara i fred är andra problem som uppges vara\r\nrelativt stora. Det är främst kvinnor som uppger sig\r\nfå ett sämre studieresultat på grund av\r\nboendeförhållandena.</pre><pre>Varje höst står ett stort antal ungdomar utan\r\nstudentbostad. Den här hösten har dock kommit att\r\nbli särskilt besvärlig. Förutom att det är svårt att få\r\nbostad är det mycket dyrt att hyra en\r\nstudentbostad. 2 500 kr. för 20 kvadratmeter och\r\ngemensamt kök är en stor summa för fattiga\r\nstudenter som lever på studielån.\r\nSkatteomläggningen kommer också att innebära\r\nstora hyreshöjningar nästa år, något som i hög grad\r\ndrabbar studenterna.</pre><pre>Det krävs bl.a. ett bättre samarbete mellan\r\nkommuner och högskolor för att klara av att\r\nerbjuda fler studentbostäder. Det krävs vidare en\r\nmedveten satsning på billiga bostäder.\r\nKommunerna måste i högre utsträckning ta sitt\r\nansvar för planeringen av studentbostäder. Vid\r\ndimensioneringen av utbildning på\r\nhögskoleorterna måste en bättre samordning ske\r\nså, att alla kommuninvånare kan få tillgång till en\r\nändamålsenlig bostad. Detta kräver en större\r\nflexibilitet i bostadsplanerandet.</pre><pre>Med hänvisning till ovanstående vill jag ställa\r\nföljande fråga till bostadsministern:</pre><pre>Vilka åtgärder, kort- som långsiktiga, ämnar\r\nregeringen vidta för att förbättra\r\nbostadssituationen för studenter?</pre><pre>41 § Anmälan om fråga</pre><pre>Anmäldes att följande fråga framställts</pre><pre>1990/91:97 av Isa Halvarsson (fp) till\r\nsocialministern om tandvårdsförsäkringen:</pre><pre>Riksförsäkringsverket har på uppdrag av\r\nregeringen lagt fram ett förslag till ändring av\r\ntandvårdstaxan. Ett baspaket bestående av\r\nundersökning, några röntgen, tandpolering och\r\nundersökningsformulär i tre delar skall till ett fast\r\npris erbjudas varje svensk var artonde månad.\r\nKostnaden för detta skall uppvägas av försämringar\r\ni den övriga tandvårdsförsäkringen. Patienter med\r\nstort behandlingsbehov får på detta sätt ett sämre\r\nförsäkringsskydd och ökade kostnader.\r\nTandläkarna kommer att få ägna sig mera åt\r\nstatistik och mindre åt patientarbete.</pre><pre>Med anledning av det ovan anförda vill jag ställa\r\nföljande fråga till statsrådet:</pre><pre>Avser regeringen att lägga fram en proposition om\r\nen sådan ändring av tandvårdsförsäkringen?</pre><pre>42 § Kammaren åtskildes kl. 19.45.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}