{"dokumentstatus":{"dokument":{"hangar_id":"2349301","dok_id":"GH0935","rm":"1993/94","beteckning":"35","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"35","slutnummer":"0","datum":"1993-12-02 00:00:00","systemdatum":"2005-10-27 13:37:36","publicerad":"1993-12-02 00:00:00","titel":"Riksdagens snabbprotokoll 1993/94:35 Torsdagen den 2 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{3B3DDF0E-5350-4F89-8252-3D6AFD626E80}","dokument_url_text":"http://data.riksdagen.se/dokument/GH0935/text","dokument_url_html":"http://data.riksdagen.se/dokument/GH0935","dokumentstatus_url_xml":"http://data.riksdagen.se/dokumentstatus/GH0935","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:35</div>\r\n<div class=\"sidhuvud_datum\">Torsdagen den 2 december</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 26 november.</pre><pre>2 §  Svar på interpellationerna 1993/94:21 och 26\r\nom åtgärder för att minska antalet vräkningar</pre><pre>Anf. 1  Socialminister BENGT\r\nWESTERBERG (fp):</pre><pre>Fru talman! Marianne Carlström har frågat vilka\r\nåtgärder skatteministern avser att vidta för de\r\nredan vräkta samt vilka förändringar i\r\nbostadspolitiken som planeras för att förhindra\r\nytterligare vräkningar.</pre><pre>Hans Göran Franck har frågat vad jag vill göra för\r\natt förhindra vräkningar av hushåll som råkar ut för\r\ntillfälliga ekonomiska svårigheter. Vidare frågar\r\nHans Göran Franck om jag ämnar ta något initiativ\r\nför att förmå socialtjänsten att fungera bättre när\r\ndet gäller att bistå den enskilde med råd och stöd\r\nför att förhindra att vräkningar ofta fullföljs i\r\nonödan.</pre><pre>Interpellationen av Marianne Carlström har\r\növerlämnats till mig för besvarande. Jag besvarar\r\nde båda interpellationerna i ett sammanhang.</pre><pre>Låt mig först slå fast att målet för bostadspolitiken\r\när att alla skall ha möjlighet till en bra bostad till ett\r\nrimligt pris. De problem vi i dag har inom\r\nbostadssektorn beror till stor del på den\r\nekonomiska kris vi befinner oss i. Därtill kommer\r\nett högt kostnadsläge i bostadsbeståndet till följd av\r\n1980-talets spekulationsekonomi som i förening\r\nmed generösa subventioner blåste upp fastighets-\r\noch produktionskostnader. Många bostäder har\r\nunder senare år producerats till kostnader som inte\r\ngår att bära, vare sig för enskilda\r\nbostadskonsumenter eller skattebetalarna.</pre><pre>Problemen kan inte lösas genom nya subventioner\r\nutan genom att det förs en ekonomisk politik som\r\nskapar förutsättningar för tillväxt, låg inflation och\r\nlägre ränta. Statens ansvar är att främja god\r\nhushållning, vilket här innebär att bostadsbyggande\r\noch fastighetsägande ges sådana villkor att\r\nproducenter och ägare stimuleras att hålla sina\r\nkostnader låga. Det förändrings- och\r\nförenklingsarbete som regeringen inledde på\r\nhösten 1991 lägger grunden för en ordning som ger\r\nförutsättningar för byggare och fastighetsägare att\r\ntillhandahålla bostäder som hushållen kan\r\nefterfråga med utgångspunkt från sina egna\r\nekonomiska villkor och utan omfattande\r\nkostnadshöjande subventioner i form av\r\nräntebidrag.</pre><pre>Subventioner i form av räntebidrag ger inte heller\r\nönskvärda fördelningspolitiska effekter. Det\r\nkonstaterades redan av utredningar som den\r\nföregående socialdemokratiska regeringen tillsatte\r\nunder 1980-talet. Däremot har bostadsbidragen en\r\nmycket god fördelningspolitisk precision och är\r\ndärför ett bättre instrument om man vill sänka\r\nboendekostnaderna för vissa grupper.</pre><pre>I regeringens proposition (1992/93:174) om\r\nbostadsbidragens administration slogs fast att\r\nbostadsbidragens uppgift är att ge ekonomiskt\r\nsvaga hushåll möjligheter att hålla sig med goda och\r\nrymliga bostäder. Den bostadsstandard som stödet\r\nskall säkra skall vara den som man på sikt vill nå för\r\nhela befolkningen och inte bara den standard som\r\nkortsiktigt klarar hushållens omedelbara behov.\r\nBostadsbidragen är således ett viktigt\r\nbostadspolitiskt instrument.</pre><pre>Som jag tidigare uttalat vid olika tillfällen i\r\nriksdagen kan det krävas förändringar av\r\nbostadsbidragen när man minskar de generella\r\nsubventionerna till bostadsbyggandet. De nya\r\nregler som gäller för bostadsbidragen från januari\r\n1994 innebär en rad förbättringar, bl.a. höjda\r\nbostadskostnadsgränser. Bidrag utgår framför allt\r\ntill de hushåll som har en låg inkomst i förhållande\r\ntill sin försörjningsbörda. Justeringarna av\r\nbostadskostnadsgränserna innebär att framför allt\r\nhushåll med höga boendekostnader får ökade\r\nbidrag.</pre><pre>Nu till frågorna om vad jag ämnar göra för att\r\nförhindra vräkningar och för att förbättra\r\nsocialtjänstens arbete med att bistå den enskilde\r\nsom riskerar att vräkas. Den allvarligaste\r\nkonsekvensen av en vräkning är om personen i\r\nfråga inte lyckas skaffa en ny bostad och därmed\r\nblir bostadslös. Regeringen har uppdragit åt\r\nSocialstyrelsen att bl.a. kartlägga hur omfattande\r\nproblemet med bostadslöshet är och analysera de\r\nbakomliggande orsakerna. Styrelsen har nyligen i\r\nen delrapport presenterat resultatet av en första\r\nkartläggning. Av rapporten framgår att antalet\r\nhemlösa i Sverige är ca 10 000 personer, varav ca\r\n1 000 personer är uteliggare och lever under socialt\r\noacceptabla förhållanden. I uppdraget ingår också\r\natt inventera vilka insatser som görs av\r\nsocialtjänsten och frivilliga organisationer samt\r\nanalysera behovet av åtgärder för en mer långsiktig\r\nlösning. Styrelsen skall slutredovisa uppdraget\r\nsenast den 1 september 1994.</pre><pre>Den av riksdagen beslutade nya hyreslagen trädde\r\ni kraft den 1 juli 1993. De förändringar som införts\r\ni den nya hyreslagen innebär förbättringar för\r\nhyresgästerna, bl.a. så till vida att dröjsmål med\r\nbetalning av hyran som grund för uppsägning skall\r\nvara en vecka mot tidigare två vardagar. Den tid\r\ninom vilken man kan återvinna hyresrätten genom\r\natt betala hyran ändras från tolv vardagar till tre\r\nveckor. Den nya lagen innebär också att\r\nsocialnämndernas möjligheter att förhindra\r\nvräkningar förbättras. Om socialnämnden inom\r\nåtervinningsfristen skriftligen meddelar\r\nhyresvärden att nämnden åtar sig\r\nbetalningsansvaret skall vräkning inte kunna ske.\r\nDet är för tidigt att redan nu uttala sig om vilka\r\neffekter som dessa förändringar ger på sikt. Syftet\r\nmed lagändringarna är dock att minska antalet\r\nvräkningar. Regeringen kommer att noga följa\r\nutvecklingen.</pre><pre>Jag vill också i det här sammanhanget understryka\r\natt socialtjänsten har en mycket viktig roll när det\r\ngäller att stödja och hjälpa människor som av olika\r\nskäl behöver samhällets stöd i de här situationerna.\r\nSocialnämndens uppgift är dels att förebygga att\r\nnågon förlorar sin bostad, dels att biträda\r\nvederbörande om vräkning skulle ske. I de fall där\r\navhysning innebär att någon blir utan bostad skall\r\nsamhället på olika sätt bistå den enskilde för att lösa\r\nden uppkomna situationen. Socialstyrelsen har\r\ntidigare utarbetat allmänna råd som vägledning för\r\nsocialtjänstens handläggning av\r\navhysningsärenden. Styrelsen har för avsikt att i\r\nbörjan av nästa år gå ut med ny information till\r\nkommunerna för att förbättra deras handläggning\r\nav ärenden som rör vräkningar.</pre><pre>Jag vill också nämna att regeringen den 28 oktober\r\n1993 beslutat att inom Finansdepartementet\r\ntillsätta en arbetsgrupp med uppgift att följa\r\nutvecklingen när det gäller bostadsförsörjningen\r\nför de hushåll för vilka kommunen har ett särskilt\r\nansvar enligt socialtjänstlagen och för andra hushåll\r\nsom av ekonomiska och andra skäl kan ha svårt att\r\nsjälva ta sig in på bostadsmarknaden.</pre><pre>Gruppen skall fortlöpande bedöma om\r\nbostadsförsörjningen för de berörda hushållen\r\nfungerar tillfredsställande eller om några åtgärder\r\nmåste vidtas. I sammanhanget skall de\r\nvräkningshotade hushållens situation särskilt\r\nbelysas. Förutom Socialdepartementet och\r\nFinansdepartementet kommer det i arbetsgruppen\r\natt finnas företrädare för de statliga myndigheter\r\nsom har ansvar inom det aktuella området samt\r\nrepresentanter för kommunerna och\r\nfastighetsägarna.</pre><pre>Jag vill också knyta an till den tidigare debatt om\r\nvräkningar, som bl.a. Hans Göran Franck och jag\r\nhar fört här i kammaren. Därvid berördes frågan\r\nom en skuldsaneringslag. Jag vill peka på att\r\nregeringen har för avsikt att under våren 1994\r\nföreslå riksdagen att det införs en\r\nskuldsaneringslag, vars syfte blir att hjälpa svårt\r\nskuldsatta människor.</pre><pre>Fru talman! Avslutningsvis vill jag understryka att\r\njag även i fortsättningen noga kommer att följa\r\nutvecklingen på bostadsmarknaden, särskilt vad\r\ngäller svaga gruppers möjlighet att få sitt\r\nbostadsbehov tillgodosett.</pre><pre>Anf. 2  MARIANNE CARLSTRÖM (s):</pre><pre>Fru talman! Jag får tacka för svaret, även om jag\r\ntycker att det tagit alldeles för lång tid sedan\r\ninterpellationen lämnades in.</pre><pre>Under 1993 har ca 8 000 hushåll vräkts från sina\r\nhem. Samtidigt står det 55 000 lägenheter tomma.\r\nArbetslösheten stiger i vårt land, och bland\r\nbyggnadsarbetare är arbetslösheten 30 %.\r\nRegeringens åtgärder på bostadsmarknaden går för\r\nlångt. Vi socialdemokrater anser att det inte går att\r\ndra ned på bostadssubventionerna nu. De 3\r\nmiljarder kronor som skall dras in måste också\r\nfördelas rättvist, inte bara från dem som har de\r\nhögsta boende kostnaderna. Vi anser också att\r\nbostadssubventionerna av solidariska skäl måste\r\nfinnas även i fortsättningen.</pre><pre>Även de som är unga i dag måste ha möjlighet till\r\nen god bostad till ett rimligt pris, och då är det\r\nnödvändigt med subventioner.</pre><pre>Vi måste också få i gång byggandet igen. Det finns\r\nstatliga och kommunala objekt som kan startas med\r\nkort varsel, och det finns behov av underhåll och\r\nreparationer inom miljonprogrammet. Det handlar\r\nbara om att bestämma sig.</pre><pre>Vi socialdemokrater hade ett mer långtgående\r\nförslag än den borgerliga majoriteten när det gäller\r\nförändringarna i hyreslagen. Vi ville ha en\r\nåtervinningsfrist för hyresrätten på fyra veckor;\r\ndetta för att man skulle hinna få två månadslöner\r\ninnan tiden går ut och därmed kunna öka\r\nmöjligheten för den drabbade att själv klara sin\r\nsituation.</pre><pre>De av majoriteten genomförda förändringarna är\r\nför små för att minska antalet vräkningar till följd\r\nav brist på betalningar.</pre><pre>I interpellationssvaret står det att\r\nFinansdepartementet har tillsatt en arbetsgrupp för\r\natt följa utvecklingen för de hushåll som\r\nkommunerna har ett särskilt ansvar för enligt\r\nsocialtjänstlagen. I den gruppen skall bl.a.\r\nrepresentanter från Socialdepartementet ingå.</pre><pre>Detta är ytterligare ett bevis på att det inte finns\r\nnågon som har det direkta ansvaret för den förda\r\nbostadspolitiken. Man har också problem med\r\nsamordningen och helhetssynen. Det var nog inte\r\nså klokt att avskaffa Bostadsdepartementet, Bengt\r\nWesterberg; detta bara för att sedan behöva\r\ntillsätta en massa grupper för att få överblick över\r\nsituationen för de boende och över den förda\r\npolitiken.</pre><pre>Att regeringen tydligen till sist kommer att\r\nverkställa riksdagens beställning på en\r\nskuldsaneringslag är bra. Men enligt de\r\nundersökningar som gjorts kommer en sådan lag\r\ninte att ha någon större effekt för de\r\nvräkningshotade människorna, eftersom dessa i\r\nallmänhet inte har tillräckligt höga skulder. Låt mig\r\npåminna om att man i 70 % av fallen hade en skuld\r\npå upp till 20 000 kr.</pre><pre>Det måste vara av ett övergripande\r\nsamhällsintresse att till varje pris förhindra\r\nvräkningar. Som jag ser det kan ingen tjäna på att\r\nmänniskor måste lämna sina hem på grund av\r\nbristande betalningsförmåga.</pre><pre>Då 71 % av de vräkta har en skuld på högst 20 000\r\nhandlar det om en summa på högst 70 miljoner\r\nkronor. Detta måste sättas i relation till det\r\nmänskliga lidande som de människor som blir\r\nvräkta råkar ut för. Det handlar bl.a. om ökat\r\nsocialbidragsberoende, sociala problem, ohälsa\r\nmed sjukskrivning och förtidspension som följd,\r\nkostnader för det sociala, såsom hotellboende\r\nm.m. Barnen blir ju också extra utsatta. Genom\r\nundersökningar vet vi också att kriminaliteten ofta\r\nökar i samband med vräkningar.</pre><pre>Allt detta innebär ökade kostnader för samhället\r\nsom kan undvikas om man sätter in åtgärder i tid\r\noch följer upp riskgrupper. Det kan man göra\r\ngenom t.ex. ekonomisk rådgivning och genom\r\nSocialtjänstens uppföljning och agerande. Många\r\ngånger visar sig stora brister vad gäller hur\r\nsocialkontoren fungerar.</pre><pre>Konsumentkontoret kan också hjälpa till och ställa\r\nupp med ekonomisk rådgivning.</pre><pre>Kvinnor är särskilt utsatta vid vräkning, därför\r\nmåste speciella åtgärder sättas in för dem. Man\r\nskulle också kunna inrätta någon typ av\r\nvräkningsakut. Det finns kända exempel från andra\r\nverksamheter.</pre><pre>En ändring i hyreslagen, något som vi\r\nsocialdemokrater har föreslagit, är också en åtgärd\r\nsom kan sättas in.</pre><pre>I svåra tider med stigande arbetslöshet och\r\nförsämrad betalningsförmåga för hushållen måste\r\nsamhället ta sitt ansvar och använda resurser och\r\nfantasi för att förhindra att människor måste lämna\r\nsina hem, med alla de problem som det för med sig.\r\nVi måste få ett förstärkt socialt skyddsnät för att\r\nförhindra fler vräkningar.</pre><pre>Anf. 3  HANS GÖRAN FRANCK (s):</pre><pre>Fru talman! Jag tackar socialministern för svaret.\r\nDet är bra att socialstyrelsen i början av nästa år går\r\nut med ny information till kommunerna för att\r\nförbättra deras handläggning i ärenden som rör\r\nvräkningar.</pre><pre>Det är också av betydelse att vi under nästa år kan\r\nfå en skuldsaneringslag, men värdet av de här två\r\nåtgärderna beror givetvis på innehållet i\r\nanvisningarna och i lagstiftningsförslaget. Jag\r\nundrar om socialministern kan kommentera det\r\nhär.</pre><pre>Dess värre måste jag säga att det som\r\nsocialministern i övrigt framför knappast är av den\r\nbetydelse att den fortgående ökningen av antalet\r\nvräkningshot, beslutade vräkningar och verkställda\r\nvräkningar kommer att minska.</pre><pre>Vi har redan hört uppgifter om hur tendensen är för\r\nnärvarande. I år kan man alltså räkna med 8 000\r\nverkställda vräkningar. Stockholms län står för\r\nungefär en fjärdedel av vräkningarna i hela landet.</pre><pre>Vad gäller registrerade vräkningar, räknar man\r\nmed så mycket som 21 500 vräkningar för hela\r\nlandet 1993. Det motsvarar en dryg fördubbling,\r\njämfört med utfallet år 1992.</pre><pre>I en nyligen presenterad forskningsrapport Vräka i\r\nlaga ordning, vilken jag utgår från att\r\nsocialministern väl känner till, konstateras det att\r\nförändringen i hyreslagen före den 1 juli i år\r\nkommer att få mycket liten betydelse för antalet\r\nvräkningar. Det beror på det som jag tidigare\r\nframhållit, nämligen att regeringens lagförslag var\r\nalldeles för begränsat i förhållande till\r\nHyreslagsutredningen. Jag var själv ledamot i den\r\nhär utredningen, och jag beklagar mycket att\r\nförslagen inte genomfördes fullt ut. Det finns\r\nanledning för regeringen att efter en viss tid\r\nåterkomma med förslag till en förbättrad\r\nlagstiftning. Det vore av intresse att höra\r\nsocialministerns kommentar till det.</pre><pre>De ekonomiska faktorerna är viktigast, då\r\nhyreshöjningarna av allt att döma har den största\r\nbetydelsen. Att få till stånd en dämpning eller i\r\nbästa fall en sänkning av hyrorna skulle\r\notvivelaktigt få en god effekt.</pre><pre>Många hushålls vräks i onödan, därför att man inte\r\nfått tillräcklig hjälp att reda ut sina ekonomiska\r\nbekymmer. Vräkningarna borde fungera som en\r\nlarmsignal om växande klyftor och utslagning i\r\nsamhället.</pre><pre>Förutom en kontinuerlig analys av bakomliggande\r\norsaker krävs nu konkreta och snabba åtgärder.</pre><pre>I den forskningsrapport som jag nämnde har\r\nförslaget om ett inrättande av en vräkningsakut,\r\nsom också nämnts här i dag, lagts fram. Men det\r\nfinns också några andra förslag som forskarna\r\nkommer med, exempelvis lagstadgad skyldighet för\r\nvärden att avisera hyran om ändrade\r\nbetalningsrutiner, ändring av hyreslagen så att\r\nhyresrätten inte förverkas, om det som ligger\r\nhyresgästen till last är av liten betydelse, rätt till\r\nretroaktivt bostadsbidrag vid hyresskuld och ökade\r\nresurser till Socialtjänsten och Konsumentverket\r\nför ekonomisk rådgivning till hushållen. Slutligen\r\nföreslås det att Socialtjänsten i ökad utsträckning\r\nuppmärksammar de kvinnor som riskerar att\r\nvräkas, eftersom mycket tyder på att kvinnor\r\ndrabbas särskilt hårt.</pre><pre>Hur ställer sig socialministern till de här framlagda\r\nförslagen?</pre><pre>Det är angeläget att socialministern engagerar sig\r\nytterligare i det växande problemet. De två\r\njustitieministrarna har gjort olycksaliga inhopp på\r\ndetta område. Ingen av dem har någon större\r\nförståelse för problemens sociala sidor. Det är\r\nmycket viktigt att socialministern arbetar mer\r\nintensivt för att rejält minska antalet vräkningar.</pre><pre>Anf. 4  Socialminister BENGT\r\nWESTERBERG (fp):</pre><pre>Herr talman! Låt mig kommentera några av de\r\nsaker som frågeställarna tar upp.</pre><pre>Att interpellationssvaret har dröjt beror på\r\nsvårigheter att samordna en tidpunkt då de bägge\r\ninterpellanterna samtidigt kunde vara närvarande.\r\nJag har annars varit beredd att svara på\r\ninterpellationen tidigare. Jag beklagar detta, men\r\nlåt oss vara glada över att debatten kommit till\r\nstånd i dag.</pre><pre>Marianne Carlström tar upp frågan om\r\nbostadssubventionerna generellt och säger att det\r\när socialdemokraternas uppfattning att\r\nbostadssubventionerna måste vara kvar. Det är en\r\nmycket olycklig ståndpunkt, eftersom effekten av\r\nde generella bostadssubventioner som vi haft under\r\nen mycket lång tid i Sverige har varit att\r\nkostnaderna vid bostadsbyggandet har drivits upp,\r\nvilket har gjort det allt svårare för människor att bo\r\ni nybyggda bostäder.</pre><pre>Detta har visats i flera utredningar och också, som\r\njag sade i mitt svar, av utredningar som har\r\ninitierats av den socialdemokratiska regeringen.\r\nJag tror alltså att det är fel väg att gå för att få ett\r\nbilligt byggande och billiga bostäder för människor.</pre><pre>En annan sak är att även om vi skulle lyckas med\r\nuppgiften att få ned byggkostnaderna så kommer\r\ndet ändå att vara dyrt för en del hushåll, i\r\nförhållande till inkomsterna. Därför spelar\r\nbostadsbidragen en mycket viktig roll för att man\r\nockså skall kunna erbjuda hushåll med mycket låga\r\ninkomster ett bra boende. På det området kan vi se,\r\nvilket jag tycker är mycket glädjande, att en\r\nväxande andel av de hushåll som har rätt till\r\nbostadsbidrag, under senare år också har sökt\r\nbostadsbidrag. Det gäller framför allt den grupp för\r\nvilken man öppnade den här möjligheten i samband\r\nmed skattereformen 1991, dvs. hushåll utan barn.\r\nTill en början var det en ganska låg andel av de som\r\nhade rätt till bostadsbidrag som sökte. Nu växer\r\nden andelen och börjar närma sig den andel av\r\nbarnfamiljerna som söker och får bostadsbidrag.\r\nJag tycker att det är en positiv utveckling.</pre><pre>Marianne Carlström och Hans Göran Franck\r\nberörde skuldsaneringslagen. Jag håller med om att\r\ndess betydelse naturligtvis är marginell i det här\r\nsammanhanget, eftersom många grupper, precis\r\nsom Marianne Carlström påpekade, inte i första\r\nhand har skuldproblem. Skälet till att jag ändå\r\nnämnde det i mitt svar är att det var ett viktigt tema\r\nnär Hans Göran Franck och jag för något år sedan\r\nhade en diskussion här. Jag ville bara påminna om\r\natt vi har haft det uppe och att det nu är på gång.</pre><pre>Hans Göran Franck nämnde också rapporten\r\nVräka i laga ordning, som jag naturligtvis väl\r\nkänner till. Vi på departementet har varit med om\r\natt initiera framtagandet av den här rapporten och\r\nvi har finansierat den. Den innehåller många\r\nintressanta uppgifter. Jag tycker dock att forskarna\r\npå en punkt har gått litet utöver sin forskargärning,\r\nnämligen när de försöker bedöma vilka effekterna\r\nav en ny lagstiftning kommer att bli. Detta vet de\r\nnaturligtvis som forskare ingenting om, utan de kan\r\nbara göra en bedömning av det som vem som helst\r\nskulle kunna göra. Jag tycker att det är nödvändigt\r\natt avvakta något och se vad förändringarna i\r\nhyreslagstiftningen kommer att leda till, innan vi\r\nkan säga att åtgärderna inte är tillräckliga.</pre><pre>Som svar på Hans Göran Francks konkreta fråga\r\nvill jag säga: Om det visar sig att den pessimistiska\r\nbedömningen är korrekt så är vi självfallet beredda\r\natt gå vidare och vidta ytterligare åtgärder på det\r\nhär området.</pre><pre>Jag håller naturligtvis med om att sänkta eller i alla\r\nfall oförändrade hyror skulle vara bra för många\r\nhushåll. På den punkten kan vi glädjande nog se att\r\nvi nu tycks ha nått något slags mättnad på stora\r\ndelar av hyresmarknaden och att hyreshöjningarna\r\ninför 1994 är mycket låga. Generellt sett skulle jag\r\ntro att man kommer att hamna på hyreshöjningar\r\nunder 4 %, även om man räknar in effekterna av\r\nminskade bostadssubventioner för nästa år. Vi vet\r\natt många av de avtal som har träffats mellan\r\nframför allt Allmännyttan och hyresgästerna ligger\r\npå en ännu lägre nivå. Det finns exempel på att\r\nhyrorna kommer att ligga kvar på oförändrade\r\nnivåer och att det kanske t.o.m. blir några\r\nhyressänkningar.</pre><pre>Hans Göran Franck tog också upp frågan om en\r\nvräkningsakut. Jag är något tveksam om behovet av\r\natt skapa ytterligare institutioner. Socialnämnderna\r\nhar i dag i praktiken den rollen, dvs. att gripa in och\r\nhjälpa människor som befinner sig i en akut\r\nvräkningssituation. Eftersom det inte bara handlar\r\nom bostadsfrågan utan ofta är förenat med\r\nfamiljefrågor i största allmänhet, missbruksfrågor\r\noch annat som kommer in i bilden, tycker jag att\r\ndet är en ganska rimlig ordning att det är\r\nsocialnämnden som har den uppgiften. Jag tycker\r\ninte att det finns något starkt behov av att skapa\r\nytterligare nämnder eller institutioner för att lösa\r\njust det här problemet.</pre><pre>Jag delar naturligtvis interpellanternas uppfattning\r\natt det här är ett svårt problem, men jag vill ändå\r\nkomma tillbaka till att huvudskälet till att det har\r\nskett en viss ökning av vräkningar under senare år\r\när de allmänna ekonomiska problemen, som leder\r\ntill arbetslöshet och andra svårigheter. Även i goda\r\ntider har ett ganska stort antal människor råkat ut\r\nför vräkningar. Det finns säkert många olika\r\norsaker till detta. Det är uppenbart att det inte bara\r\nhänger ihop med de ekonomiska problemen. Det\r\nfinns andra, sociala, problem som vi kan behöva\r\nhjälpa till med oavsett om det är goda eller dåliga\r\ntider.</pre><pre>Anf. 5  MARIANNE CARLSTRÖM (s):</pre><pre>Fru talman! Först vill jag säga några ord om\r\nbostadssubventionerna. Vi håller nog fast vid den\r\nåsikten att det är viktigt att ha bostadssubventioner\r\ni framtiden. Frågan om vad som egentligen drev\r\nupp kostnaderna diskuteras i varje bostadspolitisk\r\ndebatt, och det är ännu ingen som verkligen har\r\nkunnat leda i bevis att det var subventionerna som\r\ngjorde det. Det var många effekter.</pre><pre>Det är bra att man funderar på och i framtiden\r\nkanske kommer att se över bostadsbidragen när\r\nhyrorna höjs. Detta gäller också en annan sak, och\r\ndet är möjligheten att få ut bostadsbidrag\r\nretroaktivt. Det kan vi läsa om i den förut citerade\r\nskriften. Jag tycker att det är en idé som kanske\r\nborde prövas. Det har visat sig i undersökningarna\r\natt vissa inte har sökt bostadsbidrag trots att de\r\nvarit berättigade till det. Det vore därför en\r\nlösning, som kanske kunde förhindra några\r\nvräkningar.</pre><pre>Visst är det glädjande att hyreshöjningarna nu\r\nkommer att ligga på en ganska låg nivå, men det är\r\nsamtidigt oroande. Vi vet ju vilken situation\r\nbostadsföretagen, t.ex. många kommunala sådana,\r\nbefinner sig i. Skälet till att de inte höjer hyrorna\r\nmer är ju inte att de inte har kostnader, utan det är\r\natt det inte finns någon betalningsförmåga hos\r\nhyresgästerna. I många fall är det tyvärr\r\nunderhållet som får stryka på foten. Då blir det\r\nbara så att hyreshöjningen skjuts upp, och det kan\r\nbli en hyresexplosion senare. Det kommer\r\nknappast de boende att tjäna på i längden.</pre><pre>Anf. 6  HANS GÖRAN FRANCK (s):</pre><pre>Fru talman! Alla kanske inte anser att 8 000\r\nvräkningar är ett stort antal. Jag tycker att det är\r\nväldigt mycket. Men vad som är ännu värre är att\r\ndetta är de verkställda vräkningarna. Antalet\r\nregistrerade vräkningar är väsentligt större.</pre><pre>Sedan är det också ett faktum att många\r\nvräkningshotade flyttar. Det sker ju uppgörelser\r\nmellan borgenär och gäldenär, och man flyttar\r\ninnan själva verkställigheten äger rum.</pre><pre>Det här är ett mycket stort problem,\r\nsocialministern. Det är därför som jag måste säga,\r\nsom en kommentar till debatten, att det fordras\r\nverkliga krafttag för att problemet skall kunna\r\nmotverkas och om möjligt lösas.</pre><pre>Jag nämnde vad Hyreslagsutredningen föreslog\r\ntidigare. Det var många saker, och en del ligger i\r\nlinje med det som forskarna föreslår.\r\nSocialministern kommenterade bara förslaget om\r\ninrättande av en vräkningsakut. Man kan\r\nnaturligtvis fråga sig om det är nödvändigt. Jag\r\ndelar nämligen uppfattningen att det är\r\nsocialnämnden som har den huvudsakliga\r\nskyldigheten att ingripa, vilket också har markerats\r\ni den nya lagstiftningen.</pre><pre>Det finns tydligen ett problem här. Socialnämnden\r\nskall ju underrättas och har skyldighet att agera.\r\nMen frågan är ändå om en del av de personer som\r\nnu blir vräkta och som inte kommer till\r\nsocialnämnden, skulle kunna fångas upp av ett nytt\r\norgan. Jag tycker i alla fall att man måste fundera\r\növer den saken.</pre><pre>Vad sedan gäller regeringens förslag att spara 3\r\nmiljarder i bostadssektorn under tiden 1994--1996,\r\nkan det få mycket stora verkningar, bl.a. när det\r\ngäller antalet vräkningar. Jag tycker att regeringen\r\nmåste överväga om den här besparingen verkligen\r\nskall göras nu.</pre><pre>Anf. 7  Socialminister BENGT\r\nWESTERBERG (fp):</pre><pre>Fru talman! Marianne Carlström säger att det är\r\nsvårt att leda i bevis att bostadssubventionerna har\r\nbidragit till att driva upp kostnaderna.</pre><pre>När man skall kartlägga samhällsutvecklingen på\r\nsådana stora områden som bostadsbyggandet är det\r\nnaturligtvis alltid svårt att se vad en enskild faktor\r\nhar betytt. Flera statliga utredningar, som just har\r\nställts inför frågan vad den snabba ökningen av\r\nbostadskostnaderna beror på, har dock kommit\r\nfram till att bostadssubventionerna är en mycket\r\nviktig faktor.</pre><pre>Att bostadssubventionerna är en viktigt faktor är\r\nostridigt. Men det kan säkert diskuteras hur tungt\r\ndenna faktor väger och vilka andra faktorer som\r\nkan ha spelat in för den här utvecklingen.</pre><pre>Jag vill påminna om att bostadssubventionerna\r\nsuccessivt minskade under de socialdemokratiska\r\nregeringsåren. I samband med skatteuppgörelsen\r\nvar vi dessutom överens med Socialdemokraterna\r\nom att det var riktigt att minska\r\nbostadssubventionerna, och förra hösten var vi\r\neniga också om de 3 miljarderna.\r\nSocialdemokraterna har sedan dess ändrat\r\nuppfattning på denna punkt. Jag är övertygad om\r\natt bostadssubventionerna inte har minskat för sista\r\ngången ens om Socialdemokraterna, i enlighet med\r\nsin önskan, skulle komma tillbaka till\r\nregeringsställning. Bostadssubventionerna\r\nkommer att fortsätta att minska.</pre><pre>Jag delar Hans Göran Francks uppfattning att det\r\när många som är vräkta, som är registrerade och\r\nsom hotas av vräkning. Jag ville bara påminna om\r\natt vräkningstalen under de goda åren, t.ex. 1990,\r\näven om de låg något under dagens siffror inte var\r\nså mycket lägre att man kan säga att hela problemet\r\nberor på att det nu är kristid. Om jag minns rätt\r\nskedde 5 000 vräkningar år 1990 och 6 000 år 1991.\r\nDet var innan de akuta problemen med hög\r\narbetslöshet och annat uppstod. Det finns alltså ett\r\npermanent problem med personer som har svårt att\r\nklara av sina hyresbetalningar. Det är naturligtvis\r\nett problem som vi på olika sätt måste attackera.</pre><pre>I mitt interpellationssvar redovisade jag en lång rad\r\nåtgärder som regeringen har vidtagit. De är ett\r\nuttryck för att vi ser allvarligt på dessa problem. Jag\r\nnämnde våra olika försök att genom förenklingar\r\noch förändringar få ner kostnaderna i\r\nnybyggnationen. Jag talade om de förändrade\r\nbostadsbidragen, som syftar till att skapa en\r\ntydligare fördelningspolitisk effekt. Boverket har i\r\nsina analyser av bostadsbidragen också påvisat att\r\nmer pengar från bostadsbidragen under de senaste\r\nåren har gått till personer med lägre inkomster och\r\nhöga bostadskostnader.</pre><pre>Vi har ändrat hyreslagstiftningen, vilket vi redan\r\nhar varit inne på, för att förstärka hyresgästernas\r\nmöjligheter att i ett besvärligt läge bo kvar och\r\nsocialnämndens möjligheter att ingripa och\r\nförhindra att vräkning sker. Vi har redan påbörjat\r\narbetet med att på olika sätt stimulera\r\nbudgetrådgivningen i kommunerna. Ytterligare\r\nåtgärder kommer att vidtas i samband med\r\nskuldsaneringslagen. Genom Socialstyrelsen\r\nförstärker vi insatserna för att stödja\r\nsocialnämndernas handläggning av sådana här\r\nfrågor.</pre><pre>Till detta kommer den kartläggning som\r\nSocialstyrelsen gör och den arbetsgrupp inom\r\nFinansdepartementet som jag nämnde.</pre><pre>Regeringen har på olika sätt tagit frågorna på stort\r\nallvar, och regeringen har mycket konkret tagit itu\r\nmed dem. Vi får se hur långt dessa åtgärder räcker\r\noch om det finns behov av ytterligare åtgärder. För\r\ndagen är det min bedömning att vi får nöja oss med\r\nde åtgärder som har gjorts och avvakta vilka\r\neffekter de får. Sedan kan vi avgöra om det finns\r\nskäl att återkomma.</pre><pre>Anf. 8  MARIANNE CARLSTRÖM (s):</pre><pre>Fru talman! Det är svårt att leda i bevis att\r\nbostadssubventionerna skulle ha drivit upp\r\nkostnaderna. I slutet av 80-talet och i början av 90-\r\ntalet ägde det omfattande kontorsbyggandet rum.\r\nDet skedde faktiskt utan subventioner.</pre><pre>I krisuppgörelsen var vi överens om att man skulle\r\ndra in 3 miljarder. Vi sade dock att det skulle vara\r\nen rättvis fördelning. Hur den rättvisa fördelningen\r\nskall vara har vi inte lyckats komma överens om.\r\nDessutom tycker vi inte att det går att dra in dessa\r\npengar i det läge som landet nu befinner sig i.</pre><pre>Vi har tagit fram ett bostadspolitiskt program som\r\nantogs på vår kongress. Det skall utformas mer i\r\ndetalj. Vi återkommer till det.</pre><pre>Den bostadspolitik som regeringen för innebär\r\nhöjda kostnader. Den för med sig ökad segregation\r\noch ett ökat antal vräkningar. Jag skulle vilja\r\navsluta med att citera vad Georg Danell skriver i sin\r\nutredning: ''valfrihet på bostadsmarknaden för\r\nflertalet hushåll kan förverkligas endast om det\r\nfinns ekonomiskt utrymme för egna beslut''. Detta\r\ngäller inte dem som är vräkningshotade.</pre><pre>Anf. 9  HANS GÖRAN FRANCK (s):</pre><pre>Fru talman! I socialministerns senaste inlägg fäster\r\njag mig vid att han talar om vad som har gjorts och\r\nvad man nu tänker göra. Han säger att man skall\r\nverka för information och en skuldsaneringslag.\r\nMan skall avvakta och sedan analysera. Detta\r\nräcker inte! Det är en alldeles för passiv hållning till\r\nproblemen. Därför ville jag i mitt förra inlägg\r\nmarkera problemets storleksordning.</pre><pre>Det är nödvändigt att göra ytterligare insatser för\r\natt få ner hyrorna. Socialministern kommenterade\r\nexempelvis inte förslaget om rätt till retroaktivt\r\nbostadsbidrag vid hyresskuld.</pre><pre>Den stora frågan är naturligtvis hur det går med\r\nbesparingsförslaget på 3 miljarder. Socialministern\r\nkommenterade inte om man är beredd att avvakta\r\nmed den mycket drastiska åtgärden, vilket jag\r\ntycker är rimligt, till dess att ekonomin förbättras\r\nhär i landet.</pre><pre>Anf. 10  Socialminister BENGT\r\nWESTERBERG (fp):</pre><pre>Fru talman! Jag skall fatta mig mycket kort.</pre><pre>Jag skall erkänna att vi inte närmare har analyserat\r\nfrågan om retroaktivt bostadsbidrag. Det känns\r\ndock som om det vore att flytta pengarna från en\r\nkassa till en annan.</pre><pre>Om socialnämnden, när man hjälper någon att\r\nklara hyresbetalningarna så att en vräkning kan\r\nundvikas, upptäcker att den vräkningshotade\r\npersonen inte har fått bostadsbidrag, men är\r\nberättigad till det, skall man självfallet ordna så att\r\npersonen får det i fortsättningen.</pre><pre>Just nu vågar jag inte ha någon bestämd\r\nuppfattning om huruvida retroaktivt bostadsbidrag\r\nskulle vara någon lösning på problemen. Jag har\r\nlitet svårt att se att det skulle vara så.</pre><pre>Marianne Carlström nämnde att det var ett\r\nomfattande kontorsbyggande i slutet av 80-talet.\r\nJag vet inte riktigt hur det kom in i den här\r\nvräkningsdiskussionen, men det stämmer. Om\r\nMarianne Carlström menar att det förhållandet att\r\nregeringen då tillät en överhettning i ekonomin,\r\ngenom att släppa fram det omfattande\r\nkontorsbyggandet, bidrog till att driva upp\r\nkostnaderna tror jag att det är korrekt. Det är klart\r\natt detta tog mycket arbetskraft i anspråk. Därmed\r\ndrevs kostnaderna upp. Det uppstod en väldig\r\ninflationsspiral som hade sitt ursprung inom denna\r\nbostadssektor.</pre><pre>På den tiden arbetade jag, dess värre med föga\r\nframgång, i opposition för att överhettningen skulle\r\ndämpas. Om den hade gjort det skulle läget ha varit\r\nbetydligt bättre i dag.</pre><pre>Jag har noterat att både Marianne Carlström och\r\nHans Göran Franck önskar sig mer av det mesta.\r\nDet får anses vara oppositionens privilegium.</pre><pre>Överläggningen var härmed avslutad.</pre><pre>3 §  Svar på interpellationerna 1993/94:34 och 35\r\nom barnens situation</pre><pre>Anf. 11  Socialminister BENGT\r\nWESTERBERG (fp):</pre><pre>Fru talman! Margareta Viklund och Eva\r\nZetterberg har i två i huvudsak likalydande\r\ninterpellationer ställt följande frågor:</pre><pre>Är socialministern beredd att verka för att\r\nnedskärningarna av det familjestöd, som bl.a.\r\nbarnomsorg, mödra- och barnhälsovård, psykisk\r\nbarn- och ungdomsvård, fritidsverksamhet står för\r\nstoppas?</pre><pre>Är socialministern beredd verka för att\r\nföräldrautbildningen inom mödra- och\r\nbarnhälsovården får en renässans och ökad status?</pre><pre>På vilket sätt ämnar regeringen i handling visa att\r\nSverige är berett att prioritera barnen, dvs. att i\r\nenlighet med barnkonventionen sträva efter att till\r\ndet yttersta av sina resurser söka förverkliga\r\nbarnens rättigheter?</pre><pre>Genom en uthållig och konsekvent satsning på barn\r\noch familjer har vi i Sverige skapat goda\r\nuppväxtförhållanden för de flesta barn. Det visar\r\nockså den Unicef-rapport, som interpellanterna\r\nrefererar till.</pre><pre>Det är inte heller enbart materiellt som de flesta\r\nbarn får en bra uppväxt i Sverige. Det finns numera\r\ni det svenska samhället förståelse för barns behov\r\noch respekt för deras rättigheter. På den punkten\r\nkan många av oss konstatera att mycket har skett\r\nbara under vår egen livstid. Sådan behandling av\r\nbarn som tidigare var helt accepterad är i dag\r\nkriminell. Ett exempel är aga i barnuppfostran. Det\r\nvar för några decennier sedan ett normalt inslag i\r\nuppfostran både i familjen och skolan men är sedan\r\n1979 förbjudet i lag.</pre><pre>Huvudsinslagen i den svenska familjepolitiken\r\nbestår av generella åtgärder. Ekonomiskt stöd ges\r\ntill och service erbjuds alla barn och familjer\r\noavsett ekonomiska eller sociala förhållanden i\r\növrigt. Barnbidrag, föräldraförsäkring,\r\nbarnomsorg och barnhälsovård är exempel på detta\r\ngenerella stöd.</pre><pre>Vi har goda erfarenheter av den politiken.\r\nGenerella bidrag delas ut och annat stöd erbjuds\r\nutan stora administrativa kostnader. En sådan\r\npolitik skiljer inte heller ut dem som är mer\r\nberoende av stöd utan ger det på lika villkor till alla.</pre><pre>Men ibland räcker inte generella medel. De måste\r\nkompletteras med andra insatser. Familjer med\r\nlåga inkomster och höga bostadskostnader får\r\nbostadsbidrag och många ensamstående föräldrar\r\ntillförsäkras en rimlig ekonomisk standard genom\r\nbidragsförskottet.</pre><pre>Det finns också i vårt land barn som far illa eller\r\nsom av andra skäl behöver särskilt stöd. Det\r\nhandlar bl.a. om barn som utsätts för sexuella\r\növergrepp, barn som växer upp med missbrukande\r\nföräldrar och barn med handikapp. Till dessa riktar\r\nsig socialtjänstens individ- och familjeomsorg.</pre><pre>Det finns ett samband mellan de olika delarna av\r\npolitiken. Goda generella insatser bidrar till att\r\nminska behovet av riktat stöd.</pre><pre>Vi befinner oss nu i en djup lågkonjunktur med hög\r\narbetslöshet och ett mycket stort\r\nbudgetunderskott. De ekonomiska problemen\r\nkräver svåra prioriteringar inte minst i kommuner\r\noch landsting, som svarar för väsentliga delar av\r\nden välfärdspolitik som berör barnen. 90-talets\r\nstora utmaning är att med begränsade resurser\r\nupprätthålla god kvalitet i service som vänder sig till\r\nsåväl barn och familjer som äldre och sjuka.</pre><pre>Margareta Viklund och Eva Zetterberg har i sina\r\ninterpellationer tagit till utgångspunkt att stödet till\r\nbarnen är i fara genom den förändring och\r\nförnyelse som kommuner och landsting nu\r\ngenomgår.</pre><pre>Jag vill inte utesluta att det kan finnas kommuner\r\noch landsting där förändringar har lett till\r\nförsämrad kvalitet. Men att det generellt skulle\r\nvara så finns det inga belägg för. Det är uppenbart\r\natt det i kommunerna och landstingen har funnits\r\noch i många fall alltjämt finns möjligheter att\r\nminska kostnaderna utan att försämra kvaliteten.</pre><pre>Forskning har också visat att det finns ett samband\r\nmellan hög kompetens och låga kostnader i t.ex.\r\nbarnomsorgen. Det är ett av skälen till att\r\nförskollärarutbildningen nu förlängs.</pre><pre>Det finns en fara i att blåsa upp enskilda exempel\r\noch göra dem allmängiltiga. Margareta Viklund\r\noch Eva Zetterberg exemplifierar i sina\r\ninterpellationer med stora sparbeting inom den\r\npsykiska barn- och ungdomsvården i bl.a.\r\nStockholm. Jag har låtit kontrollera den uppgiften\r\neftersom jag fann den oroande. Det visade sig då\r\natt det i Stockholms läns landsting över huvud taget\r\ninte finns några krav på besparingar i den psykiska\r\nbarn- och ungdomsvården. Efterfrågan på PBU:s\r\ntjänster har ökat markant och därför har\r\nlandstinget i 1994 års budget tvärtom reserverat 20\r\nmiljoner kronor extra för verksamheten. PBU:s\r\nbudget i Stockholms läns landsting omfattar totalt\r\n165 miljoner kronor, så det extra anslaget innebär\r\nen avsevärd höjning.</pre><pre>Jag tar ändå farhågorna om att omställning och\r\nförnyelse i kommuner och landsting riskerar att\r\ndrabba barnen på största allvar. Men jag tycker att\r\ndet är viktigt att få en korrekt bild av verkligheten\r\noch inte basera eventuella åtgärder på enstaka\r\nuppgifter, som dessutom kan visa sig vara felaktiga.\r\nDärför har regeringen, såsom jag tidigare har\r\nredovisat för kammaren, på mitt initiativ givit\r\nSocialstyrelsen i uppdrag att följa hur situationen\r\nutvecklas för barn och ungdomar i kommuner och\r\nlandsting. De utsatta barnens situation skall särskilt\r\nbelysas. Slutrapporten kommer i mars 1994. Men\r\nredan i mars i år lämnade Socialstyrelsen en första\r\nrapport avseende situationen hösten 1992.</pre><pre>Då var Socialstyrelsens bedömning att barnen\r\nditintills hade klarat sig väl i kommunerna.\r\nSocialstyrelsens rapport tyder också på att\r\nkommunerna verkligen har prioriterat de mest\r\nutsatta barnen. Samtidigt rapporterade styrelsen\r\nom vissa farhågor för vad som sker under 1993. En\r\nrapport om detta får vi alltså om några månader.\r\nFörst då kan vi avgöra om det finns anledning att\r\nvidta ytterligare åtgärder från statsmakternas sida.</pre><pre>Jag vill också peka på att regeringen har tagit flera\r\ninitiativ för att förbättra de verksamheter som\r\nMargareta Viklund och Eva Zetterberg tar upp. I\r\nriksdagen behandlas just nu, som alla känner till,\r\nregeringens förslag till skärpningar av\r\nkommunernas skyldighet att tillhandahålla\r\nbarnomsorg. Förslagen till lagändringar i\r\nsocialtjänstlagen innehåller också kvalitetskrav vad\r\ngäller personalens utbildning eller erfarenhet,\r\nlokalernas storlek och utformning och\r\nbarngruppernas sammansättning och storlek.</pre><pre>Regeringens uppfattning är också att det bör vara\r\nen strävan att barn, om föräldrarna så vill, får\r\nbehålla en plats i förskolan även när de sociala\r\nförhållandena förändras, t.ex. om en förälder blir\r\narbetslös eller är föräldraledig i samband med att\r\nytterligare ett barn föds. För att ge kommunerna\r\nrimliga möjligheter att uppfylla lagens krav på full\r\nbehovstäckning träder lagen i kraft den 1 januari\r\n1995. Men jag utgår ifrån att kommunerna redan\r\nunder nästa år kommer att anpassa sig till lagens\r\nintentioner vad gäller t.ex. kvalitetskraven.</pre><pre>Socialstyrelsen har också fått i uppdrag att utforma\r\noch genomföra ett program för att utveckla\r\nsocialtjänstens förhållningssätt till utsatta barn och\r\nderas familjer, det s.k. Barn i fokus-projektet.\r\nSatsningen tar sikte på att höja kompetensen och\r\nöka medvetenheten hos socialarbetare och andra\r\nsom arbetar med utsatta barn. Förmågan att se,\r\nförstå, beskriva och bemöta utsatta barns behov\r\nskall utvecklas. Socialstyrelsen arbetar inom\r\nprojektets ram med åtgärder inom en lång rad olika\r\nområden: spädbarnsverksamheter, unga mammor,\r\ngravida missbrukare, sexuella övergrepp mot barn,\r\nmissbrukarnas barn, vårdnad och umgänge, vård i\r\nfamiljehem, flyktingbarn. Särskilda medel har\r\navsatts för detta utvecklingsarbete som syftar till att\r\nsätta barnens bästa i främsta rummet.</pre><pre>1994 är FN:s familjeår. I Sverige har vi tillsatt en\r\nkommitté för att samordna aktiviteterna i anledning\r\nav familjeåret. Inriktningen är att bygga upp och\r\nföra ut kunskaper om barn och familjer och att\r\nstimulera diskussionen om hur vi kan stödja de\r\nfamiljer som har särskilt stort behov av samhällets\r\ninsatser. För att ge stöd till verksamheter som vill\r\npröva nya arbetsformer i syfte att skapa ökad\r\nlivskvalitet och effektivare skyddsnät kring barn\r\noch ungdomar har regeringen i dag ställt 10\r\nmiljoner kronor ur Allmänna arvsfonden till\r\nförfogande.</pre><pre>Regeringen har också föreslagit riksdagen att\r\nkommunerna skall få skyldighet att erbjuda\r\nfamiljerådgivning. Om föräldrarna snabbt får hjälp\r\nmed att reda ut problem i samband med separation\r\neller andra förändrade förhållanden i familjen, ger\r\ndet också barnen ett bättre utgångsläge.</pre><pre>Barnens behov uppmärksammas också av den\r\nalkoholpolitiska kommission (S 1991:17) som\r\nregeringen har tillsatt. Kommissionen har i uppdrag\r\natt kartlägga och analysera missbrukets\r\nkonsekvenser för missbrukarnas familjer.\r\nKommissionen skall också bedöma vilka insatser\r\nsom behöver göras för att möta särskilt barnens\r\nbehov av stöd.</pre><pre>Margareta Viklund och Eva Zetterberg berör också\r\ni sina frågor föräldrautbildningen och mödra- och\r\nbarnhälsovården. När det gäller\r\nföräldrautbildningen har regeringen ett uppdrag\r\nfrån riksdagen att se över denna fråga. Regeringen\r\növerväger nu formerna för och innehållet i en sådan\r\növersyn.</pre><pre>Regeringen har också anslagit särskilda medel för\r\nförsöksverksamhet med föräldrautbildning för\r\nblivande pappor. Det är ett sätt att förnya och\r\nvitalisera föräldrautbildningen.</pre><pre>Fru talman! Låt mig till sist erinra om att regeringen\r\nför ungefär ett halvår sedan tillsatte Sveriges första\r\nbarnombudsman. Hennes huvuduppgift är att\r\nbevaka efterlevnaden av FN:s barnkonvention i\r\nSverige. Inrättandet av en barnombudsman är en\r\nviktig markering. Vi fäster stor vikt vid\r\nbarnkonventionens anda och innehåll och är\r\nangelägna om att konventionen följs både i vårt\r\neget land och ute i världen.</pre><pre>När det gäller barnkonventionen har också den FN-\r\nkommitté som har granskat Sveriges första rapport\r\nmed anledning av konventionen inte funnit att\r\nSverige skulle bryta mot konventionen men\r\nframfört vissa allmänna rekommendationer och\r\nvissa detaljsynpunkter. Jag har tidigare i kammaren\r\nredogjort för kommitténs bedömning.</pre><pre>Jag menar, med hänvisning till det jag har sagt\r\ntidigare i mitt svar, att regeringen i handling\r\nprioriterar barnen i den mening som FN:s\r\nbarnkonvention kräver av oss. Om det i kommande\r\ngranskningar av FN-kommittén eller i de årliga\r\nrapporter som barnombudsmannen skall avge till\r\nregeringen framkommer något annat, är vi\r\nsjälvklart beredda att ta initativ för att åtgärda de\r\nbrister som kan finnas.</pre><pre>Anf. 12  MARGARETA VIKLUND (kds):</pre><pre>Fru talman! Jag får tacka för svaret, som jag tycker\r\nvar innehållsrikt och i många stycken positivt.</pre><pre>Vid ett sammanträffande för en tid sedan med\r\nbarnpsykologer som representerade olika\r\nverksamhetsområden framkom det, som också\r\nbekräftades genom en undersökning i kvällspressen\r\nför någon vecka sedan, att tusentals barn far illa i\r\nSverige i dag. Trycket på barn- och\r\nungdomsmottagningarna ökar. Antalet ärenden\r\nökar mycket kraftigt. På en plats i landet har de\r\nökat med 58 % under ett år. Den troliga\r\ngenomsnittliga ökningen är enligt psykologerna ca\r\n20 %.</pre><pre>Här följer några röster från psykologerna: Trycket\r\nökar hela tiden. När det blir färre kuratorer och\r\nmindre personal i skolorna kommer fler till oss. Vi\r\njobbar med familjer där det finns barn upp till tolv\r\når och upplever en markant ökning av antalet\r\närenden. Det finns många missbruksproblem och\r\nrelationsproblem. De familjer som lever på\r\nmarginalen kanske klarar sig i hyfsade tider men\r\ninte nu. Barnen får bära ett jättestort ansvar. De är\r\nmer eller mindre övergivna. Föräldrarna har nog\r\nmed sitt. En del barn klarar av att söka upp andra\r\nvuxna, utanför familjen, andra gör det inte.</pre><pre>Ökningen beror på två saker. Dels ökar den\r\nallmänna belastningen på familjer i den tid vi lever\r\ni. Det är oroligt och krisigt. Dels minskar\r\nresurserna i samhället, till skolor och dagis t.ex.</pre><pre>Långt ifrån alla barn som far illa kommer till oss.\r\nDärför kan detta vara toppen på ett isberg.\r\nProblemen ökar hela tiden. Kanske fungerar de\r\nsociala nätverken sämre, konstaterar och frågar sig\r\npsykologerna.</pre><pre>Fru talman! Socialministern säger att det är en fara\r\natt blåsa upp enskilda exempel och göra dem\r\nallmängiltiga. Han anser att Eva Zetterberg och jag\r\ngör det i våra nästan likalydande interpellationer\r\ngenom att peka ut den psykiska barn- och\r\nungdomsvården i Stockholm.</pre><pre>Jag håller med om den faran. Men i min\r\ninterpellation talar jag inte om några nedskärningar\r\npå den psykiska barn- och ungdomsvården, PBU,\r\ni Stockholm. Däremot beskriver jag att människor\r\nefterfrågar verksamheten mer och att trycket har\r\nblivit större, vilket också många av PBU-\r\nverksamheterna stämmer in i.</pre><pre>Fru talman! Jag anser att det ökade antalet ärenden\r\npå barnpsykiatriska mottagningar kan tas som en\r\nmätare på att många barn inte mår särskilt bra i vårt\r\nland i dag. Jag tycker det är viktigt att man ger akt\r\npå de signaler som sänds ut från det nätverk som\r\nbyggts upp inom den offentliga sektorn, där den\r\nbarnpsykiatriska verksamheten är en del.</pre><pre>Jag tänker också på alla de andra olika\r\nverksamheter som handlägger ärenden som har\r\nmed barn att göra och på den personal som direkt\r\narbetar med barnen. Det är viktigt att lyssna på\r\ndem.</pre><pre>Fru talman! Socialministern berör i sitt svar mycket\r\nlitet, ja nästan inte alls, det förebyggande och\r\nuppspårande arbete som bedrivs inom bl.a. mödra-\r\noch barnhälsovården. Med anledning av den\r\nprocess som den offentliga sektorn nu genomgår\r\nifrågasätter jag att man verkligen tänkt igenom de\r\nkonsekvenser omstruktureringen av primärvården\r\noch husläkarsystemet får för de förebyggande\r\nverksamheterna, mödra- och barnhälsovård.</pre><pre>Ett sätt att hjälpa föräldrar och barn är att komma\r\nin i ett tidigt skede av en i sociala sammanhang\r\nnedåtgående process, d.v.s innan problemen\r\nuppkommer. Om några instanser har den\r\nmöjligheten så vill jag påstå att det är mödra- och\r\nbarnhälsovården. Jag vill också påstå att många\r\nomstruktureringsdiskussioner under senare tid\r\nbl.a. inneburit att det direkta eller indirekta\r\nifrågasättandet av verksmheterna gjort att\r\npersonalen där mer eller mindre tappat\r\narbetsglädjen. Ändå vet vi vilken stor betydelse\r\njust de verksamheterna har för välfärden i vårt land\r\ni ett brett perspektiv.</pre><pre>Sverige är ju ett föregångsland för världens olika\r\nländer inom just dessa områden. Det sänder fel\r\nsignaler till omvärlden om dessa verksamheter dras\r\nner eller lågprioriteras.</pre><pre>Är socialministern beredd att lyfta fram mödra- och\r\nbarnhälsovården och skolhälsovården i det sociala\r\nskyddsnätet?</pre><pre>Jag håller helt med om att vi har byggt upp ett\r\nomfattande skyddsnät inom kommuner och\r\nlandsting. Det går att utveckla vidare, fru talman.\r\nDet behöver inte bara vara den offentliga sektorn.\r\nMen i allt omstruktureringsarbete är det viktigt att\r\ninte kasta ut barnet med badvattnet. Vi har inte råd\r\natt kasta bort erfarenheter och kunskaper.\r\nSamarbetet mellan olika verksamheter borde\r\nexempelvis kunna utvecklas mer. Föräldrars\r\nerfarenheter och kunskaper borde också kunna tas\r\ntill vara mer. Ett arbete för att föra verksamheten i\r\nden riktningen tycker jag skulle vara en fin\r\nmålsättning för det familjeår som socialministern\r\nnämnde.</pre><pre>Det är bra att regeringen just i dag beviljat 10\r\nmiljoner kronor ur Allmänna arvsfonden för att\r\npröva arbetsformer för att skapa ökad livskvalitet\r\noch effektivare skyddsnät kring barn och\r\nungdomar. Det är ett väl tajmat sammanfallande\r\nmed besvarandet av de här interpellationerna.</pre><pre>Jag tycker också att det är bra att man har tillsatt\r\nen barnombudsman för att vaka över barnens\r\nintressen, framför allt med tanke på vårt lands\r\nuppföljning av barnkonventionen. Men man måste\r\nvara försiktig så att man inte låser\r\nbarnombudsmannens händer med oklara och\r\nalltför snäva direktiv. I så fall är risken stor att hon\r\nblir både udd- och kraftlös. Barnen behöver i dag\r\nkraftfulla förespråkare.</pre><pre>Fru talman! Barnkonventionen är ett viktigt\r\nrättesnöre för arbetet med barns rättigheter, men\r\ntyvärr verkar faktiskt en del departement -- dock\r\ninte Socialdepartementet -- och andra myndigheter\r\ninte veta om den eller ha kunskap om vad\r\nbarnkonventionen innebär.</pre><pre>Är statsrådet beredd att medverka till att bl.a. det\r\nbyråkratiska systemet, departement och verk, får\r\nordentlig information om vad den konventionen\r\negentligen innehåller?</pre><pre>Anf. 13  EVA ZETTERBERG (v):</pre><pre>Fru talman! Jag vill tacka socialministern för det\r\nutförliga svaret på vår gemensamma interpellation.</pre><pre>Jag vill först klart och tydligt deklarera att min\r\nutgångspunkt är att jag är, och hittills har varit, en\r\nmycket nöjd förälder -- eller för att tala med det nya\r\nsättet att uttrycka sig: en mycket nöjd kund vad\r\ngäller barnomsorg, skola, mödra- och\r\nbarnhälsovård. Jag tycker att jag som svensk\r\nförälder haft anledning att hylla den personal som\r\narbetar inom det här området och har kunnat ge\r\nmig och mina barn en bra start.</pre><pre>Att jag har valt att tillsammans med Margareta\r\nViklund ta upp dessa frågor beror på att jag tycker\r\natt på många områden är barnen hotade. Den\r\ntrygghet vi har byggt upp just för barnen i Sverige,\r\noch som Unicef-rapporten lyfter fram, den är i dag\r\nhotad. Vi har inte samma självklara rätt till en trygg\r\nuppväxt för våra barn.</pre><pre>Interpellationen har tagit upp frågan om hur\r\nnedskärningarna i kommun och landsting drabbar\r\nbarnen. Jag är övertygad om att det går att göra\r\nmånga förändringar utan att det behöver drabba\r\nbarnen.</pre><pre>Socialministern låter påskina att vi tar upp enskilda\r\nskräckexempel och gör dem allmängiltiga. Jag vill\r\npåstå att det tyvärr inte är enstaka exempel, utan\r\natt det finns många exempel på hur barnomsorgen,\r\nskolan och barnhälsovården klart negativt påverkas\r\nav de besparingar som satts in under flera år.</pre><pre>Den storleksordning som vi talar om när det gäller\r\nminskningar på förskolan i år är ungefär 3,7 %.\r\nTillsammans med skolan svarar förskolan för\r\nminskade kostnader på drygt 1,6 miljader.</pre><pre>Jag kan dra fram en rad olika exempel på hur dessa\r\nbesparingar ser ut. Barngruppernas storlek har\r\nökat. I dag är det vanligt med grupper på 17--18\r\nbarn och inte ovanligt med grupper på 22 barn. Jag\r\nhörde t.o.m. ett exempel häromdagen på 23 barn\r\ni en grupp. Bengt Westerberg och jag har tidigare\r\ndiskuterat gruppernas storlek inom barnomsorgen,\r\nmen jag har hittills inte fått något besked om var\r\ngränsen går. För egen del tycker jag det är helt klart\r\natt 23 barn verkar vara en oerhört stor grupp på\r\ndagis.</pre><pre>Vi har andra exempel. Fritidshemmen i Stockholm\r\noch deras personal har halverats. Avgifterna har\r\nkraftigt höjts och håller på att höjas i\r\nStockholmsområdet och runt om i vårt land.</pre><pre>Hemspråksundervisningen har minskat. Tidigare\r\ngavs den åt 57 % av invandrarbarnen, men det har\r\nskett en minskning till 31 % mellan 1990 och 1992.\r\nUndervisningstiden har minskat, klasstorleken har\r\nökat.</pre><pre>I en officiell skrift från Stockholms skolförvaltning,\r\n''De STORA små förlorarna'', beskrivs hur\r\ndäremot antalet skolbarn i Stockholms har ökat\r\nmed 3,37 %. ''De mest drabbade områdena har\r\nvarit de verksamheter, som är direkt inriktade på\r\natt hjälpa och stödja elever med svårigheter och\r\nsärskilda behov.''</pre><pre>Speciallärarverksamheten har också minskat under\r\nsamma period, liksom tjänster som talpedagoger\r\no.s.v. Jag anser alltså att situationen på det området\r\ninte är särskilt god och inte gynnar de svagaste\r\nbarnen.</pre><pre>Sedan, fru talman, vill jag gärna ta upp frågan om\r\nPBU och nedskärningarna som vi åberopade i vår\r\ninterpellation. Jag tycker att det hade varit bra om\r\nBengt Westerberg också hade kollat bakgrunden\r\ntill vår oro. I Stockholms landsting, för att ta ett\r\nkonkret exempel, förelåg förslag om mycket stora\r\nnedskärningar innan budgeten antogs. Det gällde\r\nnedskärningar i PBU-verksamheten med ungefär 8\r\nmiljoner kronor. Det som hände -- och det är jag\r\nnaturligtvis mycket glad över -- var att man i sista\r\nstund, på själva budgetmötet, ändrade förslaget.\r\nMan lade tillbaka dessa 8 miljoner och lade\r\ndärutöver på 8 miljoner extra till PBU och 4\r\nmiljoner för hela nämndens verksamhet. Det\r\nhandlar alltså inte om totalt 20 miljoner extra\r\nkronor.</pre><pre></pre><pre>Det är således en utmärkt vändning som har skett i\r\nStockholm. Men det beror ju på den oerhört\r\nkraftiga tillströmning som varit -- det handlar om\r\n20--30 % ökning. Det i sin tur gör, precis som\r\nMargareta Viklund var inne på, att man på PBU\r\nhar fått ta hand om de problem som dykt upp på\r\ngrund av nedskärningar inom skola och\r\nbarnomsorg där problemen ökat. Naturligtvis\r\nspelar arbetslösheten och andra sociala problem in,\r\nmen det som nämnts här är väldigt tunga delar i det\r\nhela.</pre><pre>Däremot framställs Stockholms landsting, tyvärr,\r\nsom ett undantag. I övriga landsting har man i stort\r\nsett fått igenom besparingskraven. I södra Sverige\r\när siffran kanske 10 % när det gäller\r\nbarnpsykiatrin.</pre><pre>De ökade kraven inom barnpsykiatrin är ett\r\nfaktum. Det finns ju 40 000 bosniska flyktingar som\r\nskall kommunplaceras. Vi vet dessutom att många\r\nav dessa bär på mycket traumatiska upplevelser av\r\nkriget. Hur kommer barnpsykiatrin att kunna\r\nhjälpa dessa barn?</pre><pre>Sedan vill jag bara beröra ytterligare en fråga -- jag\r\nhinner inte ta upp allting här. Det gäller\r\nbarnkonventionen. Bengt Westerberg betonar att\r\nregeringen står bakom denna konvention och att\r\nman gör allt för att tillämpa den. Vi fick nyligen\r\nILO:s beslut vad gäller andra frågor,\r\nsjukförsäkringen och karensdagarna. Sverige och\r\nBo Könberg som regeringens företrädare har sagt\r\natt man inte finner anledning att tillgodose de krav\r\nsom ILO har ställt. Vad har svenska folket för\r\ngarantier för att man tänker beakta\r\nbarnkonventionen? Det är ett mycket dåligt\r\nexempel att regeringen går ut med uttalanden på\r\ndet viset, eftersom det antyder att Sverige -- som\r\nändå är ett rikt land -- inte följer konventioner som\r\nvi begär att fattiga länder skall följa.</pre><pre>Anf. 14  Socialminister BENGT\r\nWESTERBERG (fp):</pre><pre>Fru talman! På de flesta punkter råder det inga\r\ndelade meningar mellan mig och interpellanterna.\r\nJag tror att vi är helt överens om att det finns\r\nanledning att känna en viss oro för vad den\r\nekonomiska utvecklingen i Sverige kan medföra i\r\nkommunerna och för barnen.</pre><pre>Som jag sade i mitt svar är just denna oro grunden\r\ntill att vi har bett Socialstyrelsen att noga följa\r\nutvecklingen. Vi vill veta om kommunerna i sådana\r\nhär svåra situationer prioriterar barnen eller inte.\r\nSkulle det visa sig att man inte gör det i tillräcklig\r\ngrad kan det självklart finnas skäl för regeringen att\r\ningripa på lämpligt sätt. Då räknar jag med att i alla\r\nfall få stöd från två personer här i kammaren.</pre><pre>Jag delar Margareta Viklunds uppfattning att barn\r\nofta får bära en stor del av ansvaret och att de på\r\nolika sätt berörs av de problem som drabbar\r\nfamiljer i ekonomiska svårigheter. Det är ett av\r\nskälen till att vi i propositionen om barnomsorg\r\nm.m. understryker att det är viktigt att barn i\r\nsådana familjer inte också t.ex. förlorar sin plats på\r\ndagis samt därmed sina kamratkontakter och det\r\npedagogiska och sociala stöd som de kan få i\r\nbarnomsorgen.</pre><pre>Jag hoppas att vi också på den punkten kan räkna\r\nmed stöd från frågeställarnas sida. I väldigt många\r\nkommuner har man ju ett annat synsätt. Barnen i\r\nde kommunerna förlorar sina dagisplatser när\r\nföräldrarna blir arbetslösa eller när barnen får\r\nsyskon.</pre><pre>Annars är det regeringens inriktning totalt sett att\r\nvi skall komma till rätta med de ekonomiska\r\nproblem som vi har och som ligger bakom mycket i\r\nfråga om den här utvecklingen i kommunerna. Dess\r\nvärre är det inte så enkelt att det bara är att knäppa\r\nmed fingrarna eller att fatta beslut här i riksdagen,\r\nutan det krävs ett mödosamt arbete och en lång rad\r\ntuffa beslut, som det inte är så lätt att få igenom i\r\nkammaren, för att detta skall lyckas. Dess bättre\r\nkan vi väl nu se en del tecken på att utvecklingen\r\nhåller på att vända. Men det sker då från en sådan\r\nnivå att vägen ändå är ganska lång innan vi har gjort\r\noss av med problemen.</pre><pre>Margareta Viklund tog upp frågan om\r\nhusläkarsystemet och dess effekter på barna- och\r\nmödrahälsovården. Men detta är en sak som inte\r\nregleras i husläkarlagen, utan de enskilda\r\nlandstingen får själva avgöra hur de vill organisera\r\nbarna- och mödrahälsovården i förhållande till\r\nhusläkarsystemet. Jag kan bara konstatera att man\r\ni de områden där husläkarsystemet införts har\r\nlyckats lösa problemen på ett bra sätt, också för\r\nt.ex. barnfamiljerna. Där man har den längsta\r\nerfarenheten av husläkarsystemet -- det gäller delar\r\nav Stockholm -- är alla patienter, inklusive\r\nbarnfamiljerna, utomordentligt nöjda med hur\r\nsystemet fungerar.</pre><pre>Jag har sett flera undersökningar som ganska\r\nnyligen gjorts i områden där man senare har\r\nintroducerat det här systemet. Även där är det en\r\nmycket stor majoritet av de tillfrågade som tycker\r\natt systemet fungerar väl.</pre><pre>Det här tillhör också de områden som vi har bett\r\nSocialstyrelsen att titta på. Frågan är alltså: Vad\r\nhänder inom barna- och mödrahälsovården i dessa\r\nförändrings- och besparingstider? Förhoppningsvis\r\nfår vi ett bättre underlag också på den punkten när\r\nSocialstyrelsen i början av nästa år kommer med sin\r\nrapport.</pre><pre>Margareta Viklund underströk vad som kan synas\r\nsjälvklart, nämligen att man skall ta till vara\r\nerfarenheter och kunskaper och försöka samordna\r\nde resurser som finns. I det avseeendet tror jag att\r\ndet finns en hel del brister ute i våra kommuner.\r\nDet är ett av skälen till att vi driver det s.k. Barn\r\ni fokus-projektet, som syftar just till utveckling av\r\nmetoder bl.a. i kommunerna.</pre><pre>Även på annat sätt finns det naturligtvis skäl att\r\nfrämja samarbete. Men samtidigt måste jag säga att\r\ndetta i huvudsak är en kommunal uppgift. Det är\r\nväldigt svårt att i Socialdepartementet, och t.o.m.\r\nhär i riksdagen, tala om hur ett praktiskt samarbete\r\nute på fältet skall fungera. Därvidlag ligger\r\nansvaret i första hand ute i riket, inte här.</pre><pre>Margareta Viklund tog också upp frågan om att\r\nsprida ytterligare kunskap om barnkonventionen.\r\nDet är ett projekt som vi inom departementet\r\narbetar med och som jag hoppas skall få konkreta\r\nresultat ganska snart. Vi har haft förhandlingar\r\nmed flera frivilligorganisationer och en del andra\r\nintressenter om detta. Jag tror att det här kommer\r\natt ge positiva resultat mycket snart.</pre><pre>Eva Zetterberg tog upp frågan om utvecklingen i\r\nförskolan. Jag delar hennes oro för att vi nu börjar\r\nfå mycket stora barngrupper. Liksom Eva\r\nZetterberg gör också jag bedömningen att det är\r\nmycket svårt att hantera grupper som har uppemot\r\n23 barn. Det finns kanske områden som har en\r\nsådan social sammansättning att det går om det\r\nfinns tillräckligt med personal. Men problemet är,\r\ndet har vi kunnat se på några håll, att man har en\r\nmindre personal och mycket stora barngrupper. Då\r\nblir det svårt, för att inte säga omöjligt, att leva upp\r\ntill de pedagogiska mål som vi har uppsatt för\r\nförskolan i Sverige.</pre><pre>Det finns tydliga markeringar, även om det är svårt\r\natt kvantifiera exakt hur stora barngrupperna skall\r\nfå vara, om oro och mål i den\r\nbarnomsorgsproposition som jag hoppas att\r\nriksdagen ställer sig bakom den 16 december.</pre><pre>Eva Zetterberg drar en parallell med ILO, men det\r\nhåller inte riktigt. Vad man gör i barnkonventionen\r\när att man uppmanar varje land att göra så mycket\r\nsom möjligt för att hjälpa barnen, så att barnens\r\nsituation tas vara på i varje land. Det försöker vi i\r\nSverige att på olika sätt göra. Men en av de saker\r\nvi måste göra för att få resurser så att vi klarar den\r\nuppgiften är att göra en del besparingar. Där tycker\r\njag att de förslag som vi har lagt fram på\r\nsocialförsäkringsområdet när det gäller\r\narbetsskadeförsäkringen är rimliga, oavsett vad\r\nILO säger. Det är ett uttryck för de prioriteringar\r\nsom vi i regeringen gör, och dem står jag självklart\r\nbakom.</pre><pre>Anf. 15  MARGARETA VIKLUND (kds):</pre><pre>Fru talman! Jag tackar för socialministerns\r\nsynpunkter och svar.</pre><pre>Det är klart att vi, åtminstone kommer jag att göra\r\ndet, skall försöka ge stöd och följa den situation\r\nsom våra barn just nu befinner sig i. Jag tycker att\r\nsituationen är väldigt oroande för många. Det\r\ngäller då både barn och unga. Det är klart att man\r\nockså blir oroad över den process som nyligen har\r\nskett i England t.ex. Jag tänker då på de två\r\nelvaåriga pojkar som nu har blivit hårt dömda för\r\nett mycket svårt brott som de har begått.</pre><pre>Men vad är de här pojkarna för något om inte ett\r\nsymtom på en situation som inte är\r\ntillfredsställande? Det skulle vara oerhört\r\nskrämmande för hela vårt samhälle om något\r\nliknande inträffade hos oss.</pre><pre>En annan skrämmande bild under den senaste tiden\r\nsom vi har kunnat följa via massmedierna gäller den\r\nsjuårige pojke som fått sova i en container på\r\nnätterna efter att ha blivit utkastad hemifrån.</pre><pre>Jag tycker att det är positivt att socialministern\r\nkommer att följa utvecklingen och att han har\r\nvidtagit många olika åtgärder för att verkligen\r\nförsöka följa utvecklingen på olika sätt, bl.a.\r\ngenom att ge Socialstyrelsen många olika uppdrag.\r\nExempelvis nämns det s.k. Barn i fokus-projektet,\r\nsom syftar till att öka medvetenheten hos\r\nsocialarbetare och andra som arbetar med utsatta\r\nbarn. Detta är mycket bra. Men det gäller att\r\nskynda sig. Det här arbetet måste alltså gå litet\r\nfortare. Jag är ivrig på denna punkt, eftersom jag\r\när rädd för att nedåtgången kan ske ganska snabbt.\r\nVi måste därför ha en beredskap. Då är det, precis\r\nsom socialministern sade, viktigt att vi tar vara på\r\nden kunskap som finns i de olika verksamheter som\r\ni dag arbetar behandlande och förebyggande både\r\ninom landstingen och inom kommunerna.</pre><pre>Naturligtvis är det svårt att sitta på central nivå i ett\r\ndepartement och bestämma vad som skall hända\r\nute i kommuner och landsting. Det har man väl inte\r\nalltid rätt att göra heller. Men man har möjligheter\r\natt ta fram olika projekt och visa hur man kan göra\r\noch på olika sätt erbjuda de projekten till\r\nkommunerna och landstingen. Det tycker jag är\r\nbra. Det är många bra exempel som socialministern\r\nhar lämnat i sitt svar.</pre><pre>Jag är oerhört rädd för, som jag har nämnt, att vi i\r\nSverige skall få nollmänniskor, människor som\r\ningen bryr sig om eller lyssnar på. Jag har sett dem\r\ni England när jag har varit där, och jag tycker att\r\ndet är fruktansvärt. Jag är oerhört rädd och ängslig\r\nför att en sådan situation skall uppstå i vårt land.\r\nMed nollmänniskor menar jag sådana människor\r\nsom ingen egentligen bryr sig om, som har varit\r\narbetslösa i generationer, som har barn som kanske\r\nockså går in i en arbetslöshetstid. Vi måste göra allt\r\nvi kan för att hjälpa de här barnen. Det är vårt\r\nansvar.</pre><pre>Anf. 16  EVA ZETTERBERG (v):</pre><pre>Fru talman! Socialministern nämner att\r\nSocialstyrelsen i april 1994 kommer att lämna sin\r\nslutrapport vad gäller utvärdering av hur\r\nnedskärningarna drabbar barn och ungdomar. Men\r\nredan nu har vi kunnat ta del av en rad delrapporter\r\nfrån Socialstyrelsen och från många som arbetar ute\r\npå fältet. Det är väldigt tydligt och man varnar\r\nstarkt för att det är de tysta barnen, de barn som\r\ninte tar för sig, som drabbas. Barn som uppenbart\r\nbehöver betydligt mer stöd än de får i dag är de som\r\nfar mest illa. Vi vet alltså redan i dag en hel del.</pre><pre>Socialministern tar upp frågan om det generella\r\nvälfärdssystemet, och jag instämmer till fullo. Det\r\när det som är grunden. De olika projekt som\r\nsocialministern nämner, Barn i fokus, är alla\r\nutmärkta. De behövs för att just fokusera enskilda\r\nproblem. Men jag menar att samtidigt som man\r\nnedrustar inom skola, barnomsorg och\r\nbarnhälsovård blir det generella skyddsnätet så\r\noerhört mycket svagare.</pre><pre>Margareta Viklund tog upp fallet med de båda\r\npojkarna som har dömts i England. Det har med\r\nrätta upprört många. Men problemet är att många\r\ninte har reagerat och upprörts över att domen riktas\r\nmot barnen. Mona Sahlin hade en utmärkt artikel\r\nhäromdagen i Expressen, där hon just frågar om\r\ndet inte är vuxna som skall dömas, vuxna som inte\r\nhar tagit ansvar för att ge barn kärlek och\r\nomvårdnad, som inte har hjälpt till att sätta gränser.\r\nMan kan undra om något sådant skulle kunna\r\nhända i Sverige och vem som då skall kunna\r\nanklagas.</pre><pre>Jag vill ta ytterligare ett exempel från England, fru\r\ntalman. Några ministrar har på fullt allvar framfört\r\natt ensamstående mödrar som har så svårt att klara\r\nsina barn i stället skulle adoptera bort dem. Tack\r\noch lov finns det inte bara ministrar, utan det finns\r\nen ärkebiskop som tog itu med saken och talade om\r\natt han tyckte att detta var oanständigt. I stället\r\nskulle de mödrar som gör en väldigt stor insats få\r\nhjälp av samhället för att bättre kunna klara av\r\nsituationen. Han anklagades då för att vara\r\nomoralisk.</pre><pre>Mina frågor är: Kan man vänta sig några sådana\r\nförslag från den här regeringen? Skall vi behöva få\r\närkebiskopen att uppträda tilll försvar för barnen i\r\nstället för regeringen, som är vald av oss?</pre><pre>Fru talman! Jag skulle också vilja beröra de andra\r\nförslag som Bengt Westerberg nämner är på gång.\r\nBarnomsorgslagen, utmärkt. Den var i och för sig\r\nlovad långt tidigare, men det är bra att den kommer\r\nnu. Jag beklagar att den har kopplats ihop med\r\nytterligare privatisering och med vårdnadsbidrag.\r\nAndra förslag är familjerådgivning och\r\nbarnombudsman. De är också mycket bra.\r\nFöräldrautbildningen skall vi inte heller glömma.\r\nMen Margareta Viklund var också inne på bristen\r\npå förebyggande insatser. Här finns inte ett\r\ntillräckligt stöd. Utan förebyggande insatser skapar\r\nvi barn med problem som man måste ta in i\r\nsärskilda projekt. Vitsen måste vara att ge stöd, så\r\natt barn slipper bli barn med s.k. problem.</pre><pre>Anf. 17  Socialminister BENGT\r\nWESTERBERG (fp):</pre><pre>Fru talman! Margareta Viklund visar otålighet när\r\ndet gäller åtgärder, och jag delar i hög grad denna\r\notålighet. Det är klart att vi alla önskar att det skall\r\nhända saker snabbt. Vi känner ofta inte bara\r\notålighet, utan också vanmakt när det går långsamt\r\noch vi tycker att det är trögt.</pre><pre>Det vi kan göra förutom en rad konkreta åtgärder\r\nsom vi kan besluta om i regering och riksdag är\r\nnaturligtvis att jaga på våra egna partivänner ute i\r\nkommuner och landsting. Det är ofta där som\r\ntrögheten finns. Kanske möter man motstånd hos\r\ndem som själva är verksamma. De är ofta emot de\r\nförändringar och effektiviseringar, ofta också\r\nförbättringar, som vi tycker kan ligga i sådana här\r\nomorganisationer.</pre><pre>Våra möjligheter att centralt göra någonting är\r\nnaturligtvis begränsade. Vi stiftar lagar, vi lägger\r\nfast de ramar som man sedan har att hålla sig till ute\r\ni kommunerna. Det är en central och viktig uppgift\r\nför regering och riksdag att göra detta. Vi ställer\r\nockså resurser till förfogande. Det finns en hel del\r\nresurser. Eva Zetterberg talar om nedrustning.\r\nMan skall ändå komma ihåg att även med de\r\nbesparingar kommunerna nu gör handlar det om att\r\nde ute i kommunerna har lika mycket eller mer\r\nresurser än för bara ett par år sedan. Det är inte\r\nnågon återgång till stenåldern det är fråga om, utan\r\ndet är en återgång till situationen i början på 90-\r\ntalet eller slutet av 80-talet. Det kan vara svårt nog.\r\nJag vill inte alls förneka det. Det är en besvärlig\r\nuppgift ute i kommunerna, och dess värre speglar\r\nden den allmänt deprimerade situation vi har i\r\nekonomin. Allt vi gör är, som jag sade förut,\r\ninriktat på att försöka förändra den.</pre><pre>Vi har gjort en lång rad konkreta saker. Jag nämnde\r\nde pengar vi avsätter för projekten inom ramen för\r\nfamiljeåret. Vi har tidigare avsatt pengar för att\r\narbeta med det vi har kallat det mångkulturella\r\nsamhället redan i barnomsorgen. Vi har avsatt\r\npengar för att följa ett försök med s.k. Reggio\r\nEmilia-pedagogik här i Sverige. Vi har\r\nuppmärksammat mobbningsproblemen, speciellt i\r\nsamband med att vi firade barnkonventionens dag\r\neller det vi hoppas i framtiden skall bli barnens dag\r\nhär i Sverige. Jag vet att Eva Zetterberg deltog i alla\r\nfall under en del av den konferensen. Det är en hel\r\ndel saker på gång. Vi hoppas naturligtvis att det här\r\nskall generera en del goda exempel som vi kan visa\r\nupp och som kan få efterföljare ute i landet.</pre><pre>Eva Zetterberg påpekade att det redan av de olika\r\nrapporter vi har fått från Socialstyrelsen framgår att\r\ntysta barn riskerar att drabbas. Det är ett viktigt\r\npåpekande, tycker jag, för det är naturligtvis så.\r\nDet är de tysta barnen som riskerar att drabbas när\r\nman gör förändringar. Det är kanske inte bara tysta\r\nbarn, utan tysta människor över huvud taget som\r\nriskerar att drabbas. Därför är det mycket viktigt\r\natt påpeka detta, vilket också Socialstyrelsen har\r\ngjort, så att man ute i kommunerna när man\r\ngenomför förändringar också ålägger sig själv att\r\nlyssna på vad de tysta barnen har att säga eller vad\r\nde inte säger, så att man tar särskild hänsyn till de\r\nhär barnens situation.</pre><pre>Jag vill livligt instämma i det som Eva Zetterberg\r\nsäger om vuxnas ansvar för barn. Bakom alla barn\r\nsom det på olika sätt går snett för finns ofta en brist\r\npå vuxenansvar eller över huvud taget en brist på\r\nkontakt med vuxna. När man har följt upp s.k.\r\nvärstingar här i Stockholm har det visat sig mycket\r\ntydligt att det är brist på vuxenkontakter som ligger\r\nbakom. Ofta saknas t.ex. en pappa i familjerna. Jag\r\ntror att det i 90 % av fallen saknas pappa och\r\npappakontakter. Pappa och pappakontakter är\r\nmycket viktiga. Jag tycker att en av de uppgifter\r\nsom vi kan se som vår på den här nivån är att\r\nförsöka främja kontakterna mellan små barn och\r\npappor på ett tidigt stadium. Där hoppas jag kunna\r\nåterkomma till kammaren så småningom med mer\r\nkonkreta förslag.</pre><pre>Eva Zetterberg tog också upp frågan om de\r\nensamstående mammorna och de attacker som den\r\nbrittiska regeringen har gjort mot den gruppen. Jag\r\nhar reagerat lika starkt som Eva Zetterberg mot\r\ndetta. Jag tog också upp det i ett av mina\r\nanföranden på Folkpartiets landsmöte som hölls för\r\nett tag sedan och slog fast att i Sverige kommer\r\nnågot sådant i alla fall inte att inträffa så länge vi\r\nfinns med i regeringen. Jag tycker att det är mycket\r\nuppseendeväckande när man lägger en stor del av\r\nskulden för de sociala och ekonomiska problem\r\nman har just på de ensamstående mammorna, som\r\nnaturligtvis tar ett mycket stort ansvar och har\r\nmycket stora problem att få både sin tid och sin\r\nekonomiska budget att gå ihop.</pre><pre>Allra sist vill jag också instämma i det som Eva\r\nZetterberg och Margareta Viklund sade om\r\nbehovet av förebyggande insatser. Jag tycker att de\r\när oerhört viktiga. Det gäller både mödra- och\r\nbarnahälsovården, men också förebyggande\r\ninsatser, t.ex. fritidsaktiviter för unga människor.\r\nDet är viktigt att man ser det när man nu håller på\r\natt förändra i kommunerna, så att man inte bara\r\nskär ner på de här områdena utan att försöka hitta\r\nalternativa lösningar som kanske ryms inom\r\nsnävare ekonomiska ramar. Då kan man komma att\r\nfå betala längre fram.</pre><pre>Det vi centralt behöver göra i förebyggande syfte är\r\nbl.a. att ytterligare förbättra den information som\r\nvi försöker ge om alkohol och narkotika. Där har vi\r\nvarit mycket framgångsrika, vilket jag tycker det är\r\nviktigt att understryka. I den färska rapport som vi\r\nhar fått om narkotikautvecklingen i Sverige har vi\r\nkunnat konstatera att vi har ''nyrekryterat'' ganska\r\nfå i Sverige under senare år. Antalet unga personer\r\nsom har prövat på narkotika har minskat kraftigt.\r\nDetta är en mycket glädjande utveckling. Men vi\r\nkan inte slå oss till ro och bara konstatera att nu har\r\nvi nått resultat. Varje ny generation måste vinnas\r\nför detta. Då krävs ännu större insatser i framtiden\r\nän vad vi hittills har gjort på detta område. Det är\r\nett exempel på förebyggande insatser. Självfallet\r\nhar också kommunerna sitt ansvar i detta\r\nförebyggande arbete.</pre><pre>Anf. 18  MARGARETA VIKLUND (kds):</pre><pre>Fru talman! Det är mycket som är glädjande i det\r\nsocialministern säger om den förebyggande\r\nverksamheten, som jag tycker är oerhört viktig. Jag\r\nmåste erkänna att jag har varit och är fortfarande\r\norolig för mödra- och barnhälsovårdens framtida\r\nsituation, även om socialministern nu egentligen\r\ngaranterar att den oron är obefogad. Jag hoppas\r\noch vill tro att det är så. Men jag är som sagt\r\nfortfarande orolig. Jag vet hur mycket kunskap som\r\nfinns inom den verksamheten och hur mycket som\r\nkan göras om den verkligen kan utvecklas i en\r\npositiv miljö.</pre><pre>Det är väldigt bra att socialministern säger att han\r\nvill utveckla pappornas roll. Jag håller helt med\r\nhonom om att den rollen är oerhört viktig. Väldigt\r\nmånga pojkar i vårt samhälle saknar\r\nidentifikationsobjekt. De har ingen pappa eller\r\nmanlig förebild som de vill eller kan identifiera sig\r\nmed. Det har visat sig att väldigt många av de\r\npojkar som sitter på olika kriminalvårdsanstalter\r\ninte haft någon pappa eller någon manlig förebild\r\natt identifiera sig med. Detta är oerhört allvarligt.\r\nMen flickorna behöver också sin pappa, som talar\r\nom för dem att de är duktiga och bra och att de\r\nduger. Så pappan är oerhört viktig. Papparollen\r\nmåste lyftas fram i vårt samhälle.</pre><pre>Det är bra att man har lyckats med informationen\r\nom narkotika och alkohol. Det är bra att man åter\r\ntagit upp den aktiviteten. Det är just sådan aktivitet\r\nsom minskar med jämna mellanrum. Att man nu\r\nmed intensitet satt i gång med den är mycket bra.\r\nVidare tycker jag att det socialministern säger om\r\nsatsningarna när det gäller FN:s barnkonvention är\r\nbra, att han tänker informera om den på de övriga\r\ndepartementen och i andra sammanhang. Det\r\ntycker jag är mycket positivt, och jag tror att det\r\nbehövs.</pre><pre>\r\nAnf. 19  EVA ZETTERBERG (v):</pre><pre>Fru talman! Även jag delar Bengt Westerbergs\r\nglädje över mycket av det som pågår. Tyvärr är\r\nglädjen inte odelad. Jag tycker att tecknen på\r\nproblem är oerhört många.</pre><pre>Jag skall bara kort kommentera några av de frågor\r\nsom vi har diskuterat. Jämförelsen mellan\r\nregeringens ställningstagande till ILO-\r\nkonventionen respektive barnkonventionen är inte\r\nså halsbrytande som kan tyckas. När man i Sverige\r\nsäger att man inte genast tänker åtgärda det som\r\nILO satt tummen på och där ILO undrat varför\r\nSverige inte uppfyller intentionerna i\r\nkonventionen, är det en allvarlig signal till\r\nomvärlden. Om vi på samma sätt skulle bryta mot\r\nbarnkonventionen och säga att vi inte tänker\r\nåtgärda de problem som enligt barnkonventionen\r\nfinns i Sverige, är det också fara å färde. Därav\r\njämförelsen.</pre><pre>Bengt Westerberg svarade aldrig på frågan om\r\nnedskärningarna inom barnpsykiatrin generellt\r\ninom landet och på frågan hur vi skall hantera den\r\nspecifika situationen med ett ökat antal barn i den\r\nbosniska flyktinggruppen. Det kanske är någonting\r\nsom jag inte kan få svar på direkt men som Bengt\r\nWesterberg förhoppningsvis tar med sig till\r\ninvandrarministern, för att se om det i de\r\nschablonbidrag som ges till kommunerna finns\r\ntäckning även för detta eller om det krävs extra\r\nresurser.</pre><pre>Fru talman! Bengt Westerberg fortsatte att\r\ndiskutera frågan om barn som begår brott och i\r\nvilken mån de själva är skyldiga till dessa brott. I\r\nsjälva verket har inte -- där tycks vi vara överens --\r\nvuxenvärlden gett dessa barn en rimlig chans att\r\nväxa upp och bli trygga unga och så småningom\r\nvuxna som inte begår brott. Det finns väldigt bra\r\nunderlag från Psykologförbundet som har visat hur\r\ninsatser på tidigt stadium, förebyggande insatser\r\nmen också direkt riktade insatser, för ungdomar\r\noch barn som behöver extra stöd kostar relativt\r\nlitet. De lönar sig jämfört med de oerhört höga\r\nkostnader som det blir fråga om vid\r\ninstitutionsplacering eller fängelsevistelse. Det\r\nfinns alltså inte bara humanitära utan också rent\r\nkrassa orsaker till att ge stöd tidigt.</pre><pre>Jag skulle också vilja ta upp frågan om resurser.\r\nBengt Westerberg säger att man inte kan befalla\r\nkommunerna att göra på ett visst sätt. Nej, men det\r\nsom vi som parti har krävt är att kommunerna skall\r\nfå rimliga resurser för att klara sitt åtagande mot i\r\ndet här fallet barn och ungdomar.</pre><pre>Jag vill upprepa vad många har sagt och som står\r\nsig: Barn går inte i repris och tyvärr inte i slow\r\nmotion, som många av oss föräldrar skulle önska.\r\nDet gäller att satsa nu, så länge de är barn.</pre><pre>Anf. 20  Socialminister BENGT\r\nWESTERBERG (fp):</pre><pre>Fru talman! Barn- och ungdomspsykiatrin tillhör de\r\nområden där Socialstyrelsen skall titta på vad som\r\nhände 1993. I Stockholms läns landsting var det\r\nuppenbarligen så att de förslag som kan ha funnits\r\npå ett tidigare stadium väckte sådant motstånd att\r\ndet inte blev aktuellt med nedskärningar, utan\r\ntvärtom påplussningar. Jag vet att man i\r\nmotsvarande diskussion i Göteborg också gick\r\nemot i varje fall de stora nedskärningar som hade\r\nföreslagits i ett tidigare skede i budgetprocessen.</pre><pre>Vi kommer att få en mer heltäckande bild så\r\nsmåningom, och då får vi försöka bedöma om det\r\nhär är ett allvarligt problem eller inte.</pre><pre>De rapporter som de bägge interpellanterna har\r\nrefererat till när det gäller ökningen av antalet barn\r\nsom sökt till barn- och ungdomspsykiatrin har nått\r\nockså mig. Jag tror att det finns ett stort behov av\r\nresurstillskott på detta område.</pre><pre>Det är möjligt att mottagandet av bosniska\r\nflyktingar kommer att ställa ytterligare krav på\r\nbarn- och ungdomspsykiatrin. Det kan jag inte\r\nriktigt bedöma, men de schablonbidrag som\r\nkommunerna får är tilltagna för att kunna täcka en\r\ndel av just sådana här tillkommande kostnader. I en\r\növersikt som nyligen gjorts av Komrev, en\r\nkonsultfirma som sysslar med revision i\r\nkommunerna, har man konstaterat att\r\nschablonbidragen i det stora flertalet kommuner\r\ngott och väl räcker för att under en ganska lång tid\r\nta emot flyktingar.</pre><pre>Eva Zetterberg underströk ännu en gång\r\nvuxenvärldens betydelse. Det är vi helt överens\r\nom. Det sociala arvet väger väldigt tungt för unga\r\nmänniskor. De som råkar illa ut, begår brott eller\r\nblir missbrukare, har ofta ett mycket tungt socialt\r\narv med sig hemifrån. De kommer ofta ifrån\r\nfamiljer med kriminell belastning eller missbruk.\r\nDärför delar jag helt uppfattningen att det är viktigt\r\nmed tidiga insatser för att hjälpa dessa barn.</pre><pre>Nu är det ganska enkelt för Eva Zetterberg att säga\r\natt vi skall ge kommunerna mer resurser. I den\r\nföregående interpellationsdebatten tyckte ett antal\r\nledamöter att vi skall sätta in mer resurser för att\r\nförhindra vräkningar, få hyrorna lägre, öka\r\nbostadssubventionerna och mycket annat. Jag\r\nskulle säkert kunna ha interpellationsdebatter hela\r\ndagen med olika personer som tycker att vi på olika\r\nområden skall öka resurserna. Problemet är att det\r\ninte finns någon hemlig skattgömma att plocka\r\nfram resurser ur, utan vi måste försöka att på bästa\r\nmöjliga sätt utnyttja den kaka som vi har och\r\nframför allt sätta in åtgärder för att se till att kakan\r\nväxer. Det är bara så vi kan klara de besvärliga\r\nproblem som vi just nu har.</pre><pre>Jag kan än en gång försäkra att inriktningen på hela\r\nregeringens politik är att vi skall få kakan att växa\r\nigen och på så sätt få hjälp att klara de problem som\r\nvi har talat om.</pre><pre>Överläggningen var härmed avslutad.</pre><pre>4 §  Svar på interpellation 1993/94:14 om\r\nasylrätt m.m.</pre><pre>Anf. 21  Kulturminister BIRGIT FRIGGEBO\r\n(fp):</pre><pre>Fru talman! Hans Göran Franck har ställt en rad\r\nfrågor angående regeringens inställning till\r\nasylrättens framtida utformning internationellt och\r\nnationellt.</pre><pre>Jag delar Hans Göran Francks syn på behovet av\r\natt värna asylrätten och att det internationella\r\nregelverk vi har i dag inte svarar mot den verklighet\r\nsom vi lever i. Jag kan samtidigt konstatera att\r\nregeringens arbete i Sverige och internationellt\r\nligger i linje med vad som efterfrågas i\r\ninterpellationen. Regeringen agerar aktivt för att\r\nnå en europeisk överenskommelse, som fördelar\r\nansvaret mer rättvist mellan länderna, som reglerar\r\nhur massflyktssituationen skall hanteras och för att\r\nskapa en säkrare och bättre tillvaro för dem som\r\ntvingas fly. Detta arbete har bedrivits och bedrivs\r\npå olika sätt och nivåer.</pre><pre>Jag är helt enig med Hans Göran Franck om att det\r\nfinns ett stort behov av en regional lösning för\r\nEuropa vid massflyktssituationer, liknande den vi\r\nser i f.d. Jugoslavien i dag. En sådan konvention\r\nkan mycket väl utformas i linje med OAU-\r\nkonventionen. En sådan regional lösning är också\r\nvad regeringen har arbetat för under de senaste två\r\nåren.</pre><pre>Under det gångna året då Sverige innehaft\r\nordförandeskapet för ESK har regeringen aktivt\r\nverkat för att placera frågan om migrationspolitiskt\r\nsamarbete på dagordningen. Vid ESK:s\r\nministermöte i Rom beslutas den här veckan, efter\r\nett svenskt initiativ, om frågan om massflykt skall\r\ntas upp på ESK:s dagordning. Ett sådant beslut\r\nhindrar inte att frågan behandlas i andra forum. Vi\r\nhar dock sett ESK som ett av de få organ som är\r\ntillräckligt brett och som kan ges tillräckligt\r\npolitiskt mandat. ESK har också den fördelen att\r\nfrågan där kan komma med som ett element i en\r\nsamlad strategi för att lösa den kris som är\r\nupphovet till massflykten.</pre><pre>Vid Europarådets möte för migrationsministrar i\r\nAthen för några veckor sedan presenterades på\r\nsvenskt initiativ ett resolutionsförslag från sex\r\nländer -- förutom Sverige: Danmark, Norge,\r\nTyskland, Schweiz och Österrike. Det syftar till att\r\nrådets medlemsländer förbinder sig att ta ett större\r\nansvar för de människor som flyr det forna\r\nJugoslavien. Det fanns tyvärr inte tillräckligt stöd\r\nvid mötet för ett omedelbart antagande av\r\nresolutionen utan det beslöts att förslaget skulle\r\növerlämnas till Europarådets Wiengrupp för en\r\nsnabb och vidare bearbetning. Regeringen kommer\r\natt fortsätta att driva sin linje bl.a. tillsammans med\r\nde sex länder som står bakom resolutionsförslaget.\r\nDet gäller att få till stånd en europeisk gemensam,\r\nhandlingskraftig och resultatinriktad politik för\r\nsituationen i f.d. Jugoslavien och ansvaret för de\r\nmänniskor som tvingas fly därifrån.</pre><pre>Sedan mitten av 1980-talet har asyl- och\r\ninvandringsrelaterade frågor varit föremål för\r\nsamarbete mellan EG-länderna. Detta har skett i\r\nett mellanstatligt samarbete utanför EG:s rättsliga\r\nram. Här har inträtt en förändring i och med\r\nantagandet av Maastrichtfördraget, enligt vilket\r\nasyl- och invandringsfrågorna ingår i den\r\nEuropeiska unionen. Med den kännedom vi har om\r\narbetet inom EU kan konstateras att det finns\r\nmånga problem att bemästra innan man kan enas\r\nom en harmoniserad flyktingpolitik mellan\r\nmedlemsländerna. Det är viktigt att notera att det\r\narbete som sker inom asylrättens område inom EU,\r\nsker inom ramen för de internationella åtaganden\r\nsom medlemsstaterna gjort. UNHCR finns med\r\nunder beredningsstadiet, om än informellt, och har\r\ndärmed möjlighet att lämna synpunkter och\r\npåverka utformningen av arbetet. Sedan de\r\nsvenska medlemskapsförhandlingarna öppnades\r\nden 1 februari 1993 har Sverige, liksom de övriga\r\ntre kandidatländerna, träffat EU:s ordförandeland\r\noch fått information om det pågående arbetet på\r\ndet asylrättsliga området. Vi har då också haft\r\ntillfälle att lämna våra synpunkter på de\r\nkonventioner som utarbetats på området. Den dag\r\nSverige blir medlem av EU kommer regeringen att\r\nverka för att svensk flyktingpolitik också blir\r\neuropeisk. Underlag till denna politik formas i en\r\nrad olika organ, där EG-parlamentet självfallet är\r\nett av dem. Vi kommer naturligtvis att ta intryck av\r\nvad som framförs av EG-parlamentet, där\r\nförhoppningsvis även svenska politiker får sitta i\r\nframtiden. Men svensk flyktingpolitik kommer\r\näven fortsättningsvis att bestämmas av Sveriges\r\nriksdag.</pre><pre>Några konkreta förslag till effektivisering av\r\nverksamheten inom Europarådets expertkommitté\r\nför asylrättsliga frågor (CAHAR) har inte\r\nregeringen i dag, men det kan finnas anledning att\r\ndiskutea den saken vidare. En förklaring till att det\r\när svårare att nå överenskommelser inom\r\nEuroparådet på det asylrättsliga området är frågans\r\ninträde på EU:s dagordning. EU-länderna, vilka\r\nutgör nära hälften av Europarådets medlemmar, är\r\novilliga att binda upp sig utanför EU-samarbetet.</pre><pre>Regeringen kommer att fortsätta att bidra till att\r\nstärka UNHCR:s verksamhet ekonomiskt och även\r\nuppmana andra länder att göra detsamma. Sverige\r\när en av de största bidragsgivarna till UNHCR och\r\ndetta är ett sätt att stärka och möjliggöra UNHCR:s\r\nverksamhet. Sverige verkar inom hela FN-systemet\r\nför en effektivisering av de olika organen,\r\ndäribland UNHCR. Regeringen har starkt\r\nförespråkat en ökad flexibilitet av finansieringen\r\ntill FN:s organisationer för att på så sätt öka\r\neffektiviteten i deras verksamhet. Vi har även\r\nverkat för ett ökat samarbete mellan de olika FN-\r\norganen för att öka effektiviteten inom FN-\r\nsystemet. Detta gäller exempelvis UNDP och\r\nUNHCR.</pre><pre>Sverige var en av initiativtagarna till\r\nJugoslavienkonferensen som hölls förra sommaren\r\noch som ledde till uppföljningsmöten rörande de\r\nhumanitära insatserna i f.d. Jugoslavien. Dessa\r\nmöten har varit nödvändiga för fullgörandet av\r\nUNHCR:s uppgift som samordnare av det\r\nhumanitära biståndet i området.</pre><pre>Det är oundvikligt att i vissa extrema situationer\r\nanvända viseringsinstrumentet så, att det får\r\neffekter på flyktingpolitiken. Så har varit fallet inte\r\nminst när det gäller viseringsbesluten rörande f.d.\r\nJugoslavien. Där har vi sett till den totala bilden\r\nbl.a. med avseende på insatser och möjligheter till\r\nskydd i närområdet. I detta sammahang går det inte\r\natt nog betona vikten av internationellt samarbete.\r\nRegeringen har också föreslagit riksdagen att\r\nbesluta om en utökad flyktingkvot för flyktingar\r\nfrån f.d. Jugoslavien.</pre><pre>Asylrätten får aldrig urholkas, utan en person som\r\nkommer till Sveriges gräns och söker asyl har alltid\r\nrätt att få sin sak prövad.</pre><pre>Anf. 22  HANS GÖRAN FRANCK (s):</pre><pre>Fru talman! Jag tackar kulturministern för svaret.\r\nJag uppskattar givetvis att Birgit Friggebo delar\r\nmin syn på behovet av att värna asylrätten och att\r\ndet internationella regelverk vi har i dag inte svarar\r\nmot den verklighet vi lever i. Det är också\r\nvälgörande att hon är helt enig med mig om att det\r\nfinns ett stort behov av en regional lösning för\r\nmassflyktssituationer liksom om att en ny\r\nkonvention mycket väl kan utformas i linje med\r\nOAU-konventionen.</pre><pre>Det är på grund av denna vidsträcktare konvention\r\nsom de afrikanska länderna tar emot tio gånger så\r\nmånga flyktingar som Västeuropa gör i förhållande\r\ntill folkmängden. Det skulle vara ett stort framsteg\r\nom OAU-konventionens grundprinciper skulle\r\nligga till grund för en internationell konvention på\r\nområdet. Det skulle på sikt kunna innebära en\r\nbetydligt rättvisare fördelning av ansvaret i hela\r\nvärlden.</pre><pre>Det räcker inte med att man uttalar sig för\r\nvärnandet om asylrätten. Det gäller också framför\r\nallt att tillse och vaka över att asylrätten verkligen\r\ntillämpas i praktiken. Det finns nu en klar och\r\ntydlig tendens i alla västländer att man inför allt\r\nflera restriktioner, både i lagar och i praktisk\r\ntillämpning. Det innebär att gränserna redan blivit\r\noch kommer att bli än mer stängda om denna\r\nutveckling fortsätter. Även här i Sverige\r\nförekommer i många fall en alltför restriktiv\r\ntillämpning. Fallet med den peruanska kvinnan,\r\nsom fick asyl i Holland, har uppmärksammats av\r\nUNHCR, som framfört kraftig kritik mot Sverige.\r\nMen det finns nyligen fattade beslut om utvisning\r\nav judiska flyktingar från Ryssland liksom\r\nflyktingar från Bangladesh, som råkat ut för\r\nallvarlig förföljelse vid hemkomsten. Många fler\r\nexempel skulle kunna lämnas. Jag vet att frågan\r\nundersöks, men det är angeläget att ge klara\r\nsignaler redan nu om att det behövs en skärpning\r\nav praxis, så att lagen tillämpas i den generösa anda\r\nsom lagstifningen föreskriver.</pre><pre>Givetvis beklagar också jag att det svenska\r\ninitiativet till resolutionsförslag i Athen inte fick\r\ntillräckligt stöd vid mötet, där jag själv för övrigt\r\ndeltog. Det var ett förhållandevis återhållsamt\r\nförslag om fördelning av ansvaret inom Europa.\r\nTyvärr hade också UNHCR vissa invändningar mot\r\ndet svenska förslaget, vilket inte förbättrade\r\nsituationen.</pre><pre>Det är enligt min mening alltmänt sett av största\r\nbetydelse att Sverige, inte bara bidrar till att stärka\r\nUNHCR:s verksamhet ekonomiskt, utan även och\r\nframför allt juridiskt, politiskt och moraliskt följer\r\noch stöder de beslut och anvisningar som kommer\r\nfrån UNHCR, liksom att också beakta den kritik\r\nsom riktas därifrån.</pre><pre>I sitt svar säger Birgit Friggebo: Med den\r\nkännedom vi har om arbetet inom EG kan\r\nkonstateras att det finns många problem att\r\nbemästra innan man kan enas om en harmoniserad\r\nflyktingpolitik mellan medlemsländerna.</pre><pre>Det allvarliga är att EU:s ministerråd för en politik\r\nsom går i rakt motsatt riktning till den som EG-\r\nparlamentet samt också kulturministern vill\r\nförespråka.</pre><pre>Jag har också svårt att förstå kulturministern när\r\ndet gäller EG-ländernas inställning beträffande\r\nvem som skall ta ledningen för en förbättrad\r\nflyktingpolitik och flyktinglagstiftning i Europa.\r\nHon säger kort och gott att EG-länderna, vilka\r\nutgör nära hälften av Europarådets medlemmar, är\r\novilliga att binda upp sig utanför EG-samfundet.\r\nOm detta skulle bli fallet kommer vi inte att kunna\r\nfå en bra alleuropeisk lösning. Det gäller också\r\nfrågan om massflykt.</pre><pre>Slutligen vill jag framhålla att det visserligen är\r\nbehövligt med en form av temporära\r\nuppehållstillstånd för skyddsbehövande vid akuta\r\nmassflyktssituationer. Men det gäller att finna en\r\nlösning som inte inkräktar på asylrätten. Dess värre\r\när det svårt att finna sådana lösningar.</pre><pre>Anf. 23  LARS MOQUIST (nyd):</pre><pre>Fru talman! Fru kulturminister! I kulturministerns\r\nsvar anges att det internationella regelverk som vi\r\nhar i dag inte svarar mot den verklighet som vi lever\r\ni. Detta kan kanske till vissa delar stämma.</pre><pre>Det står också i svaret att regeringen agerar aktivt\r\nför en europeisk överenskommelse som fördelar\r\nansvaret mer rättvist mellan länderna. Man måste\r\ndå konstatera att det tydligen är ett mycket måttligt\r\nintresse från de europeiska länderna för att aktivt\r\nhjälpa till i den situation som nu råder i Europa.\r\nDet beklagar jag liksom naturligtvis också\r\nkulturministern beklagar det.</pre><pre>Av svaret framgår vidare att regeringen har höga\r\nambitioner att föra över vår flyktingpolitik till\r\növriga Europa. Det står i svaret: Den dag som\r\nSverige blir medlem av EG kommer regeringen att\r\nverka för att svensk flyktingpolitik också blir\r\neuropeisk. Detta avser kanske inte den\r\nflyktingpolitik som vi i Sverige i dag för, utan\r\nsnarare den flyktingpolitik som vi skall komma\r\nfram till när Invandrar- och flyktingkommittén har\r\nredovisat sitt arbete för regeringen.</pre><pre>Det framgår av svaret att man egentligen bör gå i\r\ntakt med UNHCR och se till att UNHCR:s policy\r\nskall följas. Hans Göran Franck var också inne på\r\natt det är viktigt att vi gör det. Det kulturministern\r\ntar upp i sitt svar är mer kostnadseffekterna när det\r\ngäller UNHCR, dvs. att vi skall stärka UNHCR:s\r\nverksamhet och vara en av de största\r\nbidragsgivarna. Det blir inte riktigt korrekt, när vi\r\nförsöker låtsas att vi går i takt med UNHCR, vilket\r\nvi faktiskt inte gör.</pre><pre>Hans Göran Franck påpekade mycket riktigt i sin\r\nfrågeställning att det som FN:s flyktingkommissarie\r\nser som sin främsta lösning på\r\nflyktingproblematiken är frivilligt återvändande.\r\nHans Göran Franck anser att det är den mest\r\nönskvärda lösningen, även om det kan dröja åratal\r\ninnan förhållandena i hemlandet tillåter att\r\nflyktingarna tryggt kan återvända.</pre><pre>Hans Göran Franck efterlyser en utvidgning av\r\nregelverket inom UNHCR och för fram synpunkter\r\nom att man skall tillämpa OAU-konventionen. Jag\r\ntycker att det är viktigare att se till att de regelverk\r\nsom finns inom UNHCR tillämpas och att Sverige\r\ngör det till att börja med.</pre><pre>Sverige tillämpar inte UNHCR:s syn på\r\nrepatriering. Både Hans Göran Franck och jag har\r\ntidigare här i kammaren framfört att ett stort fel i\r\nflyktingpolitiken är att vi inte har något bra\r\nrepatrieringsprogram. Man kan se hur den policy\r\nsom UNHCR rekommenderar tillämpas när det\r\ngäller bosnier. Jag tar då Sveriges och Danmarks\r\nåtaganden som exempel. Jag och några\r\nrepresentanter för Kulturdepartementet besökte\r\nDanmark. Vi tittade på en del av de\r\nflyktingförläggningar som finns strax utanför\r\nKöpenhamn. Jag kunde då konstatera att Danmark\r\ntillämpar den asylpolitik som UNHCR och FN\r\nrekommenderar, nämligen att i första hand se till\r\natt verka för en repatriering. Danmark har i och för\r\nsig ett problem som kanske bara är hälften så stort\r\nsom det vi har i Sverige. De har 12 000 bosnier\r\nmedan vi har 42 000 -- anhöriga tillkommer i båda\r\nländerna.</pre><pre>I Sverige vill vi ge permanent uppehållstillstånd och\r\nse till att så snabbt som möjligt integrera\r\nmänniskorna i landet. Vi ser till att de lär sig\r\nsvenska, vilket naturligtvis är den viktigaste delen i\r\nen integration. Vi vill se till att de snabbt kommer\r\nut på arbetsmarknaden så att de kan försörja sig\r\nsjälva och att de också på sikt integreras i svensk\r\nkultur etc.</pre><pre>I Danmark gör man helt tvärt emot. Därför är det\r\nviktigt att vi i stället för att verka för en gemensam\r\npolicy i hela Europa ser till att vi först och främst\r\nkan enas om en gemensam policy i Norden, vilken\r\nskall vara i överensstämmelse med UNHCR:s.</pre><pre>I Danmark gör man helt annorlunda med\r\nbosnierna. Den by som vi besökte hade fem\r\nbostadsbaracker för flyktingarna och några\r\nbaracker för personalen. Det bodde 35 personer i\r\nvarje bostadsbarack. Danskarna ser till att\r\nflyktingarna inte integreras över huvud taget. De\r\nges tillfälliga uppehållstillstånd i sex månader, som\r\nkan utökas till två år. Hur de skall göra därefter har\r\nde inte talat om.</pre><pre>I Danmark tillämpas den skollagstiftning och\r\nskolordning som finns i Bosnien, så att eleverna kan\r\nfölja undervisningen. Den som går i exempelvis\r\ntredje klass följer den bosniska undervisningen.\r\nMan har bosniska lärare som inte betalas extra,\r\nutan de får den ersättning som alla andra flyktingar\r\nfår.</pre><pre>För att dessa människor skall ha en bra\r\ninfrastruktur att återkomma till när de återvänder\r\ntill sitt hemland får de ta med sig sin bostad.\r\nBostäderna sätts helt enkelt på hjul, och sedan\r\nförflyttas både människor och hus till Bosnien.\r\nDetta är ett exempel på hur man i Danmark agerar\r\ni enlighet med UNHCR:s rekommendationer,\r\nvilket vi i Sverige inte gör.</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Fru talman! Som framgick av svaret och av Hans\r\nGöran Francks interpellation finns det en stor\r\nsamstämmighet om behovet av samordning och\r\ninternationellt samarbete och att vi i Sverige är\r\naktiva på dessa områden.</pre><pre>Det har från regeringens sida --\r\nKulturdepartementet, Utrikesdepartementet och\r\nstatsministern -- varit många aktiviteter under de\r\ngångna åren för att föra upp dessa frågor i relevanta\r\nforum och för att få upp dem på dagordningen.\r\nExempelvis beslutade ESK i Rom i går att det skall\r\nfinnas möjlighet att ta upp massflyktssituationer på\r\nESK:s dagordning inom ramen för\r\nsäkerhetspolitiken, eftersom ESK har ett vidare\r\nmandat.</pre><pre>Jag vill inte påstå att arbetet går snabbt. Det är ett\r\ntrögt arbete. Som Hans Göran Franck vet finns det\r\ninom EU olika uppfattningar om behovet av ett\r\ngemensamt ansvarstagande och hur detta i så fall\r\nskall gå till.</pre><pre>Man kan säga att ett resultat av de förslag och\r\ninitiativ som kom fram i Athen var att det nu blev\r\nuppenbart att det fanns stora motsättningar, mellan\r\nå ena sidan England och Frankrike och å andra\r\nsidan Tyskland. Detta kom vid det tillfället upp på\r\nbordet, och det kan nu börja bearbetas också av\r\nandra länder, som nu kan blanda sig i leken. Detta\r\när alltså inte längre en intern angelägenhet för de\r\ntolv staterna.</pre><pre>Även om det kan rubriceras som ett misslyckande\r\natt vi inte omedelbart fick en acceptans för\r\nförslagen, kan frågan kanske ändå på sikt föras\r\nframåt.</pre><pre>Hans Göran Franck tog också upp urholkningen av\r\nasylrätten i Sverige. Som Hans Göran Franck sade\r\nhar jag varit mån om att sådana farhågor verkligen\r\nundersöks, så att vi får fakta på bordet. Därför\r\nfinns det nu en utvärdering av praxis.</pre><pre>Jag vill dock rätta Hans Göran Franck på någon\r\npunkt. Det är inte så att den peruanska flickan som\r\när i Holland ännu har fått något uppehållstillstånd\r\ni Holland. De holländska myndigheterna kommer\r\nsenare att ta ställning till den frågan.</pre><pre>Hans Göran Franck tog upp de ryska judiska\r\nflyktingarna. Regeringen hade ju i förra veckan ett\r\närende som rörde denna grupp, och vi beviljade i\r\ndet ärendet de facto-flyktingskap, något som\r\nnaturligtvis kommer att bli vägledande för våra\r\nmyndigheter.</pre><pre>Hans Göran Franck menade också att det var en\r\nhårdnande inställning från EU-länderna, framför\r\nallt från ministerrådet, som har hand om\r\ninvandringsfrågor. Det stora problemet är att\r\nfrågorna över huvud taget nästan inte behandlas.\r\nMan har i många år jobbat bilateralt med diverse\r\nkonventionsutkast, men det finns ännu inte några\r\nordentliga konventioner antagna. Det finns ingen\r\nkonvention om yttre gränskontroll, det finns ingen\r\nDublinkommission, osv. Och när det gäller\r\nasylrätten och nivån på bedömningen, har ju\r\nväldigt litet gjorts. Det finns inga som helst\r\nbestämmelser eller regler på det området. Jag tror\r\ndärför inte att man skall rusa i förväg med mycket\r\nsäkra uttalanden om vad som är EU:s politik i de\r\nhär frågorna. Problemet är nämligen att det finns så\r\nlitet av politik över huvud taget.</pre><pre>Både Hans Göran Franck och Lars Moquist har\r\nockså tagit upp frågan om tillfälliga\r\nuppehållstillstånd. Lars Moquist säger att Sverige\r\ninte följer UNHCR, som vi i andra sammanhang\r\nger stor betydelse. UNHCR:s inställning är att det\r\när bra om man ger hjälp i närområdet och att\r\nmänniskor kan återvända till sina hem efter det att\r\nkatastrofen är över. Vi har från svensk sida ingen\r\ninvändning mot det, utan vi bidrar till den\r\npolitiken. Om flyktingarna däremot tvingas i väg\r\nlängre bort uppmanar UNHCR länderna att ge\r\nåtminstone ett temporärt skydd, åtminstone ett\r\ntemporärt skydd. Det finns inte alls någon\r\nrekommendation om att man inte skall kunna ge\r\npermanenta uppehållstillstånd. Det är helt och\r\nhållet en missuppfattning.</pre><pre>Min uppfattning är att om man bedömer att en kris\r\nkommer att vara länge blir människorna tryggare,\r\nsäkrare och helare om man ger dem möjlighet att\r\nförsörja sig och skapa en framtid. Om dessa\r\nmänniskor bestämmer sig för att stanna när kriget\r\när slut, kommer de på detta sätt att ha bättre\r\nmöjligheter att bidra till Sveriges utveckling. Är det\r\nså att de föredrar att återvända -- gärna med stöd\r\nfrån Sveriges sida -- kommer de då också att ha\r\nbättre möjligheter att faktiskt göra det. Det har i\r\nandra flyktinggrupper visat sig att det är just de\r\nstarkare som tar steget att återvända. Det är den\r\ngruppen som klarar ett uppbrott till. Därför är\r\nSveriges politik enligt min bestämda uppfattning till\r\nfördel både för flyktingarna och för det svenska\r\nsamhället.</pre><pre>Anf. 25  HANS GÖRAN FRANCK (s):</pre><pre>Fru talman! Jag vill särskilt ägna mig åt det som\r\nkulturministern tar upp om samordningen och\r\nnivån på flyktingmottagandet i Europa.\r\nKulturministern talar väl om EU:s ministerråd. Jag\r\nhar väldigt svårt att förstå det, eftersom EG-\r\nparlamentet har riktat oerhört stark kritik mot\r\nministerrådet, vilket jag också har angett i min\r\ninterpellation.</pre><pre>Samtidigt säger kulturministern att frågorna om\r\nmassinvandring skall tas upp inom ESK. Det tycker\r\njag är bra, eftersom ESK för närvarande har den\r\nbredden att det kan vara lämpligt. Det hindrar\r\nemellertid inte att man tar upp frågorna även i\r\nandra forum.</pre><pre>På sikt är det enligt min mening genom\r\nEuroparådet som det skall vara möjligt att nå ett\r\nmer omfattande resultat för hela Europa. Det\r\nskulle kunna kunna uppnås genom en förstärkning\r\nav Europarådets enda tänkbara institution,\r\nnämligen CAHAR. Då måste dess roll,\r\ninstruktioner och resurser kraftigt förstärkas. Det\r\när det som jag tycker kulturministern borde agera\r\nför.</pre><pre>Det behövs emellertid ytterligare ett forum inom\r\nEuroparådet, en ansvarig och samordnad byrå med\r\nmer verkställande makt än andra nu befintliga\r\ninternationella forum. I det här sammanhanget\r\nförtjänar den danska regeringens i april 1993\r\nlanserade förslag om bildandet av en europeisk\r\nflyktingkommission noggrann uppmärksamhet.\r\nVad vill kulturministern säga på den punkten?</pre><pre>Anf. 26  LARS MOQUIST (nyd):</pre><pre>Fru talman! Kulturministerns svar förbryllar mig\r\nfaktiskt en hel del. Man kan ju fortsätta att fråga\r\nsig: Varför skall det inte ske någon samordning i\r\nNorden över huvud taget? Varför skall Sverige köra\r\npå tvärs mot både UNHCR och Danmark? Hur det\r\nblir i Norge vet vi faktiskt inte förrän framåt\r\nårsskiftet -- det pågår där en intensiv debatt.\r\nKulturministern vill att vi skall köra vår egen linje,\r\nsom egentligen är helt på tvärs mot linjen i de flesta\r\nländer.</pre><pre>Jag tycker att Birgit Friggebo blandar bort korten.\r\nNär jag tar upp Danmarks flyktingpolitik\r\nbeträffande bosnierna kontra Sveriges, säger\r\nkulturministern med skärpa att UNHCR visst\r\npredikar att man i starten skall ge tillfälliga\r\nuppehållstillstånd. Jag har inte med ett ord\r\nförnekat att vi skall ge tillfälliga uppehållstillstånd.\r\nDet är precis den politik vi förespråkar. Vi skall ge\r\ntillfälliga uppehållstillstånd till alla som kommer\r\nhit.</pre><pre>Jag kan därför egentligen inte förstå hur\r\nkulturministern i det här fallet resonerar i fråga om\r\nDanmark. Danmark ger ju just tillfälliga\r\nuppehållstillstånd. Jag ville i mitt första anförande\r\npåpeka att jag tycker att Sverige skulle köra samma\r\npolitik som Danmark, nämligen att ge tillfälligt\r\nuppehållstillstånd och inte starta med att integrera\r\nmänniskorna i samhället, som vi nu gör här. I stället\r\nskulle alla insatser inriktas på att människorna\r\nskulle kunna åka tillbaka. Sedan får man se om\r\ntidsutdräkten blir så lång att de inte kan åka\r\ntillbaka.</pre><pre>Att ge temporära uppehållstillstånd är ju\r\negentligen ett sätt att klara ut den här\r\nproblematiken och se till att människorna inte får\r\nden uppfattningen att de skall komma hit till\r\nSverige och få stanna här för gott.</pre><pre>När jag var nere på Asylbyrå syd sade man att man\r\nhade pratat med en del människor -- om jag\r\nkommer ihåg rätt rörde det sig om unga män i\r\nåldern 18--35 år. Vi här i Sverige säger ju ofta att de\r\nflesta av de människor som kommer hit vill tillbaka\r\ntill sitt hemland. Men bland de här personerna var\r\ndet inte en enda som ville åka tillbaka, utan alla\r\nville stanna i Sverige. Jag kan förstå att de vill\r\nstanna i Sverige, det skulle jag också vilja om jag\r\nkom från ett land med en helt söndertrasad\r\ninfrastruktur, där familjer kanske har splittrats, där\r\nen del är döda och man inte känner till andras öde.</pre><pre>Det är ganska klart att det är på det sättet, och det\r\nfinns alltså egentligen ingen anledning för oss att\r\ndiskutera det här. Vi bör därför i stället se till att vi\r\ninför temporära uppehållstillstånd och att\r\nintegreringsprocessen påbörjas först efter det att\r\nman vet att de här människorna inte på väldigt lång\r\ntid kommer att kunna föras tillbaka till sitt\r\nursprungsland.</pre><pre>Anf. 27  BIRGIT FRIGGEBO (fp):</pre><pre>Herr talman! Hans Göran Franck sade att jag\r\ntalade väl om ministerrådet i EU. Jag tycker att jag\r\nhade en annan infallsvinkel när det gällde kritik av\r\nministerrådet, nämligen att de inte har gjort särskilt\r\nmycket på det här området. Men Hans Göran\r\nFranck menade att det som de hade gjort var på väg\r\nåt fel håll.</pre><pre>Så sent som i går var jag i Bryssel och träffade\r\nministerrådets invandringsansvariga. Då tog jag\r\nupp bristen på initiativ just i fråga om asylpolitiken,\r\nflyktingpolitiken och invandringspolitiken. Man\r\nriskerar att förirra sig i saker som visserligen är\r\nviktiga, men som ändå är detaljfrågor. De kan röra\r\npolissamarbete och gränskontrollsfrågor.</pre><pre>Det faktum att vi nu efter mycket arbete har lyckats\r\natt få upp massflyktssituationen på ESK:s\r\ndagordning utesluter inte att vi också använder\r\nandra forum. Men när man nu har hittat ett bord\r\natt lägga frågan på och det finns en politisk bredd,\r\nbör man försöka åstadkomma resultat där. Det\r\ninnebär inte att man utesluter andra former av\r\nsamarbete när det kanske blir fråga om att\r\nunderteckna något avtal eller att få fram en\r\neuropeisk konvention. Då kan man hitta ett annat\r\nforum.</pre><pre>Hans Göran Franck frågade vilken syn jag har på\r\nförslaget från Danmark om en europeisk\r\nflyktingkommission. Vi har förhållit oss litet\r\navvaktande, därför att vi anser att det finns så\r\nväldigt många forum i dag där dessa frågor\r\ndiskuteras. Att skaffa ett till tror vi inte vore särskilt\r\nklokt. Man kan nog säga att detta också har varit\r\nden samfällda reaktionen från andra europeiska\r\nstater. Vi har åtta tio forum där frågorna kan\r\ndiskuteras, och jag tror att det vore synd att\r\nåterigen försöka hitta en ny institution.</pre><pre>Lars Moquist tog upp frågan om varför vi inte kan\r\nsamordna oss åtminstone i Norden. När det gällde\r\njust bosnierna gjordes en mycket stor samordning\r\nmed Danmark. Vi förde diskussioner, och båda\r\nländerna hade förslag om överföring av flyktingar\r\nvia kvot. Vi införde visum gemensamt och\r\nsamarbetar nere i området tillsammans med\r\nUNHCR i uttagningen av nya flyktingar.</pre><pre>Lars Moquist driver en tes om att UNHCR på\r\nnågot sätt skulle ha bestämt vilka\r\nmottagningsförhållanden vi skall ha i Sverige. Så är\r\ndet inte. När jag poängterar att UNHCR har sagt\r\natt man åtminstone skall ge temporärt skydd, så\r\ninnebär det inte att UNHCR utesluter möjligheten\r\natt ge permanent skydd. Det har vi valt att göra i\r\nSverige, i enlighet med den tradition som vi har att\r\nge människor en fastare grund att stå på. UNHCR\r\nkritiserar inte alls Sverige för detta.</pre><pre>Om man mer regelmässigt skall tillämpa temporära\r\neller tillfälliga uppehållstillstånd måste man alltid ta\r\nställning till frågan: för hur länge? Det är\r\nfullständigt uteslutet att man skulle gå på Ny\r\ndemokratis förslag, som innebär att människor\r\nunder tio års tid skulle kunna leva på nåder i\r\nSverige. Barnens hela uppväxttid och skolgång\r\nskulle präglas av osäkerhet: Får vi stanna eller inte?\r\nHur ser utvecklingen ut?</pre><pre>Jag tror inte alls att det skulle bidra till stabilitet i\r\ndet svenska samhället eller till att dessa människor\r\nkan bearbeta sina fruktansvärda upplevelser.</pre><pre>Lars Moquist sade att man får se hur lång tid det\r\nblir. Bosnierna har redan varit här ett och ett halvt\r\når. Jag är alldeles övertygad om att det finns en\r\nsamfälld uppfattning i denna kammare om att vi\r\ninte ser något slut på kriget i Bosnien. Den\r\nbedömning som regeringen gjorde i juni när vi\r\nbeslutade om permanenta uppehållstillstånd har\r\nkraftigt stärkts under den senaste perioden; man\r\nser inte något snart fredligt slut.</pre><pre>Lars Moquist beskrev situationen i Danmark, att\r\nmänniskor bor i tillfälliga förläggningar, som sedan\r\nskall tas med ner till Bosnien. Sverige är redan på\r\nplats i Bosnien och uppför förläggningar för de\r\nmånga lidande människor som finns där nere.</pre><pre>I de länder som tillämpar tillfälliga\r\nuppehållstillstånd förs redan en diskussion, och\r\nkritik är på gång, inte minst i Österrike. Man frågar\r\nsig: Vad skall vi göra när de tillfälliga\r\nuppehållstillstånden går ut? Måste vi ändå inte se\r\ntill att dessa människor får en fastare framtid i vårt\r\nland?</pre><pre>Det är något av en flykt från verkligheten och ett\r\nönsketänkande att säga att människor kan vara här\r\ntillfälligt i tre, fyra eller fem år och att vi sedan kan\r\nkasta ut dem och skicka tillbaka dem. Så enkelt är\r\ndet faktiskt inte.</pre><pre>Anf. 28  HANS GÖRAN FRANCK (s):</pre><pre>Herr talman! Jag instämmer i Birgit Friggebos\r\nyttrande om att det är en alldeles för stor splittring\r\nmellan internationella organ. På den punkten\r\nmåste den svenska regeringen ha en strategi och nu\r\nsäga att man får nöja sig med ESK när det gäller\r\nmassflyktssituationer. Det är ett bräckligt\r\ninstrument, men det är ändå allomfattande.</pre><pre>Europarådet är på väg att bli allomfattande. Det\r\nhar helt andra resurser och större möjligheter till\r\nkonventionsskrivande och konventionsarbete än\r\nnågon annan europeisk instans. Dessutom har vi en\r\nEuropakonvention, som är väldigt viktig. Den\r\nbehöver förstärkas och byggas ut. Det vore\r\nvälgörande med en satsning på ett organ som kan ta\r\nledningen för detta, och som kan bli allomfattande.\r\nDet kan aldrig EG, eller EU, bli.</pre><pre>Jag vill också säga något om viseringsinstrumentet.\r\nStatsrådet sade att det är oundvikligt att man i vissa\r\nextrema situationer använder\r\nviseringsinstrumentet för att uppnå effekter på\r\nflyktingpolitiken. Dess värre har\r\nviseringsinstrumentet använts i för stor\r\nutsträckning i många länder, också här i Sverige.</pre><pre>Jag vill framhålla att tillgripandet av\r\nviseringstvånget är en nödlösning, som innebär att\r\nman avstår från att komma till rätta med problemen\r\npå ett mer konstruktivt sätt. Därför är vägen som\r\nEU:s ministerråd har slagit in på mycket farlig.\r\nMan har mer eller mindre följt varandras exempel\r\noch använt viseringsinstrumentet.</pre><pre>Moquist talade om återvändandet. Även jag\r\nefterlyser faktiskt ett återvändandeprogram.\r\nHäromdagen hade jag besök av en företrädare för\r\nden chilenska regeringens återvändandeorgan. Det\r\nvar mycket intressant att lyssna när han talade om\r\ndetta.</pre><pre>Gång på gång, under många år, har jag efterlyst ett\r\nåtervändandeprogram. Vi behöver ett sådant. Det\r\nvi har nu kan inte betecknas som ett rejält\r\nåtervändandeprogram. Jag tror att det skulle få stor\r\nbetydelse, inte bara i sak utan också psykologiskt,\r\nom man agerade för -- och det vill jag markera -- ett\r\nfrivilligt återvändande. För detta har UNHCR en\r\nklar strategi som man kan följa.</pre><pre>Anf.29  LARS MOQUIST (nyd):</pre><pre>Herr talman! Kulturministern tar upp detta med\r\nsamordning och säger att det förekommer mycket\r\nsamordning inom Norden, inte minst med\r\nDanmark. Då pekar kulturministern egentligen på\r\nen samordning av en annan art än den som gäller\r\nmottagandet av 12 000 bosnier i Danmark\r\nrespektive 42 000 bosnier i Sverige.\r\nKulturministern pekar på sådana saker som att vi\r\nhar kvottillämpning och att det görs insatser i\r\nnärområdet. Det är bra. Men det jag ville peka på\r\nvar att man har en helt annan politik beträffande de\r\nbosnier som redan finns här. Det är här jag\r\nefterlyser en annan politik.</pre><pre>När det gäller människor från närområdet tycker vi\r\ni Ny demokrati inte att man över huvud taget skall\r\nge dem uppehållstillstånd här. Man skall se till att\r\nhjälpen sker i närområdet.</pre><pre>Men när det gäller dessa 42 000 bosnier är det inte\r\nrimligt att skicka tillbaka dem direkt. De bör få\r\ntillfälliga uppehållstillstånd. Vi bör se till att vi har\r\nen politik som innebär att vi följer UNHCR:s\r\nrekommendation, nämligen att det skall vara\r\nrepatriering i första hand. Därefter får man ta\r\nställning till hur snabbt man skall köra i gång med\r\nen integreringspolitik.</pre><pre>Hans Göran Franck säger att detta inte skall\r\nsplittras upp på flera organisationer. Jag håller helt\r\noch hållet med om det. Det skall vara UNHCR:s\r\npolicy som präglar flyktingpolitiken. De har en\r\növergripande kontakt med flyktingsituationen i\r\nhela världen. Därför bör vi egentligen utgå från vad\r\nde säger.</pre><pre>När det gäller hoten från massflyktssituationer tog\r\njag upp det med Birgit Friggebo för ett par veckor\r\nsedan. Det är ganska beklämmande att höra hur\r\nkulturministern vrider på det som har yttrats\r\ntidigare i debatten och kommer med rena lögner.\r\nDärför vill jag upprepa det jag påstod i den\r\ndiskussionen en gång till. Det är Gunnar Jervas på\r\nUtrikespolitiska institutet som har skrivit följande:\r\nEtt annat sätt att uppskatta det framtida\r\nmigrationstrycket är genom\r\nopinionsundersökningar. EG:s opinionsinstitut\r\nEurobarometer redovisar nyligen en sådan\r\nundersökning för 18 länder i Östeuropa, inklusive\r\nföre detta Sovjetunionen. Omkring 17 miljoner\r\ntotalt sade sig fundera på att emigrera till\r\nVästeuropa medan 2,7 miljoner redan bestämt sig\r\nför detta.</pre><pre>I Birgit Friggebos svar, som jag inte fick replik på,\r\nsäger hon att Lars Moquist framför synpunkter på\r\natt 17 miljoner människor är på väg till Sverige. Jag\r\nsa inte ens att 17 miljoner människor var på väg till\r\nVästeuropa. Jag sade att 2,7 miljoner människor,\r\nenligt Gunnar Jervas, är på väg till Västeuropa,\r\nalltså inte till Sverige. En del av dessa kommer\r\nnaturligtvis till Sverige. Hur man än ser på debatten\r\nskall man komma med korrekta sakuppgifter.\r\nDetta yttrades av mig några minuter innan\r\nkulturministern säger något som går tvärtemot.</pre><pre>Anf. 30  GUSTAF VON ESSEN (m):</pre><pre>Herr talman! Arbetet i den omtalade flykting- och\r\ninvandrarpolitiska utredningen har ju kommit i\r\ngång. Vi har fått olika rapporter och underlag. Vi\r\nskall inte stå här och diskutera vårt inre arbete där,\r\nmen en rapport som kommer att publiceras inom\r\nkort är en rapport som Jonas Widgren har gjort.\r\nDen handlar om förhållandena i tolv västerländska\r\nländer. Det gäller asyllagstiftning, praxis och en del\r\nandra bestämmelser.</pre><pre>Den visar en ganska klar tendens att alla andra\r\nländer i allmänhet -- inte i varje enskild fråga, men\r\ni allmänhet -- har en mer restriktiv hållning till och\r\nsyn på asylfrågor och liknande än vad vi har. Det\r\nkan vara intressant att ha det som bakgrund när\r\nkulturministern nämner att det är vi som skall\r\nomforma Europas politik på det här området när vi\r\nblir medlemmar i EG. Jag tror att vi i utredningen\r\nhar klart för oss att vi gradvis måste försöka anpassa\r\nvår politik till den som i allmänhet kommer att gälla\r\ni Europa i framtiden, även om vi inte vet exakt hur\r\nden kommer att utformas.</pre><pre>Vi har vidare diskuterat UNHCR:s linje när det\r\ngäller detta med repatriering. Om vi skulle ta till oss\r\noch omfatta repatrieringslinjen i den framtida\r\nflyktingoch invandrarpolitiken innebär det i stor\r\nutsträckning ett brott med den politik som bedrivs\r\ni dag. Det tycks finnas en positiv inställning hos\r\nkommitténs ledamöter till att utreda detta och titta\r\npå det noggrannare. Det finns en rätt stor sympati\r\nför den här linjen, nämligen att man i första hand\r\nskall repatriera och först i andra eller tredje hand\r\nförsöka integrera så gott det går, om repatriering\r\ninte är möjlig. Då skall man också ha omfattande\r\nintegrationsprogram för dem som har fått\r\nuppehållstillstånd eller varit här en längre period.</pre><pre>Om vi har repatrieringslinjen som huvudspår\r\nkommer vi automatiskt att hamna i en diskussion\r\nom inte just tillfälliga uppehållstillstånd är det\r\nprimära att använda sig av. Då måste vi vara\r\nmycket noga med att sätta en rimlig tidsgräns -- två\r\når kanske, inte längre -- för att därefter besluta om\r\nett mer permanent upppehållstillstånd, om\r\nrepatriering inte är möjlig.</pre><pre>Jag tror personligen att denna inställning, denna\r\nhållning, som inte är utan problem, kommer att\r\nkunna omfattas med större lätthet av svenska\r\nmedborgare, kommuner och andra. Jag tror att det\r\ngår lätt att få acceptans för en sådan linje.</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Herr talman! Jag är glad över att Hans Göran\r\nFranck och jag är ganska överens om att det är bra\r\natt man koncentrerar sig på några forum där man\r\nkan räkna med att få resultat. När det gäller\r\nmassflyktssituationen tror jag att ESK är ett sådant.\r\nJag tror att det är viktigt att vi ägnar mycket tid åt\r\nEU eftersom de ibland uppträder som en enhet i\r\nandra organ. Då är det viktigt att bearbeta dem.\r\nUNHCR är självfallet en gammal samarbetspartner\r\nsom vi på alla sätt stöder och tar hjälp av.</pre><pre>Frågan om tillfälliga eller permanenta\r\nuppehållstillstånd har väl inte riktigt med\r\ninterpellationsdebatten att göra. Men det är ändå\r\nintressant att notera den skillnad som finns i synen\r\npå om man skall behandla människor med tvång\r\neller med frivillighet. Jag delar helt uppfattningen\r\natt vi i Sverige har varit mycket dåliga på att\r\nmöjliggöra för människor att återvända. Vi har inte\r\nhaft bra återvändandeprogram. I\r\nutredningsdirektiven till den stora\r\ninvandringsutredningen finns detta framtaget. Jag\r\nhar här i kammaren tidigare sagt att detta är en stor\r\nbrist i den svenska flyktingpolitiken.</pre><pre>Då uppstår frågan om man skall möjliggöra för\r\nmänniskor att återvända eller se till att folk hålls vid\r\nsidan av det svenska samhället under den tid de\r\nsitter här -- i åratal -- för att sedan tvångsvis kastas\r\nut. Här går skiljelinjen. Vi kan jämföra med om vi\r\nsjälva vill åka till ett land. Skulle vi då föredra att\r\nfå vara som vilka vanliga människor som helst och\r\nbo i det landet för att sedan välja att åka tillbaka\r\neller tas på nåder med veckovisa tillstånd och inte\r\nveta hur framtiden ser ut? Jag vill inte påstå att det\r\när en särskilt relevant jämförelse eftersom en\r\nflykting har en helt annorlunda situation. Detta gör\r\ndet ju ännu svårare. De här människorna har gått\r\nigenom fruktansvärda upplevelser.</pre><pre>Det är intressant att Lars Moquist nu talar om att\r\nvi skall följa UNHCR i alla lägen. Så lät det inte\r\nnär kosovoalbanerna kom för några år sedan i stora\r\nmängder. Där följde vi till punkt och pricka\r\nUNHCR:s bedömning av situationen där nere och\r\nav vad vi skulle göra. Då var det ett annat ljud i\r\nskällan. Då passade inte UNHCR:s\r\nrekommendationer.</pre><pre>Låt mig sedan beklaga att Lars Moquist har tagit\r\nilla vid sig av en tidigare debatt här i kammaren.\r\nVar och en får väl stå för vad hon eller han säger.\r\nDet är bara att läsa i protokollet vad som står som\r\nreferat från debatten. Jag konstaterade bara att\r\nLars Moquist och nydemokraterna i dessa\r\ndiskussioner ofta bygger upp jättelika hot och\r\nnämner siffror på människor som skall välla över\r\nEuropa, Sverige eller något annat land.</pre><pre>Anf. 32  GUSTAF VON ESSEN (m):</pre><pre>Herr talman! Jag har förstått att regeringen nu\r\nplanerar en lagstiftning vad gäller tillfälliga\r\nuppehållstillstånd i samband med\r\nmassflyktsituationer. Själva instrumentet tillfälliga\r\nuppehållstillstånd är uppenbarligen inte heller\r\nfrämmande för kulturministern.</pre><pre>Också i direktiven till utredningen anges det att\r\nfrågan om tillfälliga uppehållstillstånd skall ses\r\növer. Jag antar att det i den proposition om\r\ntillfälliga uppehållstillstånd i massflyktsituationer\r\nsom så småningom kommer också föreslås att\r\nutredningen skall undersöka om systemet skall\r\nbyggas ut eller övervägas ytterligare.</pre><pre>Jag tror egentligen inte att kulturministerns\r\nuppfattning är så mycket annorlunda än vår. Det\r\nhar hon i varje fall inte uttryckt i skrift.\r\nDiskussionen gäller det beslut som fattades\r\nangående Bosnien. Det beslutet är fattat. Man kan\r\nha haft litet olika utgångspunkter för vilket slags\r\nbeslut man skulle fatta, men nu är det fattat. Nu\r\nskall vi arbeta för att bosnierna skall få en bra\r\nframtid här i Sverige. Där delar jag helt\r\nkulturministerns uppfattning.</pre><pre>Det jag talade om var den framtida inriktningen av\r\nvår flykting- och invandringspolitik. Den kan\r\nkomma att förändras i den riktning jag tidigare\r\nredogjorde för.</pre><pre>Överläggningen var härmed avslutad.</pre><pre>Ajournering</pre><pre>På förslag av tredje vice talmannen beslöt\r\nkammaren kl. 14.21 att ajournera förhandlingarna\r\ntill kl. 14.30 då den muntliga frågestunden skulle\r\nbörja.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>5 §  Muntliga frågor till regeringen</pre><pre>Anf. 33  TREDJE VICE TALMANNEN:</pre><pre>Vi fortsätter nu kammarens överläggningar med\r\nmuntliga frågor till regeringen. Jag hälsar\r\nvälkommen vice statsminister Bengt Westerberg,\r\nsom svarar på övergripande frågor, förutom frågor\r\ninom sitt sakområde. Jag hälsar också statsrådet\r\nGörel Thurdin, justitieminister Gun Hellsvik,\r\nfinansminister Anne Wibble och civilminister Inger\r\nDavidson välkomna.</pre><pre>Fallskärmsavtal</pre><pre>Anf. 34  HUGO BERGDAHL (fp):</pre><pre>Herr talman! Återigen har fallskärmsavtalen\r\nframkallat folkets ilska, denna gång de mycket\r\nfrikostiga avtalen inom fackföreningsrörelsen. Min\r\nfråga till regeringen är, mot den bakgrunden,\r\nföljande. Kommer regeringen att agera i frågan om\r\nolika former av fallskärmsavtal? Vilken är i så fall\r\nregeringens handlingslinje?</pre><pre>Anf. 35  Finansminister ANNE WIBBLE\r\n(fp):</pre><pre>Herr talman! Regeringen kan svårligen agera vad\r\nbeträffar fallskärmsavtalen inom den fackliga\r\nrörelsen. Jag delar Hugo Bergdahls moraliska\r\nupprördhet, att det är ett oskick att det\r\nförekommer, vare sig det är inom facket eller på\r\nandra håll.</pre><pre>Regeringen har agerat i en del fall som rör statliga\r\nverksamheter, t.ex. Nordbanken. Vi har med\r\nomfattande juridisk hjälp undersökt huruvida det\r\nvar möjligt att få tillbaka de pengar som utbetalades\r\ni form av mycket stora fallskärmar. Det visade sig\r\nenligt juristernas råd inte vara möjligt att göra. Vi\r\nhar ändå beslutat att väcka talan mot vissa personer\r\ni den gamla styrelsen inom Nordbanken för att om\r\nmöjligt rätta till en del missförhållanden och i bästa\r\nfall få tillbaka en del pengar som där har hanterats\r\npå ett möjligen otillbörligt sätt.</pre><pre>Därtill kommer att det inom Finansdepartementet,\r\nsom jag känner bäst, pågår ett arbete för att se till\r\natt ingen av oss anställd chef har några otillbörliga\r\nfallskärmsklausuler i sina anställningsförhållanden.\r\nÄven inom övriga delar inom regeringskansliet\r\npågår ett sådant arbete för att se till att det inte\r\nfinns några avtal om enorma miljonbelopp som\r\nskulle kunna utdelas på, tycker vi, väldigt lösa och\r\nhelt godtyckliga grunder. Jag instämmer i\r\nupprördheten.</pre><pre>Egentligen tycker jag att detta måste vara en ytterst\r\nangelägen fråga för näringslivet och alla berörda.\r\nInte minst upprördhet hos medborgarna tror jag är\r\nett mycket verksamt medel mot sådana här\r\norättvisa och stötande avtal.</pre><pre>Öresundsbron</pre><pre>Anf. 36  ELVING ANDERSSON (c):</pre><pre>Herr talman! När riksdagen 1991 fattade beslut om\r\nÖresundsbron var en av de förutsättningar som låg\r\ntill grund för beslutet att projektet skulle kunna\r\ngenomföras utan några insatser av skattepengar.\r\nUnder senare tid har det rests en del frågetecken\r\nom huruvida detta är möjligt. Jag vill därför ställa\r\nen fråga till vice statsministern om regeringen är\r\nberedd att låta genomföra en oberoende och\r\nfullständig ekonomisk analys av\r\nÖresundsbroprojektet och att låta en sådan analys\r\nredovisas för riksdagen innan regeringen fattar ett\r\neventuellt beslut om byggstart.</pre><pre>Anf. 37  Socialminister BENGT\r\nWESTERBERG (fp):</pre><pre>Herr talman! Det var framför allt på danskt\r\nönskemål som hela finansieringen inte lades hos det\r\nkonsortium som skall bygga bron, om tillstånd ges.\r\nKonsortiet skulle nog än i dag vara berett att ta den\r\nekonomiska risken. Detta, liksom deras kalkyler,\r\ntyder på att det finns ganska goda marginaler. Det\r\nhar redovisats för regeringen. Det har granskats\r\nfrån Finansdepartementets sida. Vi tycker inte att\r\ndet finns grund för att ifrågasätta dessa kalkyler,\r\nsom de ser ut nu.</pre><pre>Nedskärningar i statens utgifter</pre><pre>Anf. 38  IAN WACHTMEISTER (nyd):</pre><pre>Herr talman! Min fråga är till finansministern och\r\ngäller nedskärningar av statens utgifter. Vi har haft\r\nolika seminarier. Alla kan läsa i tidningar och lyssna\r\npå internationella experter. De säger alla samma\r\nsak: Om Sverige, i det prekära läge vi nu befinner\r\noss i, skall på något sätt imponera, måste vi skära i\r\nde statliga utgifterna.</pre><pre>Jag kan se att denna regering. precis som den\r\ntidigare, nu har hemfallit åt att i stället förstärka\r\nbudgeten genom att höja skatterna. Jag skulle vilja\r\nhöra vad fru finansministern har att säga om just\r\nstatens utgifter inför det kommande året. Jag tror\r\natt det skulle vara ett mycket viktigt meddelande.</pre><pre>Anf. 39  Finansminister ANNE WIBBLE\r\n(fp):</pre><pre>Herr talman! Det gläder mig mycket att Ian\r\nWachtmeister ställer frågan. Jag utgår från att den\r\nockså följs upp med beslut om besparingar och stöd\r\nför besparingsförslag när de presenteras i\r\nriksdagen. Det har lagts fram ett antal sådana\r\nförslag just nu.</pre><pre>I den saneringsplan för att bli av med underskottet\r\nsom regeringen presenterat och som riksdagen\r\nantog i våras, finns en kombination av minskade\r\nutgifter och ökade intäkter. Jag tycker att det är en\r\nmycket väl balanserad kombination. Resultatet av\r\ndenna politik är att under ett antal år fram till 1998,\r\nden s.k. saneringsperioden, kommer de offentliga\r\nutgifterna att minska, från dagens mycket höga\r\nandel på över 74 % till ungefär 59 %. De offentliga\r\nutgifterna räknar man ibland, litet oegentligt, som\r\nandel av BNP. Det är ett slags mått.</pre><pre>Jag tycker att detta är en mycket bra politik. Den\r\nkräver dock medverkan från riksdagens alla\r\nledamöter för att kunna genomföras på ett så bra\r\nsätt som möjligt.</pre><pre>Anf. 40  IAN WACHTMEISTER (nyd):</pre><pre>Herr talman! Jag vill upplysa kammaren och även\r\nfru finansministern om att stöd för skattehöjningar\r\ninte är samma sak som stöd för besparingar i de\r\nstatliga utgifterna. Vad jag talar om är att sänka\r\nstatens utgifter. Där ställer vi upp på alla möjliga\r\nsätt. Däremot kanske vi inte ställer upp på alla era\r\nförslag om att höja skatten. Det kanske innebär en\r\nbudgetförstärkning, men det är en mycket stor\r\nskillnad. Det imponerar inte på någon om man\r\nhöjer skatterna.</pre><pre>Jag ställde frågan en gång förut till statsministern,\r\nom det i den budgetberedning som börjar endera\r\ndagen finns några heliga kor vad gäller att skära i\r\nutgifterna, inte att höja skatterna, dvs. om det finns\r\nområden som man inte vågar peta i på grund av\r\nregeringens sammansättning eller av något annat\r\nför oss dolt skäl.</pre><pre>Anf. 41  Finansminister ANNE WIBBLE\r\n(fp):</pre><pre>Herr talman! Jag får nog konstatera att den politik\r\nsom riksdagen redan har tagit ställning för innebär\r\natt de offentliga utgifterna i relation till hela landets\r\nekonomi minskar högst avsevärt i och med de\r\nförslag som finns i saneringsprogrammet.</pre><pre>Det är alldeles riktigt som statsministern har sagt,\r\natt det inför nästa års budgetproposition inte finns\r\nnågra i förväg givna, heliga kor. Allting finns på\r\nbordet och diskuteras. Innehållet i detta förslag är,\r\nsom jag möjligen tror att Ian Wachtmeister vet,\r\nfaktiskt i slutdiskussionerna nu. Tabellverk och\r\nsiffror är på väg att låsas. Det kommer att\r\npresenteras för riksdagen i början av nästa år. Där\r\nkommer att finnas utgiftsminskningar, det kan jag\r\ngarantera.</pre><pre>Miljöprövning av nya vägprojekt</pre><pre>Anf. 42  BERTIL DANIELSSON (m):</pre><pre>Herr talman! Jag vill ställa en fråga till statsrådet\r\nGörel Thurdin. Det gäller prövningen av\r\nvägprojekt. Miljöprövning har hittills skett framför\r\nallt enligt miljövårdslagen. Vissa signaler tyder nu\r\npå att även prövning enligt naturresurslagen, NRL,\r\nskall ske. Avser regeringen att miljöprövning av\r\nnya vägprojekt i fortsättningen skall ske enligt\r\nnaturresurslagen och är det i så fall en\r\npraxisändring?</pre><pre>Anf. 43  Statsrådet GÖREL THURDIN (c):</pre><pre>Herr talman! Det förekommer många diskussioner\r\nbåde här och i EG om att man måste få till stånd en\r\nannan tingens ordning för planeringen av projekt\r\nsom har stor miljöpåverkan, även vad gäller valet\r\nav lokalisering. Naturresurlagen är ju till för att vi\r\nskall kunna komma fram till goda lösningar på de\r\nbeställningar som samhället gör.</pre><pre>Det ligger på regeringens bord i dag ansökningar\r\nfrån länsstyrelser och från Vägverket om prövning\r\nav vägprojekt enligt 4 kap. naturresurslagen. Man\r\nanser det nödvändigt att regeringen tar ställning till\r\nolika alternativa lösningar i sådana väsentliga\r\nfrågor.</pre><pre>De ideella organisationerna</pre><pre>Anf. 44  CHATRINE PÅLSSON (kds):</pre><pre>Herr talman! Jag vill ställa en fråga till civilminister\r\nInger Davidson.</pre><pre>Vi har i vårt land rätt stora behov inom olika\r\nsektorer. Jag undrar om civilministern har något\r\nförslag till hur vi skall kunna få fart på de ideella\r\norganisationerna, som ju ofta är en fantastisk resurs\r\ni sådana sammanhang.</pre><pre>Anf. 45  Civilminister INGER DAVIDSON\r\n(kds):</pre><pre>Herr talman! Ja, vi har stora behov, men jag tycker\r\natt vi skall akta oss för att blanda in de ideella\r\norganisationerna i dessa sammanhang. Det är en\r\nofta förekommande missuppfattning att man skall\r\nanvända sig av dem för att spara pengar. Jag tror att\r\ndet är fel väg att gå.</pre><pre>Däremot skall vi försöka att på olika sätt\r\nuppmuntra och bereda vägen för de ideella\r\norganisationerna när det gäller att ta ett större\r\nansvar i samhället. Det gör vi också på olika sätt.</pre><pre>Det kanske mest aktuella är att regeringen har\r\ntillsatt en beredning för att främja den ideella\r\nsektorns utveckling. Den skall bl.a. kartlägga hur\r\ndenna sektor ser ut i dag och vad den gör. Den skall\r\nvidare mäta de samhällsekonomiska vinster som vi\r\ngör med hjälp av denna sektor. Det handlar om att\r\nta bort regler och lagar som kan lägga hinder i\r\nvägen för en samverkan mellan offentlig sektor och\r\nideell sektor osv.</pre><pre>Denna fråga är alltså mycket aktuell inom\r\nregeringen. Jag förväntar mig personligen\r\nmycket -- och jag vet att övriga statsråd delar den\r\ninställningen -- av samhällsutvecklingen på detta\r\nområde.</pre><pre>Den kommunala självstyrelsen</pre><pre>Anf. 46  ELVY SÖDERSTRÖM (s):</pre><pre>Herr talman! Också jag har en fråga till\r\ncivilminister Inger Davidson.</pre><pre>I regeringens budgetproposition i januari skrev\r\ncivilministern att det är oerhört viktigt att vi slår\r\nvakt om det kommunala självstyret och att det\r\nutvecklas. Jag vill fråga om civilministern anser att\r\nskolpengen, vårdnadsbidraget, regler för hur\r\nkommunerna skall sköta sin upphandling och\r\nkommunalt skattestopp är exempel på hur\r\nregeringen vill utveckla det kommunala självstyret.</pre><pre>Anf. 47  Civilminister INGER DAVIDSON\r\n(kds):</pre><pre>Herr talman! Den kommunala självstyrelsen är en\r\noerhört viktig del av hela den svenska offentliga\r\nverksamheten, och vi vill slå vakt om den. Det är\r\nalldeles riktigt att vi har haft ett skattestopp. Det\r\ninfördes av socialdemokraterna och har nu\r\nupphävts. Det har prövats mycket noga, och man\r\nkom fram till att man kunde ha ett sådant\r\nskattestopp under en viss tid, dock inte under\r\nnågon längre period, utan att det skulle få någon\r\ninverkan på kommunernas självstyrelse.</pre><pre>Vi följer denna fråga mycket noga, inte minst inför\r\nnärmandet till EG. Det har tillsatts en speciell\r\nkonsekvensutredning, som skall studera hur\r\nkommuner och landsting påverkas av ett eventuellt\r\nmedlemskap, och i det sammanhanget är den\r\nkommunala självstyrelsen en mycket viktig del.</pre><pre>Staten har som sin uppgift att lägga fast vad som\r\nskall göras, sett över hela landet, men det är viktigt\r\natt överlämna till kommunerna att genomföra detta\r\npå det sätt som de själva önskar, och då kan det bli\r\nlitet olika i skilda kommuner. Vi öppnar i\r\nregeringen nu möjlighet för detta.</pre><pre>Anf. 48  ELVY SÖDERSTRÖM (s):</pre><pre>Herr talman! Jag måste få ställa frågan hur man\r\nöppnar för detta. Skolpengen och vårdnadsbidraget\r\när två exempel som visar att kommunerna inte\r\nlängre har möjlighet att själva planera exempelvis\r\nden utbildningspolitik som man vill ha i en\r\nkommun, eftersom de regler som stiftats av den\r\nborgerliga majoriteten i riksdagen helt enkelt gör\r\ndet omöjligt för skolstyrelserna och barnomsorgs-\r\noch utbildningsnämnderna att bestämma över\r\nkommunernas skolpolitik.</pre><pre>Anf. 49  Civilminister INGER DAVIDSON\r\n(kds):</pre><pre>Herr talman! Jag delar inte Elvy Söderströms åsikt\r\natt vi försämrar kommunernas möjligheter. Vi ger\r\ndem tvärtom större möjligheter att bedriva en\r\ndifferentierad verksamhet, bättre anpassad till\r\nderas egna förhållanden. Tidigare hade man ett\r\nenda skolsystem, som alla skulle anpassa sig till. Nu\r\nger vi möjligheter för kommunerna att ge bidrag på\r\nungefär lika villkor till fria skolformer. Jag tycker\r\natt det snarare är en breddning av den kommunala\r\nsjälvstyrelsen än tvärtom.</pre><pre>Valet i Ryssland, m.m.</pre><pre>Anf. 50  EVA ZETTERBERG (v):</pre><pre>Herr talman! Jag har två korta frågor till Bengt\r\nWesterberg. Jag ställer den första till honom i hans\r\negenskap av vikarierande statsminister.</pre><pre>Enligt pressen har Carl Bildt i samband med\r\nbesöket i Moskva uttalat sig mycket klart vad gäller\r\npartivalet. Jag undrar om också den svenska\r\nregeringen har tagit ställning vad gäller valet i\r\nRyssland.</pre><pre>Den andra frågan gäller Bengt Westerberg som\r\nsocialminister. Bengt Westerberg har länge kämpat\r\nför att få igenom en barnomsorgslag, och det\r\nföreligger nu ett förslag till en sådan.</pre><pre>Regeringsrätten har nyligen avkunnat en dom som\r\nberör fritidshemmen i Stockholm. Den ansåg att\r\ndet var rätt och möjligt för Stockholms stad att\r\nlägga ned befintliga och fungerande fritidshem.\r\nBedömer socialministern att detta skulle ha varit\r\nmöjligt, om denna lag om barnomsorg hade varit i\r\nkraft redan nu?</pre><pre>Anf. 51  Socialminister BENGT\r\nWESTERBERG (fp):</pre><pre>Herr talman! Den första frågan avsåg, om jag\r\nförstod den rätt, huruvida regeringen har tagit\r\nställning till partivalet i Ryssland, och det har\r\nregeringen självfallet inte gjort.</pre><pre>Den andra frågan gällde barnomsorgslagen och\r\nfritidshem i Stockholm. Min bedömning är att\r\ndomen inte hade förändrats av den nu föreslagna\r\nlagstiftningen. Vi har i själva verket försökt att\r\nomformulera lagen något för att kunna genomföra\r\nsådana förändringar som man gjort i Stockholm,\r\ndär man vill utforma fritidshemsverksamheten på\r\nannat sätt än i traditionella fritidshem. Vi tycker att\r\ndet är rimligt att man kan göra det, om man\r\ndärigenom kan spara pengar och reservera resurser\r\nför andra former av barnomsorg liksom också att\r\nkvantitativt upprätthålla skolbarnsomsorgen.</pre><pre>Arbetslöshetsförsäkringen</pre><pre>Anf. 52  LENA ÖHRSVIK (s):</pre><pre>Herr talman! Jag vill ställa en fråga till\r\nsocialministern.</pre><pre>Jag undrar om socialministern har gjort någon\r\nbedömning av riskerna för ett utökat\r\nsocialbidragsberoende med anledning av en del av\r\nregeringens förslag, t.ex. förslaget om förändringar\r\ni arbetslöshetsförsäkringen. Vilka konsekvenser får\r\ndessa för den generella välfärdspolitiken -- idén är\r\nju att den skall vara generell och inte\r\nbehovsprövad -- och för kommunernas möjligheter\r\natt också i fortsättningen ge god vård åt barn och\r\näldre?</pre><pre>Anf. 53  Socialminister BENGT\r\nWESTERBERG (fp):</pre><pre>Herr talman! Ja, vi har gjort sådana bedömningar.\r\nVi har dels försökt bedöma i vilken utsträckning de\r\nbesparingar som vi gjort i\r\narbetslöshetsförsäkringen har några direkta\r\neffekter på socialbidragen. Sådana effekter kan\r\nförekomma, dock i mycket begränsad utsträckning.\r\nI förhållande till besparingen är det mycket\r\nmarginella belopp som socialbidragen kan öka.</pre><pre>När det gäller de nu aktuella förändringarna i\r\narbetslöshetsförsäkringen, dvs. att denna görs\r\nallmän och att den tid under vilken\r\narbetslöshetskasseersättning kan utgå begränsas, är\r\ndet svårt att summera effekterna. Att\r\narbetslöshetsförsäkringen blir allmän är ett att\r\nminska utgående socialbidrag, medan däremot\r\nriskerna för utförsäkring möjligen kan öka. Men vi\r\nmenar att det rätta sättet att lösa de problemen inte\r\när att låta a-kasseersättning betalas ut under längre\r\nperioder, utan att sätta in effektiva åtgärder mot\r\nlångtidsarbetslöshet. Därmed räknar vi med att\r\nsammantaget snarare kunna få ett minskat\r\nsocialbidragsberoende än ett ökat sådant.</pre><pre>Anf. 54  LENA ÖHRSVIK (s):</pre><pre>Herr talman! Det finns olika beräkningar av vilka\r\neffekter detta får. De beräkningar som jag har sett,\r\noch som jag dessutom tror på, visar att dessa slår\r\nigenom redan i år, eftersom det inte blir någon\r\nallmän arbetslöshetsförsäkring. Jag hoppas att\r\nsocialministern kan tänka om i denna fråga.</pre><pre>Anf. 55  Socialminister BENGT\r\nWESTERBERG (fp):</pre><pre>Herr talman! Jag delar inte den bedömning som\r\nLena Öhrsvik gör av vilka effekter detta kommer\r\natt få i år. De effekter som man har pekat på ligger\r\nlängre fram i tiden, men dessa skall vi försöka\r\nundvika genom andra typer av insatser.</pre><pre>Transport av farligt gods på Östersjön</pre><pre>Anf. 56  SVEN-OLOF PETERSSON (c):</pre><pre>Herr talman! Min fråga riktar sig till statsrådet\r\nThurdin. Östersjön är ett mycket känsligt\r\ninnanhav. Många länder är beroende av att vattnet\r\ni Östersjön är rent och friskt inför framtiden och att\r\ndet inte utsätts för olika miljökatastrofer.</pre><pre>Ett sådant katastrofhot kan vara fartygsolyckor på\r\nÖstersjön. Riksdagen har vid flera tillfällen skarpt\r\nuttalat att man bör få till stånd internationella\r\növerenskommelser vad gäller anmälningsplikt\r\nexempelvis vad avser destination, last, etc. så att\r\nman kan minska riskerna för sådana olyckor.</pre><pre>På vilket sätt avser statsrådet och regeringen agera\r\nför att få till stånd sådana internationella\r\növerenskommelser om Östersjön?</pre><pre>Anf. 57  Statsrådet GÖREL THURDIN (c):</pre><pre>Herr talman! Miljödepartementet har tagit initiativ\r\ni den här frågan. Jag kan inte exakta detaljer,\r\neftersom det är Olof Johansson som har initiativet.</pre><pre>Det är alldeles klart att vi måste reda ut olika\r\nansvarsförhållanden kopplade till sådana\r\nolyckshändelser. Sjöräddningen ansvarar för sitt\r\nområde. Kustbevakningen svarar för\r\nmiljöövervakningen och sådana frågor. Därutöver\r\nfinns Naturvårdsverkets miljöskyddskrav, osv.\r\nOlika myndigheter är kopplade till olika delar av\r\ndet som t.ex. befinner sig på ett fartyg.</pre><pre>Det gäller att överbrygga så att man kan hantera\r\ndessa delar utan att någonting hamnar mellan\r\nstolarna, vilket inträffade i samband med den\r\nfartygsolycka som jag tror att Sven-Olof Petersson\r\navser.</pre><pre>Initiativ har tagits. Jag hoppas att vi så småningom\r\nskall kunna redovisa ett bra resultat av detta.</pre><pre>Finansdepartementets broschyr om finanskrisen</pre><pre>Anf. 58  JAN BERGQVIST (s):</pre><pre>Herr talman! Jag har en fråga till finansministern.\r\nPå skattebetalarnas bekostnad har regeringen gett\r\nut ett antal grovt vilseledande böcker och\r\nbroschyrer. En heter Förnyelsen av Sverige. En\r\nannan heter Att renovera en förfallen\r\nkriminalpolitik.</pre><pre>Nu har Finansdepartementet gett ut en bok om\r\nfinanskrisen i 80 000 exemplar. Det är såvitt jag\r\nförstår en rekordsatsning. Min fråga är: Vad kostar\r\nkalaset? Delar finansministern den uppfattning\r\nsom finns i boken, att inflationen var högre på 80-\r\ntalet än på 70-talet?</pre><pre>Anf. 59  Finansminister ANNE WIBBLE\r\n(fp):</pre><pre>Herr talman! Jag kan tyvärr inte svara på vad\r\nutgivandet av den broschyr som Jan Bergqvist\r\nnämner specifikt kostar, eftersom hanteringen\r\nligger under Bo Lundgren och inte direkt under\r\nmig. Jag kan däremot slå upp uppgiften och\r\nåterkomma med information om detta.</pre><pre>Jag tycker att det är ett bra initiativ att se till att det\r\ngår ut bred information om vilka faktorer som har\r\nmedverkat till att skapa den finanskris som innebär\r\nmycket stora problem. Det skall vi vara medvetna\r\nom, även om det värsta nu är över.</pre><pre>Så sent som för ett halvår sedan var bedömningen --\r\noch det var ännu värre tidigare -- att finanskrisen\r\nskulle leda till oerhört stora problem inom\r\nbetalningssystemet, inom banksystemet, inom hela\r\nden finansiella sektorn, för alla låntagare, för en\r\nlång rad vanliga hushåll och naturligtvis också för\r\nstatsbudgeten. Staten kunde bli tvingad, och har\r\nblivit tvungen, att betala mycket stora belopp.</pre><pre>Staten har hittills betalt ut 44 miljarder kronor. Det\r\när fasansfulla belopp. Det är ett mycket bra initiativ\r\natt ge ut lättillgänglig information om vad som har\r\nskapat denna krissituation inom den finansiella\r\nsektorn.</pre><pre>I fråga om inflationstalet för 1980-talet respektive\r\n1970-talet har jag inte alla siffror i huvudet. Men\r\nunder 1980-talet hade vi i detta land en\r\ninflationsnivå som med 4 procentenheter per år\r\növersteg inflationstakten, dvs. prisökningstakten, i\r\nmed Sverige jämförbara länder. Denna skillnad till\r\nSveriges nackdel -- och till nackdel för löntagare\r\noch arbetande människor i Sverige -- var en mycket\r\nviktig orsak till de uppkomna problemen i det\r\nfinansiella systemet.</pre><pre>Sjukersättningen</pre><pre>Anf. 60  ARNE JANSSON (nyd):</pre><pre>Herr talman! I krisuppgörelsen mellan\r\nSocialdemokraterna och borgarna i våras träffades\r\nbl.a. en uppgörelse om att sjukersättningen skulle\r\nminskas till 70 %. Ändringen trädde i kraft den 1\r\njuli. Den innebar att redan hårt drabbade grupper\r\nfick det ännu värre.</pre><pre>På grund av detta känsliga beslut bad utskottet att\r\nregeringen skyndsamt skulle göra en utvärdering av\r\neffekterna och snarast återkomma. Min fråga är:\r\nHur lång period anser ministern vara ''skyndsamt''?</pre><pre>Anf. 61  Socialminister BENGT\r\nWESTERBERG (fp):</pre><pre>Herr talman! Jag kan inte säga exakt när regeringen\r\nkan återkomma. Det krävs ett visst underlag för att\r\nbedöma effekterna. Men jag vet att min kollega Bo\r\nKönberg, som är närmast ansvarig för detta, följer\r\ndenna fråga noga och återkommer till kammaren\r\nom det finns skäl för detta.</pre><pre>Finansdepartementets broschyr om finanskrisen</pre><pre>Anf. 62  ARNE KJÖRNSBERG (s):</pre><pre>Herr talman! Finansdepartementet har gett ut en\r\nbroschyr, som finansministern kallar det, där det\r\nstår att inflationen var högre under 80-talet än\r\nunder 70-talet. På fråga om det var på det sättet\r\nsäger finansministern: Det vet jag inte. Men det är\r\nfinansministerns departement som har gett ut\r\ndenna trycksak.</pre><pre>Jag måste få veta hur det är. Gäller det som står i\r\nbroschyren, eller är det finansministerns ''vet ej''\r\nsom gäller?</pre><pre>Anf. 63  Finansminister ANNE WIBBLE\r\n(fp):</pre><pre>Herr talman! Det gläder mig mycket att två\r\nledamöter från oppositionen i finansutskottet och i\r\nskatteutskottet med så stor noggrannhet läser de\r\nbroschyrer och annan information som kommer\r\nfrån Finansdepartementet. Jag önskar att\r\ninnehållet i många av produkterna avsatte lika\r\nmycket spår.</pre><pre>Jag är helt övertygad om, att om det står i\r\nbroschyren att inflationstakten var högre under en\r\nviss period än under en annan, förhåller det sig så.\r\nDet intressanta i sammanhanget är inte\r\ndecimalerna. Arne Kjörnsberg borde vara väl\r\nmedveten om att statistik revideras tid efter annan.\r\nVi har ganska nyligen fått ny information om vad\r\nsom påstods ha hänt under 1989 respektive 1991.\r\nSiffror revideras.</pre><pre>Det väsentliga är att den i Sverige mycket höga\r\ninflationstakten under 1980-talet, med den då\r\nregerande socialdemokratiska regeringen, var en\r\nväsentlig orsak till de allvarliga problemen inom\r\nden finansiella sektorn.</pre><pre>Regeringens budgetprognoser</pre><pre>Anf. 64  HUGO HEGELAND (m):</pre><pre>Herr talman! Även jag läser vad\r\nFinansdepartementet ger ut. Jag har särskilt\r\nintresserat mig för de budgetprognoser som\r\nutgivits. Finansministern har alltid sagt att hon har\r\nläget under full kontroll. När man efter varje\r\nbudgetår blickar tillbaka är det fråga om otroligt\r\nstora felslag.</pre><pre>Jag vill fråga finansministern: När finansministern\r\nblickar tillbaka, vidhåller hon då uppfattningen att\r\nhon har haft läget under full kontroll?</pre><pre>Anf. 65  Finansminister ANNE WIBBLE\r\n(fp):</pre><pre>Herr talman! Det är alldeles uppenbart -- det kan\r\njag inte på något sätt springa ifrån ansvaret för -- att\r\nmånga av de prognoser som givits har visat sig vara\r\nmissbedömningar av den ekonomiska\r\nutvecklingen, som ju har varit mycket mer\r\nbesvärande för i första hand enskilda människor\r\noch även för statsbudgeten än vad vi alla --\r\nfinansdepartement, riksdag och ett stort antal\r\nandra bedömare av den svenska ekonomin -- har\r\nförutsett.</pre><pre>Det som nu är väsentligt är att med utgångspunkt i\r\ndet nuvarande läget se till att problemen inte blir\r\nvärre utan blir mildare. Hela ekonomin måste åter\r\nbörja att växa så att människor kan få riktiga jobb\r\noch försörja sig på inkomster. Det skall vara\r\nhuvudprincipen, och inte vare sig\r\narbetslöshetsunderstöd eller andra former av\r\ntransfereringar.</pre><pre>Segregationen i skolan</pre><pre>Anf. 66  SONIA KARLSSON (s):</pre><pre>Herr talman! Jag har en fråga till civilminister Inger\r\nDavidson. I Lokaldemokratikommitténs\r\nbetänkande konstaterar kommittén att det finns\r\ntendenser till ökad segregering på grund av\r\nskolpengen, och det sker också en\r\növerkompensation till friskolorna. Kommittén har\r\ninte något förslag till åtgärd, trots att kommittén gör\r\ndetta konstaterande.</pre><pre>Jag undrar om civilministern har uppmärksammat\r\ndetta och vad civilministern avser att göra åt frågan.</pre><pre>Anf. 67  Civilminister INGER DAVIDSON\r\n(kds):</pre><pre>Herr talman! Det finns många som har uttryckt oro\r\nför att segregeringen skall öka därför att det nu blir\r\nmöjligt att välja skola. Vi vill självfallet inte ha en\r\nsådan utveckling här i Sverige så som det har blivit\r\npå vissa håll i världen där denna möjlighet finns.</pre><pre>Men det finns olika sätt att undvika segregering. Vi\r\nhar försökt att väga in dessa sätt i förslaget till\r\nskolpeng. Det handlar om hur stort bidraget som\r\nges till de fria skolorna skall vara och många andra\r\nsätt som finns för att kunna styra det hela.</pre><pre>Vi kommer att följa denna fråga mycket noga. Det\r\nhandlar inte om att man här i Sverige skall kunna\r\nköpa sig platser. Så var det tidigare, dvs. bara de\r\nsom var väl bemedlade kunde köpa sig en plats i en\r\nfri skola. Jag menar att möjligheten att välja skola\r\nmed hjälp av skolpeng kommer att minska\r\nsegregeringen snarare än att öka den. Vi kommer\r\nsjälvfallet att följa utvecklingen.</pre><pre>Den muntliga frågestunden var härmed avslutad.</pre><pre>6 §  Svar på interpellation 1993/94:39 om\r\nflyktingbarns situation i Sverige</pre><pre>Anf. 68  Kulturminister BIRGIT FRIGGEBO\r\n(fp):</pre><pre>Herr talman! Margareta Viklund har frågat mig om\r\nhur jag kommer att verka för att det tas speciell\r\nhänsyn till barnens bästa när beslut om nedläggning\r\nav flyktingförläggningar och omplacering mellan\r\nflyktingförläggningar fattas, och om jag avser att\r\nverka för att barnkonventionen blir vägledande i\r\nflyktingfrågor som rör barn i Sverige.</pre><pre>Jag kan förstå Margareta Viklunds oro för de barn\r\nsom tvingas flytta från en förläggning till en annan\r\nmed allt vad detta medför av nya uppbrott från\r\nmänniskor, miljöer och omgivningar, som man fäst\r\nsig vid. Det är också en generell målsättning för\r\nInvandrarverket, att i möjligaste mån undvika\r\nsådana omflyttningar. Verkligheten är dock sådan\r\natt det är omöjligt att helt undvika detta.</pre><pre>Vi måste ha en organisation för\r\nflyktingmottagandet, som är följsam och kan\r\nanpassas till förändringar i antalet asylsökande. Av\r\ndetta följer oundvikligen, att flyktingförläggningar\r\nmåste kunna läggas ner under perioder då antalet\r\nasylsökande är lågt, på samma sätt som de måste\r\nkunna öppnas då många asylsökande kommer. Och\r\ndå går det inte att undvika att också barnfamiljer\r\ntvingas till omflyttningar, särskilt som barnfamiljer\r\nnu utgör den största delen av de asylsökande.</pre><pre>Invandrarverket disponerar i dag ungefär 250\r\nanläggningar med 83 500 platser. Vid budgetårets\r\nslut räknar verket med att ha kvar 73 anläggningar\r\nmed ungefär 33 300 platser. Det rör sig alltså om en\r\nminskning på omkring 50 000 platser på åtta\r\nmånader.</pre><pre>När man bedömer barnens situation på\r\nförläggningarna måste man också ta hänsyn till\r\nföljande. En stor del av de asylsökande är bosnier.\r\nSom bekant har regeringen beslutat att Sverige,\r\nsom ett av få länder i Europa, i princip skall ge\r\nbosnier permanent uppehållstillstånd. Det innebär,\r\natt de bosnier som nu finns på förläggningarna har\r\nfått klara signaler om att de allra flesta av dem\r\nkommer att få stanna i Sverige. Jag vet att det har\r\nen positiv inverkan på bosnierna att de redan nu\r\nkan börja förbereda sig för en framtid i Sverige och\r\natt de därför visar förståelse när det kan bli\r\nnödvändigt att flytta från en förläggning till en\r\nannan i avvaktan på kommunplacering.</pre><pre>Jag vill också tillägga, att det är myckt viktigt att\r\nkommunerna nu skyndsamt tar emot de många\r\nbosnier som redan har fått uppehållstillstånd och\r\nsom i förläggningar väntar på plats i en kommun.</pre><pre>Ett av kriterierna vid avvecklingen av förläggningar\r\när boendets standard och läge. Sämre förläggningar\r\nläggs ned, de bättre behålls. Invandrarverket\r\nsträvar efter att alla flyktingar skall kunna ha eget\r\nhushåll, som ju är särskilt viktigt för barnfamiljer.\r\nMan vill också i fortsättningen kunna undvika\r\nhotellboende och förläggningar i avlägsna stugbyar\r\nosv.</pre><pre>Även väntetiderna för uppehållstillstånd är viktiga i\r\ndetta sammanhang. Betydande ansträngningar har\r\ngjorts för att förkorta väntetiderna, vilket har lett\r\ntill att de nu minskar.</pre><pre>Dessutom vill jag understryka att det i\r\nInvndrarverkets riktlinjer för undervisningen på\r\nförläggningarna uttryckligen hänvisas till FN:s\r\nbarnkonvention. Likaså framgår av riktlinjena för\r\ndet som kallas ''familjebaserat arbete med barn och\r\nungdom'', att denna verksamhet skall bygga på\r\nintentionerna i barnkonventionen.</pre><pre>Så några kommentarer rörande FN:s\r\nbarnkonvention. Konventionen innebär ett stort\r\nsteg framåt när det gäller att förbättra barns\r\nförhållanden över hela världen, både genom sitt\r\ninnehåll och genom den ökade uppmärksamhet på\r\nbarnets rättigheter som konventionen bidragit till.\r\nI Sverige har konventionen otvivelaktigt lett till att\r\nmyndigheter, folkrörelser, frivilligorganisationer\r\noch kyrkor intensifierat sitt arbete för barn. Jag kan\r\nförsäkra Margareta Viklund att konventionen\r\nredan är, som hon säger, vägledande i\r\nflyktingfrågor som rör barn i Sverige.</pre><pre>Regeringen har för sin del ofta och med eftertryck\r\ngett uttryck för den stora betydelse den tillmäter\r\nkonventionen. Sverige har, som bekant, som ett av\r\nde första länderna, i januari 1993 rapporterat till en\r\nsärskild FN-kommitté om hur konventionen\r\ntillämpats i Sverige. Kommittén var allmänt mycket\r\nuppskattande och uttalade bl.a. sin tillfredsställelse\r\nmed samarbetet mellan regeringen och\r\nfrivilligorganisationer.</pre><pre>Men konventionen får inte missbrukas. Åberopas\r\nkonventionen på ett onyanserat sätt finns risken att\r\ndess anseende och tyngd minskar, och därmed dess\r\nanvändbarhet över huvud taget.</pre><pre>Det vore orimligt att ta konventionen till intäkt för\r\natt alla förändringar rörande barn skall förhindras.\r\nDetta borde ju vara självklart redan genom det\r\nfaktum att förändringar i sig ofta innehåller -- som\r\njag tidigare nämnde -- både positiva och negativa\r\nsidor.</pre><pre>Vad som är barnets bästa kan inte avgöras\r\nmekaniskt. Det måste göras genom en avvägning\r\nmellan många olika faktorer. Förekomsten av\r\nnågon för ett barn negativ faktor får då vägas in\r\nmen kan inte medföra att all vidare avvägning av\r\nbeslutets lämplighet upphör och att man avstår från\r\nbeslutet enbart på grund av en sådan enda faktor.\r\nAndra faktorer, bl.a. sådana som ur olika\r\nperspektiv är till barnets bästa, måste också vägas\r\nin. Jag kan inte finna att beslutet om\r\nnedläggningarna i sig står i strid med principen om\r\nbarnets bästa. Det är emellertid viktigt att\r\nneddragningarna görs på ett sådant sätt, att de får\r\nså få negativa konsekvenser som möjligt för\r\nbarnen.</pre><pre>Anf. 69  MARGARETA VIKLUND (kds):</pre><pre>Herr talman! Jag får tacka invandrarministern för\r\nsvaret.</pre><pre>Det är bra att barnkonventionen är vägledande för\r\nflyktingfrågor som rör barn i Sverige. Jag önskar att\r\njag hade kunnat stanna vid det konstaterandet.\r\nMen Rikspolisstyrelsens septemberrapport visar att\r\ni t.ex. Skaraborgs län har fem små flyktingbarn\r\nsuttit i häkte mer än tio dagar, detta trots att\r\nhäktning av flyktingbarn numera är förbjudet och\r\nskall ersättas med övervakning. Även om\r\nföräldrarna sitter häktade för att de gjort den stora\r\ndumheten att komma till vårt land som flyktingar,\r\nskall väl inte barnen straffas och kanske få livslånga\r\nskador -- förutom de skador de redan har?</pre><pre>Herr talman! Situationen har blivit så kritisk för\r\nmånga asylsökande i vårt land att de inte vågar\r\nstanna kvar på flyktingförläggningarna.\r\nFlyktingströmmen därifrån är stor. I september var\r\nungefär 7 000 asylsökande, därav flera tusen barn,\r\nefterlysta av polisen. Nästan samtliga av de flyende\r\noch gömda flyktingarna har diskret lämnat Sverige\r\nför att pröva möjligheten till asyl i andra länder,\r\nbl.a. i Norge, Danmark, Finland och Tyskland.\r\nFrån de länderna, inklusive Finland skickas, enligt\r\nuppgift, t.ex. kosovoalbaner inte tillbaka till sitt\r\nhemland där det serbiska våldet mot dem ökat och\r\nhar övergått till etnisk rensning.</pre><pre>Invandrarministern säger i sitt svar att\r\nbarnkonventionen är vägledande i flyktingfrågor\r\nsom rör barn. Men hon varnar också för att\r\nkonventionen inte får missbrukas. Jag måste medge\r\natt jag inte riktigt begriper vad invandrarministern\r\nmenar när hon säger: ''Åberopas konventionen på\r\nett onyanserat sätt finns risken att dess anseende\r\noch tyngd minskar, och därmed dess användbarhet\r\növerhuvudtaget.''</pre><pre>Det verkar som om invandrarministern vill\r\nbagatellisera barnkonventionen genom att mer\r\neller mindre varna för att inte åberopa den så ofta.\r\nMen på så sätt uppmanar invandrarministern\r\nindirekt till att vi skall så litet som möjligt hänvisa\r\ntill lagar och konventioner så att de inte skall mista\r\nsitt syfte. Men inte kan väl invandrarministern\r\nmena att ju mer man använder sig av en lag eller\r\nen konvention desto mer sliten blir den och desto\r\nmindre effekt får den? Varför skall vi vara\r\nmedförslagsställare och skriva under en konvention\r\nom det inte är meningen att vi skall följa och\r\ntillämpa den?</pre><pre>Herr talman! Jag anser att barnkonventionen gäller\r\nockså i vårt land för de barn som finns här. Det\r\ningår i vår skyldighet som politiker att vaka över att\r\nden följs så långt det över huvud taget är möjligt.\r\nBarnkonventionen som Sverige har antagit\r\nföreskriver klart att barns bästa alltid skall vara\r\nvägledande i alla situationer där barn är\r\ninblandade. Flyktingbarn är också barn med barns\r\nrättigheter.</pre><pre>Sedan säger ministern också: ''Det vore orimligt att\r\nta konventionen till intäkt för att alla förändringar\r\nrörande barn skall förhindras.''</pre><pre>Herr talman! Barn behöver ombyte och nya\r\nintryck. Det vet jag också. Men det är inte det som\r\nfrågan gäller. Utan den handlar om att t.ex.\r\ndiskriminering av barn inte får förekomma i något\r\nenda avseende. Det blir innebörden om man lägger\r\nsamman formuleringarna i barnkonventionens\r\nartikel 22 och artikel 2.</pre><pre>Om jag förstår konventionen rätt skall de\r\nasylsökande barnen, flyktingbarnen, liksom andra\r\nbarn, ha tillgång till fullgod barnomsorg, skola,\r\nsjukvård -- inte bara akutsjukvård -- och\r\nhabilitering. Så har det inte alltid varit. Det finns\r\nexempel på hur asylsökande barn fortfarande\r\ndiskrimineras i olika avseenden.</pre><pre>Herr talman! Ett speciellt problem just nu för\r\nflyktingbarnen i Sverige är att de börjar fösas från\r\nort till ort. Flyktingförläggningar läggs ner. Trots att\r\nman vet att flyktingsförläggningar skall läggas ner\r\nskickas ändå nya asylsökande familjer dit, för att\r\nsnart flyttas till en annan förläggning på en annan\r\nort.</pre><pre>Eftersom flyktingbarnen har ett trassligt förflutet är\r\ndet särskilt viktigt att de får känna trygghet. En del\r\nav dem skall faktiskt stanna i Sverige och bli\r\nsvenska medborgare. Vi får inte skada dem -- och\r\ninte någon annan heller -- mer än vad de redan är\r\nskadade. Den lilla trygghet och kanske enda\r\nkontakt med svenska förhållanden som de har är\r\nofta bara skolan. Att då skicka i väg dem till en ny\r\nort, ny skola och nya förhållanden kan inte vara\r\ntrygghetsbefrämjande precis.</pre><pre>Herr talman! Jag anser att de asylsökande barnen\r\naldrig får särbehandlas. I barnkonventionens\r\nartikel 39 slår man fast samhällets skyldighet att\r\nfrämja fysisk och psykisk rehabilitering samt social\r\nåteranpassning av ett barn som farit illa på något\r\nsätt. I artikeln räknas olika former av vanvård,\r\nutnyttjande och övergrepp upp. I det här\r\nsammanhanget inbegrips också väpnade konflikter\r\noch tortyr.</pre><pre>Ett krigsbarn som kommer till Sverige skall alltså\r\nrehabiliteras. I artikeln sägs vidare att det skall ske i\r\nen miljö som befrämjar barnets hälsa, självsrespekt\r\noch värdighet.</pre><pre>För att uppfylla vad som ligger i ordet rehabilitering\r\nkrävs en viss aktivitetsnivå. Att placera ett\r\nflyktingbarn med krigsupplevelser i en vanlig\r\nsvensk skolklass och hoppas på att allt skall gå bra\r\nkan knappast kallas rehabilitering. Här fordras\r\nprioriteringar och särskilda viljeinriktningar. Är\r\ninvandrarministern beredd att verka för det?</pre><pre>Det kan t.ex. handla om förberedelseklasser i\r\nskolan, specialiserade konsult- och\r\nbehandlingsteam med inriktning på krigs- och\r\ntortyrskador.</pre><pre>Anf. 70  Kulturminister BIRGIT FRIGGEBO\r\n(fp):</pre><pre>Herr talman! Utgångspunkten för Margareta\r\nViklunds interpellation var förändringar i\r\nförläggningsverksamheten, då det redovisats att\r\n50 000 förläggningsplatser skall försvinna under en\r\nmycket kort tid. Det innebär självfallet\r\nförändringar både för de anställda på\r\nInvandrarverket och framför allt för de\r\nasylsökande.</pre><pre>Vi kommer ibland i situationer där vi måste göra\r\navvägningar. Ungefär 40 000 bosnier, som finns på\r\nförläggningar, skall nu placeras i olika kommuner.\r\nInriktningen i det arbetet är då att dessa bosnier\r\nhelst skall bli placerade i de kommuner där de\r\nväntat på sina tillstånd. Det gör att man försöker få\r\ndem att stanna i ''sin'' kommun, medan andra\r\nkanske tvingas att flytta litet längre bort.</pre><pre>Här handlar det om en avvägning i fråga om vilka\r\nbarn som skall få stanna på den förläggning som de\r\nhar varit på. Skall de som så småningom skall\r\nbosätta sig i en kommun först skickas bort till en\r\nannan kommun, för att därefter skickas tillbaka\r\nigen? Eller skall de vars asylansökan prövas få vara\r\nkvar i förläggningen där de varit, eller skall de\r\nflyttas? Det är ett stort problem att hantera, när det\r\nrör sig om så många tusentals människor.</pre><pre>Det har hänt olyckor i arbetet, något som man på\r\nInvandrarverket också är olycklig över, nämligen\r\natt någon med kort varsel fått information om att\r\ndenne måste flytta till en annan förläggning. Jag är\r\nalldeles övertygad om att Invandrarverkets\r\npersonal beklagar att det blir så i vissa fall.</pre><pre>I mitt interpellationssvar har jag sagt att det i den\r\nallmänna debatten, vid varje typ av förändring i\r\nvårt samhälle över huvud taget, förekommer\r\nväldigt många hänvisningar till FN:s\r\nbarnkonvention. Allt som man själv ogillar tar man\r\nupp som exempel på att förändringen skulle\r\ninnebära en försämring för barnen. Detta när själva\r\nsyftet med förslaget kanske är just att förbättra för\r\nbarnen. Själva förändringen av politiken i sig sägs\r\nav vissa skulle oroa barnen. Därför förekommer\r\ndet ibland litet för mycket åberopande av\r\nbarnkonventionen. Jag säger inte att Margareta\r\nViklunds interpellation har sådana inslag, men de\r\nförekommer i den allmänna debatten.</pre><pre>För att få verklig användning av barnkonventionen,\r\nnär den verkligen behövs för att hävda barns rätt,\r\nkan man inte för varje privat uppfattning om en\r\nförändringssituation hänvisa till den. Det handlar\r\nkanske om en vägning av olika intressen från\r\nbarnens synpunkt.</pre><pre>Margareta Viklund tar också upp de asylsökande\r\nbarnens situation vad gäller sjukvård. Regeringen\r\nhar i dag lagt en proposition på riksdagens bord. I\r\nden säger regeringen att grundprincipen skall vara\r\natt asylsökande barn har rätt till samma sjukvård\r\nsom svenska barn. Det är alltså en ändring av\r\npolitiken.</pre><pre>Möjligheterna att inleda mycket långvariga\r\nrehabiliteringsprogram bör dock undersökas, om\r\ndet inte är uppenbart att vederbörande ändå skall\r\nåka hem. Risken finns annars att man ytterligare\r\nförvärrar barnets situation. Men det är ett steg på\r\nvägen att, med barnkonventionen i ryggen, göra\r\ndet allra bästa möjliga från barnens synpunkt.</pre><pre>Det är ett mycket verkningsfullt instrument att\r\nregeringar granskas ur barnkonventionens\r\nsynvinkel, för att få en ännu bättre situation.</pre><pre>Anf. 71  MARGARETA VIKLUND (kds):</pre><pre>Herr talman! Det är mycket bra att man försöker\r\natt ta hänsyn till flyktingbarnen, försöker utgå från\r\ndem och deras situation.</pre><pre>Invandrarministern säger att barnkonventionen är\r\nen viktig bas i det arbetet, men att\r\nbarnkonventionen inte skall åberopas i tid och otid.\r\nJag begriper inte riktigt vad invandrarministern\r\nmenar med det. Om vi har anslutit oss till en\r\nbarnkonvention och har ett ansvar, måste vi se till\r\natt barn i vårt land har det bra, utifrån de direktiv\r\nsom gäller i barnkonventionen.</pre><pre>Vi har varit med om att initiera barnkonventionen\r\noch att arbeta fram den. Vi har också skrivit på den.\r\nDå måste vi väl vara med ända till slutet och se till\r\natt den följs beträffande alla de barn som finns i vårt\r\nland. Jag tycker att man kan åberopa den -- inte i\r\ntid och otid; jag vet inte vad som menas med det --\r\nvid de olika tillfällen som barns förhållanden\r\ndiskuteras, för att med utgångspunkt i den\r\nkonstatera hur barnen har det i vårt land.</pre><pre>Det är bra att de asylsökande barnen nu skall få rätt\r\ntill samma sjukvård, precis som andra barn i vårt\r\nland.</pre><pre>I artikel 12 i barnkonventionen står det att det barn\r\nsom är i stånd att bilda egna åsikter, skall ha rätt att\r\nfritt uttrycka dem i alla frågor som rör barnet. Det\r\nsägs också att barnet skall beredas möjlighet att\r\nhöras innan beslut av olika slag fattas om barnet.\r\nHur ofta sker det i ärenden som rör flykting- och\r\nasylfall egentligen? Det skulle vara intressant att få\r\nveta.</pre><pre>Jag anser att det måste göras möjligt för varje\r\nflyktingbarn att bli hörd på ett sätt som är förenat\r\nmed det barnets bästa.</pre><pre>Herr talman! Flyktingpolitiken i vårt land\r\ngenomsyras av både välvilja och humanism, men\r\ndet kan också hända, precis som\r\ninvandrarministern var inne på, att det görs en del\r\nfelgrepp. Det hoppas jag inte är av illvilja utan av\r\nokunskap.</pre><pre>Svaret på min interpellation genomsyras av hur\r\nviktigt det är att koppla på lyhördheten och att göra\r\ndet bästa av en svår situation. Så uppfattar jag i alla\r\nfall svaret. Invandrarministern säger även att vad\r\nsom är barnets bästa kan inte avgöras mekaniskt.\r\nDet håller jag också helt med om.</pre><pre>Varje barn är en individ, som man måste lyssna på,\r\nförsöka förstå och hjälpa efter bästa förmåga. Man\r\nkan anstränga sig för att försöka se och sätta sig in\r\ni vad som är barnets bästa. Jag anser att man inte\r\nalltid har gjort det i den invandrarpolitik som\r\ntidigare har förts i vårt land, och som kanske\r\nfortfarande förs.</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Herr talman! Jag delar Margareta Viklunds\r\nuppfattning i den frågan. Hon tog i sitt inledande\r\nanförande upp frågan om förvar av barn, och hon\r\nsade att barn hade suttit i häkte ett antal dagar.</pre><pre>Som Margareta Viklund är väl medveten om, har\r\nregeringen på mitt initiativ lagt fram förslag här i\r\nriksdagen om förbud mot att ha barn i förvar vid\r\navvisningar. Riksdagen ställde sig inte bakom\r\nförslaget utan gjorde en mindre förbättring, men\r\ngick inte hela vägen. Det visar att det\r\nuppenbarligen finns olika politiska uppfattningar\r\nom vad som skall gälla i det här landet. Regeringens\r\ninriktning har varit att i det fallet se till barnets\r\nbästa. Man skall undvika att låsa in barn vid\r\navvisningar, men det finns alltså partier här i\r\nriksdagen som inte anser det.</pre><pre>Margareta Viklund frågar också i vilken grad man\r\ntar hänsyn till vad barnen själva säger. Riktlinjerna\r\nför asylprövningen är att man också skall ta hänsyn\r\ntill barns flyktingskäl. Jag är väl medveten om att\r\ndet inte följs upp till hundra procent i\r\nutredningsarbetet, men det har blivit avsevärt\r\nmycket bättre under senare tid.</pre><pre>Jag tror att vi trots allt skall vara ganska stolta över\r\nden granskning av Sveriges lagar och regler som\r\nskedde när det gällde barn i perspektiv av\r\nbarnkonventionen. Där gjordes mycket få\r\npåpekanden. På asyl- och flyktingområdet var det\r\negentligen endast i fråga om tagande av barn i\r\nförvar som det lämnades synpunkter.</pre><pre>Dessutom har vi haft ett mycket omfattande\r\nsamarbete med frivilligorganisationerna, som\r\nockså har granskat olika lagar och regelverk och\r\nhur Sverige uppfyller barnkonventionen.\r\nRegeringen har utlovat fortsatt samarbete när det\r\ngäller de frågorna. Ingenting är så bra att det inte\r\nkan bli bättre.</pre><pre>Anf. 73  MARGARETA VIKLUND (kds):</pre><pre>Herr talman! Jag vet att det på många\r\nflyktingförläggningar i Sverige i dag råder mycket\r\nstor oro. Det är bl.a. hälso- och sjukvårdsenheterna\r\nsom får känna av oron. Flyktingar kommer dit och\r\nberättar om sina problem, och de blir helt plötsligt\r\nsjuka. Det är en väldig turbulens. Oron över vad\r\nsom händer just nu i Sverige när det gäller\r\nflyktingpolitiken är alltså stor.</pre><pre>Jag tror att vår flyktingpolitik genomsyras av både\r\nvälvilja och humanism, som jag sade förut. Det är\r\nviktigt att föra just denna välvilja och humanism\r\nvidare, så att det också ger synliga resultat, så att\r\nmänniskor som kommer hit känner att de får motta\r\nvälvilja och humanism på olika sätt.</pre><pre>Jag vet inte om jag skulle vilja vara flyktingbarn i\r\nvårt land i dag. Visserligen hade jag kanske blivit\r\nräddad från skador, svält och död i mitt hemland,\r\nvilket hade varit mycket att vara glad för. Men\r\nbarnen har tidigare varit och är fortfarande mer\r\neller mindre osynliga bihang till sina föräldrar, och\r\nbarnens problem har inte varit särskilt synliga eller\r\nnågot som man har behövt ta särskilt stor hänsyn\r\ntill.</pre><pre>Därför känns det bra när invandrarministern säger\r\natt man nu också tänker ta mer hänsyn till barnen\r\noch deras situation och efterhöra deras önskningar.\r\nMan kommer också att vara mera observant på de\r\nbarn som kan finnas på fängelser eller i häkten, där\r\nde inte skall vara. Frågan har ju behandlats i\r\nriksdagen förut. Det är mycket bra. Jag vet att\r\nmycket har gjorts, men mycket återstår ändå att\r\ngöra.</pre><pre>Det är ett oerhört stort arbete som nu väntar, med\r\nutplacering av framför allt de ca 40 000 bosniska\r\nflyktingarna i vårt land, och det krävs ett gott\r\nförberedelsearbete på många olika sätt av\r\nkommuner och olika myndigheter. Jag tror också\r\natt vi vanliga människor i olika\r\nfrivilligorganisationer har en stor uppgift att fylla\r\nför att visa att vi vill ta emot de här människorna\r\ndär vi bor och där vi finns. Här behövs det alltså\r\nsamarbete. Jag tror att den goda viljan finns. Men\r\nvissa problem behöver också lösas, och därför är\r\ndet angeläget och bra att vi kan dryfta dessa frågor\r\nhär.</pre><pre>Anf. 74  Kulturminister BIRGIT FRIGGEBO\r\n(fp):</pre><pre>Herr talman! Margareta Viklund säger att hon\r\nförmodligen inte skulle vilja vara asylsökande barn\r\ni Sverige. Jag tycker att det är att ge ett stort\r\nunderbetyg över mycket av det som vi skall vara\r\nstolta över i Sverige.</pre><pre>Hit kommer människor som är jagade av de mest\r\nbarbariska regimer och får en fristad här. Vi har en\r\nhyggligt god standard i våra mottagningssystem. Vi\r\nförsöker behandla människor med värdighet. Det\r\nfinns dock brister, och jag har just i dag lagt fram\r\nen stor proposition om förändring av\r\nmottagningssystemet. Vi skall ge människor större\r\nmöjlighet att ta ansvar för sitt eget liv och att\r\nförsörja sig själva. De skall inte behandlas med\r\nförmynderi och inte dras in i ett bidragsberoende.\r\nVi skall respektera dem som enskilda människor,\r\nsom har förmågan att styra sina liv.</pre><pre>Jag tycker ändå att Margareta Viklund ger en\r\nalltför pessimistisk bild. Det måste finnas någon\r\norsak till att många av de familjer och barn som inte\r\nfår tillstånd att stanna här, därför att de inte bedöms\r\nha tillräckligt skyddsbehov, med alla medel\r\nförsöker vara kvar i Sverige. Det är i sig ett gott\r\nbetyg åt vårt asylmottagande.</pre><pre>Överläggningen var härmed avslutad.</pre><pre>7 §  Svar på interpellation 1993/94:48 om\r\nflyktingpolitiken</pre><pre>Anf. 75  Kulturminister BIRGIT FRIGGEBO\r\n(fp):</pre><pre>Herr talman! Birgitta Hambraeus har frågat mig\r\nom det är möjligt att splittra kärnfamiljer genom\r\nutvisning. Vidare har hon frågat om\r\nInvandrarverket och Utlänningsnämnden i detta\r\navseende gör en ny tolkning av lagen, och i så fall\r\nom regeringen ämnar ge direktiv som förhindrar en\r\nsådan tolkning.</pre><pre>En grundläggande och viktig princip är att\r\nkärnfamiljen skyddas så att splittring kan undvikas\r\ni största möjliga utsträckning. I utlänningslagen\r\nfinns emellertid regler som av andra orsaker gör att\r\nen sådan splittring ibland blir nödvändig. Utvisning\r\npå grund av brott är ett sådant exempel, och regeln\r\nom att uppehållstillstånd skall sökas före inresan till\r\nSverige är ett annat.</pre><pre>När det gäller utvisning på grund av brott skall det\r\nvid bedömningen tas stor hänsyn till utlänningens\r\nlevnads- och familjeförhållanden. Mot detta får\r\nman väga det samhällsintresse som finns att kunna\r\nutvisa utlänningar som begår brott. Det måste alltid\r\nvara proportion mellan brottet och de\r\nrättsverkningar det får för den enskilde.</pre><pre>Som bakgrund till sin fråga redogör Birgitta\r\nHambraeus för två enskilda fall. Utan att närmare\r\nkänna till dessa fall, förmodar jag att det är fråga\r\nom tillämpningen av regeln att uppehållstillstånd\r\nskall sökas före inresan till Sverige. Av 2 kap.  5 §\r\nutlänningslagen framgår nämligen att en ansökan\r\nom uppehållstillstånd inte får bifallas om\r\nutlänningen befinner sig i Sverige när ansökan\r\nprövas. Undantag från denna regel kan bl.a. göras\r\nom det finns särskilda skäl. Sådana särskilda skäl\r\nkan enligt förarbetena vara om utlänningen efter\r\nhemkomsten kan antas bli förhindrad att på nytt\r\nlämna sitt land, eller om en utlänning ansökt om\r\nuppehållstillstånd på grund av anknytning till en\r\nhär i landet bosatt person som han eller hon redan\r\nhar eller väntar barn med.</pre><pre>I praxis anses redan anknytningen genom\r\nsammanboende i Sverige i minst ett år vara ett\r\nsådant särskilt skäl att undantag kan göras från\r\nhuvudprincipen att uppehållstillstånd skall ordnas\r\nföre inresan. Det gäller emellertid inte om\r\nanknytning åberopas först efter det att\r\nlagakraftvunnet beslut om avvisning eller utvisning\r\nföreligger. För att undantag skall göras krävs dock\r\nnormalt att identiteten är klarlagd. Har\r\nutlänningen t.ex. avhänt sig sin passhandling har\r\nuppehållstillstånd inte beviljats trots långvarig\r\nanknytning.</pre><pre>Som framgått av vad jag nu har sagt finns det regler\r\noch praxis som går långt i skyddet av kärnfamiljen.\r\nJag utgår från att Invandrarverket och\r\nUtlänningsnämnden följer dessa bestämmelser.</pre><pre>Avslutningsvis vill jag nämna att reglerna om krav\r\npå uppehållstillstånd före inresa till Sverige för\r\nnärvarande ses över av en särskild utredare. Av\r\ndirektiven framgår att utredaren bl.a. skall\r\növerväga om inte regeln bör kunna förändras så att\r\ndet blir möjligt t.ex. att undvika att en utländsk\r\nmedborgare måste lämna landet för att ansöka om\r\nett tillstånd som det inte kan råda något tvivel om\r\natt han eller hon kommer att få.</pre><pre>Anf. 76  BIRGITTA HAMBRAEUS (c):</pre><pre>Herr talman! Jag ber att få tacka kulturministern\r\nför svaret på min interpellation.</pre><pre>Det kändes fint med Röda korsets maning, som\r\nlästes upp överallt i Sverige. Den faller i god jord\r\noch stöder den mycket stora majoritet av Sveriges\r\nfolk som vill visa solidaritet och gästfrihet.</pre><pre>Vi har all anledning att vara tacksamma och stolta\r\növer vårt välordnade land, med trygghet och\r\nvälstånd, och över att vi kan ta emot människor\r\nsom har varit med om förhållanden som är vidrigare\r\noch farligare än vi kan föreställa oss.</pre><pre>En rörelse för ett värdigt mottagande av\r\nflyktingarna växer sig allt starkare. Kanske har vi\r\nhelt missbedömt vilka behov de människor har som\r\nkommer till vårt land. De flyr från olidliga\r\nförhållanden, men de är som regel inga svaga\r\nindivider.</pre><pre>Det finns en stark tradition av omhändertagande i\r\nSverige. Risken är att man omyndigförklarar\r\nmänniskor, ordnar allt för dem och stänger in dem\r\ni regelverk som kan upplevas obegripliga och\r\nkränkande och som tvingar dugliga människor till\r\npassivitet.</pre><pre>Såvitt jag förstår tas just dessa frågor upp i den\r\nproposition som nu kommer att behandlas i\r\nriksdagen. Det gör mig full av hopp och tillförsikt.</pre><pre>Det är viktigt att vi är öppna för de nya företagsidéer\r\nsom flyktingarna kan berika vår arbetsmarknad\r\nmed. I Borlänge, t.ex., samarbetar\r\nStudieförbundet vuxenskolan med kommunen om\r\nett projekt för att utbilda flyktingkvinnor. Bland\r\nflyktingkvinnorna finns utbildade ekonomer,\r\nsömmerskor och skräddare. Nu lär de sig svenska\r\noch hur man sköter företag i Sverige. I morgon skall\r\njag besöka dem tillsammans med den tjänsteman\r\npå Dalarnas utvecklingsfond som ägnar sig åt\r\nkvinnligt företagande. Förhoppningen är att dessa\r\nkvinnor skall kunna öppna ett skrädderi i Borlänge.</pre><pre>I min interpellation till kulturministern\r\nkoncentrerade jag mig på en aspekt, som känns\r\nmycket angelägen, nämligen att det naturligtvis är\r\nstötande när utvisning från Sverige skiljer makar\r\neller sambor åt. Särskilt gäller det när de har barn\r\ntillsammans. Vi kommer ihåg hur upprörda vi var\r\nnär man i Sovjetunionen nekade en make att förena\r\nsig med sin hustru i Sverige. Att skicka ut en maka\r\nhärifrån, och på så sätt splittra familjer, därför att\r\nman inte bedömer att det finns asylskäl är\r\nnaturligtvis direkt stötande.</pre><pre>Jag har uppmärksammats på två fall i Dalarna där\r\nsvenska myndigheter skiljer familjemedlemmar åt\r\ngenom utvisning. Hustrun till en flykting med\r\nuppehållstillstånd har fått beslut om utvisning till\r\nIran. Hon har just fött barn. Hon kom till Sverige\r\nnågon månad efter sin nuvarande make och sökte\r\nuppehållstillstånd på grund av asylskäl. Hon och\r\nden nuvarande maken träffades första gången i\r\nSverige. De blev kära i varandra, gifte sig och fick\r\nett barn. Han får uppehållstillstånd och hon utvisas.</pre><pre>I en flyktingkommitté i Borlänge arbetar många\r\nmed detta. De överklagar, och de stöder och\r\nhjälper dessa flyktingar.</pre><pre>Detta måste uppenbarligen vara fel.</pre><pre>Jag inser att kulturministern inte kan ta upp\r\nenskilda fall, men det är viktigt att vi är\r\nuppmärksamma på att en praxis kan ha utvecklats\r\nsom direkt går emot intentionerna med\r\nlagstiftningen.</pre><pre>Ett annat fall gäller en svenska i Mora. Hon är gift\r\nmed en kosovoalban som har sökt\r\nuppehållstillstånd. De har ett barn. Nu hotas han av\r\nutvisning. Därmed blir barnet faderlöst. Det känns\r\noerhört fel.</pre><pre>Kulturministerns svar visar att regeringen verkligen\r\nser allvarligt på dessa problem. Det finns regler,\r\noch en praxis har utvecklats som går långt i skyddet\r\nav kärnfamiljen. Det är viktigt att man också\r\nbevakar att undantagen beaktas av\r\nUtlänningsnämnden och Invandrarverket.</pre><pre>Byråkrater som vill gå efter reglerna vill inte gärna\r\ngöra undantag. De kanske inte känner till fallen så\r\nväl. Därmed kan de göra orimliga tolkningar.\r\nKulturministerns svar visar att regeringen inte alls\r\nvill att någon t.ex. skall behöva vända tillbaka till\r\nvidriga förhållanden i sitt hemland -- som han eller\r\nhon sedan inte kan vara säker på att kunna lämna --\r\nför att söka ett uppehållstillstånd som det är alldeles\r\nuppenbart att han eller hon skulle få. Sådana\r\nutvisningar och sådan byråkrati bör helt enkelt\r\navskaffas.</pre><pre>Kulturministern har efter denna förtydligande\r\nkommentar klarlagt att dessa fall borde vara\r\nsolklara och att det då kommer att gå bra för dessa\r\nfamiljer. Jag inser att kulturministern inte kan ta\r\nställning till de enskilda fallen, men som jag tolkar\r\nkulturministerns svar är det solklart att man i dessa\r\nfall skall göra undantag i bestämmelserna.</pre><pre>I vårt rättssystem gäller det att man hellre skall fria\r\nän fälla. Det måste vara oerhört svårt att bedöma\r\nhur stor risk en människa löper i sitt hemland och\r\natt veta om man har gjort en riktig bedömning.</pre><pre>Jag vill fråga kulturministern: Är statsrådet beredd\r\natt verka för att den praxis som gäller i vårt\r\nrättsväsende i övrigt även skall gälla i dessa fall?\r\nDet skulle innebära att man, om minsta misstanke\r\nfinns om att det kan vara skadligt för flyktingarna\r\natt återvända till sitt hemland, hellre skall låta dem\r\nstanna än tvinga dem att lämna landet.</pre><pre>Anf. 77  GUSTAF VON ESSEN (m):</pre><pre>Herr talman! Vi har, som Birgitta Hambraeus och\r\nmånga andra här i salen under årens lopp har sagt,\r\nen humanitärt inriktad flykting- och\r\ninvandrarpolitik. Det är bra. Det sker i allmänhet\r\nen bra behandling av de människor som kommer hit\r\noch ansöker om uppehållstillstånd.</pre><pre>Vi är alla medvetna om att det finns problem. För\r\nde asylsökande kan det vara mycket negativt med\r\nlånga handläggningstider. Det kan passivisera\r\nmänniskor och gära dem beroende av samhällets\r\nstöd.</pre><pre>Vissa fall kan dra mer ut på tiden än andra. Sådana\r\nfall pekar Birgitta Hambraeus på i sin\r\ninterpellation.</pre><pre>Det finns andra traumatiska fall. Man skall inte\r\ndiskutera enskilda fall. Men jag måste ändå ta upp\r\nett fall som har redovisats i Striptease. Det gäller en\r\nkvinna från Chad, vars identitet inte var helt styrkt.\r\nAvvisning skedde utan att hon ens fick ta avsked av\r\nmaken. Maken är svensk medborgare. I Chad ville\r\nman inte ta emot kvinnan. Resan ner med\r\npolismännen fick göras i retur. Man kom tillbaka\r\nmed kvinnan till Sverige. Hon sattes i häkte,\r\neftersom man ville fortsätta att utreda hennes\r\nidentitet.</pre><pre>Om hon hade haft möjlighet att söka\r\nuppehållstillstånd i Sverige på grund av anknytning\r\ntill sin svenska make hade hon sannolikt fått det.\r\nMen hon fick aldrig en chans att söka, eftersom hon\r\ninte kom in i sitt hemland. Resan kostade 100 000\r\nkr. Åtminstone jag bedömer det som att den skedde\r\nhelt i onödan.</pre><pre>Fall av moment 22 uppstår. Det är ytterst olyckligt.\r\nDet gör att svenskar med rätta reagerar och tycker\r\natt det är konstigt. De undrar varför det skall\r\nbehöva vara så här. Därför blir jag glad och\r\ntillfredsställd när kulturministern säger att det nu\r\ngörs en utredning för att bedöma om lagarna i det\r\nhär hänseendet kan ändras, så att ansökningar skall\r\nkunna göras på ett lämpligare sätt än så som man\r\nhar fått göra i det fall som jag har beskrivit.</pre><pre>Jag undrar om kulturministern möjligen kan\r\nuttrycka en stilla förhoppning om att\r\nmyndigheterna, i avvaktan på det lagförslag som vi\r\nhoppas kommer, behandlar sådana här fall med\r\nvarsamhet, med tanke på att en kommande\r\nlagstiftning innebär förändrade förutsättningar för\r\nbedömningarna. Om hon uttrycker en stilla och\r\nfrom förhoppning kanske det inte behöver kallas\r\nministerstyre.</pre><pre>Anf. 78  Kulturminister BIRGIT FRIGGEBO\r\n(fp):</pre><pre>Herr talman! Först vill jag bekräfta Birgitta\r\nHambraeus beskrivning av den proposition som\r\nregeringen har lagt fram i riksdagen i dag. Den har\r\ninriktningen att de asylsökande kan klara sig själva\r\ni mycket stor utsträckning. Det finns dock många\r\nmänniskor som har oerhört traumatiska\r\nupplevelser bakom sig och som naturligtvis behöver\r\nstöd och hjälp. De asylsökande skall emellertid\r\nkunna försörja sig själva om de vill det och de skall\r\nkunna bo utanför förläggningar om de själva så\r\nbestämmer osv.</pre><pre>Birgitta Hambraeus hänvisade till två fall. Som\r\nBirgitta Hambraeus förstår är det svårt för mig att\r\nkommentera dessa fall. Det är fråga om\r\nfragmentariska genomgångar av vad som har hänt.\r\nPå mig verkar det som om det är fråga om\r\nasylsökande som har fått avslagsbeslut både från\r\nInvandrarverket och Utlänningsnämnden och som\r\ndärefter har hittat en anknytning. Sådana fall ser\r\nman ganska hårt på, vilket jag sade i mitt svar. Vi\r\nskall också vara medvetna om att det finns många\r\nsom vill förhindra en verkställighet av en avvisning\r\ngenom att åberopa en anknytning. Denna\r\nanknytning visar sig så småningom inte vara en\r\nriktig anknytning utan ett skenförhållande.</pre><pre>Jag vet inte hur de två redovisade fallen ser ut. Om\r\nen man och kvinna kommer till Sverige bara för att\r\nsöka på anhörigskäl -- utan att vara flykting eller\r\nasylsökande -- och har barn tillsammans utgör det\r\nett särskilt skäl för att de skall kunna få vänta på\r\ntillståndet i Sverige. Man skall inte först behöva åka\r\nhem och söka utifrån.</pre><pre>Som jag redovisade i mitt svar har det redan givits\r\nett uppdrag till en utredning. Man skall se över om\r\nman inte kan förändra den regel som är litet\r\nstötande. Om det är uppenbart att det rör sig om\r\nett par, där det verkar seriöst, som t.o.m. har barn\r\ngemensamt, är det stötande att dessa människor\r\nförst skall behöva åka hem för att söka\r\nuppehållstillstånd i Sverige och sedan komma\r\ntillbaka. Problemet har uppmärksammats från\r\nregeringens sida.</pre><pre>Birgitta Hambraeus frågade om det inte vore bättre\r\natt hellre fria än fälla. Grundprincipen att man\r\nhellre skall fria än fälla gäller faktiskt även i\r\nasylprövningsärenden. Det är ett absolut hinder\r\nmot att komma med ett avvisningsbeslut eller att\r\nverkställa avvisningar om det finns minsta\r\nmisstanke om att någon kan komma att skadas på\r\ngrund av sina egna politiska aktiviteter. Det gäller\r\nom någon hotas av dödsstraff, tortyr, misshandel\r\neller om ett mycket grovt straff kan ådömas\r\npersonen för olika aktiviteter.</pre><pre>Gustaf von Essen tog också upp ett fall som jag\r\nnaturligtvis är helt förhindrad att kommentera. För\r\ndet första får jag inte lägga mig i ärenden. För det\r\nandra är det faktiskt svårt att göra bedömningar\r\nutifrån beskrivningar i massmedier av olika slag.\r\nDet är bra att massmedierna bevakar\r\nasylansökningsärenden och försöker beskriva\r\nsituationen för olika människor. Det är viktigt att vi\r\nhar en sådan granskning. Samtidigt skall man vara\r\nväl medveten om att hela bilden inte kommer fram\r\nibland. Det kan finnas flera andra bakomliggande\r\norsaker och bedömningsgrunder som inte kommer\r\nfram i medierna. Jag påstår inte att det gäller det\r\nfall som Gustaf von Essen tog upp.</pre><pre>Jag har sett alltför många beskrivningar av enskilda\r\nfall i tidningar och andra massmedier där jag har\r\ntänkt: Vad håller vi egentligen på med här i Sverige,\r\noch detta är jag ansvarig för. När jag har\r\nkontrollerat fakta, bakgrund och orsaker visar det\r\nsig att det fanns mycket mera att berätta. Detta\r\nkommer inte alltid ut. Min grundinställning är att\r\ndet naturligtvis är viktigt att man redovisar vad som\r\nhänder enskilda människor. Det kan inte uteslutas\r\natt det någon gång har gjorts en missbedömning hos\r\nvåra myndigheter när det gäller prövningen av de\r\nmånga svåra fall och de avvägningar man har att\r\ngöra.</pre><pre>Anf. 79  BIRGITTA HAMBRAEUS (c):</pre><pre>Herr talman! Jag ber att få tacka för bekräftelsen,\r\nsom jag ser det, på att människorna i de fall som jag\r\nhar kommit i kontakt med alldeles säkert kommer\r\natt få stanna i Sverige. I båda fallen är det fråga om\r\nmänniskor som är gifta med varandra och har barn\r\ntillsammans.</pre><pre>Det ena fallet gäller flyktingar från Iran. Både\r\nmannen och kvinnan sökte oberoende av varandra\r\nasyl i Sverige. De träffade varandra innan kvinnan\r\nfick avslag på sin ansökan. De är gifta. Det måste\r\nha skett ett misstag. Dessa människor bad från\r\nbörjan om att deras ansökningar skulle behandlas\r\ntillsammans eftersom de hade gift sig. Såvitt jag\r\nförstår finns det gott hopp i det här fallet. Jag inser\r\nnaturligtvis att vi inte kan ta upp alla konkreta fall\r\nhär.</pre><pre>Det sades att en anknytning skulle kunna visa sig\r\nvara ett skenförhållande. I det avseendet tycker jag\r\nverkligen att man hellre skall fria än fälla. Så\r\nförfärligt många skenförhållanden kan det väl inte\r\nröra sig om. Jag vädjar i dessa fall.</pre><pre>Det är uppenbart att vi kommer att få en ny praxis\r\nså att flyktingarna kommer att behandlas såsom\r\nden resurs de utgör för vårt land. Jag skulle gärna\r\nvilja tillägga att vistelsen bör vara så positiv att när\r\nflyktingarna återvänder till sitt eget land skall\r\nSverige framstå som ett gott land att vara i och ett\r\nland som man gärna är goodwill-ambassadör för.\r\nSjälvfallet måste målet vara att problemen i\r\nflytktingarnas hemländer skall lösas.</pre><pre>Utrikesdepartementet borde systematiskt utöka sin\r\nkunskap om all världens länder. Denna kunskap\r\nkan flyktingarna ge oss. Genom den kunskapen\r\nskulle vi i Sverige kunna bli bättre i våra\r\ninternationella relationer. Om vi lärde oss av\r\nflyktingarna skulle vi kunna bli effektivare som\r\nmedlare och som förespråkare för fredliga\r\nkonfliktlösningar och en ny rättfärdig ekonomisk\r\nvärldsordning. Det är en oerhörd rikedom att vi har\r\nså många olika folkslag med så mycket kultur och så\r\nmånga kunskaper i Sverige. Det borde systematiskt\r\nanvändas. Får jag fråga om kulturministern kan\r\ntänka sig att ta upp diskussioner med\r\nUtrikesdepartementet om att vi mera systematiskt\r\nskall ta till vara flyktingarna som resurs.</pre><pre>Anf. 80  GUSTAF VON ESSEN (m):</pre><pre>Herr talman! Jag förstår kulturministern helt när\r\nhon säger att det är omöjligt att diskutera enskilda\r\nfall. Min avsikt var att ge ett exempel som förvisso\r\ninte skall diskuteras här men som kan belysa\r\nfrågeställningen. Den frågeställningen är\r\nuppenbarligen aktuell för kulturministern själv,\r\neftersom en utredning är tillsatt. Den utredningen\r\nskulle enligt svaret kunna medföra att människor\r\ninte skall behöva lämna landet för att ansöka om ett\r\ntillstånd som det inte kan råda något tvivel om att\r\nde kommer att få. Den utredningen kanske\r\nmaterialiserar sig i en lagstiftning, förhoppningsvis\r\nganska snart.</pre><pre>Om myndigheterna är medvetna om detta så borde\r\nde väl kunna hantera de fall som nu finns genom att\r\nhellre fria än fälla. Myndigheterna skulle kunna\r\nsluta med att trassla så mycket och i stället försöka\r\nreda ut fallen, eftersom det ändå kommer att finnas\r\nen laglig möjlighet att klara ut dessa frågor så\r\nsmåningom. Utan att kulturministern för den skull\r\nskall göra någon stor deklaration om att\r\nmyndigheterna skall förhålla sig på ett visst sätt, är\r\ndet min vädjan att kulturministern kunde uttrycka\r\nen förhoppning om att myndigheterna så\r\nsmåningom skulle kunna väga in de här aspekterna.</pre><pre>I likhet med Birgitta Hambraeus är jag mycket glad\r\noch till freds med den proposition som har lagts\r\nfram i dag. Det gäller inte bara\r\nflyktingmottagningen utan även andra områden.\r\nDet är bara att gratulera kulturministern till denna\r\nproposition. Jag tror att den kommer att få en bra\r\nbehandling här i riksdagen.</pre><pre>Överläggningen var härmed avslutad.</pre><pre>8 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:97 och 98 till socialutskottet</pre><pre>9 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:94 Mottagande av asylsökande m.m.</pre><pre>Skrivelse</pre><pre>1993/94:96 Redogörelse för svenska företags\r\nverksamhet i Sydafrika</pre><pre>10 §  Anmälan om interpellationer</pre><pre>Anmäldes att följande interpellationer framställts</pre><pre>den 1 december</pre><pre>1993/94:70 av Eva Zetterberg (v) till\r\nkulturministern om gömda flyktingbarn:</pre><pre>Runt om i vårt land finns tusentals asylsökande\r\nflyktingar som gömmer sig av rädsla för att bli\r\nutvisade. De familjer och enskilda som valt att gå\r\nunder jorden för kortare eller längre tid har valt\r\ndenna tillvaro trots de umbäranden som en sådan\r\ninnebär.</pre><pre>För de vuxna innebär det ett aktivt\r\nställningstagande. För barnen innebär det i regel att\r\npassivt finna sig i dessa levnadsvillkor. Dessa barn\r\nlever i ständig oro och kan varken gå i skolan, få\r\nsjukvård vid behov eller ens vara ute och leka.\r\nSjälvfallet sätter en längre tid under sådana\r\nförhållanden djupa spår i själen.</pre><pre>Socialstyrelsen och Invandrarverket har\r\nregeringens uppdrag att utreda hur dessa barn\r\nlever, men utredningen beräknas inte bli klar förrän\r\ni april 1994. En iransk författare, Mina Assadi, som\r\nintervjuat flera av dessa barn säger att hon inte\r\nträffat på ett enda barn som inte säger att han/hon\r\nvill dö. Men när familjens asylskäl utreds väger\r\neventuell självmordsrisk hos barn lättare än hos\r\nvuxna.</pre><pre>Över huvud taget tillmäts barns asylskäl mindre\r\nvikt än vuxnas.</pre><pre>När dessa barn på grund av svåra psykiska besvär\r\nfår visst stöd och behandling hos PBU sker det utan\r\natt insatserna egentligen kan räknas. Och i vilken\r\nmån får dessa barn adekvat sjukvård vid akuta\r\nskador?</pre><pre>Enligt barnkonventionen har asylsökande barn\r\nsamma rätt till skydd som andra barn under den tid\r\nsom de vistas i vårt land. Men på vad sätt garanteras\r\ndessa barn samma skydd?</pre><pre>Jag vill därför fråga invandrarministern:</pre><pre>1.  Vad avser regeringen att göra för att se till att\r\ngömda flyktingbarn får adekvat\r\nsjukvård/behandling vid akuta tillstånd?</pre><pre>2.  Vad avser regeringen att göra för att de\r\nflyktingbarn som i dag håller sig gömda, men vid en\r\nny prövning får uppehållstillstånd i Sverige, får\r\nhjälp till långsiktig behandling för att bearbeta sina\r\nupplevelser?</pre><pre>3.  Vad avser regeringen göra för att se till att barns\r\nflyktingskäl bedöms som lika viktiga som vuxnas?</pre><pre>1993/94:71 av Berith Eriksson (v) till statsministern\r\nom asyl för vissa militärtjänstvägrare:</pre><pre>Sverige var på 1980-talet en storleverantör av vapen\r\ntill dåvarande Jugoslavien; värdet översteg 1,5\r\nmiljarder kronor. Det har gällt kanoner för bruk\r\nbåde på fartyg och till lands, stora kvantiteter krut\r\noch sprängämnen, elektronisk utrustning och\r\nrobotar. Bl.a. har Saab Missiles levererat Robot 15,\r\nvilket USA kritiserat. När striderna brutit ut i\r\nKroatien följde Sverige efter EG:s beslut att\r\navbryta vidare leveranser.</pre><pre>När brukandet av bl.a. dessa vapen ledde till att\r\nmänniskor från det forna Jugoslavien började fly\r\ntill Sverige och andra länder beslutade den svenska\r\nregeringen att införa visumtvång, först för\r\nRestjugoalsvien och sedan för Bosnien, och låser\r\npå så sätt in människorna i krigszonen där också de\r\nsvenska vapnen sprider skräck, död och förintelse.</pre><pre>The Times uppgav den 24 september i år att mellan\r\n20 000 och 60 000 man från den reguljära serbiska\r\narmén deltar i striderna i Bosnien. Dessa uppgifter\r\nhärrör från NATO-källor. Rapporter från området\r\nhar gjort gällande att 200 stridsvagnar, de flesta\r\nT 55:or, körde över gränsen från Serbien för att\r\ndelta i attacken på Srebrenica.</pre><pre>FN:s flyktingkommissariat anser att alla\r\nkrigsvägrare/militärtjänstvägrare från Serbien och\r\nMontenegro bör erbjudas internationellt skydd.\r\nEG-parlamentet har antagit en resolution i vilken\r\nmedlemsstaterna anmodas att uppmuntra till\r\ndesertering/militärtjänstvägran från Serbiens och\r\nMontenegros väpnade styrkor och ge dem en\r\nfristad. Parlamentets talman har fått särskilda\r\ninstruktioner att överlämna resolutionen till danska\r\nFolketingets talman och den danska\r\nflyktingnämnden.</pre><pre>Jag vill med anledning av ovanstående fråga\r\nstatsministern:</pre><pre>Hur länge till avser den svenska regeringen att\r\nignorera flyktingkommissariets och EG-\r\nparlamentets ställningstaganden?</pre><pre>1993/94:72 av Simon Liliedahl (nyd) till statsrådet\r\nUlf Dinkelspiel om det statliga exportstödet:</pre><pre>Enligt nationalräkenskaperna föll under första\r\nhalvåret 1993 Sveriges BNP med 4 %. Den\r\ninhemska efterfrågan var under samma tid 6,2 %\r\nlägre än motsvarande tid förra året. Sedan\r\nRiksbanken den 19 november 1992 beslutade att\r\nlåta kronan flyta har den fallit ca 30 % mot dollarn\r\noch D-marken och ca 55 % mot den japanska\r\nyenen.</pre><pre>Samtidigt som vår valuta kontinuerligt försvagats\r\nhar enligt Industriförbundets senaste\r\nkonjukturanalys de svenska\r\narbetskraftskostnaderna minskat med minst 25 %\r\ngentemot våra konkurrentländer inom OECD.\r\nAldrig har förutsättningarna varit bättre för den\r\nsvenska exportindustrin. Aldrig har ett land bättre\r\nbehövt en kraftigt ökad export som draghjälp åt\r\nden svenska ekonomin.</pre><pre>Trots detta drömläge ökade varuexporten under\r\nförsta halvåret med endast 2 %. Samtidigt visar en\r\nav Exportrådet nyligen gjord\r\nmarknadsundersökning att de svenska\r\nexportmarknadsandelarna under den senaste\r\nfemårsperioden gått ned med nästan 20 % i\r\nförhållande till våra OECD-konkurrenter. Man\r\nkan då med viss oro konstatera att den svenska\r\nexportindustrin inte förmått att rätt utnyttja dagens\r\nunika utgångsläge. Den tycks trots allt vara\r\nberoende av ytterligare statliga stimulansåtgärder\r\nför att rätt kunna matcha våra konkurrentländer.</pre><pre>Det finns därför all anledning att åter aktualisera\r\nvissa gamla frågeställningar, som alla syftar till att\r\nunderstödja exporten. Kan regeringen t.ex. tänka\r\nsig att ompröva det av riksdagen våren 1992 fattade\r\nbeslutet att under en treårsperiod halvera det\r\nstatliga stödet till Exportrådets exportfrämjande\r\nverksamhet? Vilka initiativ tänker regeringen ta för\r\natt kraftsamla Exportrådets och UD-relaterade\r\nexportaktiviteter? Kan man förvänta en översyn av\r\nEKN:s arbetsformer? Kommer möjligheterna för\r\nexportörer att erhålla s.k. mjuka lån och\r\ninvesteringsgarantier att förbättras? Vilka\r\nmöjligheter har Sverige att i dagens krissituation\r\nerhålla undantag från olika internationella\r\nkonkurrensbegränsande åtaganden?</pre><pre>Över huvud taget önskar jag få ta del av\r\nutrikeshandelsministerns funderingar och mer\r\nkonkreta planer på hur man på olika sätt skulle\r\nkunna ytterligare förbättra de svenska\r\nexportföretagens konkurrenskraft.</pre><pre>11 §  Anmälan om frågor</pre><pre>Anmäldes att följande frågor framställts</pre><pre>den 1 december</pre><pre>1993/94:232 av Bertil Danielsson (m) till\r\njustitieministern om besparingar inom\r\npolisväsendet:</pre><pre>Genom överenskommelse mellan regeringen och\r\nsocialdemokraterna skall en besparing om ca 500\r\nmiljoner kronor under tre år göras inom Polisens\r\nregionala organisation. Vid riksdagens\r\ngodkännande underströks att denna besparing\r\nfrämst skall omfatta administrationen och inte den\r\ndirekta polisverksamheten.</pre><pre>Genomförandet och ansvaret för beslutade\r\nbesparingar åvilar länsmyndigheterna.\r\nBehandlingen ute i länen uppvisar en splittrad bild.\r\nI Kalmar län har organisatoriska lösningar valts,\r\nsom innebär en i stort sett bevarad administration,\r\nmen med en minskad polisiär verksamhet som\r\nföljd. De uppställda sparmålen är uppenbarligen i\r\nfara. Detta är olyckligt och strider mot\r\nriksdagsbeslutet.</pre><pre>Var ligger ansvaret för att den av riksdagen\r\nbeslutade, men till regional nivå delegerade,\r\nbesparingen genomförs: hos länsmyndigheterna,\r\nhos Rikspolisstyrelsen eller hos regeringen?</pre><pre>1993/94:233 av Kenneth Lantz (kds) till statsrådet\r\nBo Lundgren om Tullens kontrollområde:</pre><pre>Varje dag passerar många resenärer våra svenska\r\ngränser. I detta sammanhang gör Tullen en\r\nbetydelsefull insats för att stoppa olaglig införsel till\r\nSverige. Tullen har rätt att göra kroppsvisiteringar\r\nutan order från t.ex. en högre tjänsteman. Tullens\r\nbefogenheter i tullkontrollerat område är\r\ngodtagbara, vilket också visar sig genom de tillslag\r\nsom sker. Det är en betydande mängd narkotika\r\noch vapen som upptäcks inom dessa områden.</pre><pre>Tullen skulle dock kunna göra ännu fler tillslag om\r\nden finge ett större arbetsområde. I dag är man\r\nbegränsad till närområdet till en gränsstation. I\r\nDanmark har man nyligen infört större\r\nbefogenheter för Tullen genom att göra hela\r\nDanmark till tullkontrollerat område. Detta borde\r\nvi kunna införa i Sverige. Tullen skulle i så fall få\r\ngöra tillslag var som helst i Sverige utan att, som det\r\när i dag, först gå till åklagare innan ett tillslag sker\r\ninne i landet.</pre><pre>Både narkotika och vapen har sina egna bärare och\r\nvägar. Tullen har ofta god kännedom om detta. Det\r\ninnebär högre effektivitet och en besparing för vårt\r\nland.</pre><pre>Ämnar statsrådet vidtaga några åtgärder för att\r\nutöka Tullens kontrollområde i Sverige?</pre><pre>1993/94:234 av Lars Björkman (m) till\r\nkommunikationsministern om riksväg 40:</pre><pre>Vårriksdagens beslut i infrastrukturfrågorna\r\ninnebär en välbehövlig satsning på järnvägar och\r\nvägar. Vid riksdagsbehandlingen underströks\r\nvikten av att arbetet med de olika utpekade\r\nobjekten skulle komma i gång snabbt för att öka\r\nsysselsättningen.</pre><pre>Av totalramen på 98 miljarder skulle tyngdpunkten\r\ninvesteringsmässigt ligga i ''framkant'' av\r\ntioårsperioden.</pre><pre>Satsningen på stamvägnätet preciserades i beslutet,\r\noch i Västsverige angavs objekten E 6 söder om\r\nGöteborg, RV 40, Göteborg--Jönköping, samt E 6,\r\nGöteborg--Svinesund. Vidare angavs att E 6 norr\r\nom Göteborg har lägre prioritet än RV 40. Av\r\nNationell väghållningsplan framgick att västra\r\ndistriktet avsåg påbörja alla dessa objekt med\r\nrelativt kort varsel.</pre><pre>Under november 1993 meddelades att på grund av\r\notillräcklig medelstilldelning måste byggstarten av\r\nRV 40 senareläggas. Dock avser man påbörja\r\növriga arbeten inom kort.</pre><pre>Vilka åtgärder avser kommunikationsministern\r\nvidta för att riksdagsbeslutets intentioner skall\r\nuppfyllas?</pre><pre>1993/94:235 av Hans Karlsson (s) till statsrådet Bo\r\nKönberg om husläkares lämplighet:</pre><pre>Enligt tidningsuppgifter riskerar invånarna i\r\nStockholms län att välja en husläkare som är direkt\r\nolämplig. Grunden för detta är att läkare som av\r\nlandstinget ansetts olämpliga, exempelvis för att\r\nalltför lättvindigt ha skrivit ut sjukintyg, nu\r\nåterfinns på listorna som husläkare. Bland de\r\nmarknadsförda läkarna sägs också finnas sådana\r\nsom uppträtt kränkande mot patienter. Det finns\r\nt.o.m. läkare som blivit avskedade på grund av sitt\r\nuppträdande, men nu lyckats etablera sig som\r\nhusläkare.</pre><pre>Vilka åtgärder är statsrådet beredd att vidta för att\r\nförhindra att olämpliga läkare etablerar sig som\r\nhusläkare?</pre><pre>1993/94:236 av Bertil Måbrink (v) till\r\nutrikesministern om det israeliska\r\ntrupptillbakadragandet från Gaza och Jeriko:</pre><pre>Uttalandet från den israeliska premiärministern\r\nYitzhak Rabin om att den 13 december bara är ett\r\n''måldatum'' är oroande. Enligt det historiska s.k.\r\n13 september-avtalet om begränsat palestinskt\r\nsjälvstyre skall formerna för ett israeliskt\r\ntrupptillbakadragande från Gaza och Jeriko då\r\nvara utarbetade. Detta utgör en av de mest centrala\r\npunkterna i avtalet.</pre><pre>Att tidsschemat följs är avgörande för att avtalets\r\nsyfte -- palestinskt självstyre och fred mellan\r\nisraeler och palestinier -- skall bli verklighet.\r\nSignalerna från den israeliske premiärministern\r\nhotar dock att omintetgöra att detta syfte uppnås.\r\nDet tilltagande våldet i de av Israel ockuperade\r\nzonerna måste ses i detta sammanhang.</pre><pre>Mot denna bakgrund vill jag fråga\r\nutrikesministern:</pre><pre>Kommer regeringen att ta några initiativ till\r\ninternationella påtryckningar på den israeliska\r\nregeringen för att få den att följa tidsschemat för 13\r\nseptember-avtalet?</pre><pre>1993/94:237 av Eva Zetterberg (v) till\r\nsocialministern om arbetsersättningen till\r\nförståndshandikappade:</pre><pre>Representanter för regeringen brukar ofta tala om\r\natt ''det ska löna sig att arbeta''. Jag undrar om\r\ndetta även gäller förståndshandikappade som\r\narbetar på dagcenter och för det får 34:20 per dag i\r\nbidrag. Detta bidrag uppfattas av arbetstagarna\r\nsom lön. Nu har Stockholms läns landsting beslutat\r\natt fr.o.m. den 1 januari 1994 höja lunchpriset till\r\n38:- per dag för förståndshandikappade\r\narbetstagare.</pre><pre>De insatser som regeringen gör för att skapa\r\narbeten för denna grupp är i det närmaste\r\nobefintliga, och jag efterlyser riktiga arbeten och en\r\nriktig lön. Att ha ett jobb är det som stärker\r\nmänniskor och ökar deras självkänsla.</pre><pre>Min fråga till socialministern blir därför:</pre><pre>Vad tänker regeringen göra för att det även för\r\nhandikappade skall löna sig att arbeta?</pre><pre>12 §  Kammaren åtskildes kl. 15.49.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 26 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}