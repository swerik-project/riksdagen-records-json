{"dokumentstatus":{"dokument":{"hangar_id":"2349186","dok_id":"GI0942","rm":"1994/95","beteckning":"42","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"42","slutnummer":"0","datum":"1994-12-14 00:00:00","systemdatum":"2005-10-27 13:38:06","publicerad":"1994-12-14 00:00:00","titel":"Riksdagens snabbprotokoll 1994/95:42 Onsdagen den 14 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{27F4545A-8AF1-4BC4-9535-92AD011501FF}","dokument_url_text":"http://data.riksdagen.se/dokument/GI0942/text","dokument_url_html":"http://data.riksdagen.se/dokument/GI0942","dokumentstatus_url_xml":"http://data.riksdagen.se/dokumentstatus/GI0942","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:42</div>\r\n<div class=\"sidhuvud_datum\">Onsdagen den 14 december</div>\r\n<div class=\"sidhuvud_klockslag\">Kl 9.00 17.57</div>\r\n<hr class=\"sidhuvud_linje\">\r\n<pre>19.00 - 22.07</pre><pre>Det justerade protokollet beräknas utkomma om 3 veckor\r\n_________________________________________________________________________</pre><pre>1 §  Justering av protokoll\r\nJusterades protokollet för den 8 december.</pre><pre> 2 §  Folkomröstningen\r\nUpplästes och lades till handlingarna följande från\r\nvalprövningsnämnden inkomna skrivelse:</pre><pre>Valprövningsnämnden har vid sammanträde denna\r\ndag utan ändring i Riksskatteverkets beslut den 17\r\nnovember 1994 att fastställa utgången av\r\nfolkomröstningen om EU-medlemskap avslutat\r\nprövningen av inom besvärstiden inkomna\r\növerklaganden över folkomröstningen.\r\nRiksskatteverkets beslut den 17 november 1994 att\r\nfastställa utgången av folkomröstningen har därmed\r\nvunnit laga kraft.\r\nStockholm den 13 december 1994\r\nEnligt uppdrag\r\nSven-Georg Grahn</pre><pre> 3 §  Avsägelse\r\nTalmannen meddelade att Bengt Westerberg (fp)\r\nanhållit om att bli entledigad från uppdraget som\r\nledamot av riksdagen fr.o.m den 1 januari 1995.</pre><pre>Kammaren biföll denna avsägelse.</pre><pre>4 §  Meddelande om aktuell debatt\r\nTalmannen meddelade att på begäran av moderata\r\nsamlingspartiets riksdagsgrupp skulle aktuell debatt\r\nanordnas måndagen den 19 december kl. 10.00 om\r\nläget för det svenska försvaret och om hur ett nytt\r\nförsvarsbeslut skulle beredas.\r\nFrån regeringen skulle försvarsminister Thage G\r\nPeterson delta och från moderata samlingspartiet Carl\r\nBildt. Samtliga partier hade rätt att delta i debatten.\r\nAnmälan till talarlistan skulle ske senast fredagen den\r\nden 16 december kl. 12.00.</pre><pre>5 §  Förnyad bordläggning\r\nFöredrogs men bordlades åter\r\nKonstitutionsutskottets betänkanden1994/95:KU19\r\noch KU23\r\nLagutskottets betänkanden 1994/95:LU7-LU9 och\r\nLU11\r\nUtrikesutskottets betänkanden 1994/95:UU7, UU9\r\noch UU10\r\nSocialförsäkringsutskottets betänkanden\r\n1994/95:SfU5, SfU7 och SfU8\r\nSocialutskottets betänkanden 1994/95:SoU7 och\r\nSoU8\r\nTrafikutskottets betänkanden 1994/95:TU4-TU6</pre><pre> 4 §  Sveriges medlemskap i Europeiska unionen\r\nm.m.\r\nFöredrogs\r\nutrikesutskottets betänkande\r\n1994/95:UU5 Sveriges medlemskap i Europeiska\r\nunionen (prop. 1994/95:19 delvis),\r\nkonstitutionsutskottets betänkanden\r\n1994/95:KU17 Lag med anledning av Sveriges\r\nanslutning till Europeiska unionen (prop.\r\n1994/95:19 delvis),\r\n1994/95:KU22 EU-nämnden och\r\nfinansutskottets betänkande\r\n1994/95:FiU5 Budgeteffekter av Sveriges\r\nmedlemskap i Europeiska unionen m.m. (prop.\r\n1994/95:40).</pre><pre>Talmannen meddelade att utrikesutskottets\r\nbetänkande UU5, konstitutionsutskottets betänkanden\r\nKU17 och KU22 samt finansutskottets betänkande\r\nFiU5 skulle debatteras gemensamt.</pre><pre>Kammaren biföll utskottets framställning om att\r\nkonstitutionsutskottets betänkande KU22 fick avgöras\r\nefter endast en bordläggning.</pre><pre>Anf.  1  MARGARETHA AF UGGLAS (m):\r\nFru talman! Det är med stor glädje som den\r\nmoderata riksdagsgruppen i dag kommer att rösta ja\r\ntill utrikesutskottets betänkande nr 5 och därmed\r\ntillstyrka propositionen om Sveriges medlemskap i\r\nden europeiska unionen. En långvarig strävan, alltid\r\nengagerande men tidvis motig, att få se Sverige som\r\nfullvärdig deltagare i det europeiska samarbetet\r\nkrönes nu med framgång.\r\nVi har ett stort arbete bakom oss, att föra Sverige\r\nnärmare det europeiska samarbetet i alla dess\r\naspekter, att övertyga en del motsträviga i EG om\r\nvärdet av en utvidgning, att framförhandla ett bra\r\navtal för Sverige, att diskutera och kämpa för\r\nmedlemskapet inför folkomröstningen.\r\nNu går vi in i en ny fas, som medlemmar. Nu\r\ngäller det att ta till vara medlemskapets alla\r\nmöjligheter och bemästra dess svårigheter, för sådana\r\nfinns också. Men möjligheterna är så många fler. Nu\r\ngäller det för Sverige, dess regering och riksdag, dess\r\nkommuner, landsting, företag, organisationer och\r\nmedborgare att ta till vara de nya möjligheter som\r\nöppnar sig. Det är på oss själva det ankommer om det\r\nsvenska medlemskapet i EU blir en framgång för oss\r\nsvenskar och för våra europeiska medsystrar och\r\nbröder.\r\nFru talman! De två betänkanden som kammaren\r\nhar att behandla här i dag handlar om dessa frågor.\r\nKU fastlägger hur riksdagen bör organisera sitt arbete,\r\noch UU gör i sitt betänkande också en viktig\r\nmarkering i detta hänseende när man med anledning\r\nav arbetsmarknadsutskottets yttrande och den\r\ninformation som EU-delegationen sedermera fick om\r\nregeringens regionalpolitiska intentioner konstaterar -\r\noch jag citerar:\r\n\"Utskottet vill som sin mening starkt understryka\r\natt en uttömmande redovisning av det slag\r\narbetsmarknadsutskottet efterfrågat bör ske i former\r\nsom medför normal utskottsberedning och möjlighet\r\ntill ställningstagande från riksdagens sida.\"\r\nUtrikesutskottets ordförande Maj-Lis Lööw och\r\njag har väckt en motion om utrikes- och\r\nsäkerhetspolitikens behandling när Sverige har blivit\r\nmedlem. Vi tycker i korthet att nuvarande ansvars-\r\noch kompetensfördelning fastslagen i regeringsform\r\noch riksdagsordning bör gälla. EU-nämnden kommer\r\natt bli tillräckligt arbetstyngd med alla de frågor som\r\nnaturligen hör den gemensamma marknaden till och\r\ndär överstatlighet råder. Sverige vill även som EU-\r\nmedlem bedriva en utrikespolitik som grundar sig på\r\nsjälvständiga och breda bedömningar av våra\r\nlångsiktiga intressen, och dessa bereds bäst, förutom\r\nav regeringen, i utrikesutskott och utrikesnämnd. Det\r\när värt att notera att Danmark, som med sitt\r\nEuropautvalg är mönsterbildande för oss, nu övergett\r\nordningen att alla frågor skall behandlas av\r\nEuropautvalget. Utrikes- och säkerhetspolitiken\r\nbehandlas för sig.\r\nDå KU trots vår kloka argumentering vidhåller\r\ntalmanskonferensens förslag till lagtext vill jag\r\nuttrycka förhoppningen att Utrikesnämndens position\r\nsom samrådsorgan i viktiga utrikespolitiska frågor\r\ninte rubbas.\r\nFru talman! Den gemensamma utrikes- och\r\nsäkerhetspolitiken GUSP, som är under utveckling,\r\nser vi moderater som en av de allra viktigaste\r\nområdena för det gemensamma Europasamarbetet.\r\nSkall Europas fred och frihet tryggas och skall\r\ntragedier som den i Bosnien kunna undvikas så måste\r\nEuropas stater bygga en allt fastare utrikes- och\r\nsäkerhetspolitisk samverkan.\r\nTill denna samverkan kan vi i Sverige föra en\r\nnordeuropeisk dimension. Det är ett första rangens\r\nsäkerhetspolitiskt intresse för oss själva att\r\nÖstersjöregionen blir en naturlig del av EU-\r\nsamverkan och att de baltiska republikerna får en fast\r\nplats i den europeiska familjen. Möjligheterna är nu\r\nstora för oss att väva samman vår egen aktiva\r\nnärområdespolitik med EU:s östpolitik och de\r\nresurser som finns i EU:s program och fonder. Genom\r\ndet norska utanförskapet - vilket jag livligt beklagar -\r\nblir det svenska och finska ansvaret ännu större visavi\r\nÖstersjöregionen och nordvästra Ryssland.\r\nEtt av de glädjande besluten vid toppmötet i Essen\r\nvar att förhandlingarna om Europaavtal med de\r\nbaltiska staterna kommer att kunna inledas före\r\nårsskiftet. Detta ger de baltiska republikerna en\r\nmöjlighet att hinna i kapp de sex centraleuropeiska\r\nstaterna och därmed inlemmas i samma politiska\r\nhögnivådialog som dessa. De får också en möjlighet\r\natt vara med i samma utvidgningsfas som övriga\r\ncentraleuropeiska länder. För den historiska\r\nöstutvidgningen föreligger nu en färdplan som får\r\nklarare konturer i vår. Sverige måste verka för att det\r\ntill denna färdplan också fogas en tidtabell. Detta är\r\ndesto viktigare då en framgångsrik östutvidgning inte\r\nbara kräver fortsatta ansträngningar i reformländerna\r\nutan också betydande reformer av EU:s egen\r\nverksamhet bl.a. i frågor om jordbrukspolitiken och\r\nstrukturfonderna.\r\nSverige bestämde sig för en tidtabell, och den har\r\nhållit. Östutvidgningen måste också ges en fast\r\ntidsram - det är så den blir trovärdig för länder och\r\nfolk.\r\nI fråga om Västeuropeiska unionen framhåller\r\nutskottet det angelägna i att vårt land bereds insyn i\r\noch tillgång till de europeiska säkerhetspolitiska\r\ndiskussioner som pågår i den utvidgade VEU-kretsen.\r\nDet naturliga för det militärt alliansfria Sverige är att\r\nbli observatör. Då Finland och Österrike redan\r\ndeklarerat sin avsikt i detta hänseende borde Sverige\r\nkunna göra sammalunda. Det finns ingen anledning\r\natt töva.\r\nFru talman! jag underströk tidigare att det är vi\r\nsjälva som avgör hur vi tar till vara EU-\r\nmedlemskapets möjligheter. Det är beklagligt att\r\nregeringen visar sin ovilja att göra detta på ett\r\nkonstruktivt sätt i fråga om jordbruket och\r\nlivsmedelspolitiken. Vår besvikelse i bl.a. detta\r\nhänseende återspeglas i de gemensamma\r\nreservationerna till detta betänkande till vilka jag\r\nyrkar bifall. Kolleger kommer senare i debatten att ta\r\nupp dessa frågor.\r\nFru talman! EU är ett fredsprojekt; det är en\r\ngemensam marknad för välfärd och utveckling, det är\r\nett samarbete för att hantera gränsöverskridande\r\nproblem såsom miljöförstörelse och brottslighet. EU\r\nhar en historisk mission att ena det Europa som varit\r\ndelat. Efter nyår har Sverige ansvaret tillsammans\r\nmed EU:s övriga medlemsländer att tillse att EU tar\r\ntill vara sina möjligheter och motsvarar medborgarnas\r\nförhoppningar.Fru talman! Låt mig avslutningsvis\r\npeka på några av de områden som vi moderater anser\r\nväsentliga.\r\nTillväxten måste befrämjas. En strategi för nya\r\njobb, baserad på såväl en tillväxtbefrämjande\r\nekonomisk politik, infrastruktursatsningar som en\r\nflexibel arbetsmarknadspolitik, behövs i alla\r\nmedlemsländer. Fasta spelregler parat med\r\navreglering kan hjälpa näringslivet.\r\nArbetet för en bättre miljö måste fortsätta. EU har\r\nen central roll att spela i att bota och hindra\r\nmiljöförstörelsen.\r\nKampen mot brott och narkotika måste i växande\r\nutsträckning bli en gemensam europeisk\r\nangelägenhet. Samarbetet i den s.k. tredje pelaren har\r\nen stor potential till båtnad för alla EU-medborgare.\r\nÖppenheten, insynen och delaktigheten i EU:s\r\narbet måste förbättras. Medborgarnas Europa är ett\r\nbegrepp som vi moderater vill vara med om att\r\nförverkliga.</pre><pre>Anf.  2  HELENA NILSSON (c):\r\nFru talman! Sveriges riksdag kommer i dag att\r\nfatta ett historiskt beslut om att ansluta sig till den\r\neuropeiska unionen. Svenska folket deltar i detta\r\nbeslut genom att en majoritet sade ja i\r\nfolkomröstningen den 13 november. Det höga\r\nvaldeltagandet visar på ett intresse, och ansvar, att ge\r\noss politiker råd i viktiga och avgörande frågor. Det\r\nvisar också ett engagemang för Europas framtid.\r\nVi folkvalda bör ta till vara detta engagemang och\r\nintresse också mellan våra allmänna val och i\r\nkommande direktval till EU-parlamentet.\r\nInför folkomröstningen har det både för enskilda\r\noch inom partierna varit svårt, ibland smärtsamt, att\r\nkomma fram till en ståndpunkt. Det beror naturligtvis\r\npå frågans omfattning och komplexitet och dess\r\nbetydelse för vår framtid. Det visar på behovet av att\r\ninför framtiden sträva efter nationell hållning i förslag\r\nom förändringar inom EU-samarbetet. Vi vet redan nu\r\natt regeringskonferensen 1996 kan komma att leda till\r\nförändringar på en rad områden.\r\nCentern har genom interpellationer tidigare här i\r\nhöst pekat på behovet av nationell hållning bl.a. när\r\ndet gäller alliansfriheten, övergången från etapp 2 till\r\netapp 3 i fråga om den ekonomiska och monetära\r\nunionen samt gemensam valuta och centralbank,\r\nregionalpolitik och offentlighetsprincipen.\r\nI utrikesutskottets betänkande framgår att det finns\r\nett brett partipolitiskt stöd och en enighet på alla\r\nområden utom när det gäller jordbruks- och\r\nlivsmedelspolitiken. Det beklagar vi från Centern.\r\nJordbrukspolitiken spelar en viktig roll i det\r\neuropeiska samarbetet och upptar nästan hälften av\r\ndess budget och kommer att spela, tillsammans med\r\nregionalpolitiken, en avgörande roll för om hela\r\nSverige skall leva. Företrädare för Centern kommer i\r\nsenare inlägg att mera gå in i detalj på dessa områden,\r\nmen jag vill redan nu yrka bifall till reservationerna\r\nfrån Centern, Folkpartiet, Moderaterna och kds på\r\ndessa områden.\r\nGenom medlemskapet kommer Sverige att vara\r\ndelaktigt i den viktiga uppgiften för EU att trygga\r\nfreden, friheten, demokratin och säkerheten i hela\r\nEuropa. Genom att samarbeta i EU kan också\r\nförutsättningar skapas för att minska arbetslösheten,\r\nkanske den politiska fråga som kommer att dominera\r\nresten av detta årtionde. Inte minst gäller det att visa\r\nden unga generationen i Europa att man genom\r\npolitiskt demokratiskt arbete kan lösa svåra\r\nsamhällsproblem.\r\nEn hållbar ekonomisk tillväxt, där också hänsyn\r\ntas till vad naturen långsiktigt tål, är en annan viktig\r\nuppgift för samarbetet både i det korta och i det långa\r\nperspektivet.\r\nFör att trygga freden och demokratin i Europa är\r\ndet angeläget att vi integrerar Öst- och Centraleuropa\r\ni EU-samarbetet. Sverige har ett särskilt ansvar för\r\nBaltikum. De baltiska staternas fortsatta frihet och\r\noberoende är av stor betydelse för såväl Sverige som\r\nhela Östersjöområdet. Det är en ytterst viktig uppgift\r\natt försöka medverka till att alla stater runt Östersjön\r\nutvecklas till och förblir demokratiska rättsstater med\r\nmarknadsekonomi och öppenhet mot omvärlden.\r\nI juni 1994 skrev EU efter svensk påverkan ett\r\nfrihandelsavtal med Baltikum. Nästa steg måste vara\r\nett associationsavtal.\r\nDet finns en oro, som kom till uttryck i debatten\r\ninför folkomröstningen, om att makten och\r\nbeslutanderätten kommer att flyttas från svenska\r\nriksdagen till Bryssel. Den oron kan vi bemöta genom\r\natt tydliggöra att många beslut fortfarande kommer att\r\nfattas av de svenska kommunerna, svenska\r\nlandstingen och den svenska riksdagen. Men det är\r\nockså viktigt för oss att gå vidare med att utveckla\r\nnärhetsprincipen här på hemmaplan. För Centerns del\r\ninnebär det att vi vill se folkvalda regionparlament\r\nsom tar över landstingens och länsstyrelsernas\r\nuppgifter men också att man delar stora kommuner.\r\nI det svenska EU-samarbetet måste öppenheten\r\nvara mycket stor. Löftena om hur regeringen här\r\nhemma skall redovisa diskussioner och omröstningar i\r\nEU måste nu uppfyllas, även om det kan innebära\r\nkritik från andra medlemsstater. Den svenska\r\noffentlighetsprincipen skall också fortsättningsvis\r\ngälla de frågor som berör EU-samarbetet. Det finns\r\ninga EU-krav som styr de olika medlemsländernas\r\noffentlighets- och sekretsslagstiftning. Så det är upp\r\ntill oss här hemma att se till att den öppenheten\r\nupprätthålls.</pre><pre>Anf.  3  HADAR CARS (fp):\r\nFru talman! Om några timmar väntas riksdagen gå\r\ntill beslut i en för Sveriges framtid avgörande fråga -\r\nden största riksdagen haft på sitt bord alltsedan andra\r\nvärldskriget - den om svenskt medlemskap i den\r\neuropeiska unionen. Det är en historisk händelse, och\r\ndet foto som då tas av tavlan med voteringsresultatet\r\nblir värt att återge i landets skolböcker.\r\nResultatet, det vet vi, blir ett överväldigande ja till\r\nmedlemskap. Det har stått klart alltsedan den 13\r\nnovember, då suveränen, det svenska folket, bestämde\r\nfärdriktningen. Samtliga partier i riksdagen har också\r\nförbundit sig att följa folkets vilja och inte gå emot\r\nutslaget i folkomröstningen.\r\nFör oss som hett och innerligt önskat ett ja och\r\nsom arbetat intensivt för att nå det målet är denna dag\r\nsjälvfallet en glädjedag. Medlemskap i EU öppnar nya\r\nmöjligheter för vårt land och för alla oss svenskar.\r\nMen det handlar inte om någon drastisk\r\nscenförändring. Sverige har sedan länge engagerat sig\r\ni det europeiska samarbetet inom bl.a. Europarådet,\r\nEFTA och EES. Men med medlemskap i EU får vi\r\nockså - och det är en viktig förändring - ta plats i\r\nstyrhytten, vara med när de viktiga besluten fattas,\r\nbeslut som påverkar oss och som vi hade fått åtlyda\r\näven om svenska folket skulle ha valt att ställa\r\nSverige utanför EU.\r\nInom Folkpartiet liberalerna finns ett starkt stöd\r\nför Europasamarbetet. Det visade sig inte minst under\r\nkampanjen inför folkomröstningen. Trots bedrövelsen\r\növer valförlusten och Bengt Westerbergs\r\navgångsbeslut var liberaler över hela landet i gång\r\nmed torgmöten och torgstånd, med information i\r\ngymnasier och på högskolor, bibliotek och ja-\r\ncentrum.\r\nDet var viktigt att Ingvar Carlsson och andra inom\r\nden socialdemokratiska ledningen lyckades svänga\r\nopinionen inom sitt parti så att ja-rösterna där blev\r\nlika många som nej-rösterna. Men det gav inget\r\nnettobidrag till segern för ja-sidan. Uppgiften att väga\r\nupp nej-majoriteten låg inom andra partier, inte minst\r\noss liberaler. Utan Folkpartiets insats hade det inte\r\nblivit ett ja i folkomröstningen.\r\nDet liberala engagemanget för Europatanken har\r\ndjupa rötter. När jag ser tillbaka på skrifter och\r\nprogram från de senaste 30-35 åren kan jag med\r\nstolthet notera vad träget opinionsarbete, grundat på\r\nargument som står sig genom decennier, kan resultera\r\ni. Det var det tidiga 60-talets unga liberaler som i bl.a.\r\nskrifterna Ja till Europa 1961 och Många liberaler\r\n1966 reste kravet på att Sverige för frihetens och\r\nfredens sak helhjärtat skulle ställa upp i arbetet på\r\nEuropas enande. Det var också vi som redan då\r\npekade på riskerna för europeisk självtillräcklighet.\r\nDet var vi som varnade för konsekvenserna av ett för\r\nsvagt nordiskt samarbete, och det var vi som från\r\ndemokratiska utgångspunkter tog upp frågan\r\nEuropaparlamentets svaga ställning.\r\nVi var allt annat än okritiska och förenklande, men\r\nvi insåg samtidigt betydelsen av att de europeiska\r\ndemokratierna fördjupade sin samverkan och\r\ngemensamt stod upp mot de krafter som hotade\r\nfriheten, freden, de mänskliga rättigheterna och den\r\nfria företagsamhet som är en förutsättning för varje\r\nsamhälle som vill bjuda välfärd åt alla.\r\nMed Sveriges, Finlands och Österrikes inträde går\r\narbetet i den europeiska unionen in i en ny fas. De\r\nnärmaste åren skall nya viktiga kapitel skrivas i EU:s\r\nhistoria. Fallgropar och hinder kommer inte att\r\nsaknas. Utmaningarna för EU, för Sverige och för\r\nsvenska liberaler i EU är stora och många. En fast\r\növertygelse om medlemskapets möjligheter kan då bli\r\nen inspirerande tillgång.\r\nFrån liberala utgångspunkter framstår det som\r\nangeläget att den gemensamma utrikes- och\r\nsäkerhetspolitiken förstärks så att EU med kraft kan\r\nföreträda den syn på demokrati, mänskliga rättigheter\r\noch respekt för individen som präglar länderna inom\r\nunionen.\r\nDet har många gånger känts smärtsamt att tvingas\r\nkonstatera hur handfallen och kraftlös EU stått då\r\ngrundläggande värden som demokrati och mänskliga\r\nrättigheter bespottats och förtrampats i vår\r\nomedelbara närhet. Kriget i det forna Jugoslavien\r\nriskerar att underminera förtroendet såväl för EU och\r\nNATO som för FN och ESK. Ingen av dessa\r\norganisationer förefaller i dag ha den beslutskraft som\r\nbehövs för att få stopp på en av vår tids stora\r\neuropeiska tragedier.\r\nUnder efterkrigstiden har samarbetet inom de\r\neuropeiska gemenskaperna lotsat Europa från slagfält\r\ntill sammanträdesbord. Ändå slår ännu en krigsvinter\r\nsina vassa klor kring Sarajevo. Låt oss också inom EU\r\nverka för att den blir den sista; att ett utvidgat\r\nsamarbete mellan Europas folk ger de medel i\r\nfrihetens och fredens tjänst som kan tvinga\r\nmakthungriga nationalister till reträtt.\r\nTill de lyckosamma händelserna i Europas historia\r\nhör när juntan i Grekland och högerdiktaturerna i\r\nPortugal och Spanien föll samman. Det skedde på\r\ngrund av despoternas inkompetens och tack vare\r\nmiljoner människors mod och motstånd. Men friheten\r\nhade också en bundsförvant i EG som på många sätt\r\nbidrog till att undergräva fascisternas styrka.\r\nEfter det att demokratin segrat i de tre länderna\r\nhjälpte EG dem att konsolidera folkstyret och sanera\r\nekonomin.\r\nI dag står EU inför en liknande uppgift - bara\r\nännu större och svårare. Den är att få i gång\r\nÖsteuropas ekonomier, stabilisera ländernas\r\ndemokratiska system och ge dess medborgare\r\nframtidshopp. För Sveriges del ligger självfallet\r\nutvecklingen i Baltikum oss särskilt varmt om hjärtat.\r\nEtt misslyckande i Östeuropa skulle inte bara vara en\r\ntragedi för miljontals östeuropéer. Det skulle också\r\ninnebära svåra hot mot hela Europas fred och\r\nvälstånd.\r\nAv EU kräver uppgiften vilja till omställning.\r\nBl.a. behöver jordbrukspolitiken reformeras. Det\r\nskulle också gynna de fattiga länderna utanför Europa.\r\nU-ländernas export till EU måste underlättas. Att\r\nvinna alla delar av EU för frihandel förblir en viktig\r\nuppgift för Europas liberaler.\r\n\"Kommunismen är död!\" jublade Europa när\r\njärnridån rämnade. Människor gick varandra till\r\nmötes över öppnade gränser. Vi vågade tro på en\r\nljusnande framtid - en framtid utan kommunismens\r\nok. Men också i dag måste vi vara uppmärksamma på\r\npolitiska yttringar som vill legitimera förtryck och\r\nsätta demokratin på undantag.\r\nUtanför EU är på många håll fascismen stark.\r\nDess värre finns det fascistiska rörelser och tendenser\r\nockså inom unionens gränser. Till dirigenterna hör\r\nItaliens Fini, Frankrikes Le Pen och Österrikes\r\nHaider.\r\nEnkla lösningar och grovhuggna budskap får lätt\r\nen speciell attraktionskraft i tider då demokratier\r\nkämpar en ojämn kamp mot hög arbetslöshet. Då det\r\ndemokratiska systemet inte förmår leverera kan grälla\r\nlocktoner från odemokratiska rörelser väcka gensvar.\r\nVarje generation måste vinnas för demokratin, och\r\ndemokratin måste alltid värnas. Aldrig någonsin får vi\r\nsänka garden mot fascismen!\r\nInom den utvidgade europeiska union i vilken\r\nSverige nu tar plats är det naturligt att de nordiska\r\nländerna samråder med och stöder varandra i frågor\r\ndär de har gemensamma värderingar och intressen.\r\nDet är också en glädje för oss att notera att alla EU-\r\nländer önskade se Sverige som medlem av unionen\r\noch att vi under medlemsförhandlingarna fick starkt\r\nstöd inte minst av Danmark och Tyskland.\r\nSamtidigt är det viktigt att komma ihåg att\r\ntraditionellt nära relationer med några av länderna i\r\nEU varken är eller bör vara liktydigt med permanent\r\nförutsägbara allianser. Om Sverige skall spela roll i\r\nutformningen av europeisk politik på bl.a.\r\nutrikesområdet måste vi betrakta samtliga EU-länder\r\nsom goda och möjliga samarbetspartners. Vår trohet\r\nknyter vi till våra idéer och våra värderingar.\r\nI EU-länder kring Medelhavet finns en begriplig\r\noro för att EU:s utvidgning mot norr och öster skall\r\nförskjuta de politiska perspektiven till nackdel för\r\nSydeuropa. Det finns anledning för Sverige att visa att\r\nså inte alls behöver bli fallet.\r\nAv dessa skäl är det också viktigt att Sverige\r\nanstränger sig för att ytterligare bygga ut och stärka\r\nsina relationer med, framför allt, Frankrike, ett land\r\nsom fyllt och fortsatt spelar en central roll i arbetet på\r\natt förverkliga idéerna om en nära och allt fastare\r\neuropeisk samverkan - ett europeiskt förbund.</pre><pre>\"Hur blir det då med tanken på ett medborgarnas\r\nEuropa?\"\r\n\"Lovade inte ni politiker att fixa arbetslösheten?\"\r\n\"Bryr sig EU om den arbetslöse EU-\r\nmedborgaren?\"\r\n\"Vad gör ni för att skapa jämställdhet mellan\r\nkvinnor och män inom EU?\"\r\n\"När får vi en Europapolis som på allvar tar upp\r\nkampen mot narkotikahajar, vapensmugglare och\r\nterrorister?\"\r\n\"Inser ni politiker hur viktigt det är att sänka\r\nskatten på arbete - för de arbetslösas skull - och höja\r\npå den på sånt som skadar miljön - för naturens\r\nskull?\"</pre><pre>Frågor av detta slag ställs varje dag runt om i\r\nEuropa. Frågorna i sig är en uppmaning till Europas\r\nledare att ta itu med det som bekymrar\r\nEuropamedborgarna. Den europeiska politiken måste\r\n- om medborgarna skall engagera sig för Europas sak\r\n- finna fäste hos dem som den ytterst är till för.\r\nVanliga människor måste känna igen sig och sin\r\nvardag i den debatt som förs i de europeiska\r\nförsamlingarna.\r\nDärför är det också oerhört viktigt att alla vi\r\nmedborgare i den europeiska unionen vet hur EU-\r\nlagar stiftas och vem som gör det. I ministerrådet -\r\ndär i dag de flesta viktiga besluten tas - måste\r\nhemlighetsmakeriets rullgardiner dras upp så att\r\noffentlighetens ljus kan flöda in.\r\nDet är bra att den svenska regeringen förklarat att\r\nden alltid skall offentligt redovisa hur den röstat i\r\nolika lagstiftningsfrågor i EU:s ministerråd. Men det\r\när inte mindre viktigt att vi också får veta hur andra\r\nländers EU-ministrar röstat. Vi svenskar måste ju -\r\nprecis som andra EU-medborgare - rätta oss efter\r\ndessa lagar. Då är det, verkligen, inte för mycket\r\nbegärt att vi också får veta vilka som röstat igenom\r\ndem.\r\nAv alla länder på jorden är det, om jag minns rätt,\r\nbara två som har offentlighetsprincipen inskriven i\r\nsina grundlagar. Det är Sverige och Finland. När\r\ndessa två länder nu inträder i EU är det av central\r\nbetydelse att de genast visar den öppenhet de anser\r\nskall prägla ministerrådet och andra europeiska\r\nförsamlingar.\r\nSkulle Sverige och Finland vänta med detta, visa\r\nen tendens att anpassa sig till den praxis som nu råder,\r\nblir det svårt  - ja, omöjligt - att bryta den vid en\r\nsenare tidpunkt. Det är nu det gyllene tillfället finns.\r\nLåt oss inte missa det!\r\nJag vill därför ställa frågan till regeringens\r\nföreträdare: Kan vi lita på att regeringen - från första\r\ndagen Sverige är medlem av EU - ger full\r\noffentlighet åt hur alla i ministerrådet röstat i frågor\r\nsom gäller EU:s lagar och rättsregler?\r\nFru talman! När nyårsklockorna ringt in det nya\r\nåret är vi med - med i en nära och omfattande union\r\nmed 14 andra europeiska demokratier. Tillsammans\r\nmed dem och, efter hand, allt fler nya medlemmar vill\r\nvi bygga Europa till ett gott hem för vår egen och för\r\nkommande generationer.\r\nDet är inget enkelt byggjobb och blir inte lättare\r\nav att \"arkitekterna\" ofta kivas om vem som har den\r\nbästa ritningen.\r\nAtt bygga framtidens Europa är svårt, men att inte\r\nbygga det - att inte ens ställa upp på att försöka bygga\r\ndet - vore än värre. Det vore ett oförlåtligt svek och\r\nen obegripbar dumhet!</pre><pre>Anf.  4  EVA ZETTERBERG (v):\r\nFru talman! Svenska folket har röstat för\r\nmedlemskap i Europeiska unionen. Vänsterpartiet har\r\nbåde före folkomröstningen och därefter sagt att vi\r\nrespekterar folkomröstningens resultat. Därför\r\nkommer vi i dag att rösta ja till anslutningen till EU.\r\nJag kan dock inte enbart säga det utan att\r\nsamtidigt klargöra i en röstförklaring att\r\nVänsterpartiet gör detta trots att vi har mycket\r\nallvarlig kritik mot medlemskapet i Europeiska\r\nunionen och trots att vi anser att det föreligger så\r\nbetydande brister i EU att vi menar att Sverige borde\r\nha stått utanför.\r\nMen nu är situationen den att svenska folket har\r\nröstat. Vi respekterar resultatet och menar att vi nu\r\nhar kommit in i en helt ny situation. Nu gäller det inte\r\nmotstånd mot EU. Nu gäller det framför allt hur vi\r\nskall kunna använda medlemskapet i Europeiska\r\nunionen för att förbättra situationen för vårt land, för\r\nde svenska krav som vi ställer internationellt och för\r\nandra länder som är med i EU och som har en ännu\r\nsvårare situation än Sverige. Framför allt gäller det\r\nhur Europa agerar ute i världen.\r\nVi har en spännande tid framför oss på grund av\r\natt Norden är delat. Vi vet att Norge har beslutat att\r\ninte ansöka om medlemskap. Därför måste en rad av\r\nde europeiska samarbetsorgan som finns i högsta grad\r\nfortsätta att fungera. Vi måste bidra i det arbetet -\r\ninom ESK, inom en rad andra organisationer och\r\ninom EES-avtalets ram.\r\nDen nya situation som vi befinner oss i innebär\r\ninte bara att vi som sade nej nu kommer att - och\r\nmåste - bevaka en rad områden. Det gäller också att\r\nbevaka hur de löften som utställdes från ja-sidan\r\ninfrias. Jag tänker t.ex. på uppgiften att räntan direkt\r\nskulle sänkas vid ett ja till EU. Jag tänker på löftet om\r\nsvensk neutralitet och självständighet. Jag tänker på\r\ndeklarationen att kampen mot arbetslösheten skulle\r\nvara av överordnad betydelse. Jag tänker på uppgiften\r\natt Sverige inte självklart skulle gå med i VEU eller\r\nEMU, valutaunionen.\r\nAllt det som sades från ja-sidan under kampanjen\r\n- hur stämmer det i dag? Jag tycker att man från ja-\r\nsidan redan har börjat sväva på målet. Vi har kunnat\r\nse att löftena inte riktigt hålls. Jag vill där gärna\r\nhänvisa till en artikel av Eva-Britt Svensson och Hans\r\nLindqvist i dagens nummer av Dagens Nyheter. De\r\nhar där tagit upp och utvecklat en rad av dessa frågor.\r\nFru talman! Utskotten har nu behandlat den förra\r\nregeringens proposition om EU-medlemskapet, och\r\nutrikesutskottet har haft uppgiften att samordna de\r\nolika fackutskottens synpunkter på området. Jag vill\r\ndå gärna understryka att jag och Vänsterpartiet anser\r\natt vi har förbättrat Sveriges position på en rad\r\nområden. Jag menar att det betänkande vi i dag har\r\nframför oss skiljer sig avsevärt till det bättre från den\r\nproposition som lades fram av den tidigare\r\nregeringen. Jag skall återkomma till vilka punkter jag\r\navser i sak.\r\nFru talman! En av de tyngsta frågorna i hela EU-\r\ndebatten har gällt demokratin. Vi från nej-sidan har\r\nvarit mycket negativa till hur man  har framställt\r\nmöjligheterna till demokratiskt inflytande. Vi menar\r\natt EU som organisation är djupt odemokratisk. Men\r\nvi har också lyft fram att det sätt som EU arbetar på\r\npåverkar Sverige i negativ riktning. Framöver\r\nkommer vi att få  utgå från EG:s lagar när de inte\r\növerensstämmer med de svenska.\r\nJag vill också ta upp hur frågan om hur\r\ndemokratin kommer att handhas i Sverige. Flera har\r\ntidigare varit inne på hur den svenska regeringen skall\r\nförankra frågorna i riksdagen. Det behandlas också i\r\nbetänkandet. Vi har redan sett ett exempel på att man\r\ninte har förankrat ett svenskt ställningstagande - det\r\ngällde arbetsmarknadspolitiken och regionalpolitiken.\r\nVi i utskottet har uttalat - och hoppats - att det har\r\nrört sig om misstag på grund av tidsbrist, men jag\r\nmenar att det finns andra uttalanden av\r\nregeringsledamöter som tyder på någonting annat.\r\nAnders Sundström har exempelvis hävdat att\r\nregeringen inte är tvungen att i riksdagen förankra\r\nsina ställningstaganden. Hur kommer man att göra i\r\nframtiden? Det är av oerhört stor betydelse.\r\nJag skall inte gå in mer i detalj på frågorna om\r\ndemokrati och offentlighet, eftersom Kenneth Kvist\r\nsenare kommer att ta upp dem. Jag vill bara nu göra\r\nriksdagen uppmärksam på att en rad av de rättsakter\r\nsom är beslutade av EU och som vi i Sverige kommer\r\natt få finna oss i ännu inte är översatta; de finns ännu\r\ninte inom det svenska rättssystemet. En del kommer i\r\nvår, och en del kommer långt senare. Det är ytterst\r\nmärkligt att vi vid beslutet om anslutning inte har de\r\nrättsakter som kommer att styra vår politik.\r\nFru talman! Andra områden är utrikes- och\r\nsäkerhetspolitiken och framför allt - det är det allra\r\nmest kontroversiella - frågan om observatörskap eller\r\nmedlemskap i VEU. Det står klart i\r\nMaastrichtfördraget - och man upprepar det i\r\nbetänkandet - att deltagande i den gemensamma\r\nutrikes- och säkerhetspolitiken är förenligt med\r\nsvensk neutralitet. Men majoriteten har också ansett\r\natt detta innebär ett observatörskap i VEU. Jag och\r\nVänsterpartiet menar att detta inte stämmer. Vi har\r\nredan där förbundit oss att agera på ett sätt som inte\r\nstämmer överens med svensk neutralitet.\r\nVänsterpartiet menar också att det vid ett EU-\r\nmedlemskap kommer att bli mycket svårt att bibehålla\r\nden självständiga hållning som Sverige har intagit\r\ninternationellt. Vi vet att Sverige vid\r\nbefolkningskonferensen i Kairo på ett helt annat sätt\r\nän exempelvis Danmark kunde hävda egna\r\nsynpunkter på de frågor som behandlades där. Hur\r\nblir det här i framtiden?\r\nJag vill tillägga att det i och för sig är mycket\r\npositivt att majoriteten i betänkandet klargör att fullt\r\nmedlemskap i VEU kräver nytt riksdagsbeslut. Man\r\nkan också diskutera om det eventuellt krävs en ny\r\nfolkomröstning innan ett sådant beslut fattas. Men jag\r\nvill fråga den socialdemokratiska regeringen: Hur\r\nkommer ni att hantera dessa frågor?\r\nFru talman! Finanspolitiken, medlemskap i EMU\r\noch arbetslösheten är andra stora områden. Johan\r\nLönnroth kommer senare att ta upp andra aspekter på\r\ndem. I Essen hade man frågan om arbetslösheten\r\nuppe, och Ingvar Carlsson har redogjort för vilka stora\r\nsteg man har tagit i den riktning som vi i Sverige\r\nförordar: att sätta kampen mot arbetslösheten mycket\r\nhögt på dagordningen. Men det finns också en rad\r\nuttalanden från mötet i Essen som pekar i motsatt\r\nriktning: Man vill öka lönespridningen, dvs. ge\r\nmöjlighet att sänka löner för redan lågavlönade.\r\nVidare står det mycket klart att konvergenskraven\r\nskall finnas kvar.\r\nFru talman! Miljöfrågor finns på en rad områden.\r\nDär kommer Maggi Mikaelsson att mer utförligt gå in\r\npå Vänsterpartiets synpunkter.\r\nNär det gäller transportpolitiken har Vänsterpartiet\r\nliksom Socialdemokraterna ställt en del krav, bl.a. när\r\ndet gäller långtradartransporter. Långtradarna skall\r\nt.ex. inte få sänka kraven, vilket skulle innebära en\r\nmycket försämrad miljö i Sverige och i Europa. Där\r\nhar Vänsterpartiet fått sina krav tillstyrkta, vilket jag\r\ntycker är mycket positivt.\r\nDetsamma gäller på konsumentpolitikens område.\r\nDär har flera av våra krav gått igenom, exempelvis att\r\nprovning skall ske vid minsta misstanke om att\r\nprodukter skulle vara farliga och att leksaker inte skall\r\nfå säljas hur som helst.\r\nPå det hälso- och socialpolitiska området har\r\nVänsterpartiet tagit upp frågor om alkohol- och\r\nnarkotikapolitiken. Frågan om gränskontroller har\r\nvarit föremål för en intensiv debatt när EU-frågan har\r\nbehandlats. Det har visat sig att vi inte kan ha kvar\r\nsamma gränsskydd som tidigare. Vi beklagar detta\r\nmen vill upprepa hur viktigt det ändå är att det finns\r\növergångsbestämmelser och att vi måste försöka att\r\nupprätthålla gränskontroller.\r\nDetsamma gäller frågan om alkoholpolitiken. Med\r\nökad införsel av alkohol och med en försämring av\r\nsvensk alkoholpolitik kommer missbruket i vårt land\r\natt öka - det vet vi. För Vänsterpartiet är\r\nfolkhälsoaspekterna av mycket stor betydelse. Jag\r\nhänvisar på den punkten till vårt särskilda yttrande.\r\nNär det gäller övriga arbetsmarknadsfrågor\r\nkommer en annan representant för Vänsterpartiet att\r\nredogöra för våra ståndpunkter. Detsamma gäller våra\r\nställningstaganden på kultur- och medieområdet.\r\nNär det gäller jordbruket skall jag bara ta upp en\r\ndetalj, och den gäller stärkelseindustrin. Den tidigare\r\nregeringen hade föreslagit en kompensation till\r\nstärkelseindustrin på 26 miljoner. Socialdemokraterna\r\nhar beklagligtvis inte velat tillstyrka detta krav.\r\nVänsterpartiet anser att det är nödvändigt, eftersom\r\ndet blir en retroaktiv beskattning, som innebär\r\nbetydande svårigheter för den svenska\r\nstärkelseindustrin. Det är min förhoppning att\r\nMiljöpartiet skall ha ändrat sitt tidigare\r\nställningstagande på den här punkten, så att vi kan få\r\nen uppslutning kring detta.\r\nFru talman! Frågan om handel och tullar har också\r\nvarit föremål för intensiv diskussion. Där har EU som\r\nmålsättning att främja fred, demokrati, m.m., men hur\r\när det i praktiken? Det finns en rad exempel på att EU\r\naktivt har försämrat handelsvillkoren för många u-\r\nländer. Nyligen gällde det Asien, där man vill\r\nåterinföra högre tullar på textilexporten. På toppmöte\r\ni Biarritz i november slog Mitterrand vakt om\r\nFrankrikes intressen i Afrika och föreslog skapandet\r\nav en armé i Afrika, där EU skulle spela en aktiv roll.\r\nDet finns en rad andra frågor som gäller just\r\nhandel. Vi menar att man måste omförhandla\r\nLoméavtalet. Vi menar att man inte skall införa högre\r\ntullar utan snarare minska tullarna. Vi menar också att\r\ndet måste finnas utrymme att ta medel till biståndet\r\nfrån GATT-avtalet, som extremt gynnar Sverige och\r\nandra rika länder. Det bistånd som EU ger har ju\r\nkritiserats mycket kraftigt på grund av att det är\r\nmycket centraliserat och byråkratiskt. Man kan\r\nverkligen påstå att subsidiaritetsprincipen,\r\nnärhetsprincipen, inte finns på biståndsområdet.\r\nSverige kommer att lämna ca 10 % av en redan\r\nkrympande biståndsbudget till EU. Vi skall\r\nnaturligtvis agera för att få så bra villkor som möjligt\r\nför de fattiga länderna, men vi kan redan se hur\r\nexempelvis Spanien har agerat mot biståndet till\r\nSydafrika. Vi ser redan att det finns betydande\r\nsvårigheter på det här området.\r\nKrigsmaterielexporten tas också upp till\r\ndiskussion. Miljöpartiet har en reservation för ett\r\nbevarande av 223 § i Romfördraget, att varje land\r\nsjälv skall bestämma om sin vapenexport.\r\nVänsterpartiet stöder denna reservation. Men vi\r\nmenar att om vi är medlemmar i EU, så måste vi gå\r\nvidare och kräva att Sverige på ett helt annat sätt än\r\ntidigare agerar internationellt för att minska\r\nvapenexporten från samtliga länder, få stopp på\r\nsvensk vapenexport men också för att påverka andra\r\nländer att inte ägna sig åt vapenexport. Detta gäller då\r\ni första hand inom Europeiska unionen.\r\nFru talman! Jag vill här hänvisa till alla de\r\nreservationer som Vänsterpartiet ensamt står bakom\r\noch de reservationer som Vänsterpartiet har\r\ntillsammans med Miljöpartiet, liksom våra särskilda\r\nyttranden. Men jag vill särskilt yrka bifall till\r\nreservation 2, mom. 5, reservation 3, mom. 6,\r\nreservation 8, mom. 4, reservation 21, mom. 9,\r\nreservation 25, mom. 13, reservation 34, mom. 17 och\r\nreservation 39, mom. 19.\r\nFru talman! Jag vill avslutningsvis konstatera att\r\nvi som i Vänsterpartiet och övriga som röstade nej till\r\nEU har accepterat folkomröstningsresultatet. Nu\r\ngäller det för majoriteten, som fick igenom ett ja, att\r\nrespektera folkmajoritetens vilja vad gäller en rad av\r\nde villkor som måste ställas upp i arbetet med EU, att\r\nse till att vi verkar för goda villkor för Sverige inom\r\nEU för att Sverige skall kunna behålla sin\r\nsjälvständighet vad gäller utrikespolitiken,\r\nsäkerhetspolitiken och kampen mot arbetslösheten.\r\nMen det gäller också att verka för ett EU som vänder\r\nsig ut från Europa, ett EU som verkar för att utjämna\r\nskillnaderna mellan fattiga och rika länder i världen.</pre><pre>Anf.  5  MARGARETHA AF UGGLAS (m)\r\nreplik:\r\nFru talman! Jag har med intresse lyssnat till Eva\r\nZetterbergs nyanserade anförande. Jag tror att det kan\r\nkomma att visa sig viktigt för Vänsterpartiet att man,\r\nefter allt det nej-sägande man ägnat sig åt när det\r\ngäller alla former av europeiskt samarbete, nu till slut\r\nefter folkomröstningen säger ja.\r\nJag har en fråga till Eva Zetterberg, för jag är inte\r\nriktigt säker på att jag uppfattade henne rätt. Det\r\nneutrala Irland är observatör i VEU. Österrike,\r\nmilitärt alliansfritt, har sagt att man avser att bli\r\nobservatör i VEU. Finland har deklarerat sin avsikt att\r\nbli observatör i VEU.\r\nJag tyckte att jag hörde Eva Zetterberg säga att\r\nhon inte ansåg att observatörskap i VEU skulle vara\r\nförenligt med den militära alliansfriheten. Jag hoppas\r\natt jag hörde fel, fru talman. Jag skulle gärna vilja ha\r\nett beriktigande på den punkten.</pre><pre>Anf.  6  EVA ZETTERBERG (v) replik:\r\nFru talman! Nej, Margaretha af Ugglas hörde rätt.\r\nVi i Vänsterpartiet är mycket kritiska  till även ett\r\nobservatörskap i VEU. Vi menar att detta är första\r\nsteget till ett fullt medlemskap i VEU. Jag hävdar att\r\ndet inte är förenligt med svensk neutralitet.\r\nVänsterpartiet hävdar att vi bör avstå från ett sådant\r\ndeltagande.</pre><pre>Anf.  7  MARGARETHA AF UGGLAS (m)\r\nreplik:\r\nFru talman! Återigen står Vänsterpartiet ganska\r\nensamt i en sådan bedömning. Det vore intressant att\r\nfå grunderna till bedömningen. Ett observatörskap är\r\nmöjligt för Irland, Österrike och Finland, länder med\r\nmilitär alliansfrihet. De får insyn samt möjlighet att\r\nfölja diskussionen och debatten i VEU, där nu nio\r\ncentraleuropeiska länder liksom även de baltiska\r\nländerna är med i den säkerhetspolitiska dialogen.\r\nVarför skulle inte Sverige kunna vara med i denna\r\ndialog?</pre><pre>Anf.  8  EVA ZETTERBERG (v) replik:\r\nFru talman! Frågan om obervatör- och\r\nmedlemskap i VEU var en av de mest framträdande\r\nunder EU-debatten före beslutet. Även många ja-\r\nsägare markerade mycket tydligt att frågorna om både\r\nmedlemskap och observatörskap var något man skulle\r\nvänta med och att detta inte var något som man\r\nbehövde ta ställning till om man var för ett\r\nmedlemskap i EU. Frågorna som gällde\r\nsäkerhetspolitik och ett gemensamt försvar skulle tas\r\nupp på ett långt senare stadium. Vi anser inte att ett\r\nobservatörskap är förenligt med svensk neutralitet.</pre><pre>Anf.  9  PER GAHRTON (mp):\r\nFru talman! Den 14 december 1994 kommer utan\r\ntvivel att få en framskjuten plats i våra historieböcker\r\nsom dagen då Sveriges riksdag beslöt att förvandla\r\nSverige från självständigt land till ett sorts län i en\r\nframväxande stormaktsstat och riksdagen från en\r\nlagstiftande församling till en i huvudsak rådgivande\r\nremissinstans.\r\nDen dagen kommer också att betraktas som den\r\ndefinitiva slutpunkten för den s.k. svenska modellen.\r\nNu blir Sverige medlem i en klubb som har visat sig\r\nunikt effektiv i ett enda avseende, att under lång tid\r\nupprätthålla en mycket hög arbetslöshet också under\r\nhögkonjunktur.\r\nNågon kanske frågar: Var inte EU:s toppmöte i\r\nEssen ett genombrott för en radikal EU-politik mot\r\narbetslöshet och en seger för Ingvar Carlsson?\r\nHemkommen efter tio dagar i Essen och Strassbourg\r\nser jag att detta är vad de svenska massmedierna har\r\nrapporterat.\r\nMärkligt nog kunde man inte se någonting av detta\r\ni franska och tyska massmedier. Den seriösa franska\r\ntidningen Le Monde sammanfattade i måndags\r\nEssenmötets huvudsakliga beslut i sex punkter. Det\r\nhandlade om Östeuropa, Medelhavsländerna, stora\r\nvägbyggen, industriell konkurrenskraft, Europol och\r\nfreden i Nordirland. Men inte ett ord nämndes om\r\narbetslösheten och kampen mot den. Denna fråga\r\nhade inte Le Monde lagt märke till. I stället liknade\r\nLe Monde Europeiska unionen vid en gammal utsliten\r\nbil och skrev att EU snuddar vid problemen men inte\r\norkar hantera dem på annat sätt än som\r\nprocedurfrågor.\r\nHur har då detta felaktiga rykte kunnat uppstå, att\r\ntoppmötet i Essen på Ingvar Carlssons initiativ tog\r\nkrafttag mot arbetslösheten? Svaret är enkelt: EU:s\r\ntoppmöten är hemliga. Nyheterna om vad som sker\r\ndär bygger på läckor, dvs. läckor från deltagarna\r\nsjälva. Alltså läckte Ingvar Carlssons medarbetare ut\r\natt Ingvar Carlsson vann. För övrigt läckte Poul\r\nNyrup Rasmussens medarbetare ut att Nyrup\r\nRasmussen vann, och Majors medarbetare läckte ut\r\natt Major vann. Därför kan man i de europeiska\r\ntidningarna läsa att alla statsministrarna vann,\r\nberoende på vilka tidningar och vilket land det gäller.\r\nDetta är en ganska god illustration av det nya läge\r\nsom demokratin och informationen har hamnat i när\r\nSverige blev medlem i EU:s hemliga klubb.\r\nSanningen är att om någon vid Essenmötet vann så\r\nvar det som vanligt stormaktsbyggarna. Det framgår\r\ntydligt av de beslut som fattades. Nu i efterhand, när\r\nnyhetsintresset inte är så stort, finns de faktiskt\r\npublicerade i de s.k. Presidential Conclusions. Detta\r\nkan inte vara så mycket för svenska socialdemokrater\r\natt yvas över.\r\nEU-mötet uttalade sig bl.a. för energiska framsteg\r\nnär det gäller det europeiska enandet också inom de\r\nekonomiska och monetära fälten och slog fast att en\r\nstrikt tillämpning av konvergenskriterierna enligt\r\nMaastrichtfördraget skall genomföras. Det var ett\r\nbeslut det, som Ingvar Carlsson i princip deltog i.\r\nHur rimmar då detta med löftena före\r\nfolkomröstningen? Den 2 november sade Jan\r\nBergqvist, ordförande i finansutskottet, till Dagens\r\nIndustri: Idén om en bank och en valuta kommer i\r\nvarje fall inte att genomföras under min levnad.\r\nÄr Jan Bergqvist akut döende, eller bluffade han\r\nför att lugna de socialdemokrater som absolut inte vill\r\natt Sverige skall binda sig till EU:s gemensamma\r\nvaluta?\r\nFaktum är att Ingvar Carlsson genom att utan\r\nreservation ställa upp bakom resolutionen om EMU-\r\nkraven vid EU-toppmötet har begått ett löftesbrott.\r\nDetta är inte det första, och det lär dess värre inte bli\r\ndet sista heller.\r\nDet sägs i Essenmötets beslut också att total\r\navveckling av personkontroller vid de inre gränserna\r\nskall genomföras fr.o.m. mars 1995.\r\nDen 10 november fastslog Ines Uusmann i\r\nGöteborgs-Posten att Sverige, trots EU-medlemskap,\r\nskall behålla kontrollerna för att kunna förhindra\r\ninsmuggling av droger. Hur går då detta ihop med\r\nEU-toppmötets beslut? Det går inte ihop.\r\nI det gemensamma uttalande som ledarna för\r\nsocialistpartierna, däribland Socialdemokraterna,\r\ngjorde före Essenmötet den 7-8 december hette det\r\nbl.a. att majoritetsbeslut i ministerrådet måste utökas\r\n- alltså mer överstatlighet. Dessutom har Ingvar\r\nCarlsson redan erbjudit att Sverige skall avstå från en\r\nledamotsplats i kommissionen. Detta har han gjort\r\nutan att fråga vare sig folket eller riksdagen.\r\nHur går då detta ihop med ja-sidans löften att\r\nSveriges självbestämmande inte skall minska utan\r\ntvärtom öka genom EU-medlemskapet? Hur stämmer\r\ndet med Mats Hellströms erkännande inför riksdagens\r\nEU-delegation efter folkomröstningen, att vi inte har\r\nfått mandat för mer överstatlighet? Men Ingvar\r\nCarlsson var med i Essen och skrev på att det skall bli\r\nfler majoritetsbeslut. Hur hänger detta ihop? Det\r\nhänger inte ihop. Löftena sviks.\r\nI det betänkande som vi i dag skall fatta beslut om\r\nvill alltså utskottsmajoriteten att Sverige skall bli\r\nobservatör i militäralliansen Västeuropeiska unionen.\r\nEnligt Finlands ÖB betyder det att Finland som\r\nobservatör måste ställa upp med en speciell militär\r\nstyrka för att kunna uppfylla de förpliktelser som han\r\nhar uppfattat följer redan av ett observatörskap. Så det\r\nfinns politiker också i andra länder än Sverige som\r\nsticker huvudet i busken - med tanke på vad\r\nMargaretha af Ugglas nyligen sade. Det finns gott om\r\nsådana politiker också i Irland, Finland och Österrike,\r\neller så bluffar de medvetet.\r\nInom VEU bluffar man inte. Där har man ju\r\nentydigt slagit fast att observatörskapet är ett steg till\r\nmedlemskap. Det finns inte observatörskap som inte\r\när steg till medlemskap. Det är fullkomligt solklart.</pre><pre>Därför finns det andra former för dem som eventuellt\r\ninte skall bli medlemmar eller som inte ännu står på\r\nmedlemslistan.\r\nNej till EU publicerar i dag en videokatalog över\r\nlöften som ja-sidan har avgivit. Löftesbrotten har\r\nalltså redan börjat.\r\nMot bakgrund av detta och den enorma\r\ndesinformationskampanj som ja-sidan kunde\r\ngenomföra med stöd av hundratals miljoner från\r\nnäringslivet, något som Socialdemokraterna inte\r\nreagerade mot - det gjorde man förr när näringslivet\r\npumpade in miljoner i borgerliga partier, men nu gick\r\ndet tydligen bra - kan man konstatera att många\r\nväljare röstade ja till EU-medlemskap på falska\r\nförutsättningar.\r\nSvenska folket har inte röstat ja till\r\nobservatörsskap i militäralliansen Västeuropeiska\r\nunionen, inte till fler majoritetsbeslut i Ministerrådet,\r\ninte till total avveckling av personkontroll vid\r\ngränserna i mars 1995, inte till energiska åtgärder för\r\natt uppfylla EMU:s arbetslöshetsskapande\r\nkonvergenskriterier och inte till att Sverige skall avstå\r\nfrån att vara medlem i Europeiska kommissionen.\r\nMen redan innan medlemskapet formellt har trätt i\r\nkraft står det alltså klart att dessa av ja-sidanförnekade\r\neffekter också ingår i EU-medlemskapet.\r\nVisst är det en sorts bedrägeri. Med det är ganska\r\nskickligt genomfört. Sverige saknar\r\nförfattningsdomstol. Det är de anklagade makthavarna\r\nsom själva avgör om de skall bry sig om den kritik\r\nsom har riktats mot dem för maktmissbruk. Därför\r\nfinns det ingen möjlighet att få något formellt\r\nunderkännande av folkomröstningen. Den möjligheten\r\nsaknas.\r\nDärför måste också ett parti som har lovat att inte\r\nmotsätta sig genomförandet av\r\nfolkomröstningsresultatet betrakta ja-segern som ett\r\nutslag av folkviljan. Det gör vi från Miljöpartiets sida.\r\nDärför accepterar vi folkomröstningens utslag, men vi\r\ninstämmer inte i dess innehåll.\r\nVi kommer därför att lägga ner våra röster. På\r\nsamma sätt som vi gjorde vid omröstningen om\r\ngrundlagsändringen kommer vi att begära votering, så\r\natt varje riksdagsledamots ställningsstagande i denna\r\nhistoriska omröstning skall finnas registrerad.\r\nVi begär inte nu Sveriges utträde ur unionen. Men\r\nvi begär att rätten till utträde skall fastslås och att\r\ngarantier för att den finns skall inhämtas av EU-\r\nländerna. Jag är faktiskt ganska förvånad över att vi\r\ninte har fått stöd för detta enkla krav. Ja-sidan har ju\r\npåstått att detta är världens lättaste grej. Det är bara\r\natt gå ut.\r\nNär vi då kräver att man skall få detta garanterat\r\nav EU-länderna, så att saken skall vara klar och inte\r\nbehöver diskuteras, blir det avslag på vår begäran. Vi\r\nfår inte stöd av ett enda parti här i riksdagen. Är det\r\nmöjligen så att ja-sidan inser att den har fångat\r\nväljarna i en fälla?\r\nDet är den fälla som på danska kallas för\r\nglidebane. Det är det sluttande planet som ett nytt EU-\r\nland hamnar på och som obönhörligt leder till att alla\r\nbagatelliserande löften om att EU inte alls är någon ny\r\nstat måste svikas. Landet måste glida allt längre bort\r\nfrån självbestämmandet och allt djupare ner i det\r\nkvasidemokratiska moras som tvingar folkrörelser att\r\nomvandla sig till lobbyister och lämnar allt fler\r\nmänniskor allt maktlösare.\r\nEnligt de Socialdemokratiska partiernas uttalanden\r\ni Essen är detta bara början. Där kärvs att EU\r\n\"avlägsnar hindren för en vidare utveckling av en\r\nständigt tätare union\" - an ever closer union, dvs. full\r\nfart längs glidebanen.\r\nNästa anhalt kommer mycket snabbare än vad en\r\ndel naiva ja-sägare tycks ha trott, de som inbillade sig\r\natt ja-sägande den 13 november var slutpunkten för\r\nEU-debatten i Sverige. Det är tvärtom. Det här är bara\r\nbörjan. Regeringskonferensens föreställning har redan\r\nbörjat.\r\nDen 2 juni nästa år tillsätts en officiell s.k.\r\nreflexionsgrupp. Sedan kommer snart förslagen från\r\nregeringskonferensen. Det finns många olika förslag.\r\nMen tendensen är klar. Det kommer att handla om att\r\nvetorätten skall tas bort eller beskäras, att de större\r\nEU-länderna skall få mer makt och att de mindre skall\r\nfå mindre makt. Det kommer att handla om\r\ngemensam poliskår, gemensam krigsmakt, ett\r\ngemensamt utrikesdepartement, osv.\r\nIngenting av detta har svenska folket gett\r\nklartecken till i den folkomröstning vi har haft. I\r\nDanmark är det en självklarhet att det skall bli en\r\nfolkomröstning efter regeringskonferensen år 1996.\r\nSkulle vi ändå inte i dag kunna få det klargörande\r\nbeskedet ifrån alla ja-partierna att det också i Sverige\r\nskall anordnas folkomröstning om resultatet av\r\nregeringskonferensen år 1996? Det skulle rensa luften\r\nganska så ordentligt och vara ett positivt bidrag från\r\nja-sidan.\r\nFru talman! I dag går alltså den svenska modellen\r\ni graven. Det är nya krafter som får ta på sig uppgiften\r\natt skapa ett solidariskt samhälle i balans med naturen.\r\nDet är klart att det i grunden måste vara någon sorts\r\nproteströrelse, precis som arbetarrörelsen för hundra\r\når sedan var en proteströrelse mot den tidens problem\r\noch orättvisor.\r\nDet är ganska klart att den nya proteströrelse som\r\nskall bli den konstruktiva samhällsbyggande rörelsen\r\nför 2000-talet måste ha sitt ursprung i den breda\r\nfolkliga allians som fick 47 % av väljarnas förtroende.\r\nAtt Miljöpartiet är den rörelsens mest genuina\r\nföreträdare här i riksdagen framgår klart om man\r\nföljer debatten och läser utskottsbetänkandena. Det är\r\nvi som mest konsekvent genomför denna EU-kritiska\r\nlinje till försvar för självbestämmande, demokrati och\r\nen solidarisk samhällsutveckling i balans med\r\nnaturen.\r\nVi kommer att fortsätta det arbetet tillsammans\r\nmed de gröna i hela världen, och också tillsammans\r\nmed de gröna i EU-parlamentet. Men vi kommer även\r\natt göra det tillsammans med den breda EU-kritiska\r\nrörelse som finns i hela Norden men också i EU-\r\nländerna och på många andra håll.\r\nDet är en internationalistisk grön rörelse som\r\nkommer att fortsätta kampen för det solidariska\r\nsamhället i balans med naturen. På så sätt kan vi se till\r\natt den 14 december 1994 inte bara blir en slutpunkt\r\nutan också en startpunkt för en förnyad kamp för ett\r\nbättre samhälle, denna gång dock med gröna\r\nförtecken i stället för med röda förtecken, som det var\r\nför hundra år sedan.\r\nFru talman! Med detta yrkar jag bifall till samtliga\r\nMiljöpartiets reservationer. Jag kommer dock inte att\r\nbegära votering på samtliga.</pre><pre>I detta anförande instämde Ewa Larsson,\r\nMarianne Samuelsson, Eva Goës, Gudrun Lindvall,\r\nGunnar Goude, Elisa Abascal Reyes, Birger Schlaug,\r\nKia Andreasson, Per Lager, Barbro Johansson,\r\nAnnika Nordgren, Yvonne Ruwaida, Ragnhild\r\nPohanka, Thomas Julin och Roy Ottosson, samtliga\r\nmp.</pre><pre>Anf.  10  MARGARETHA  AF  UGGLAS (m)\r\nreplik:\r\nFru talman! Jag tyckte att slutet på Per Gahrtons\r\nanförande var bättre än början. Han såg ändå att\r\ndenna dag var en startpunkt för något nytt, och det\r\ntyckte jag var löftesrikt.\r\nFör övrigt fortsatte Per Gahrton i samma\r\ndesinformationsstil nu efter folkomröstningen som\r\nhan använde förut. Men slå inte gröna dunster i\r\nögonen på svenska folket, Per Gahrton!\r\nDet är faktiskt så att observatörsskap i VEU inte\r\nmedför några militära alliansförpliktelser. Det är just\r\nett observatörsskap. Därför passar det för det neutrala\r\nIrland, därför vill Österrike och Finland med, och\r\ndärför är det också viktigt för Sverige att vara med\r\noch få insyn i den säkerhetspolitiska dialog som nu\r\nförs i EU och där alla de nio Centraleuropeiska\r\nländerna är med.</pre><pre>Anf.  11  PER GAHRTON (mp) replik:\r\nFru talman! Det finns två aspekter på frågan om\r\nVästeuropeiska unionen. Det ena är vad den sakligt\r\ninnebär. Där finns uppenbarligen olika bedömningar.\r\nJag refererade till Finlands ÖB enligt\r\nHufvudstadsbladet för ett par veckor sedan, där han\r\nansåg att redan observatörsskapet medför förpliktelser\r\natt ställa särskilda militära styrkor till förfogande. Det\r\när hans bedömning. Jag är inte militär expert på något\r\nsätt, och jag tror att han har större möjligheter att\r\navgöra den frågan.\r\nDet andra är en fråga om demokrati och vilka besked\r\nsom gavs till väljarna före folkomröstningen.Det är\r\nalldeles uppenbart att det inte gavs klara och entydiga\r\nbesked om att ett ja till EU skulle innebära någon som\r\nhelst närmare relation till den västeuropeiska unionen.\r\nEfter folkomröstningen har det kastas masker och\r\nbörjat bedrivas kampanjer t.o.m. för medlemskap i\r\nNATO. Stora tidningar har öppet erkänt att de låg lågt\r\nnär det gällde de militärpolitiska konsekvenserna för\r\natt inte skrämma bort väljare. Detta har alla kunnat\r\nfölja. Hade det inte varit riktigare, Margaretha af\r\nUgglas, om hela ja-sidan före folkomröstningen hade\r\ngått ut och sagt att ett EU-medlemskap också skulle\r\ninnebära ett slut på den svenska neutralitetspolitiken\r\noch alliansfriheten - stegvis möjligen, men dock slut\r\n- och att vi förr eller senare kommer med i en\r\ngemensam militärallians med EU?</pre><pre>Anf.  12  MARGARETHA AF UGGLAS (m)\r\nreplik:\r\nFru talman! Beskeden har varit mycket klara och\r\nmycket korrekta. Ett medlemskap i EU innebär inte\r\nett slut på den militära alliansfriheten. Det var ju en\r\nav de förhandlingsframgångar som vi hade. Det finns\r\nstadfäst på ett gemensamt dokument i avtalet.\r\nBeskedet har varit mycket rakt.\r\nNär det sedan gäller observatörsskapet i VEU har\r\ndåvarande statsministern Carl Bildt i denna kammare\r\nsagt att det var en naturlig väg för Sverige. Det är\r\nalltså fullt förenligt med den militära alliansfriheten.\r\nDessa besked har givits före folkomröstningen.</pre><pre>Anf.  13  PER GAHRTON (mp) replik:\r\nFru talman! Jag tror inte att någon seriös\r\nobservatör av den svenska EU-debatten före\r\nfolkomröstningen kan påstå att den enade ja-sidan gav\r\nett entydigt besked om att ett ja till EU skulle\r\ninnebära ens ett observatörsskap i Västeuropeiska\r\nunionen. Det sades inte, utan det förnekades av\r\nåtskilliga av ja-sidans företrädare. Men det är ju\r\nmöjligt att ni spelade litet olika roller.\r\nDe borgerliga ja-sägarna försökte att vädja till en\r\nviss opinion som vill att vi skall lämna alliansfriheten.\r\nDet finns ju en sådan opinion i Sverige, och det är\r\nlegitimt. Den får självfallet lov att finnas. De\r\nsocialdemokratiska ja-sägarna gömde sig bakom de\r\nborgerliga. Det var ett oerhört skamligt spel. Det finns\r\nfaktiskt en hel del journalister och andra som nu\r\nerkänner att de låg lågt med klara besked om de\r\nmilitärpolitiska konsekvenserna av ett EU-\r\nmedlemskap i syfte att inte skrämma bort väljare.</pre><pre>Anf.  14  HADAR CARS (fp) replik:\r\nFru talman! Jag vill bara erinra Per Gahrton om att\r\ndet redan i Romfördraget från 50-talet klart uttalas att\r\nsyftet är att lägga en grund till ett efter hand allt\r\nfastare europeiskt förbund.\r\nJag vill också erinra Per Gahrton om att det är det\r\nfördraget som svenska folket röstat ja till i en\r\nfolkomröstning.</pre><pre>Anf.  15  PER GAHRTON (mp) replik:\r\nFru talman! Det var en intressant replik. Den\r\nmåste ju tolkas som en bekräftelse av hela mitt\r\nanförande. Den måste tolkas som en bekräftelse av\r\ndet jag nyss sade i ett replikskifte.\r\nAtt tala om ett allt fastare förbund är ju bara ett\r\nannat sätt att tala om glidebanen, det sluttande planet.\r\nDet finns inget slut för hur mycket dessa stater skall\r\nväxa samman. Det finns inget annat slut än att det blir\r\nen stat. Det kan inte finnas något annat slut om man\r\ninte på något sätt har definierat eller angivit det.\r\nJag tycker att detta var mycket intressant, men det\r\nhade varit intressantare om Hadar Cars - och inte bara\r\nhan, utan hela ja-sidan - före folkomröstningen om\r\noch om igen hade betonat att man ville ge klartecken\r\ntill en sammanväxning som inte har något slut. Därför\r\nvore det väl rimligt att ni här i dag säger att det skall\r\nvara en folkomröstning innan vi glider vidare på den\r\nglidebanen. Det är det besked vi kräver här i dag. Det\r\nskall vara en folkomröstning om\r\nregeringskonferensens resultat 1996. Kan ni inte ge\r\ndet beskedet klart och entydigt?</pre><pre>Anf.  16  HADAR CARS (fp) replik:\r\nFru talman! Per Gahrton har rätt i att det\r\neuropeiska samarbetet inte har kommit till vägs ände.\r\nDet är inte vår avsikt att vi skall sätta stopp för en\r\nvidare utveckling av detta samarbete genom vårt\r\nmedlemskap i den europeiska unionen. Vi vill tvärtom\r\nanvända och utveckla det samarbetet till förmån för\r\nmedborgarna i alla Europas länder. Det är målet och\r\nsyftet. Det är det som det svenska folket sagt ja till i\r\nfolkomröstningen.\r\nAtt Per Gahrton inte har den uppfattningen att man\r\nskall gå vidare med samarbete i Europa och att Per\r\nGahrton - och kanske många med honom i\r\nMiljöpartiet - ser det som negativt att Sverige\r\nmedverkar i ett sådant samarbete ändrar ingenting i\r\nverkligheten.</pre><pre>Anf.  17  PER GAHRTON (mp) replik:\r\nFru talman! Jag får uppenbarligen inget svar på\r\nfrågan om det skall bli en folkomröstningn eller ej om\r\nregeringskonferensens resultat.\r\nMen jag tror att en sak är mycket klar. Hade ja-\r\nsidan låtit sig representeras av Hadar Cars i\r\nslutdebatten i TV - med de jämförelsevis mycket\r\nklara besked som Hadar Cars ger om vad syftet är\r\nmed det hela - hade ja-sidan inte vunnit. Det visste\r\nden. Den visste att den aldrig kunde vinna en\r\nfolkomröstning om det gavs klart besked om att ett ja\r\nnu var ett klartecken utan någon som helst gräns för\r\nhur mycket dessa stater skall växa ihop och bli en\r\nenda ny stat.\r\nHade man gett det beskedet till folket hade det\r\naldrig gått att skaka fram en ja-majoritet. Det tror jag\r\natt de flesta statsvetare och andra som håller på med\r\ndetta skulle instämma i. Därför lät man inte Hadar\r\nCars eller likasinnade sköta debatten. Det var de som\r\nstack huvudet i busken, de som bluffade och\r\nförnekade allt som fick göra det.\r\nDet minsta ni kan göra nu är väl att ge folket ett\r\nlöfte - även om era löften inte brukar vara så mycket\r\nvärda borde ni kunna ge det här i kammaren - att det\r\ninte går längre på glidebanen förrän det har varit en\r\nny folkomröstning. Det beskedet skulle ni väl ändå\r\nkunna ge?</pre><pre>Anf.  18  INGRID NÄSLUND (kds):\r\nFru talman! Skälen till att vi kristdemokrater länge\r\nförordat ett medlemskap i EU är både ideologiska och\r\nrealpolitiska. Ideologiska därför att vi tror på\r\nsamförstånd, demokrati och en aktiv strävan efter\r\nfred. Realpolitiska därför att Sverige behöver redskap\r\nför att i gemenskap med andra länder närma sig och\r\nlösa stora övergripande samhällsproblem.\r\nEuropa genomgår en genomgripande förvandling.\r\nSlutet på det kalla kriget har inneburit ett nytt behov\r\nav samarbete men också en längtan efter tillhörighet,\r\ninte minst från folken i Central- och Östeuropa. Det\r\nhar skapat en ny öppenhet och nya möjligheter som\r\nman inte ens kunde drömma om innan murens fall.\r\nDe omvälvningar och stora svårigheter som\r\nförändringarna i öst innebär både på det ekonomiska\r\nplanet och när det gäller utvecklingen av demokratin\r\nkräver en mer djupgående samverkan mellan Europas\r\nstater än någonsin tidigare.\r\nSamtidigt med de yttre förändringarna genomgår\r\nockså själva demokratin en värdekris som skakar det\r\npolitiska systemet inte bara i de gamla\r\nkommunistländerna utan också i de västliga mer\r\netablerade demokratierna.\r\nBefolkningsutvecklingen, skillnaden mellan fattig\r\noch rik, arbetslösheten, stora folkomflyttningar,\r\nslöseriet med naturresurser, den snabba teknologiska\r\nutvecklingen, den växande kriminaliteten och det\r\noförklarliga våldet och den ofta ytliga information\r\nsom väller över oss skapar osäkerhet och en känsla av\r\natt det inte lönar sig att engagera sig.\r\nVi kristdemokrater ser möjligheter till\r\ngränsöverskridande gemenskap och samarbete trots\r\nmånga orosmoln. Själva problemen utgör en utmaning\r\ntill personligt engagemang, men också till\r\nansvarstagande både som enskilda och som nation.\r\nDärför ser vi med tillfredsställelse att en majoritet\r\nav svenska folket röstat ja till ett medlemskap i den\r\neuropeiska unionen. Vår övertygelse är att vi har\r\nmycket att bidra med, mycket att vinna men också\r\nmycket att lära genom att bli en del av denna\r\ngemenskap.\r\nGrunden för den kristdemokratiska ideologin är de\r\njudiskt-kristna värderingarna som mer än något annat\r\npräglat framväxten av den människosyn som är själva\r\ndrivkraften i den strävan efter demokrati och\r\nsolidaritet och den längtan efter fred som är omistliga\r\nelement i Europatanken. Vi kristdemokrater anser att\r\nmänniskolivet är okränkbart, att varje människa är\r\nunik och har samma värde, tillsammans med många\r\nandra. Varje människa är också beroende av\r\ngemenskapen med andra och har ett ansvar att ta del i\r\nutformningen av samhället som en fri person. Friheten\r\nutgör grundvalen för människans rättigheter men\r\nockså för hennes skyldigheter.\r\nVi delar den syn betänkandet ger uttryck för, att\r\nden viktigaste uppgiften för den europeiska unionen är\r\natt trygga freden, friheten, demokratin och säkerheten\r\ni hela Europa. Grundläggande för detta arbete är att\r\nfrämja ekonomisk och social tillväxt i vår del av\r\nvärlden. Den ekonomiska utvecklingen, som är\r\nberoende av alla människors insatser, kan bli en källa\r\ntill välstånd och bidra till fred om dess frukter\r\nfördelas rättvist. En annan förutsättning för en hållbar\r\nutveckling både för människor och natur är att vi tar\r\nhänsyn till naturens möjligheter att förnya sig själv.\r\nNär det gäller utskottets hemställan i betänkande\r\nUU5 vill vi kristdemokrater yrka bifall till den med\r\nundantag för reservationerna 10, 11, 13, 14 och 15,\r\nsom vi yrkar bifall till. Eftersom Dan Ericsson senare\r\nkommer att redogöra för vår inställning i dessa frågor,\r\nförbigår jag dem. Jag vill däremot speciellt framhålla\r\nnågra områden där vi har velat ha en tydligare\r\nskrivning och därför lagt fram särskilda yttranden.\r\nDet behövs en ökad medvetenhet för att\r\nmänniskor i vardagen skall känna delaktighet och\r\nömsesidighet på alla nivåer, privat och i det egna\r\nsamhället, i den internationella gemenskapen och\r\nglobalt. Det är utifrån dessa grundtankar om hur ett\r\nsamhälle skall vara uppbyggt som\r\nsubsidiaritetsprincipen vuxit fram inom\r\nkristdemokratin i Europa.\r\nMed subsidiaritet menas att makt och ansvar skall\r\nutövas på den nivå som bäst uppfyller kraven på\r\nsolidaritet, effektivitet och medborgarinflytande.\r\nSubsidiariteten verkar i två riktningar. Uppgifter som\r\nkan utföras på en lägre nivå får inte tas över av en\r\nhögre. Men det innebär också att uppgifter som bättre\r\nkan utföras av den högre nivån skall överlåtas åt\r\ndenna nivå. När det gäller det internationella arbetet\r\nrör det sig om gränsöverskridande uppgifter eller om\r\nområden där omfattande samordningsvinster är att\r\nhämta. Subsidiariteten innebär också att den högre\r\nnivån hjälper och ger stöd till den lägre nivån i dess\r\nsträvan att stötta medborgarna i deras problem och\r\navhjälpa deras bekymmer.\r\nVi är övertygade om att den europeiska unionens\r\nframtid är beroende av hur medborgarna och\r\nmedlemsländerna upplever EU:s stöd i sin strävan att\r\nförbättra sina villkor och skapa ett medborgarnas\r\nEuropa. Vi vill därför uttrycka en förhoppning om att\r\nförståelsen för subsidiaritetsprincipen skall fördjupas i\r\nhela Europa. Enandeprocessen måste stödja sig på en\r\nsolidarisk strävan efter ekonomisk och social\r\nsamordning mellan de olika medlemsstaterna liksom\r\npå subsidiaritetsprincipen.\r\nVi har lagt fram ett särskilt yttrande när det gäller\r\ndenna princip. Vi menar nämligen att den svenska\r\növersättningen, närhetsprincipen, är alltför grund och\r\nytlig. Det är inte heller i första hand fråga om en\r\ndecentraliseringsprincip.\r\nNär det gäller narkotikapolitiken är alla partier i\r\nSverige överens om målet att skapa ett narkotikafritt\r\nsamhälle. Det finns också en djup förankring för detta\r\nsynsätt hos det svenska folket. Denna inställning anser\r\nvi kristdemokrater väsentlig för att vi framgångsrikt\r\nskall kunna hävda denna linje också inom EU. Vi har\r\nlagt fram en motion där vi framhåller betydelsen av\r\ndenna samsyn och att vi med kraft vänder oss mot alla\r\nliberaliseringstendenser.\r\nDessa synpunkter delas av olika utskott som\r\nuttalar sig i frågan och också av utrikesutskottet. Vi\r\nkonstaterar med glädje att justitieutskottet anser det\r\nsjälvklart att Sverige inom EU kraftfullt skall\r\nmotarbeta de oroande legaliseringstendenser som gör\r\nsig breda inom EU. I detta instämmer också\r\nutrikesutskottet. Det är nödvändigt, med tanke på att\r\nstora partier som socialdemokratin i vissa länder i\r\nEuropa har uttalat sig för en liberalisering, att flera\r\nstora städer har gjort det och att frågan har varit uppe\r\ni EU-parlamentet.\r\nI betänkandet framgår också att Sverige har\r\nmedgivits rätt att begränsa mängden av den avgiftsfria\r\ninförseln av alkoholdrycker. Målsättningen att minska\r\nden totala alkoholkonsumtionen delas av EU:s\r\nmedlemsstater, som ställt upp på\r\nVärldshälsoorganisationens mål att sänka\r\nalkoholkonsumtionen med 25 % från 1980 års nivå till\r\når 2000.\r\nAlkoholmissbruket är vårt lands största sociala\r\nproblem. Från kristdemokraternas sida är vi angelägna\r\nom att vi fullföljer vår restriktiva alkoholpolitik inom\r\nEU.\r\nJag tror inte att det stora problemet, om det nu blir\r\nnågot problem, kommer att ligga inom EU. EU har\r\nuttalat sig för målsättningar liknande våra och inser\r\natt detta är ett stort problem både socialt och\r\nhälsomässigt. Det kommer att bli den egna viljan\r\ninom landet som avgör om vi når framgång när det\r\ngäller denna strävan.\r\nDet vi har velat uttrycka i ett särskilt yttrande när\r\ndet gäller alkoholpolitiken är att det är viktigt att de\r\nhälsomässiga aspekterna väger tungt. Om detta håller\r\nockså såväl utrikesutskottet som andra utskott som har\r\nyttrat sig med. Vi har dock velat uttrycka ännu\r\ntydligare att vi anser det angeläget att man nu uttalar\r\nsin hållning beträffande prioriteringen mellan\r\nhälsoaspekterna och alkoholvarors fria rörlighet. Vi\r\nförutsätter att regeringens handlande på detta område\r\näven i fortsättningen bygger på det synsättet att\r\nhälsoaspekterna bör väga tyngre än\r\nfrihandelsaspekterna när det gäller alkoholprodukter\r\ninom ramen för svensk alkoholpolitik.\r\nNär skatteutskottet uttalade sig om detta menade\r\nutskottet att denna uppfattning får stöd i\r\nMaastrichtfördraget, som stipulerar att skyddet för\r\nfolkhälsan skall ingå som en del av gemenskapens\r\nverksamhet. Utskottet menar att unionen skall bidra\r\ntill att säkerställa en hög hälsoskyddsnivå för\r\nmänniskor genom att främja samarbetet mellan\r\nmedlemsländerna och vid behov stödja deras insatser.\r\nEtt sådant stöd skulle kunna vara ett fint exempel\r\npå vad subsidiaritetsprincipen kan innebära i\r\npraktiken. Men för detta krävs en verklig samstämmig\r\nvilja från Sveriges riksdags sida när det gäller att\r\nfortsättningsvis driva den restriktiva alkoholpolitik\r\nsom vi har gjort hitintills.</pre><pre>Anf.  19  PER GAHRTON (mp) replik:\r\nFru talman! Jag skall inte bli långrandig. Kds är\r\nett parti som vill upplevas som det snälla partiet. Jag\r\nskall också vara väldigt snäll. Det är en fråga som jag\r\nvill ha svar på från alla partier, och det är hur de\r\nställer sig till en folkomröstning om\r\nregeringskonferensens resultat 1996 eller 1997. Jag\r\nvill gärna ge kds en möjlighet att ge ett klart besked\r\nhär. Är ni för en folkomröstning om\r\nregeringskonferensens resultat?</pre><pre>Anf.  20  INGRID NÄSLUND (kds) replik:\r\nFru talman! Jag kan inte ensam här i riksdagen ta\r\nställning till den frågan. Det jag har uttalat mig om\r\nhär är att vi tycker att det är viktigt att vi följer en fast\r\nlinje, liknande den vi har följt i olika frågor när vi har\r\nfått fram vårt förhandlingsresultat inför avgörandet\r\nom medlemskap i EU. Det har jag redovisat i dessa\r\nfrågor.\r\nNär det gäller en eventuell folkomröstning får vi\r\nsom parti ta ställning till det vid ett senare tillfälle.</pre><pre>Anf.  21  PER GAHRTON (mp) replik:\r\nFru talman! Detta är ju ingen ny sak. Det borde\r\nväl kds ha kunnat ta ställning till redan. Man vet ju att\r\ndet kommer en regeringskonferens. Får jag då tolka\r\nsvaret som att Ingrid Näslund i varje fall inte säger nej\r\ntill en folkomröstning och att hon kommer att i positiv\r\nanda ta upp detta i sitt parti. Det vore ett steg framåt.</pre><pre>Anf.  22  INGRID NÄSLUND (kds) replik:\r\nFru talman! Vi får naturligtvis diskutera denna\r\nfråga om den blir aktuell inför regeringskonferensen.</pre><pre>Anf.  23  MAJ-LIS LÖÖW (s):\r\nFru talman! Jag har räknat till att talare har\r\nkonstaterat att det är ett historiskt beslut vi står inför\r\nsex gånger i dag. Vi skall godkänna fördraget inför ett\r\nmedlemskap i Europeiska unionen.\r\nJag har under de två senaste veckorna haft ett par\r\ntillfällen att besöka Strasbourg och Bryssel, och jag\r\nkan bara konstatera att vi är välkomna. Vi är mycket\r\nvälkomna som medlemmar. Det knyts också stora\r\nförväntningar till vårt medlemskap. Det knyts ibland\r\nså stora förväntningar att jag inte riktigt vet hur vi\r\nmed de 22 ledamöter som vi skickar till EU-\r\nparlamentet skall kunna leva upp till dem. Vi skall\r\nnaturligtvis göra det bästa vi kan.\r\nJag kan också konstatera att våra svenska\r\nprofilfrågor, som vi numera säger i det politiska\r\nspråket, också är väl kända. Man vet vad det är vi\r\nkommer att driva och bidra med. Vi är välkomna att\r\nkomma just med de frågorna: miljön, öppenhet och\r\ninsyn, sysselsättningen och jämställdheten mellan\r\nmän och kvinnor. Det är just till de frågorna som\r\nförväntningarna knyts. De knyts också till annat, som\r\nt.ex. förbättrade procedurfrågor.\r\nVi fattar i dag ett beslut i stor enighet i denna\r\nkammare. Utrikesutskottets betänkande i frågan\r\npräglas av en stor enighet. Den största diskussionen\r\nhär i dag kommer väl kanske att röra konsekvenserna\r\nför jordbruket. Jag skall inte lägga mig i den debatten.\r\nDe som kan frågan bättre får ta den diskussionen.\r\nMed all respekt för hur viktig jordbrukspolitiken är\r\nvill jag bara säga att det kanske ändå inte är den som\r\när viktigast i beslutet här i dag.\r\nDet man är enig om diskuterar man kanske inte så\r\nmycket. De stora linjerna, de viktiga skälen för ett\r\nmedlemskap, har vi varit ute och diskuterat inför\r\nfolkomröstningen. Det är dem vi har fått svenska\r\nfolkets ja för. Dessa linjer är vi också mycket eniga\r\nom i riksdagen.\r\nJag tror att de allra flesta sade ja till EU för\r\nfredens skull. Jag tror att det blev den stora\r\növergripande frågan. Det var insikten om att freden\r\ntryggas bäst av mellanfolkligt samarbete, av förståelse\r\noch förtroende för varandra. Har man förståelse och\r\nförtroende för varandra kan man också arbeta\r\ntillsammans, komma överens om saker gemensamt,\r\nkompromissa ihop sig och göra det bästa.\r\nDet fanns också en insikt hos det svenska folket\r\nom att vi aldrig kommer att kunna lösa alla de andra\r\nfrågor vi pratar om här i dag utan freden - inte\r\njordbruksfrågorna, inte sysselsättningen, inte miljön.\r\nNu vilar det ett stort ansvar på oss som nation, på\r\nregeringen och på riksdagen att inte bara gå in i EU-\r\nsamarbetet för att föra Sveriges talan, göra det som är\r\nbäst för Sverige och driva de frågor vi tycker är\r\nviktiga. Vi måste ge oss in i arbetet som de européer\r\nvi är. Jag tycker att det är det vi beslutar om i dag. Vi\r\nbeslutar inte så mycket om hur Sverige skall må bra\r\nav medlemskapet, utan om hur vi skall vara med och\r\nta vårt ansvar för Europas framtid.\r\nVi socialdemokrater åker som en samlad grupp till\r\nEU-parlamentet - både de som var ja-sägare och de\r\nsom var nej-sägare i kampanjen. Vi åker för att med\r\nrespekt och ödmjukhet inför folkomröstningsresultatet\r\ngöra det bästa också för Sverige, och det bästa för de\r\nsocialdemokratiska idéerna ute i Europa.\r\nVi är beredda att också åka dit med ett kritiskt\r\nöga. Det tycker jag att vi alla skall göra. Jag tycker\r\nockså att de som var mycket kritiska och som var nej-\r\nsägare i folkomröstningskampanjen skall åka dit och\r\nförsöka ta till vara de möjligheter som ges. De skall\r\ninte bara se allt det negativa och svårigheterna utan\r\nockså, Per Gahrton, åka dit och ta de möjligheter som\r\nges t.ex. på miljöns område. Både vi som har varit för\r\noch ni som har varit emot skulle kunna åka för att ta\r\ntill vara möjligheterna och naturligtvis också för att\r\nmed ett kritiskt öga försöka förbättra det vi tycker är\r\nfel och som kan bli bättre.\r\nDet vilar också ett annat stort ansvar på oss i\r\nkammaren och på våra politiska partier. Hur går vi nu\r\nut i vårt land och får i gång den breda diskussion och\r\nden förankring som är nödvändig för att vi verkligen\r\nskall kunna tala om att vi deltar i ett mellanfolkligt\r\nsamarbete? Det låter väldigt vackert, men det måste få\r\nett konkret innehåll. Vi har ju låtit svenska folket\r\navgöra frågan, och det är därför vi kan vara så eniga i\r\nkammaren i dag. Nu måste vi också se till så att folket\r\nblir involverat i det fortsatta arbetet. Därför pågår,\r\nåtminstone i vårt parti, den diskussionen för fullt.\r\nFru talman! Trots enigheten finns det ett stort\r\nantal reservationer fogade till utrikesutskottets\r\nbetänkande, men också ett ovanligt stort antal\r\nsärskilda yttranden där man har velat markera vissa\r\nsaker som man tycker är extra viktiga. Även\r\nreservationerna andas i många stycken snarare\r\nfarhågor eller förmodanden än avvikande meningar i\r\nordets rätta bemärkelse. När det t.ex. gäller\r\nvapenexporten tror Miljöpartiet att artikel 223 om\r\nsjälvbestämmande när det gäller vapentillverkning\r\noch vapenhandel skall uppluckras. Vänstern vill ge\r\nuttryck för att vi skall fortsätta en aktiv kamp mot den\r\ninternationella vapenhandeln. Jag känner inte när jag\r\nläser dessa reservationer att de gäller så väldigt stora\r\ninvändningar, utan det är viljeinriktningar och\r\nfarhågor snarare än konkreta begrepp.\r\nDen stora diskussionen här i dag har hittills\r\nhandlat om huruvida ett observatörskap i VEU är\r\nförenligt med alliansfriheten och huruvida det är ett\r\nförsta steg mot medlemskap i VEU, som Eva\r\nZetterberg trodde. Vi menar att det inte är så. När vi\r\nsäger att vi skall diskutera observatörskapet diskuterar\r\nvi observatörskapet och ingenting annat. Per Gahrton\r\nmenar att vi bluffar. Över huvud taget säger Per\r\nGahrton väldigt ofta att andra bluffar. Alla andra\r\nbluffar utom Per Gahrton. Jag kan inte tro annat än att\r\nPer Gahrton också bluffar medvetet när han går ut och\r\npåstår vad ett observatörskap skulle komma att\r\ninnebära.\r\nJag tycker snarare att vi nu måste diskutera frågan\r\nutifrån den utgångspunkten att det är ett uppenbart\r\nsvenskt intresse att ha så god insyn som möjligt i alla\r\nde säkerhetspolitiska diskussioner som har bärighet på\r\nvår egen säkerhetspolitiska diskussion. Det är på\r\nnågot vis vår plikt som nation att försöka att skaffa\r\ndenna insyn. Det är utifrån den utgångspunkten vi har\r\ndiskutera frågan.\r\nTill slut, fru talman, vill jag säga några ord om de\r\nfrågor som berörs i KU22, som ju också diskuteras\r\nhär. Vi vet att EU-samarbetet, dess former och dess\r\nutveckling inte är en gång för alla givna. Vi kan\r\nomsätta det i något mindre skala, nämligen hur vi\r\nskall hantera frågorna mellan regering och riksdag\r\noch i de hus som utgör riksdagen. Vi kan konstatera\r\natt vi nu också får vara öppna för att vidareutveckla\r\noch pröva oss fram till hur vi skall förankra frågorna i\r\nSveriges riksdag.\r\nI den motion som Margaretha af Ugglas och jag\r\nhar skrivit - vi tyckte att det var vår skyldighet som\r\nordförande respektive vice ordförande i riksdagens\r\nutrikesutskott - har vi velat notera att utrikespolitik\r\ninte är lika med EU-politik.\r\nVi har så mycket annat att ta hänsyn till: FN,\r\ntredje världen och de snabba förändringar som pågår i\r\nAsien och Latinamerika. Jag skulle kunna räkna upp\r\nmassor av saker som inte har direkt bärighet på EU\r\nmen som naturligtvis också kommer att involveras i\r\nvårt utrikes- och säkerhetspolitiska samarbete med\r\nEU.\r\nI själva verket ser jag fram emot att vi efter en\r\nmycket lång, intensiv och nödvändig diskussion om\r\nSveriges roll i det framtida Europa nu ändå skall få\r\nlitet större utrymme för att lyfta blicken, och titta litet\r\nmer på resten av världen och föra debatten om tredje\r\nvärlden och om övriga delar av det här jordklotet.\r\nMen det är en debatt som vi får ta i ett annat\r\nsammanhang.</pre><pre>Anf.  24  PER GAHRTON (mp) replik:\r\nFru talman! Jag har liksom Maj-Lis Lööw varit i\r\ndet här låtsasparlamentet i Strasbourg, och jag kan\r\ninstämma i att vi är väldigt välkomna. Varför vi är\r\nvälkomna framgår bl.a. av EU-toppmötets beslut där\r\ndet också noterades att Sverige kommer med pengar.\r\nDet är ganska ordentligt med pengar som vi nu skall\r\ntaxera ut av våra bönder, fastighetsägare eller några\r\nandra som får bära bördan. Så visst är vi välkomna.\r\nJag tyckte ändå att det fanns positiva inslag i Maj-\r\nLis Lööws inlägg, nämligen när hon sade att\r\nsocialdemokrater kommer att resa till Strasbourg och\r\nBryssel med kritiska ögon. Jag välkomnar det mycket\r\nstarkt och hoppas att det skall vara mycket öppna\r\nögon. Kanske kan det leda fram till att man säger hit\r\nmen inte längre och att man inser att vi måste ha en\r\nfolkomröstning 1996 om det föreslås att integrationen\r\nskall gå längre.\r\nSå konkret om Västeuropeiska unionen! Maj-Lis\r\nLööw tycker att jag bluffar. Det enda jag gjort är att\r\njag refererat Finlands ÖB och tidigare VEU:s\r\ngeneralsekreterare, som sagt att observatörskap är ett\r\nsteg mot medlemskap. Jag vill då vända på frågan:\r\nInnebär det att Maj-Lis Lööw här kan garantera att\r\nobservatörskapet inte är det första steget mot ett\r\nmedlemskap i VEU? Kan vi få det klara beskedet att\r\nSverige under inga omständigheter kommer att bli\r\nmedlem i Västeuropeiska unionen? Om det är det som\r\ndagens beslut betyder, så är det ju ett klargörande, och\r\ndå måste det sägas klart och tydligt av\r\nutrikesutskottets ordförande.</pre><pre>Anf.  25  MAJ-LIS LÖÖW (s) replik:\r\nFru talman! Det var ju trevligt att Per Gahrton\r\ntycker att det var ett positivt inslag i mitt anförande\r\nnär jag sade att jag reser dit med kritiska ögon. Det\r\nvore ju då välgörande med något slags motsvarande\r\ndeklaration av Per Gahrton att han i EU skall ta till\r\nvara det positiva och de möjligheter som arbetet i\r\nEuropaparlamentet och annat europeiskt samarbete\r\nkan ge. Jag tror att det skulle kunna betyda ganska\r\nmycket för den här diskussionen i framtiden och att\r\ndet inte bara är magsurt och elände med att behöva\r\nresa till Strasbourg och Bryssel och samarbeta med\r\nandra européer.\r\nNär jag deltagit folkomröstningskampanjen och\r\ndiskussioner har min utgångspunkt aldrig varit att det\r\nhandlade om medlemskap i VEU. När vi diskuterar\r\nobservatörskap, diskuterar vi observatörskap - och\r\ndärmed jämnt!</pre><pre>Anf.  26  PER GAHRTON (mp) replik:\r\nFru talman! Jag skall gärna här officiellt deklarera\r\natt det icke är enbart magsurt och elände att vara\r\nledamot av EU-parlamentet. Jag har redan sagt många\r\ngånger att jag skall göra det lilla man möjligen kan\r\ngöra för att mildra effekterna av de EU-beslut som\r\nSverige dess värre blir underordnat. Självfallet skall\r\njag göra det. Det är mitt besked.\r\nMen vad betyder nu det som Maj-Lis Lööw sade\r\nom VEU? Det var litet oklart. Betyder det att dagens\r\nbeslut är en garanti för att det är fråga om\r\nobservatörskap - punkt och slut, sedan blir det inte\r\nmer? Om det inte är så har jag ju rätt, och då är det ett\r\nmedlemskap om några år.\r\nKan vi få det klara beskedet? I varje fall borde ju\r\nMaj-Lis Lööw kunna lova att det inte blir något\r\nmedlemskap i Västeuropeiska unionen utan en\r\nföregående folkomröstning. Det är väl det minsta man\r\nborde kunna begära när det gäller klara besked.</pre><pre>Anf.  27  MAJ-LIS LÖÖW (s) replik:\r\nFru talman! Så här gör Per Gahrton i fråga efter\r\nfråga. Nu skall vi alltså ge besked om framtiden för\r\nall evighet. Vad vi i dag skall fatta beslut om är ett\r\nfördrag. Det står i inledningen till betänkandet att vi\r\nskall godkänna fördraget om Sveriges anslutning till\r\nEU samt slutakten till fördraget.\r\nDet är detta vi diskuterar i dag. Men i\r\nfolkomröstningskampanjen var det naturligtvis en\r\nmycket stor fråga huruvida ett medlemskap i EU är\r\nförenligt med vår neutralitet. Detta var en mycket stor\r\nfråga också inom det socialdemokratiska partiet i\r\ndiskussionerna med de socialdemokratiska väljarna.\r\nVi gjorde då mycket klart att medlemskapet i EU inte\r\nmedför ett medlemskap i VEU. Vad vi i dag\r\ndiskuterar vid sidan av betänkandet är om vi skall ha\r\nett observatörskap i VEU.\r\nMin utgångspunkt är att vi inte skall vara\r\nmedlemmar i VEU, men jag tycker att ett beslut om\r\nobservatörskap vore ett klokt beslut.</pre><pre>Anf.  28  EVA ZETTERBERG (v) replik:\r\nFru talman! Jag tycker att det var mycket positivt\r\natt Maj-Lis Lööw avslutade sitt anförande med att\r\nsäga att Sveriges uppgift i EU inte bara är att tillvarata\r\nde egna intressen utan betonade solidariteten med\r\ntredje världen och de länder som lever i absolut\r\nfattighet. Det tror jag är en mycket viktig\r\nutgångspunkt. Detta gäller även vad Maj-Lis Lööw\r\nsade om att delta i samarbetet med kritiska ögon och\r\nförsöka påverka EU i den riktning vi önskar.\r\nNär det gäller de frågor där Maj-Lis Lööw hävdar\r\natt utskottsmajoritetens uppfattningar på olika punkter\r\ninte skiljer sig så mycket från reservanternas vill jag\r\nbara hänvisa till att vi i ett särskilt yttrande har\r\nkonstaterat att det föreligger en grundläggande\r\nåsiktsskillnad när det gäller Sveriges möjligheter eller\r\nbrist på möjligheter i EU. Vi i Vänsterpartiet är här\r\nmycket kritiska och tror att vi har svårt att i framtiden\r\nvinna gehör för Sveriges självständighet vid ett EU-\r\nmedlemskap. De framgår väldigt tydligt.\r\nMen verkligheten är motsägelsefull. Vi har fattat\r\nbeslut genom folkomröstningen, och vi respekterar\r\ndet. Vi går in i EU med både positiva och kritiska\r\nögon. Detta är detta vi kommer att arbeta för.\r\nNär det gäller frågan om observatörskap\r\nrespektive medlemskap i VEU vill jag dra parallellen\r\nmed vad som hände när riksdagen fattade beslut om\r\nEES-avtalet. Man diskuterade då kopplingen till ett\r\nEU-medlemskap. Majoriteten hävdade då att detta\r\nabsolut inte var ett första steg mot medlemskap i EU.\r\nOh nej då, sade man, detta är två helt skilda saker. Det\r\nvar fullt möjligt att träffa ett EES-avtal utan att vi för\r\nden skull gick med i EU, sades det.\r\nMen vad hände sedan i EU-debatten? Då hävdade\r\nman att detta bara var en förlovning - EES-avtalet var\r\nbara första steget, Det var omöjligt att bara ha ett\r\nEES-avtal, och det var nödvändigt med ett fullt\r\nmedlemskap.\r\nJag är alltså liksom Per Gahrton mycket oroad\r\növer att ett observatörskap - precis som när det gällde\r\nEES-avtalet - är första steget mot ett fullt\r\nmedlemskap.\r\nJag är naturligtvis glad för att Maj-Lis Lööw\r\npersonligen säger sig inte vara intresserad av att verka\r\nför att Sverige skall bli medlem i VEU, men jag anser\r\natt det är illa nog med ett observatörskap. Vi kan\r\nmycket väl få information om vad som händer i VEU\r\nutan att formellt vara observatörer.</pre><pre>Anf.  29  MAJ-LIS LÖÖW (s) replik:\r\nFru talman! Det hade naturligtvis varit fullt\r\nmöjligt att fortsätta med EES-avtalet. Det framgick\r\nväl ganska tydligt under hela\r\nfolkomröstningskampanjen och även dessförinnan.\r\nMen vi var ett inte föraktligt antal som tyckte att\r\nSverige borde utnyttja möjligheten att gå vidare. Den\r\ndiskussionen har vi dock fört oberoende av att vårt\r\nland har ett EES-avtal. Vi tyckte att Sverige skulle få\r\nmera inflytande och bättre möjligheter att vara med i\r\nbeslutsfattandet genom att komma med som medlem.\r\nMen visst hade det varit fullt möjligt att fortsätta att\r\nbygga på ett EES-avtal.\r\nDen politiska diskussionen fortsätter nu. En\r\npolitisk process står aldrig stilla, utan man fortsätter\r\natt diskutera hur arbetet skall gå vidare. Man kan då\r\nha olika förhoppningar och farhågor. Jag tycker att\r\nmånga av de reservationer som Vänstern avgivit är\r\nuttryck för farhågor inför vad det beslut som vi i dag\r\nskall fatta kommer att innebära, snarare än uttryck för\r\nkonkreta invändningar mot beslutet.</pre><pre>Anf.  30  INGRID NÄSLUND (kds) replik:\r\nFru talman! Jag vill ställa en fråga till Maj-Lis\r\nLööw med tanke på det stora inflytande som\r\nsocialdemokraterna kommer att få inom EU, dels\r\ndärför att de blir starka i den svenska delegationen,\r\ndels därför att socialdemokraterna är starka i Europa.\r\nVilka kontakter har ni tagit för att påverka era\r\npartivänner i Europa när det gäller\r\nliberaliseringstendenserna i fråga om narkotika? Jag\r\ntycker att det är viktigt att få veta detta inför den\r\nframtida utvecklingen.\r\nJag vill också tacka Maj-Lis Lööw för att hon\r\nefterlyser inte bara ett kritiskt sinne utan också en\r\nöppenhet inför inträdet i EU. Det är inte fråga om en\r\norganisation utan om en organism som faktiskt\r\nständigt utvecklas, och därför blir den i mycket vad vi\r\ngör den till, och där har vi allesammans ett mycket\r\nstort ansvar.\r\nLåt mig dessutom göra den kommentaren att det\r\ntyvärr låter som om Per Gahrtons öppenhet inte är så\r\nstor. Han tycks ha en negativ inställning.</pre><pre>Anf.  31  MAJ-LIS LÖÖW (s) replik:\r\nFru talman! Jag kan försäkra Ingrid Näslund att vi\r\nkommer att föra en mycket aktiv debatt inom den\r\nsocialistiska gruppen, både i parlamentet i dess helhet\r\noch i de andra fora där vi träffar socialdemokrater ute\r\ni Europa och diskuterar drogfrågorna, inte minst\r\nnarkotikan. Ett par av ledamöterna i vår EU-\r\nparlamentarikerdelegation har speciellt uttryckt\r\nönskemål om att få komma med just i de utskott och\r\nde andra sammanhang där knarkfrågorna diskuteras.</pre><pre>Anf.  32  Statsrådet MATS\r\nHELLSTRÖM (s):\r\nFru talman! Sverige kommer fr.o.m. nu att utöva\r\ninflytande på en för oss delvis ny plattform. Vi har\r\nsedan medeltiden grundligt påverkats av det övriga\r\nEuropas politiska beslut. Nu får vi för första gången\r\nen möjlighet att - på fredlig väg - delta i dessa beslut.\r\nDet svenska folkets vägval återspeglar de\r\nförändringar som ägt rum sedan det kalla krigets slut.\r\nKommunismens sammanbrott och\r\nsupermaktspolitikens konfliktupplösning har givetvis\r\nvarit den avgörande faktorn men också en allt\r\nsnabbare internationalisering av villkoren för miljön,\r\nför ekonomin och för våra möjligheter att skapa\r\nsysselsättning och att trygga välfärden.\r\nSom medlem i EU kommer Sverige att delta i den\r\ngemensamma utrikes- och säkerhetspolitiken. Då kan\r\nvi påverka utvecklingen och aktivt bidra till att skapa\r\nen sådan alleuropeisk freds- och säkerhetsordning\r\nsom vi önskar. Den svenska militära alliansfriheten\r\nkommer inte att rubbas av medlemskapet i EU.\r\nLåt mig med anledning av den debatt som har\r\nförts här i den frågan säga att Per Gahrtons\r\npåståenden successivt har blivit avslöjade under\r\nreplikskiftena. Om jag hade varit vänlig skulle jag ha\r\nkunnat säga att Per Gahrton, när han först påstod att\r\ndet var solklart att ett observatörskap i VEU skulle\r\nleda till medlemskap, inte hade haft tillgång till\r\ndokumenten och inte var påläst. Nu brukar Per\r\nGahrton läsa en hel del, och jag är rädd för att den\r\nkarakteristik som jag får lov att använda - även om\r\nman ogärna för sådant till riksdagens protokoll - blir\r\natt det handlar om en bluff.\r\nDet är nämligen fullständigt klarlagt genom beslut\r\ni EU att inget land kan tvingas till medlemskap i\r\nVEU. Det framgår bl.a. av besluten i Edinburgh. Men\r\nträngd i debatten svänger Gahrton, och det som var ett\r\nsolklart fastslående blir, liksom när det gäller en rad\r\nandra påståenden, i replikskiftena referenser till vad\r\nfinska militärer har uttalat i finska tidningar. Det är en\r\nför Per Gahrton relativt vanlig debatteknik att\r\nreducera ett först solklart påstående till något som han\r\nhar läst någonstans. Om han har läst\r\nHufvudstadsbladet vet han naturligtvis också en hel\r\ndel om den debatt som har förts i Finland, också att\r\ndet där har framförts argument mot dessa militärers\r\nuppfattning.\r\nPressad på den punkten svänger Per Gahrton och\r\nsäger att det handlar om debatten om debatten. Det\r\nhär har inte sagts före folkomröstningen. När han får\r\npåpekandet att den kommande statsministern här i\r\nkammaren har klargjort att ett observatörskap i VEU\r\ninte tvingar oss till medlemskap, är Gahrtons teknik\r\natt säga att detta var ett uttalande från den ena sidan -\r\ndet har inte framhållits av socialdemokraterna.\r\nUtrikesminister Lena Hjelm-Wallén har tydligt\r\noch klart i ett tidigt skede av\r\nfolkomröstningskampanjen uttryckt att observatörskap\r\ni VEU är förenligt med neutraliteten. Därmed faller\r\nockså det argumentet. Per Gahrton står ganska\r\navklädd i denna diskussion.\r\nMed Sveriges politiska och konstitutionella vägval\r\när det som kallats \"ja-sidan\" i svensk politik i grunden\r\nupplöst. Det som förenat ja-sidan är en övertygelse att\r\nvårt inflytande över framtiden stärks i medlemskapet,\r\natt den verkliga demokratin förstärks.\r\nEfter medlemskapet den 1 januari blir det återigen\r\nde vanliga politiska motsättningarna - såväl som de\r\ngemensamma intressena - som kommer att gälla. Nu\r\nmöts skilda politiska mål, olika syn på samhället, på\r\nvälfärdspolitiken, på hur vi skall ta oss ur\r\narbetslöshetens gissel, på hur vi skall kunna bygga en\r\nbra framtid för svenska folket.\r\nEn del av dessa frågor kommer att behandlas på\r\nden europeiska politiska plattformen. Men det stora\r\nflertalet frågor kommer fortfarande att få sitt politiska\r\navgörande här hemma.\r\nDebatten inför folkomröstningen har varit en\r\ntillgång för demokratin. På ett sätt som inte skett på\r\nlänge i Sverige har demokratin och demokratins\r\ngrundvillkor, frågan om ett verkligt inflytande,\r\ndebatterats på bredden i vårt land. Man har diskuterat\r\nformellt och reellt inflytande, öppenhet och insyn,\r\nnärheten till beslut och behovet av internationella\r\ndemokratiska lösningar. Dessa frågor har stötts och\r\nblötts i hemmen, på arbetsplatserna, i folkrörelser och\r\norganisationer och i de politiska partierna. Debatten\r\nhar varit nyttig. Insikterna om Sverige i ett europeiskt\r\nperspektiv har ökat men också insikterna om\r\nproblemen och villkoren i beslutsfattandet liksom om\r\navstånd och närhet i förhållandet mellan väljare och\r\nvalda. Jag tycker att alla vi som har deltagit i debatten\r\npå ja- respektive nej-sidan runt om i vårt land har höjt\r\nden demokratiska medvetenheten i vårt land. Jag\r\nhoppas att vi skall kunna behålla den plattformen för\r\nen fortsatt intensiv debatt om hur vi skall stärka\r\ndemokratin i Sverige.\r\nSverige skall verka för ett Europa med en levande\r\ndemokrati. Vi skall ta med oss den debatt som vi för\r\nhär hemma ut till våra grannar. Alla människors lika\r\nvärde och delaktighet skall ligga som grund. Det är\r\ndärför också nödvändigt att den offentliga insynen i\r\nEU ökar. Vi kommer att verka för en ökad öppenhet\r\noch insyn och för en parlamentarisk och folklig\r\nförankring av unionsarbetet. Ett nära samråd med\r\nriksdagen är självfallet avgörande för våra möjligheter\r\natt med framgång driva en aktiv EU-politik. Den\r\nfrågan kommer att tas upp särskilt av Berit Löfstedt,\r\nmen säkert också av många andra debattörer.\r\nJag vill svara på den konkreta frågan från Hadar\r\nCars om omröstningarna i ministerrådet när det gäller\r\nlagstiftning. Hadar Cars frågade om den svenska\r\nregeringen kommer att offentliggöra också hur andra\r\nländer röstar och inte bara hur vi själva röstar. Det är\r\nlätt att svara ja på den frågan. Det är också en ganska\r\nokontroversiell fråga. I ministerrådets arbetsordning,\r\n7:5 §, är nämligen just öppenhet och offentlighet\r\nhuvudregel. Detta är en självklarhet, som den danske\r\nutrikesministern har utvecklat i svenska massmedier i\r\nden frågan. Man talar öppet om hur man själv röstar\r\noch hur andra röstar. Det finns inom EU numera\r\nockså möjlighet att studera röstningsprotokollen. EU\r\när inte det slutna system som vi kanske lätt föreställer\r\noss - av naturliga skäl - när vi står utanför.\r\nTillsammans med andra länder vill vi - utan att\r\ndärmed hävda att vi skulle vara de enda som har en\r\nstark vilja i detta avseende - göra Europa till en\r\nprogressiv kraft i världen, som kan bidra till\r\nekonomiska och sociala framsteg, rättvisa och\r\ndelaktighet. Vi vill också verka för ett EU som är\r\nöppet mot sin omvärld.\r\nDet finns inom EU alltid en konflikt mellan\r\nprotektionister och dem som vill öppna för mer\r\nfrihandel. Frihandlarna har normalt varit den starkare\r\nkraften, och med de traditionellt frihandlande EFTA-\r\nländer som nu kommer att delta i unionen bör den\r\nvågskålen väga ännu tyngre.\r\nGenom att Uruguayrundan nu har avslutats och\r\nden nya världshandelsorganisationen WTO har\r\nupprättats, har också ett avgörande steg tagits i\r\nriktning mot en öppnare världshandel och för att\r\nmotverka protektionismen. Det gäller både EU och\r\nSverige. Vi kommer att sänka våra tullar som ett\r\nresultat av Uruguayrundan.\r\nUruguayrundan har också verksamt bidragit till en\r\nfrigörelse av EU:s handelspolitik, exempelvis på\r\ntekoområdet. Där ökar inte hindren, Eva Zetterberg,\r\nutan de minskar. Det gäller inte minst också på\r\njordbruksområdet, där man i debatten ofta glömmer\r\nbort att det blir väsentliga minskningar av\r\njordbruksskyddet, såväl i EU som i resten av världen.\r\nFör Sveriges del är det en självklar uppgift att som\r\nEU-medlem verka för en förstärkt frihandelspolitik.\r\nJag tänker då särskilt på handeln med dem av våra\r\ngrannar som vi nu också aktivt vill stödja i deras\r\navsikt att bli medlemmar i EU. Det gäller alltså Öst-\r\noch Centraleuropa och Baltikum. Jag tänker givetvis\r\nockså på tredje världen och de fattiga länderna, men\r\nockså på våra stora handelspartner Nordamerika och\r\nJapan.\r\nSom fullvärdig medlem i EU kommer Sverige\r\nhärutöver att lägga särskild vikt vid följande områden\r\ninom det politiska samarbetet.\r\n- Arbete: arbetslösheten är Europas största\r\nekonomiska och sociala problem. Sverige kommer att\r\nverka för att kampen mot arbetslösheten skall stå\r\nhögst på dagordningen och ta nya initiativ för att\r\nbereda plats för Europas miljontals arbetslösa i\r\narbetsliv och utbildning.\r\n- Jämställdhet: Sverige skall driva\r\njämställdhetsfrågorna med kraft och engagemang. Vi\r\nkommer i EU att verka för förslag som underlättar för\r\nbåde kvinnor och män att kombinera arbetsliv med\r\nfamilj. Dessutom är det viktigt att EU som\r\norganisation mer än tidigare beaktar\r\njämställdhetsfrågorna. Vi kommer t.ex. att verka för\r\natt EU:s förslag skall granskas från ett\r\njämställdhetsperspektiv och att representationen i EU-\r\norganen skall vara jämställd.\r\n- Miljö: den ekonomiska utvecklingen i Europa är\r\ninte förenlig med de ekologiska grundvillkoren.\r\nSverige kommer aktivt att medverka till utvecklingen\r\nav en samhällsmodell som skapar en hållbar\r\nekonomisk, social och miljömässig utveckling.\r\n- Konsumenternas rättigheter: tillkomsten av den\r\ninre marknaden och de gemensamma reglerna för\r\nhandeln med varor och tjänster begränsar utrymmet\r\nför nationella åtgärder inom konsumentpolitiken och\r\nökar behovet av en gemensam europeisk\r\nkonsumentpolitik. Vi kommer att ta initiativ till och\r\nmedverka i utvecklingen av en gemensam\r\nkonsumentpolitik i Europa. Vi måste alla lyfta\r\nkonsumentpolitiken, när det gäller inflytande och\r\nskydd, till en ny dimension på denna nya, stora\r\nmarknad.\r\n- Reformerad jordbrukspolitik: Sverige har genom\r\nmedlemskapet tvingats att återgå till en mera reglerad\r\noch subventionerad jordbrukspolitik. Det är negativt,\r\nmen Uruguayrundan innebär, som sagt var, att EU nu\r\nkommer att få minska sina skydd successivt. Den\r\ngemensamma jordbrukspolitiken har brister och måste\r\nomdanas, av både ekonomiska och politiska skäl. Vi\r\nkommer att aktivt medverka till att reformera\r\njordbrukspolitiken. Jordbruksminister Margareta\r\nWinberg kommer att närmare gå in på de frågorna\r\nsenare i dag.\r\n- Öst-väst-integration: Sverige har i alla\r\ninternationella organisationer stött strävandena att\r\nåstadkomma en snabb ekonomisk integration av Öst-\r\noch Centraleuropa för att därigenom säkra\r\ndemokratin.\r\n- Effektiv användning av medel i EU:s fonder: vi\r\nkommer att vara nettobidragsgivare till EU:s budget.\r\nVi kommer också att ställa krav på en effektiv\r\nanvändning av EU:s medel och en effektivare kontroll\r\nav hur medlen används.\r\nDet är de politiska sakfrågorna som skall stå i\r\nfokus i EU-debatten. Jag har just redogjort för frågor\r\nsom regeringen anser vara särskilt viktiga.\r\nDiskussioner om EU:s framtida inriktning och\r\norganisation kommer att bli aktuella när\r\nMaastrichtfördraget skall följas upp inom ramen för\r\nen regeringskonferens som inleds 1996. Vi kommer\r\natt diskutera en fortsatt fördjupning av samarbetet\r\nsamtidigt som vi förbereder en utvidgning av unionen.\r\nDet är viktigt att dessa frågor, som också har\r\nberörts i debatten här i dag, av goda skäl, diskuteras\r\noch debatteras livligt i Sverige inför\r\nregeringskonferensen. Jag kommer att på olika sätt\r\nuppmuntra en sådan diskussion. Samtidigt vill jag\r\nredan nu understryka att utgångspunkten för de\r\ninstitutionella reformerna måste vara att dessa skall\r\nleda till att vi på ett effektivare sätt uppnår de\r\npolitiska målen, att EU svarar bättre mot Europas\r\nmedborgares krav när det gäller frågor som är\r\nangelägna för dem. Vi politiker i olika partier har\r\nansvar för att se till att diskussionen, i vad på oss\r\nankommer, inför och under regeringskonferensen har\r\nsin utgångspunkt i människors vardagsproblem, och\r\ninte enbart handlar om de begrepp som går över\r\nhuvudet på de flesta av oss, dvs. variabel geometri,\r\nhöjden och bredden på olika pelare etc.\r\nHerr talman! För första gången efter\r\nfolkomröstningen deltog Sverige den 9-10 december i\r\nett av EU:s s.k. toppmöten, Europeiska rådets möte i\r\nEssen i ordförandelandet Tyskland. Utvidgningen mot\r\nöst var en huvudfråga.\r\nSverige har verkat starkt för att de baltiska\r\nländerna snarast associeras på samma sätt som de öst-\r\noch centraleuropeiska länderna. Det betyder att de\r\ndärmed inkluderas i skaran av kandidater för ett\r\nmedlemskap. Det är det viktiga här. På denna punkt\r\nnåddes ett tillfredsställande resultat vid toppmötet i\r\nEssen. I slutdokumentet slås det fast att det för de\r\nbaltiska länderna skall förhandlas fram ett\r\nEuropaavtal under det franska ordförandeskapet, dvs.\r\nunder första halvåret nästa år. Detta innebär att de\r\nländerna nu är med i konkreta förberedelser som\r\nsyftar till ett medlemskap.\r\nDen klart viktigaste frågan på toppmötet var\r\nemellertid hur EU skall agera gemensamt för att klara\r\nav arbetslösheten i Europa. Den vitbok om tillväxt\r\noch sysselsättning som EU-kommissionen lagt fram\r\nlåg till grund för diskussionerna. Från\r\nsocialdemokratisk sida har vi lagt konkreta förslag i\r\nrapporten Sätt Europa i arbete, som utarbetades av en\r\ngrupp med samtliga de europeiska socialdemokratiska\r\npartierna med Allan Larsson som ordförande.\r\nPer Gahrton hävdar att det i själva verket bara var\r\nläckor, rykten och intressen från olika politiker som\r\nsade att man i Essen förde fram budskapet att\r\nsysselsättningen var en viktig punkt. Det är återigen\r\nen del av den debatteknik som jag tidigare vände mig\r\nmot. Det går faktiskt att läsa det slutdokument som\r\nhar lagts fram från detta toppmöte. Där framgår det\r\nför varje läsare att sysselsättningen är den första\r\npunkten och att sysselsättningsfrågorna behandlas\r\nmera detaljerat än så gott som varje annan punkt i\r\ndetta ganska rejäla slutdokument.\r\nSom första punkt slås fast att kampen mot\r\narbetslöshet och jämlika möjligheter för män och\r\nkvinnor kommer att fortsätta att vara en uppgift av\r\nyttersta vikt för EU och medlemsstaterna.\r\nMan tar också fram åtgärder inom fem\r\nnyckelområden, och konkret handlar det om följande:\r\n1. att förbättra möjligheterna för arbetstagarna att\r\nhöja sin kompetens genom t.ex. kompletterande\r\nyrkesutbildning,\r\n2. att främja tillväxt som leder till fler jobb,\r\n3. att minska de kostnader som inte är direkta\r\nlönekostnader, vilket skall ske i samarbete med bl.a.\r\nfackföreningarna,\r\n4. att gå från passiva till aktiva\r\narbetsmarknadsinsatser och\r\n5. att ta ansvar för särskilda åtgärder för grupper\r\nsom drabbas hårt av arbetslösheten, dvs. ungdomar,\r\nkvinnor och äldre.\r\nJag vill säga till Eva Zetterberg att man i detta\r\ndokument inte tar upp frågan om en ökad\r\nlönespridning. Däremot fanns det - det är det\r\nintressanta - grupper som hade önskat det, men det\r\nkom inte med i dokumentet. Det visar i vilken\r\nriktning som debatten gick.\r\nIngvar Carlsson drev kravet på att man i\r\nslutdokumentet skulle ta upp jämställdhet mellan män\r\noch kvinnor. På en av sina presskonferenser sade\r\nstatsministern att han upplevde det som något av en\r\nkulturchock att vara på ett möte med 95 % män. Det\r\när vi ju inte vana vid numera i svenska politiska\r\nsammanhang. Det svenska kravet tillgodosågs. Det är\r\nen framgång. Vägen kan tyckas lång, men\r\njämställdhetskraven växer nu snabbt i många länder i\r\nEuropa. Det är en av de mycket intressanta tendenser\r\nsom vi kan se, och det är då viktigt att målsättningen\r\när fastslagen. Det gör det lättare för oss att driva\r\nfrågorna.\r\nSverige drev också aktivt sysselsättningspolitiken\r\npå mötet. Det finns nu en gemensam insikt om att\r\narbetslösheten inte kan lösas enbart genom en\r\nkonjunkturuppgång, utan det krävs aktiva åtgärder av\r\nregeringarna, enskilt och i europeisk samverkan. Det\r\nhar helt enkelt växt fram en ökande medvetenhet om\r\natt Europa behöver en ny ekonomisk politisk strategi,\r\nsom bygger på gemensamma möjligheter. Toppmötet\r\ni Essen var, som jag ser det, herr talman, ett steg i rätt\r\nriktning.</pre><pre>Anf.  33  PER GAHRTON (mp) replik:\r\nHerr talman! Jag har också läst slutdokumentet. I\r\ndet finns en mängd vackra till intet förpliktande ord\r\nom kamp mot arbetslöshet. Det intressanta är att man\r\ninte i något annat lands massmedier har bedömt det\r\nsom ett intressant framsteg för svensk\r\narbetslöshetsbekämpningspolitik. Man har insett att\r\ndet är tomma ord.\r\nDet konkreta, som gäller arbetslösheten, är att\r\nEMU-kriterierna skall genomföras. Jag vill fråga\r\nMats Hellström om Sverige accepterar det. Skall\r\nSverige nu anpassa sin ekonomiska politik helt och\r\nhållet till EMU-kriterierna? Det är förödande för\r\nsysselsättningspolitiken. Här blir det också fråga om\r\nännu ett löftesbrott. Under hela\r\nfolkomröstningskampanjen förnekade ni nämligen att\r\nvi skulle vara bundna av att behöva anpassa oss till\r\nEMU:s tredje steg. Här står det att vi är förpliktade att\r\ngöra det.\r\nNär det gäller Västeuropeiska unionen tror jag att\r\nde flesta som lyssnade till Mats Hellström\r\ngenomskådade hans trixande. Han säger att ingen kan\r\ntvinga oss till medlemskap i VEU. Det är ingen som\r\nhar påstått att det finns en formell möjlighet att tvinga\r\noss. Men jag påstår att det är solklart att meningen\r\nmed ett observatörsskap är att det skall leda till\r\nmedlemskap.\r\nOm Mats Hellström har en annan uppfattning kan\r\nhan bara klara det på ett sätt, nämligen genom att här\r\ndeklarera att regeringen under inga omständigheter\r\nkommer att ta steget från observatörsskap till\r\nmedlemskap. Kan vi få en sådan entydig deklaration?\r\nKan vi åtminstone som ett minimum få ett löfte om\r\natt det inte skall bli fråga om ett medlemskap utan\r\nföregående folkomröstning? Kan vi också få beskedet\r\natt en folkomröstning skall anordnas om resultatet av\r\nregeringskonferensen? Mats Hellström har själv\r\ndeklarerat att den genomförda folkomröstningen inte\r\ngav mandat för ytterligare överstatlighet. Det kommer\r\nmed all sannolikhet förslag om ytterligare\r\növerstatlighet från regeringskonferensen. Kan vi få ett\r\nklart löfte om att det förslaget i så fall skall\r\nunderställas en folkomröstning i Sverige?</pre><pre>Anf.  34  Statsrådet MATS HELLSTRÖM (s)\r\nreplik:\r\nHerr talman! Det finns ingenting i det här\r\ndokumentet, Per Gahrton, som står i motsatsställning\r\ntill vad den svenska förhandlingen har gällt. Det är\r\nden svenska riksdagen som skall fatta beslut om, när\r\nden tiden kommer, huruvida vi skall delta i det tredje\r\nsteget i EMU eller inte. Den punkten när det gäller\r\nEMU kvarstår självfallet så som jag har redovisat den\r\nhär i riksdagen.\r\nNär det gäller VEU är det enligt mening uppenbart\r\natt ett observatörsskap är viktigt för ett land som är\r\nneutralt. Eftersom vi är neutrala är det av extra värde\r\nför oss att få information i ett tidigt skede. Ett land\r\nsom bygger sitt försvar på neutralitet och militär\r\nalliansfrihet, så har det alltid varit i Sverige, har ett\r\nextra intresse av att informera sig. Därmed är det klart\r\ni svenskt intresse - även utifrån neutraliteten och den\r\nmilitära alliansfriheten - att vi informerar oss inom\r\nramen för ett observatörsskap.\r\nI mitt tal har jag talat om det som den svenska\r\nregeringen eftersträvar, nämligen ett alleuropeiskt\r\nsystem för säkerhetspolitiskt samarbete. Så som det\r\nmånga gånger har uttryckts inkluderar det både USA\r\noch Ryssland. Det är vad vi strävar efter. Det har jag\r\nredovisat, och det har regeringen redovisat många\r\ngånger.\r\nVEU är ett stickspår. Per Gahrton vill återigen\r\nföra en debatt kring en skenfråga och undrar vad vi i\r\nframtiden kommer att göra. Det avgör inte vi. Det\r\navgörs av den svenska riksdagen. Vi anser inte att vi\r\nskall bli medlemmar av VEU. Vi anser att det är ett\r\nstickspår.\r\nUnder den här debatten har Per Gahrton gång på\r\ngång upprepat att vad vi i dag gör är att gå in som\r\nmedborgare i ett län, i en delstat. Per Gahrton vistas\r\nnu en del i Strasbourg och Bryssel, och det tror jag är\r\nbra. Är det så att de människor som Per Gahrton\r\nmöter där uppfattar det som att de lever i ett ofritt län\r\ni en ofri delstat? Jag undrar hur länge Per Gahrton kan\r\nbefinna sig i dessa församlingar och möta politikerna\r\ndär och ändå fortsätta att hävda detta här i Sveriges\r\nriksdag - om det nu inte är så som TV-Aktuellt i går\r\ngav ett klart intryck av. Per Gahrton fick frågan om\r\nhan samarbetar med de franska politikerna på den\r\nyttre högerkanten som är motståndare till EU-\r\nmedlemskapet. Han svarade att han gör det i de\r\nstrategiska frågorna. Jag vill därför ställa en fråga till\r\nPer Gahrton. Jag tror att det gäller en gräns för många\r\nav oss. Per Gahrton svarade ja på frågan om huruvida\r\nhan samarbetar med franska högerpolitiker på\r\nytterkanten. Kommer Per Gahrton att samarbeta med\r\nLe Pen? Är detta innebörden av Per Gahrtons tal om\r\ndelstater? Är det från dessa källor som han får\r\nintrycket att Sverige kommer att bli ett ofritt län i och\r\nmed medlemskapet i EU?</pre><pre>Anf.  35  PER GAHRTON (mp) replik:\r\nHerr talman! Jag kunde inte se Aktuellt i går så\r\njag vet inte hur förfalskat inslaget var. Jag ingår i den\r\ngröna gruppen. Jag samarbetar med demokratiska\r\nEU-motståndare i alla politiska läger. Däri ingår inte\r\nLe Pen. Däremot kan det ingå demokratiska\r\nhögermänniskor, precis som Björn von der Esch i\r\nSverige. Jag antar att det är fullt legitimt med ett\r\nsådant samarbete i frågor där man har en gemensam\r\nståndpunkt.\r\nNär det gäller EMU är poängen att redan nu i\r\nandra fasen åläggs EU-länderna att anpassa sig efter\r\nkonvergenskriterierna. Det står också i\r\nslutdokumentet. Det är i och för sig ingen nyhet, men\r\ndet är intressant att det står även där. Det är detta\r\nfrågan gäller. Man skall anpassa sig i syfte att\r\nkvalificera sig för det tredje steget. Frågan är om\r\nSverige kommer att göra det. Frågan är teoretisk och\r\ngäller inte vad riksdagen kommer att besluta i\r\nframtiden. Skall Sveriges politik i enlighet med det\r\nhär dokumentet präglas av en anpassning till\r\nkonvergenskriterierna?\r\nSlutligen beträffande VEU så säger Mats\r\nHellström att det är ett stickspår. Om det är ett\r\nstickspår så går det väl att ge ett klart svar. Det fanns\r\nhär en antydan till ett svar. Mats Hellström anser\r\npersonligen inte att vi skall bli medlemmar i VEU.\r\nKan han då inte skärpa det uttalandet till att\r\nregeringen inte under några omständigheter avser att\r\nta in Sverige i VEU, att det inte kommer något sådant\r\nförslag från regeringen och om regeringen trots allt\r\nskulle vilja göra det skall vi ha en folkomröstning?\r\nDetta är kärnfrågan. Kan Mats Hellström lova att det\r\nblir en folkomröstning innan Sverige går vidare in i en\r\nprocess med överstatlighet inom EU?\r\nFör övrigt har opinionsmätningar i Frankrike,\r\nStorbritannien och Tyskland nyligen visat att det finns\r\nen massiv majoritet mot stormaktsbygget. Skulle man\r\nvågat ha folkomröstningar i dessa länder skulle det\r\ntroligen ha blivit ett nej redan till Maastrichtfördraget.\r\nDet finns en ganska bred folkopinion som avvisar den\r\nsortens stormaktsbygge som Miljöpartiet kritiserar.</pre><pre>Anf.  36  Statsrådet MATS HELLSTRÖM (s)\r\nreplik:\r\nHerr talman! Sverige uppfyllde samtliga\r\nkonvergenskrav som avser finansiell stabilitet så sent\r\nsom 1991. Det är givet att det är viktigt med finansiell\r\nstabilitet. Det är en målsättning som den\r\nsocialdemokratiska regeringen alltid har haft. Vi har\r\narbetat utifrån den målsättningen under tidigare\r\nperioder och kommer naturligtvis att göra det i\r\nframtiden också.\r\nVi anser dock inte att målen för EMU är\r\ntillräckliga. Vi anser att sysselsättningen måste få\r\nsamma vikt som de finansiella stabilitetskraven. Detta\r\när den svenska linjen som vi driver och\r\nfortsättningsvis kommer att driva aktivt som medlem i\r\nEU.\r\nJag tycker att det är något tidigt att nu ta ställning\r\ntill i vilka frågor vi skall ha folkomröstningar i\r\nframtiden. Det måste rimligen vara beroende av hur\r\nutfallet blir av den regeringskonferens som skall\r\ninledas 1996. Det finns de som tror att konferensen\r\nkommer att handla om utomordentligt dramatiska\r\nförändringar av helt nya institutionella byggen. Jag\r\nhar sagt att jag för min del snarare tror att det kommer\r\natt handla mera om svåra frågor såsom hur EU\r\norganisatoriskt skall kunna anpassa sig så att man kan\r\nta emot, vilket vi alla önskar, Estland, Lettland,\r\nLitauen, Polen, Tjeckien, Slovakien och Ungern som\r\nmedlemmar och att det inte kommer att gälla så\r\nmånga dramatiska frågor. Det är ingen som i förväg\r\nvet hur det blir. Vilka beslut som skall fattas av den\r\nsvenska riksdagen är hur som helst en fråga för\r\nriksdagen. Det kanske är rimligt att riksdagen\r\navvaktar vilka förslag som faktiskt kommer från EU-\r\nsystemet i det avseendet innan vi här bestämmer oss\r\nför om vi skall ha folkomröstning eller om riksdagen\r\nskall fälla avgörandet. Detta är en fråga för riksdagen\r\natt avgöra.</pre><pre>Anf.  37  HADAR CARS (fp) replik:\r\nHerr talman! Oberoende av de regler som kan\r\nfinnas om vad som skall vara offentligt respektive inte\r\noffentligt från Ministerrådet, vet vi att praxis har varit\r\natt man inte har redogjort för hur de olika ministrarna\r\nhar röstat. Hade det varit så hade t.ex. inte liberala\r\ntidningar i England och personer i Holland behövt\r\nvända sig till Europadomstolen för att med dess hjälp\r\nförsöka få reda på hur olika beslut har tillkommit.\r\nOberoende av hur det har varit och är, är det\r\nuppenbart att efter Sveriges och Finlands inträde kan\r\nvi utgå ifrån att det inte längre kommer att råda någon\r\nhemlighet om hur någon minister har röstat inom\r\nMinisterrådet i lagstiftningsfrågor. Jag tycker att det\r\när ett positivt och bra beslut från regeringens sida, och\r\nett besked som jag uppskattar.\r\nJag uppskattar också att frågan om sysselsättning\r\nåt alla är en högt prioriterad fråga inom den\r\neuropeiska unionen. Jag kan från min utgångspunkt\r\nintyga att inom EU fäster man nu mycket stort\r\navseende vid dessa frågor. Uppmärksamheten kring\r\nvad EU gör är ingalunda av den karaktären som Per\r\nGahrton försöker göra gällande.\r\nLåt mig också notera att det som sker när det\r\ngäller kampen mot arbetslösheten inom EU har\r\nigångsatts redan innan Sverige, Finland och Österrike\r\nblev medlemmar. Det tycker jag är mycket positivt.\r\nJag kan inte tänka mig att svenska insatser kommer att\r\nminska engagemanget för att skapa arbete med hjälp\r\nav de metoder som man kan finna inom den\r\neuropeiska unionen.\r\nHerr talman! Jag vill också säga att det är bra om\r\nden svenska regeringen inom EU:s ram bedriver\r\njämställdhetskraven hårdare än vad andra regeringar\r\nhittills har gjort. Jag uppskattar också tankarna på en\r\nreformering av jordbrukspolitiken.\r\nKontrollen över användningen av EU:s medel\r\nmåste självfallet öka. Men den uppmaningen, Mats\r\nHellström, skall vi väl inte i första hand rikta till EU\r\nutan till EU:s medlemsländer. Om jag är rätt\r\ninformerad sker utbetalningar av medel från EU till\r\nländerna som i sin tur svarar för att dessa medel\r\nutbetalas enligt de lagar och regler som man har varit\r\növerens om i ministerrådet. Man kan alltså inte\r\nanklaga EU:s förvaltning för slapphet när det gäller\r\nkontrollen av medel. Det är snarare länderna i EU-\r\nkretsen som inte har kontrollerat att de medel som de\r\nhar fått från EU har använts på ett riktigt sätt.</pre><pre>Anf.  38  Statsrådet MATS\r\nHELLSTRÖM (s):\r\nHerr talman! På den sista punkten har naturligtvis\r\nHadar Cars rätt. Länderna har ett huvudansvar. Jag\r\ntror också att EU-systemet och det faktum att den\r\nsvenska kommissionären, Anita Gradin, delvis\r\nkommer att arbeta med dessa frågor, borgar för att de\r\nsynpunkter som Hadar Cars och jag uppenbarligen är\r\növerens om får genomslag.\r\nHadar Cars förde i huvudsak fram positiva\r\nsynpunkter kring den deklaration som jag gjorde här.\r\nJag uppskattar vad han sade.\r\nFör att det här skall bli en realitet, för att vi\r\nverkligen skall kunna få ett inflytande, är det viktigt\r\natt vi kan samarbeta inom ministerrådet men också\r\ninom Europaparlamentet. Jag uppskattar att flera\r\npartier uttrycker att de kommer att arbeta aktivt i\r\nparlamentet för den här typen av frågor.\r\nVi på regeringssidan behöver i högsta grad stöd av\r\nparlamentarikerna. Inom de olika\r\nparlamentsgrupperna skall olika frågor drivas, t.ex.\r\nsysselsättningsfrågan. Det skall vara ungefär så som\r\nHadar Cars sade.</pre><pre>Anf.  39  EVA ZETTERBERG (v) replik:\r\nHerr talman! Statsrådet Hellström har i sitt\r\nanförande tagit upp en rad frågor. Från ja- och\r\nnejsidan är vi helt överens om flera frågor som är\r\nangelägna att Sverige driver i EU.\r\nDet som vi är överens om är kanske inte lika\r\nintressant att diskutera som de frågor som vi faktiskt\r\nhar olika uppfattningar om.\r\nEtt område som Mats Hellström tog upp gällde\r\nhur kampanjen för och emot EU har breddat\r\nmänniskors kunskap. Det gäller både de vanliga\r\nvaldeltagarna och oss som har varit aktiva företrädare\r\nför den ena eller andra sidan ute i landet. Jag delar\r\nuppfattningen att det har varit ett stort positivt värde\r\nmed den folkbildningskampanjen.\r\nJag kan också konstatera att många av dem som\r\nhar varit med känner att de på flera punkter inte har\r\nfått fullständig information från jasidan. Likaså har\r\nresurserna varit olika för ja- respektive nejsidan.\r\nHerr talman! En viktig fråga som Mats Hellström\r\ntog upp gällde demokratin och hur vi skall påverka så\r\natt EU blir mer öppet. Jag tycker inte att jag har fått\r\nnågot särskilt bra svar på frågan om hur den svenska\r\nregeringen kommer att agera mer kraftfullt för att\r\nförslagen skall förankras innan man fattar beslut i EU.\r\nVi har exemplet med Anders Sundström och\r\nregionalpolitiken, som jag nämnde inledningsvis och\r\nsom det också refereras till i dagens DN. Anders\r\nSundström har konstaterat att regeringen inte är\r\nskyldig att ta upp förslag i riksdagen och få riksdagen\r\nmed sig innan man fattar beslut i EU. Det är av\r\noerhört stor betydelse att veta vilken inställning\r\nregeringen har. Hur kommer man att gå vidare?\r\nJag frågade också Mats Hellström om\r\nvapenexporten. Jag nöjer mig inte med att vi får\r\nbehålla våra egna regler. Jag kräver att den svenska\r\nregeringen aktivt agerar för att man skall upphöra\r\nmed svensk vapenexport. Man skall också agera i\r\nEuropa för att minska den internationella\r\nvapenhandeln, så att länder som uppenbart strider mot\r\nmänskliga rättigheter inte får möjligheter att\r\nimportera från andra europeiska länder. Vad kommer\r\nregeringen att göra på det området?\r\nHerr talman! Mats Hellström ansåg att jag hade fel\r\nnär jag sade att handelshindren skulle öka. Jag vill\r\nbara referera till ett TT-telegram som kom i början av\r\ndecember. Det handlar om hur EU officiellt hade\r\nåterinfört tullar - beträffande textilimport från\r\nIndonesien, Thailand och Filippinerna - som tidigare\r\nhade upphört. Det finns fler exempel på hur t.ex.\r\nSpanien, åtminstone tillfälligt, har stoppat viktiga lån\r\ntill Sydafrika. Man har också försökt förhindra\r\nhumanitärt stöd till Rwanda. Det finns en rad sådana\r\nexempel, Mats Hellström.</pre><pre>Anf.  40  Statsrådet MATS\r\nHELLSTRÖM (s):\r\nFru talman! Jag har samma uppfattning om\r\nvapenexporten som Eva Zetterberg. Jag kommer att\r\ndriva den i EU:s ministerråd, som jag har gett uttryck\r\nför i en intervju i Svenska Freds- och\r\nSkiljedomsföreningens tidning PAX. Dels skall\r\nSverige fortsätta med sin restriktiva vapenexport. Dels\r\nskall vi inom ramen för det frivilliga samråd som\r\nfinns inom EU naturligtvis verka för att andra länder\r\nockså skall gå mot en mer restriktiv riktning, precis\r\nsom Eva Zetterberg är ute efter. Men detta är alltså\r\nnågonting som vi själva bestämmer. Vi kan inte\r\npåtvingas någon ny politik utifrån. Vi kan heller inte\r\ntvinga andra länder inom EU att föra en annan politik,\r\nmen från den svenska regeringens sida kommer vi,\r\nsom jag har sagt i PAX, givetvis att verka för att man\r\ninom den frivilliga samrådsramen skall gå mot en mer\r\nrestriktiv riktning. Skälet till att vapenexporten\r\ndiskuteras inom EU är just att man vill åstadkomma\r\nen större restriktivitet. Jag tror att Eva Zetterberg och\r\njag är överens på den punkten när det gäller\r\nvapenexporten.\r\nEva Zetterberg tog upp demokratifrågorna. De\r\nabsolut viktigaste frågorna handlar givetvis om hur vi\r\nhär i riksdagen skall kunna ha ett bra samarbete.\r\nRegeringen skall i tid presentera förslag som\r\nsedermera kommer upp för beslut inom EU:s\r\nministerråd. EU-delegationen, sedermera EU-\r\nnämnden, skall tillsammans med fackutskotten ge\r\nsynpunkter i den processen. Vi har verkligen intresse\r\nav att den processen är så fullständig som möjligt.\r\nPartierna i riksdagen har också under hösten varit\r\növerens om att samarbetet i den nuvarande EU-\r\ndelegationen skall syfta till att vi får pröva oss fram\r\ntill ett mönster och system som vi tycker passar.\r\nPartierna får dra sina slutsatser inför EU-nämnden om\r\nhur vi skall få detta att fungera på ett bra sätt. Detta\r\nhar vi varit överens om såväl när Socialdemokraterna\r\nsatt i opposition som när vi nu sitter i regeringen.\r\nHösten har varit en prövotid för att se hur det här\r\nsystemet skall fungera så bra som möjligt. Självfallet\r\nvill vi gå långt i riktning mot att riksdagen skall ha\r\nreella möjligheter till inflytande. Det tror jag framgår\r\nväl av vad regeringen har uttryckt i dessa frågor.\r\nTill sist vill jag ta upp frågan om handelspolitiken.\r\nNär det gäller tekoindustrin har Sverige faktiskt högre\r\ntullar än EU. Vi har däremot inga kvoter. Nu måste\r\nsåväl Sverige som EU röra sig i riktning mot\r\nfrihandel. Det är bra. Däremot har Eva Zetterberg rätt\r\ni att det finns faror. Vid det första tillfälle då jag hade\r\nmöjlighet att tala i ministerrådet kring dessa frågor\r\nutfärdade jag en varning för att använda andra\r\ninstrument. När tullarna sänks finns det en risk för att\r\nsåväl USA som krafter inom EU vill utnyttja t.ex.\r\nantidumpningsvapen och annat för att tillfälligt stoppa\r\nimport. Det har jag varnat för. Det gjorde jag, som\r\nsagt, i mitt första inlägg. Jag kommer att fortsätta att\r\ndriva den inriktning som är en klar del av den svenska\r\nhandelspolitiken och som det finns stor\r\növerensstämmelse om här i riksdagen. Sådana här\r\ntendenser måste man tidigt vara vaksam på. De finns\r\nsåväl inom EU som i USA och i Japan. När\r\nUruguayrundan äntligen är färdig och när vi skall gå\r\ntill den friare handeln i WTO bör länder som Sverige\r\naktivt bidra så att det blir en reell frihandel.</pre><pre>Anf.  41  EVA ZETTERBERG (v) replik:\r\nHerr talman! Det är bra, Mats Hellström. Vi är\r\növerens på flera punkter. Vi skall driva en restriktiv\r\nvapenexport i Sverige. Helst skall vi få bort den helt;\r\njag hoppas att vi kan vara överens om det också. Vi\r\nskall även försöka minska den internationella\r\nvapenhandeln och försöka påverka andra länder i en\r\nrestriktiv riktning.\r\nHerr talman! Jag hoppas att det uttalande som\r\nMats Hellström gjorde om regeringens avsikter att\r\nförankra besluten i riksdagen innan man går vidare till\r\nEU står sig. Jag hoppas att frågan om\r\nregionalpolitiken, som vi redan har diskuterat, var ett\r\nnybörjarmisstag.\r\nLikaså gläder det mig att att man från regeringens\r\nsida aktivt vill driva på i fråga om handelspolitiken\r\noch öka möjligheterna för u-länderna. Jag vill särskilt\r\nunderstryka Afrikas läge, både vad gäller handel och\r\nbistånd. EU har hittills inte alls gynnat Afrika på det\r\nsätt som man borde med tanke på den svåra situation\r\nsom råder där.\r\nHerr talman! Till sist vill jag ta upp det som Mats\r\nHellström kritiserade mig för i sitt första anförande.\r\nDet handlar om resultatet av toppkonferensen i Essen\r\nnär det gällde arbetsmarknadspolitiken. Jag hävdar\r\nliksom Per Gahrton att konvergenskraven underströks\r\nmed all tydlighet. Jag tolkade vad som sades på\r\nkonferensen om att man skulle gå i en riktning mot\r\nökade löneskillnader. Jag citerar: \"a wage policy\r\nwhich encourages job-creating investments and in the\r\npresent situation requires moderate wage agreements\r\nbelow increases in productivity\". Detta står under\r\npunkt nr 2.\r\nHerr talman! Jag uppfattar att detta klart ger\r\nmöjlighet att öka inkomstskillnader, att gå under\r\ngränser med hänvisning till att produktiviteten är låg.\r\nDetta är en tolkning som jag har gjort, Mats\r\nHellström. Vi får väl se hur man går vidare på det här\r\nområdet. Det finns bra deklarationer även från Essen\r\nom hur kampen mot arbetslösheten skall bedrivas,\r\nmen jag vidhåller ändå att konvergenskraven ligger\r\nfast, och de går före kampen mot arbetslösheten.</pre><pre>Anf.  42  Statsrådet MATS\r\nHELLSTRÖM (s):\r\nHerr talman! Just det citat som Eva Zetterberg\r\nläste upp ger inte grund för något tal om att det\r\nhandlar om ökade löneskillnader. Det handlar om\r\nmoderata löneökningar. Det är uttalanden som brukar\r\ngöras i de flesta finansplaner, i alla fall i vårt land. Så\r\nhar det varit under en mycket lång tid, och jag tycker\r\ninte att det är så dramatiskt som Eva Zetterberg vill ge\r\nintryck av. Framför allt handlar det inte om\r\nlöneskillnader.\r\nNär det gäller samrådet i riksdagen är jag mycket\r\nbestämd. Regeringen avser att ha ett öppet och\r\nlångtgående samarbete med riksdagen. Anledningen\r\ntill att samrådet skedde sent i det fall som Eva\r\nZetterberg tog upp är att den tidigare regeringen inte\r\nblev färdig med förhandlingarna med kommissionen\r\nunder sin tid.\r\nDet var en av de få frågor som inte hade lösts. Först\r\nefter det att den tidigare regeringen blev\r\nexpeditionsministär var det möjligt att lösa vissa\r\nfrågor mellan departementen. De lämnades över till\r\noss. Därför kom den frågan sent till riksdagens EU-\r\ndelegation. Men detta hade med förhandlingsföljden\r\natt göra - ingenting annat.\r\nDe synpunkter som arbetsmarknadsminister\r\nSundström fick vid kontakter med riksdagens partier\r\när, såvitt jag förstår, synpunkter som han sedan har\r\ntagit hänsyn till inför den svenska fortsatta\r\ndiskussionen med kommissionen. Jag tror att vi har på\r\nden punkten följt upp det som kan krävas och är\r\nönskvärt i fråga om samråd. Vi vill ha ett intensivt\r\nsamråd.\r\nDen här hösten har alla, den tidigare regeringen\r\noch vi, med god vilja tagit till oss ett sätt att se på hur\r\nsystemet fungerar. Vi har snabbt sett att beredningar i\r\nfrågor inför ministerrådsmöten måste ske tidigare i\r\ndepartementen än vad traditionen har varit under\r\ntidigare perioder. Det är frågor vi har fått lära oss\r\nhantera under denna höst. Den 1 januari blir vi\r\nglädjande nog medlemmar av EU. Då hoppas jag att\r\nvi skall ha ett system som med god vilja skall göra så\r\natt det fungerar väl mellan regering och riksdag.</pre><pre>Anf.  43  MARGARETHA AF UGGLAS (m)\r\nreplik:\r\nHerr talman! Östutvidgningen var ett stort ämne\r\nvid mötet i Essen. Men statsrådet Hellström sade litet\r\ni sitt anförande om de svenska insatserna i denna\r\nfråga. Jag undrar om statsrådet Hellström kan säga\r\nnågot om hur regeringen avser verka för att vara\r\npådrivande i den fråga som kommer att vara mycket\r\nviktig i kommissionens och ministerrådets arbete\r\nunder våren.</pre><pre>Anf.  44  Statsrådet MATS\r\nHELLSTRÖM (s):\r\nHerr talman! Jag nämnde framför allt det faktum\r\natt man nu har slagit fast att förhandlingsmandatet för\r\natt förhandla fram Europaavtal för Baltikum, som\r\nman fattade beslut om i ministerrådet i november,\r\nskall bli färdigt under det kommande halvåret, dvs.\r\nunder det franska ordförandeskapet.\r\nMargaretha af Ugglas undrar på vilket sätt Sverige\r\narbetar aktivt. Margaretha af Ugglas känner väl till -\r\nni arbetade så under er tid, vi gör så i den regering jag\r\nföreträder - att Sverige arbetat aktivt för att Baltikum\r\nskall få möjligheten att börja förhandla om\r\nEuropaavtal. Jag tror att Sverige tillsammans med\r\nandra länder har bidragit till att beslutet om detta\r\nmandat fastställdes i slutet av november.\r\nDen korta tid som förhandlingarna avses ske\r\nunder, ett halvår, ger de baltiska länderna en\r\nmöjlighet att komma i samma startläge inför\r\nförhandlingar om medlemskap som Polen, Ungern,\r\nTjeckien och Slovakien redan har. Sverige kommer\r\natt aktivt i den ministerrådsarbetsgrupp som följer\r\nförhandlingarna under våren bevaka att den snabba\r\ntidtabellen följs och försöka lösa eventuella problem\r\npå ett bra sätt.\r\nI övrigt har vi påpekat i olika sammanhang att vi\r\nanser att det material som har lagts fram till mötet i\r\nEssen måste kompletteras ordentligt på två punkter.\r\nDen första punkten gäller förstås jordbruket. Det\r\nmåste tas större steg för att anpassa EG:s eget\r\njordbruk. Jag talade om det tidigare, och Margareta\r\nWinberg kommer in på det senare.\r\nDen andra punkten gäller just handelspolitiken.\r\nEva Zetterberg och jag är överens om att vi måste\r\narbeta för en snabbare avveckling av tullar och andra\r\nhandelshinder gentemot Östeuropa och Baltikum.</pre><pre>Anf.  45  MARGARETHA AF UGGLAS (m)\r\nreplik:\r\nHerr talman! Beslutet vid mötet i Essen om\r\nBaltikum är alldeles utmärkt. Där har vi en fortsatt\r\nroll att spela, dvs. se till att Baltikum så fort som\r\nmöjligt får Europaavtal.\r\nMin fråga gällde också Sveriges strategi vad gäller\r\nhela östutvidgningen. Även här har vi en möjlighet att\r\nverka pådrivande, bl.a. tack vare vår traditionella\r\nfrihandelspolitik. Frihandel för t.ex. industrivaror vore\r\nnågot att uppnå.\r\nVi måste skaffa oss en strategi när det gäller hela\r\nöstutvidgningen. Det gäller både den stegvisa\r\nutvecklingen, EU:s egen reformverksamhet och\r\nnaturligtvis att det skall bli en fast tidsplan för\r\nöstutvidgningen. Detta är EU:s historiska uppgift.</pre><pre>Anf.  46  Statsrådet MATS\r\nHELLSTRÖM (s):\r\nHerr talman! Jag delar Margaretha af Ugglas\r\nuppfattning att det är viktigt att det blir en tidsplan\r\noch att Sverige skall ha en roll av att aktivt driva på\r\ndessa frågor.\r\nPå de två områden som är mest centrala för att en\r\ntidsplan skall få en rimlig omfattning - inte kort, för\r\ntid kommer det att ta - är att EG reformerar sin\r\njordbrukspolitik, sänker jordbruksstöden, går in för\r\nmer av en reformering av jordbruket efter den linje\r\nOECD har rekommenderat och som GATT-rundan i\r\nviss mån handlar om och som vi i Sverige har gjort i\r\nvår nationella reform. Det är en viktig förutsättning\r\nför att en tidsplan skall bli rimlig.\r\nEn annan förutsättning är just handelspolitiken.\r\nDär arbetar vi aktivt från svensk sida för att skapa ett\r\nalleuropeiskt frihandelsområde. Där finns hinder. Det\r\när svårt att i en kort replik, herr talman, utveckla vad\r\nkumulation är för något. Vi vill rensa bort de hinder\r\nsom i dag gör att de olika frihandelsområdena i\r\nEuropa inte stämmer ihop. Det är en annan viktig\r\npunkt för att kunna gå snabbt vidare och göra det\r\nmöjligt att i större omfattning importera från länder i\r\nÖsteuropa, så att de kan göra vad som är viktigt i\r\nderas tidtabeller, nämligen en omställning av deras\r\nekonomier.\r\nDetta är något vi har gjort på ett enklare plan,\r\nnämligen när vi i EES-sammanhang har arbetat för att\r\nmöjliggöra ett deltagande i den stora inre marknaden.\r\nDet har vi gjort under ett tiotal år i EFTA-länderna.\r\nMed ett betydligt svårare startläge skall nu de\r\nösteuropeiska länderna göra detsamma. Skall det bli\r\nmöjligt för dem, måste vi öppna oss mer och snabbare\r\nför import av deras varor.</pre><pre>Anf.  47  BIRGER HAGÅRD (m):\r\nHerr talman! Det har sagts förut, men det förtjänar\r\natt än en gång understrykas, att det är förvisso en\r\nhistorisk dag i dag. Vi står nu i beredskap att fatta ett\r\nbeslut om Sveriges medlemskap i den europeiska\r\nunionen. Äntligen blir svenskarna fullgoda och\r\nfullvärdiga européer!\r\nFör oss moderater finns det särskild anledning att\r\nkänna stolthet och glädje över detta. Det är mer än tre\r\ndecenniers träget, envist och målmedvetet arbete som\r\nnu kröns med framgång.\r\nMen det är många nya utmaningar som väntar på\r\noss. Det har talats om den förestående\r\nregeringskonferensen i Dublin 1996. Vi har ett\r\neventuellt medlemskap i VEU. Vi hoppas också att på\r\nallvar kunna diskutera ett svenskt inträde i en\r\neuropeisk monetär union i framtiden.\r\nAllt detta är sådana frågor som kommer att\r\ndiskuteras som det har uttryckts, bl.a. från Maj-Lis\r\nLööw, inte bara från en svensk utgångspunkt, utan vi\r\nkommer att delta i den stora europeiska debatten på\r\nett helt annat sätt än vad vi har gjort tidigare.\r\nHerr talman! När det gäller konstitutionsutskottets\r\nhandhavande av dessa ärenden är det framför allt\r\nvissa frågor som har kommit på utskottets bord. Det\r\när införlivandet av de europeiska gemenskapernas\r\nregler med den svenska rätten. Det är överlåtelse av\r\nbeslutsbefogenheter till den europeiska unionen. Det\r\när också frågan om hur samråd mellan regering och\r\nriksdag skall ordnas för framtiden.\r\nSom bekant vilar den europeiska unionen,\r\nMaastrichtfördraget, på tre pelare. Den första pelaren\r\ngäller de tre gemenskaperna - Kol- och stålunionen,\r\nEuratom och den ekonomiska gemenskapen. Här är\r\ndet fråga om en överstatlighet.\r\nDen andra pelaren gäller utrikes- och\r\nsäkerhetspolitiken. Det är fråga om ett mellanstatligt\r\nsamarbete där icke någon överstatlighet i och för sig\r\nkommer i fråga.\r\nDen tredje pelaren gäller rättsliga frågor och\r\ninrikes angelägenheter. Också där är det fråga om ett\r\nmellanstatligt samarbete men utan överstatlighet.\r\nDe europeiska gemenskaperna förutsätter att\r\nmedlemsländerna överlåter beslutandebefogenheter\r\ntill de gemensamma organen. För att det skall kunna\r\nske har det krävts grundlagsändringar i Sverige. Det\r\nslutgiltiga beslutet fattades den 23 november och\r\nträdde i kraft den 1 december. Vi har alltså en grund\r\natt stå på när vi går vidare.\r\nJag vill också erinra om att Valprövningsnämnden\r\ni går eftermiddag avvisade de besvär som kommit in\r\nangående folkomröstningen. Resultatet från\r\nfolkomröstningen har på det sättet nu vunnit laga\r\nkraft.\r\nGrundlagsbestämmelserna innebär att riksdagen\r\nkan överlåta beslutanderätt till den europeiska\r\ngemenskapen så länge som dessa har ett fri- och\r\nrättighetsskydd som motsvaras av det som ges i vår\r\nregeringsform och i den europeiska konventionen\r\nangående de mänskliga rättigheterna.\r\nI utskottsbetänkandet finns det en reservation där\r\nVänsterpartiet och Miljöpartiet vill ställa villkor.\r\nRiksdagen skall enligt deras mening i efterhand kunna\r\nfatta beslut som går före EG-rätten. Detta är\r\nnaturligtvis alldeles orimligt. Sverige är skyldigt rent\r\nfolkrättsligt att följa de förpliktelser som fördraget\r\noch anslutningsakten innehåller. Vi kan inte säga i ena\r\nögonblicket: \"Okej, vi accepterar fördraget. Vi går\r\nmed i EU helhjärtat, men under förutsättning att om\r\ndet är så att vi kanske inte skulle vilja göra det\r\nförbehåller vi oss rätten att komma med en\r\ninvändning.\" Detta är alldeles orimligt. Inskrivandet\r\nav en sådan passus skulle inte ha någon reell tyngd.\r\nDen andra stora fråga som utskottet har behandlat\r\ngäller hur samrådet skall organiseras mellan regering\r\noch riksdag. Riksdagen skall ha kvar ett inflytande\r\noch skall bli väl orienterad om vilka frågor som skall\r\ntas upp i Bryssel.\r\nRiksdagen fattade redan den 7 juni i år ett\r\nprincipbeslut om inrättande av en EU-nämnd. Nu går\r\nvi alltså vidare och säger i detalj hur den skall se ut.\r\nDet blir en EU-nämnd som, och det framgår av\r\nsjälva namnet, precis som utrikesnämnden inte har\r\nnågra beslutande befogenheter, utan endast\r\nsamrådande. Det innebär alltså att fackutskotten\r\nbehåller sin roll. Utrikesnämnden kommer att behålla\r\nden roll som det är fastslaget i våra grundlagar att den\r\nskall ha.\r\nI det här sammanhanget förekommer en motion\r\nfrån Margaretha af Ugglas och Maj-Lis Lööw. Den\r\nhar förut berörts från talarstolen av de bägge\r\nmotionärerna. Där ville man att EU-nämnden skulle\r\nbegränsa sitt samråd till sådana frågor som gällde\r\növerstatlighet.\r\nUtskottet har inte velat gå med på det av det skälet\r\natt då skulle den andra pelarens och den tredje\r\npelarens frågor falla utanför. Det var kanske inte\r\nmeningen att så skulle ske.\r\nEmellertid skall det understrykas att det\r\nnaturligtvis är svårt att nu lägga fast former för hur\r\nsamarbetet skall gå till. Vi har en begränsad\r\nerfarenhet av det hela genom EU-delegationens\r\narbete. Vi har kunnat studera hur Danmark har agerat\r\ni det här sammanhanget, och det finns även andra\r\nexempel bland de länder som redan är medlemmar.\r\nKonstitutionsutskottet framhåller därför att den\r\nföreslagna samverkan innebär helt nya förhållanden\r\noch arbetsformer för riksdagen. Det gäller för\r\nutskottet att noga följa utvecklingen. På basis av de\r\nerfarenheter som man har vunnit skall man sedan\r\nkunna föreslå de nödvändiga förändringarna av\r\narbetsformerna i framtiden.\r\nTill sist, herr talman, en fråga som också har dykt\r\nupp, och det är hur protokollföringen vid EU-\r\nnämndens sammanträden skall gå till.\r\nTalmanskonferensen har föreslagit att den skall gå till\r\npå samma sätt som i utskotten. Men utskottets\r\nmajoritet har velat gå längre och vill att man skall\r\nföreta stenografiska uppteckningar av vad som\r\nföregår i EU-nämnden.\r\nDet har vi moderater reagerat mot. Vi fruktar att\r\ndet blir alltför lätt att kanske undvika att föra samtal\r\nom brännbara angelägenheter i en nämnd där man vet\r\natt allting kommer att vara ute nästa dag eller kanske\r\nredan samma dag. Vi är rädda för att om man ger\r\ndetta den stora offentligheten, kommer man att\r\nundvika att ta upp vissa frågor i EU-nämnden. Det\r\nblir i stället överläggningar man och man eller man\r\noch kvinna emellan, sådant som inte kommer ut.\r\nDärför avvisar vi detta och går på\r\ntalmanskonferensens förslag, att protokollföring bör\r\nske på samma sätt som i utskotten.\r\nMed dessa ord, herr talman, ber jag att få yrka\r\nbifall till hemställan i konstitutionsutskottets\r\nbetänkande 17 och i konstitutionsutskottets\r\nbetänkande 22 med undantag av den punkt som avser\r\njust protokollföringen, där jag i stället yrkar bifall till\r\nreservation nr 9.</pre><pre>Anf.  48  BIRGITTA HAMBRAEUS (c):\r\nHerr talman! Först vill jag vända mig till\r\nvalprövningsnämndens ledamot Birger Hagård, som\r\nalltså konstaterade att folkomröstningen nu hade\r\nvunnit laga kraft. Folkomröstningen var en\r\nförutsättning för att riksdagen skulle kunna bekräfta\r\ngrundlagsändringen. Jag vill också konstatera att vi\r\nfattade beslut om grundlagsändringen innan\r\nfolkomröstningen hade vunnit laga kraft.\r\nNågra ord om avtalet med EU. I betänkande UU5\r\nföreslås riksdagen ratificera avtalet om anslutning till\r\nEU. På sidan 41 beskriver utskottet de befarade\r\nriskerna med ett s.k. utanförstående. Det är ett\r\nmärkligt ord för världens kanske mest öppna land,\r\nsom tillhör de tio länder på jorden som är med i flest\r\ninternationella sammanslutningar. Konsekvenserna av\r\nett sådant utanförstående skulle enligt utskottet vara\r\natt investeringar motverkas, räntan stiger och\r\ntillväxttakten blir lägre.\r\nStatsministern ansåg att detta var en sådan\r\nallvarlig risk att han vädjade om ett ja i\r\nfolkomröstningen, för att slippa en tilltagande\r\nmaktlöshet, sade han. Men nu har vi facit. Efter några\r\ntimmars räntefall efter folkomröstningen stiger\r\nräntorna igen i Sverige. Börsens värde sjunker,\r\ninvesteringar beror av helt andra faktorer än EU. Det\r\ndeklareras nu tydligt av dem som gör investeringarna.\r\nI kontrast: Efter Norges nej sjunker räntan där, och\r\ntillväxten ökar så snabbt att ekonomin måste kylas\r\nned. Det är inte märkligt att många känner sig lurade i\r\nSverige.\r\nDet framgår av utskottets betänkande att vi inte\r\nfått några permanenta undantag från att i allt lyda vad\r\nEU bestämmer. Det framgår vidare att vi nu kommer\r\natt bli observatörer i WEU, och glidandet mot den\r\ngemensamma försvarspolitiken fortsätter.\r\nAlliansfriheten blir ett tomt ord.\r\nDen gemensamma förklaringen mellan EU och\r\nSverige om Euratom har inte placerats i\r\nanslutningsakten till avtalet, utan i slutakten och har\r\nalltså inget juridiskt värde.\r\nUtskottet har en intressant skrivning om EMU på\r\nsidan 103: \"Ett slutligt svenskt ställningstagande till\r\növergången från den andra till den tredje fasen av\r\nEMU - dvs. en fullständig samordning av penning-\r\noch valutapolitiken - kommer enligt finansutskottets\r\nyttrande till utrikesutskottet att göras i ljuset av den\r\nfortsatta utvecklingen och i enlighet med Sveriges\r\nåtaganden som medlemsstat. Den interna svenska\r\nbeslutsordningen innebär att det ytterst är riksdagen\r\nsom skall ta ställning.\"\r\nRiksdagens ställningstagande är alltså bara en\r\nintern angelägenhet. Vi är bundna av EU när det\r\ngäller framtiden för vår valuta och vår riksbank.\r\nSverige åtar sig nämligen som medlemsstat att följa\r\nde regler som beslutats i Maastricht. Där står i Artikel\r\n109 j:4 att den tredje fasen skall inledas senast 1999\r\noch att det är ministerrådet som bestämmer vilka\r\nstater som ingår, inte medlemsländernas parlament.\r\nDet viktiga steget när det gäller valutaunionen är\r\negentligen inte om det längre går att betala med\r\nsvenska kronor i Sverige eller inte. Det kan vi nog\r\ngöra så länge vi vill. Avgörande är när Sverige inte\r\nlängre har en demokratiskt styrd egen riksbank och\r\nkronan oåterkalleligt låses till ecun. Då har vi gett upp\r\nvår rätt till en egen finanspolitik.\r\nDen konservative parlamentsledamoten i\r\nStorbritannien, Norman Lamont, försökte i\r\nMaastrichtförhandlingarna att få finansministrarna\r\nmed på att alla medlemsstater i likhet med\r\nStorbritannien skulle låta sina parlament få rösta om\r\nen gemensam valuta. Men han fick till svar att om\r\nparlamenten fick yttra sig kanske de skulle säga nej,\r\noch Europa skulle aldrig nå sitt mål, Europa skulle\r\naldrig utvecklas.\r\nTill anslutningslagen. Den behandlas i\r\nkonstitutionsutskottets betänkande 17. Där framgår\r\ndet klart att Sverige ger upp sin suveränitet genom\r\nmedlemskapet i EU. I den korta, tydliga\r\nanslutningslagen, som återges på sidan 24 i\r\nbetänkandet, säger man rakt på sak att den andra och\r\ntredje paragrafen innebär att allt som EU hittills\r\nbeslutat och i framtiden kommer att besluta \"gäller\r\nhär i landet\".\r\nDetta är självfallet det helt centrala i\r\nmedlemskapet, att vi förbinder oss att lyda EU i allt.\r\nDet är om detta informationen inför folkomröstningen\r\nskulle handlat. Som bekant nämndes det inte ens i\r\nUD-texten i Riksskatteverkets informationsbroschyr\r\ntill hushållen. Av brist på utrymme, har Mats\r\nHellström påstått i en interpellationsdebatt.\r\nJag vill också säga något om finansutskottets\r\nbetänkande 5. Det gäller budgeteffekter.\r\nNu kommer räkningen. EU-medlemskapet kostar\r\nvarje år ca 20 miljarder kronor i direkta anslag. Det\r\nskall finansieras utan att ytterligare lån tas upp på\r\nmarknaden. Det underlättar inte regeringens strävan\r\natt balansera budgeten.\r\nVi har en rabatt de första åren, men den skall\r\nbetalas tillbaka. Det är viktigt att komma ihåg att\r\nSverige inte får ett enda öre av EU. Vi betalar in\r\nmycket mer än vi kan få tillbaka. Och det vi får\r\ntillbaka kommer på EU:s villkor.\r\nVi skall också, framgår det av finansutskottets\r\nbetänkande, bidra med ca 18 miljarder kronor som\r\ngrundkapital till Europeiska investeringsbanken och\r\ngöra de inbetalningar och garantiåtaganden som följer\r\nav ett medlemskap i banken.\r\nDessutom skall vi anslå nästan 1 miljard, 950\r\nmiljoner kronor, som bidrag till kapitalet i Europeiska\r\ninvesteringsbanken. Bankens huvuduppgift är att\r\nbidra till en balanserad regional utveckling inom EU\r\ngenom att finansiera ekonomiskt sunda investeringar i\r\nde mest eftersatta regionerna. Det har hittills verkat\r\nbli mest motorvägar.\r\nDet framgår inte närmare av finansutskottets\r\nbetänkande hur dessa åtaganden kommer att belasta\r\nstatsbudgeten. Ett förslagsanslag på 950 miljoner\r\nkronor kommer på tilläggsbudget.\r\nMin slutsats av de här tre betänkandena är\r\nföljande:\r\nJag har i folkomröstningskampanjen lovat att inte\r\nhindra att innebörden av ett ja i folkomröstningen\r\ngenomförs. Även om de få ledamöter som röstade nej\r\ni folkomröstningen skulle vidhålla detta nej nu\r\nkommer riksdagen med överväldigande majoritet att\r\nrösta för att landets suveränitet överlämnas till\r\nEuropeiska unionen. Min röst behövs alltså inte för att\r\nfolkmajoritetens vilja skall genomföras.\r\nJag kan inte förmå mig att vara med om detta,\r\nenligt min mening, djupt olyckliga beslut och kommer\r\ninte att delta i omröstningen om UU5, KU17 och\r\nFiU5. Jag anser att Sverige bäst tar sitt ansvar för\r\nEuropas framtid som ett fritt, öppet land i fortsatt\r\nsamarbete med EU, men med rätt att bestämma självt\r\nvad som skall gälla i vårt eget land.\r\nNu övergår jag till konstitutionsutskottets\r\nbetänkande 22. Det gäller det praktiska samarbetet för\r\ndemokrati i vårt land.</pre><pre>\r\nI KU22 tar man upp ändringar i riksdagsordningen\r\nför att reglera samverkan mellan riksdag och regering\r\nefter EU-anslutningen. Riksdagen överlämnar nu sin\r\nförut suveräna normgivningsmakt till EU. Det är\r\nregeringen som kommer att utöva Sveriges del av\r\ndenna lagstiftningsmakt.\r\nGenom utskottets behandling av prop. 19 och\r\ntalmanskonferensens förslag nr 1 förslås former för\r\nEU-lagstiftningsarbetet i samverkan mellan regering\r\noch riksdag.\r\nI Centerns motion K5 har vi framhållit att om man\r\nvill påverka EU:s beslut är det nödvändigt att komma\r\nin så tidigt som möjligt i beslutsprocessen. När ett\r\närende väl finns på ministerrådets dagordning och\r\nkommer till EU-nämnden är det ofta för sent.\r\nNär kommissionen lämnar över ett lagförslag blir\r\ndet offentligt. Det kommer att behandlas bl.a. i\r\nparlamentet och i ministerrådets olika arbetsgrupper\r\nsamt i COREPER, där vår ambassadör i Bryssel ingår.\r\nI många fall skickas förslaget fram och tillbaka flera\r\ngånger.\r\nDet är under denna process som man kan påverka,\r\noch det är helt väsentligt att förslaget också diskuteras\r\noffentligt i Sverige för att de grupper som berörs skall\r\nha en chans att komma med synpunkter.\r\nDenna offentliga debatt skulle ge underlag för de\r\nbeslut som kommer att fattas av de svenska\r\nämbetsmännen och diplomaterna samt av regeringen.\r\nDet skulle därmed i någon mån kunna ersätta den\r\nremissbehandling som brukar föregå förslag till nya\r\nlagar i Sverige. De internationella korrespondenternas\r\nintresse kunde kanske också väckas, varvid debatten\r\nspreds till andra EU-stater om hur Sverige står i en\r\nviss fråga som håller på att \"processas\" i EU.\r\nEn av talmanskonferensen tillsatt arbetsgrupp har\r\nbl.a. föreslagit (KU22, s. 25) att när förslag till\r\nförordningar, direktiv m.m. samt viktigare\r\nredogörelser lagts fram av kommissionen och\r\növersatts till svenska överlämnar regeringen\r\ndokumenten till riksdagen. Förslag till viktigare\r\nrättsakter skall så snart som möjligt följas av en\r\nskriftlig redogörelse för förslagets innebörd och\r\nförhållande till svenska bestämmelser. Dokumenten\r\nfrån regeringen fördelas av utskottens kanslier.\r\nDet är väldigt viktigt att fackutskotten i riksdagen\r\npå ett tidigt stadium får reda på vad som är på gång\r\ninom EU:s beslutsprocess.\r\nPå s. 28 i KU22 utgår utskottet från att denna\r\ninformation från regeringen till riksdagen i huvudsak\r\nkommer att överlämnas enligt den av arbetsgruppen\r\nskisserade ordningen. Därigenom ges goda\r\nförutsättningar för utskotten att kunna agera på ett\r\ntidigt stadium under det att en fråga behandlas inom\r\nEuropeiska unionen.\r\nKonstitutionsutskottet föreslår att\r\nriksdagsordningen ändras så, att utskotten får rätt att\r\nkalla också regeringsledamöter för information i EU-\r\nfrågor.\r\nCentern föreslår i sin motion K5 att ett utskott\r\nkunde offentliggöra en fråga genom att skicka ett\r\nyttrande till EU-nämnden tidigt under en frågas\r\nbehandling. Konstitutionsutskottet vill inte föreskriva\r\nnågot nu utan att först ha studerat erfarenheterna från\r\ndetta nya samarbete mellan riksdag och regering. Man\r\nvill se om någon ytterligare formalisering blir\r\nönskvärd. Detta blir en viktig angelägenhet för KU,\r\nsom kommer att ha hjälp av de stenografiska\r\nanteckningar som vi föreslår skall föras vid\r\nstatsrådens överläggningar med EU-nämnden.\r\nBirger Hagård tog här upp moderaternas\r\nreservation i anslutning till detta. Han anförde att det\r\nvore fel att omedelbart offentliggöra allting som sägs i\r\nnämnden. I och för sig innebär inte stenografiska\r\nanteckningar att allting blir offentliggjort. Det\r\nargumentet faller alltså. Jag hoppas att riksdagen\r\nkommer att ändra riksdagsordningen med två\r\ntredjedels majoritet - jag är rädd för att det kommer\r\natt behövas så stor majoritet för att detta väldigt\r\nviktiga beslut om stenografiska anteckningar i EU-\r\nnämnden skall gå igenom.\r\nCentern har avgett en reservation till KU22. Vi\r\nanser att det vore bättre att utrikesutskottet skötte\r\nsamrådet med regeringen när det gäller den s.k. andra\r\npelarens frågor i EU, som rör utrikes- och\r\nsäkerhetspolitiken.\r\nUtrikesutskottet följer kontinuerligt med i de\r\nsekretessbelagda rapporterna från Sveriges sändebud i\r\nhela världen och har stor sakkunskap på området. EU-\r\nnämndens arbete med alla andra frågor, som delvis\r\ngår in i varandra, bör vara fullt tillräckligt för att\r\növerbelasta dess ledamöter. Jag yrkar bifall till\r\nreservation nr 3 om att regeringen skall samråda med\r\nutrikesutskottet i stället för med EU-nämnden när det\r\ngäller utrikes- och säkerhetspolitiska frågor. I övrigt\r\nyrkar jag bifall till utskottets förslag i betänkandet\r\nKU22.\r\nHerr talman! Sammanfattningsvis deltar jag inte i\r\ndet enligt min mening djupt olyckliga beslutet att\r\nansluta Sverige till Europeiska unionen, enligt\r\nförslagen i UU5, KU17 och FiU5. Jag kommer att\r\narbeta för att Sverige skall återfå sin suveränitet.\r\nUnder tiden är det viktigt att riksdagen finner\r\narbetsformer för ett så stort demokratiskt deltagande\r\nsom möjligt i de beslut i Bryssel som kommer att\r\nbinda Sverige. Talmanskonferensens förslag i TK1\r\nkan bli av stor betydelse för detta. Jag bejakar KU:s\r\nbeslut att noga följa samverkan mellan riksdagens\r\nutskott och regeringen för att se om förbättringar i\r\nsamverkansformerna behövs.\r\nJag anser att utrikesutskottet och inte EU-nämnden\r\nborde vara regeringens samrådspartner när det gäller\r\nutrikes- och säkerhetspolitiken. Jag yrkar därför bifall\r\ntill reservation 3 och i övrigt bifall till hemställan i\r\nkonstitutionsutskottets betänkande nr 22.</pre><pre>Anf.  49  BIRGER HAGÅRD (m) replik:\r\nHerr talman! Birgitta Hambraeus fortsätter att\r\nplädera för det utanförskap som hon tydligen har gjort\r\ntill den stora målsättningen i sitt politiska liv. Men jag\r\nförstod inte riktigt om hon hade några invändningar\r\nmot den tågordning som följs i Sverige.\r\nVi hade alltså en folkomröstning den 13\r\nnovember. Därefter beslutade riksdagen att anta det\r\nvilande förslaget till grundlagsändring som är aktuellt\r\ni sammanhanget den 23 november, vilken trädde i\r\nkraft den 1 december. Allt har varit helt i sin ordning.\r\nSedan sade Birgitta Hambraeus att vi lyder EU i\r\nallt och att vi förlorar vår suveränitet. Detta är i och\r\nför sig ett nonsensprat. Birgitta Hambraeus vill väl\r\ninte gärna påstå att Danmark, Tyskland och Frankrike\r\nskulle vara nationer som inte har sin suveränitet.\r\nNaturligtvis har de det. Men som i alla sammanhang\r\nnär man ingår internationella överenskommelser är\r\ndet alldeles givet att man också tillsammans med alla\r\nandra får ge avkall på vissa delar i god rousseauansk\r\nanda. Vi överlåter en del befogenheter för att få större\r\nbefogenheter tillsammans med de andra.\r\nJag vill här läsa upp hela den paragraf som också\r\ngäller överlåtelse av beslutsbefogenheterna i\r\nanslutningslagen 3 §:\r\nEuropeiska gemenskaperna får efter Sveriges\r\nanslutning till Europeiska unionen fatta beslut som\r\ngäller här i landet i den omfattning och med den\r\nverkan som följer av de fördrag och andra instrument\r\nsom anges i 4 §.\r\nDetta innebär alltså en begränsning i vad som kan\r\nförekomma under den första pelaren. Andra pelaren\r\noch tredje pelaren berörs inte i sammanhanget.</pre><pre>Anf.  50  BIRGITTA HAMBRAEUS (c)\r\nreplik:\r\nHerr talman! I den ändrade grundlagen stod det att\r\nunder förutsättning att en folkomröstning har hållits i\r\nlandet äger riksdagen rätt att besluta om att\r\növerlåtelse är möjligt. Men en folkomröstning har ju\r\ninte ägt rum i juridisk mening förrän den har vunnit\r\nlaga kraft. Riksdagen beslutade alltså om\r\ngrundlagsändringen utan att avvakta att\r\nfolkomröstningen hade vunnit laga kraft.\r\nSedan kom det allvarliga anmärkningar när det\r\ngällde lagligheten i folkomröstningen, eftersom det\r\nfanns broschyrer som var författade av den ena sidan,\r\ndvs. den sida som pläderade för ett ja. Broschyren\r\nfrån sekretariatet inom UD fanns i vallokalen, på\r\nPosten. Man kan verkligen ifrågasätta om vallagen\r\ndärmed uppfylldes.\r\nValprövningsnämnden, där Birger Hagård ingår,\r\nhar nu kommit fram till att man har uppfyllt lagens\r\nbestämmelser, och det var ju tur det. Vad hade hänt\r\nom ni hade funnit att folkomröstningen i själva verket\r\nvar olaglig? Då hade vi ju inte kunnat ändra\r\ngrundlagen på det här sättet.\r\nBirger Hagård menar fortfarande att Norge genom\r\nsitt nej till EU skulle befinna sig i något sorts\r\nutanförstående. Sverige är bland de tio länder på\r\njorden som är med i flest internationella\r\norganisationer, kanske det land som är öppnast, det\r\nland som har flest frihandelsförbindelser med hela\r\nvärlden. Att påstå att vi är utanför bara för att vi inte\r\ngår in i ännu en internationell organisation är att\r\nmissbruka ord.\r\nDessutom innebär medlemskapet, trots det som\r\nBirger Hagård här har sagt, att vi ger upp stora delar\r\nav vår suveränitet. Annars hade ju inte grundlagen\r\nbehövt ändras över huvud taget. Självfallet är också\r\nett kommunfullmäktige och ett landsting suveränt på\r\nsitt sätt. Riksdagen kommer att bli suveränt på många\r\nområden, men landet Sverige är inte längre ett helt\r\nsuveränt land. EU har rätt att fatta beslut som gäller\r\nhär i landet.</pre><pre>Anf.  51  BIRGER HAGÅRD (m) replik:\r\nHerr talman! För Birgitta Hambraeus handlar det\r\nom vi och dom. Men för mig och för den övervägande\r\ndelen av riskdagens ledamöter blir vi delaktiga i och\r\nansvariga för de beslut som i framtiden fattas i\r\nEuropa. Det är inte längre vi och dom, utan det är\r\nendast vi som gäller.\r\nNär det sedan gäller Valprövningsnämnden kan\r\njag försäkra Birgitta Hambraeus att vi diskuterade\r\ningående de invändningar som hade rests, men det\r\nbefanns att de inte hade någon egentlig saklig tyngd.\r\nDärför kom också invändningarna att avvisas. Det var\r\ninget svårt beslut. Det var ett enhälligt beslut i\r\nValprövningsnämnden.</pre><pre>Anf.  52  BIRGITTA HAMBRAEUS (c)\r\nreplik:\r\nHerr talman! Jag tror att Birger Hagård skulle ha\r\nhållit med mig om att det hade varit ytterst pinsamt\r\nom Valprövningsnämnden hade kommit fram till ett\r\nannat beslut, nämligen att folkomröstningen hade\r\nvarit olaglig. Då hade grundlagen ändrats utan att en\r\nlaglig folkomröstning hade hållits i landet.</pre><pre>Anf.  53  KENNETH KVIST (v):\r\nHerr talman! Det är knappast någon hejd på den\r\n\"EU-fori\" som drabbat vissa EU-anhängare. I dag\r\nkunde vi höra Birger Hagård inleda sitt anförande\r\nmed en betraktelse, där han sade så här: Äntligen blir\r\nvi fullvärdiga européer.\r\nVad var vi innan? Var vi halvasiater, eller vad\r\nmenar Hagård?\r\nVi närmar oss, herr talman, ett enligt min mening\r\ntragiskt ögonblick i svensk historia. Vi övergår nu\r\nfrån en omkring 500-årig period av nationell\r\nsjälvständighet till att bli en del av en union. Vi\r\növergår från en parlamentarisk demokrati till att bli\r\nunderordnade ett blandsystem, där väsentliga delar av\r\npolitiken och lagarna kommer att beslutas utan\r\nmöjlighet för riksdagen och dess uppdragsgivare, de\r\nsvenska väljarna, att påverka. Det elitistiska och\r\nabstrakta EU-projektet kommer nu att tränga undan\r\nstora delar av den folkförankrade demokratin. Det\r\ngäller då att göra skadorna för demokratin så små som\r\nmöjligt.\r\nI Grundlagsutredningen inför EU föreslogs en ny\r\nparagraf i 1 kap. regeringsformen, med den\r\ninnebörden att Sveriges förpliktelser enligt\r\nanslutningen till Europeiska unionen ej skulle kunna\r\nhindras av nationella lagar eller ens vår grundlag.\r\nDenna paragraf döptes i vänsterreservationen till\r\nbetänkandet till plattläggarparagrafen. Den följande\r\ndebatten ledde till att den lösning till reglering av\r\nSveriges medlemskap som plattläggarparagrafen ju\r\nutgjorde fick överges av samtliga partier som var\r\nrepresenterade i utredningen.\r\nDen lösning som man i stället valde var att göra en\r\nliten förändring i 10 kap. 5 § regeringsformen,\r\ninnebärande att Sverige med en tre fjärdedels\r\nriksdagsmajoritet till EU kan överlämna all\r\nbeslutanderätt så länge den inte strider mot fri- och\r\nrättigheterna i regeringsformen och den europeiska\r\nkonventionen. Med denna lösning ansåg man sig\r\nmånne ha kommit ifrån plattläggarparagrafen. Den\r\nlåg i sak egentligen snubblande nära, men syntes i\r\nvarje fall inte lika uppenbart.\r\nI det förslag till anslutningslag som vi nu skall\r\nbesluta om föreslås en överlåtelse av beslutanderätt\r\ntill EU i en omfattning som snarast är identisk med\r\nplattläggarparagrafen. Enligt 3 § i förslaget till\r\nanslutningslag får EU fatta beslut som gäller här i\r\nlandet så länge EU håller sig till gällande fördrag.\r\nEftersom dessa fördrag har en utomordentligt vid\r\nräckvidd gäller den härigenom överförda\r\nbeslutanderätten ett icke-överskådligt antal frågor.\r\nBesluten innebär också att vi i svensk lagstiftning nu\r\ninförlivar alla EU:s rättsakter, trots att översättningen\r\nav dem till svenska kommer att vara färdig tidigast\r\nnågon gång under slutet av 1996. Då skall en ny\r\nkonstitution för EU redan diskuteras, och då kan det\r\ndessutom - förhoppningsvis - vara dags för en ny\r\nfolkomröstning och ett nytt beslut.\r\nRiksdagen fattar härmed alltså ett beslut om en\r\novillkorlig och allmän beslutsöverlåtelse till EU-\r\norganen. Detta i sig innebär att vi underordnar oss alla\r\nEU:s rättsakter. Det medför att vi på EU-rättens\r\nområden avskaffar riksdagen som lagstiftare och som\r\nfolkets främsta företrädare, eftersom EU-rätten har\r\nföreträde framför nationell rätt. Det medför att om vår\r\nfolk- och riksdagsmajoritet har en annan mening, är\r\ndet likväl EU:s mening som kommer att gälla i landet.\r\nAnslutningslagen, som är en vanlig lag, kommer\r\ndärför att trolla undan stora delar av regeringsformens\r\ninledningskapitel, där det stadgas att riksdagen är\r\nlagstiftare, att riksdagen är folkets främsta\r\nföreträdare. Inte minst första paragrafens ståtliga ord\r\nom att all offentlig makt utgår från folket kommer att\r\nträngas undan, eftersom EU-besluten kan stå rakt\r\nemot de svenska väljarnas vilja och ändå gälla här i\r\nlandet. Det är ett problem att man med vanlig lag nu i\r\npraktiken åsidosätter viktiga delar av\r\nregeringsformen, som fram till årsskiftet har den\r\nhögsta konstitutionella valören i vårt rättssystem men\r\nsom nu kommer att underordnas EU-rätten.\r\nDet är därför viktigt att det i anslutningslagen\r\nmarkeras att riksdagen förbehåller sig rätten att, när\r\nden finner det nödvändigt, behålla beslutanderätt.\r\nMajoriteten i utskottet anser att detta strider mot EU-\r\nrätten och EU-principerna och att det skulle kunna\r\nuppfattas om en lagvalsregel, dvs. att svenska\r\ndomstolar skulle kunna tolka detta så att man skall\r\nvälja svenska lagar framför EU:s. Ja, det är rätt så till\r\nvida att det är så EU-organen vill ha det: att\r\nmedlemsstaternas parlament och folkvalda skall lyda\r\nEU, inte ha rätten att kämpa emot när de tycker att\r\nEU:s majoritet går fel väg. Därmed ger vi upp den\r\nnationella suveräniteten. Majoritetens hållning är i sak\r\nsamma som den plattläggningshållning som man i\r\nGrundlagsutredningen inför EU fick kritik för och\r\nockså temporärt övergav.\r\nVi kan inte acceptera detta in blanco-godkännande\r\nav EU:s överhöghet. Därför har vi hörsammat en\r\nskrivelse som kom till konstitutionsutskottet och där\r\nman förordade att vår lydighet skulle villkoras, att det\r\nborde skrivas in i anslutningslagen att riksdagen\r\nskulle kunna gå emot EU eftersom ju riksdagen skall\r\nvara folkets främsta företrädare, enligt 1 kap. 4 §\r\nregeringsformen.\r\nMot den bakgrunden yrkar jag bifall till min och\r\nPeter Erikssons reservation till konstitutionsutskottets\r\nbetänkande nr 17.\r\nEU-medlemskapet innebär att riksdagen upphör\r\natt vara lagstiftare på de områden EU-rätten omfattar.\r\nSveriges rösträtt i Europeiska unionens råd, som blir\r\nden viktigaste lagstiftaren för oss, kommer inte att\r\nutövas av riksdagen utan av regeringen. När\r\nregeringen skall utöva sin rösträtt är det tänkt att den\r\nskall vara förankrad i riksdagen, att den, som det\r\nheter, skall samråda med riksdagen. Formen för detta\r\nkommer att bli EU-nämnden.\r\nVi har hittills vissa erfarenheter av sådant samråd\r\ngenom den s.k. EU-delegationen, som nu har verkat.\r\nDär går arbetet till så att det material som ligger till\r\ngrund för delegationens råd till regeringen ofta är\r\nväldigt sovrat, utvalt och sammanfattat av tjänstemän.\r\nDelar av grundmaterialet, dvs. förslag från EU till\r\nförordningar och direktiv, är väldigt svåra att få tag\r\npå, knappast föreligger på svenska och ibland är\r\nhemliga. Materialet kommer väldigt sent, men det\r\nskall vi inte beskylla den svenska regeringen för, utan\r\nså verkar EU. Regeringsföreträdarna ger\r\nföredragningar och berättar litet om svensk\r\nförhandlingstaktik på några utvalda områden. Sedan\r\nställer delegationens ledamöter några frågor. Det kan\r\nibland bli en stunds diskussion. Sedan byter\r\nregeringen företrädare, det kommer nya\r\nföredragningar, och så upprepas det hela.\r\nVilket råd har regeringen egentligen fått? Hur\r\nskall frågestund och diskussion tolkas? Det blir ofta\r\nupp till statsrådet själv att tolka. Har riksdagen då\r\nutövat något som liknar ett verkligt inflytande över\r\nhur regeringen bedriver arbetet i EU? Nej, dess roll\r\nändras från att vara lagstiftare till att bli en löslig\r\nrådgivare.\r\nKU har förbättrat och förtydligat\r\ntalmanskonferensens förslag till EU-nämnd på flera\r\npunkter. Det gäller protokolleringen, de stenografiska\r\nuppteckningarna och också stadganden om\r\noffentlighet, som blivit till det bättre. Men det saknas\r\nen sak, vilket framgår av det jag sagt tidigare,\r\nnämligen att nämnden skall kunna ge en tydlig\r\nriktningsanvisning till regeringen.\r\nVi menar att om nämnden skall kunna fungera väl\r\nkrävs att den får bra underlag för att kunna fatta\r\nnågon form av beslut om ett yttrande som är\r\nvägledande för regeringen. Det kommer att öka\r\nkraven på beredningen av nämndens möten och\r\narbete. Det kommer att ställa högre krav på\r\nunderlagsmaterialet. Det kommer att öka nämndens\r\nmöjligheter att påverka regeringen och därmed i\r\nrealiteten möjliggöra för riksdagen att påverka och\r\nsedan också granska regeringens agerande.\r\nEftersom EU-nämnden kommer att spela en viktig\r\nroll för riksdagens insyn framöver, borde det också\r\nslås fast att alla i riksdagen representerade partier som\r\nnått 4 % i riket skall ha en ordinarie plats i nämnden.\r\nNär det gäller offentligheten i nämnden har jag\r\nanslutit mig till majoritetsskrivningarna. Rågången\r\ngår där mot Moderaterna, som reserverar sig för\r\nhemlighetsmakeriets princip, vilket också Birger\r\nHagård har utvecklat här.\r\nJag vill påpeka att vi, när utrikessekretesslagen\r\nkommer att behandlas nästa vecka, kommer att\r\nförorda att alla EU-dokument som kommer att\r\npåverka vår inrikespolitik och den inrikes\r\nlagstiftningen inte skall behandlas som om de gällde\r\nutrikespolitik och därmed stå under utrikessekretess\r\nutan som inrikespolitik och därmed stå under den\r\noffentlighetsprincip som i dag gäller för\r\ninrikespolitiken. Därtill återkommer vi i\r\nriksdagsdebatten om en vecka.\r\nMed det sagda yrkar jag bifall till reservationerna\r\nmed mitt namn på till KU:s betänkande 22 samt\r\ninstämmer i Eva Zetterbergs bifallsyrkanden under\r\nutrikesutskottets betänkande nr 5.</pre><pre>Anf.  54  BIRGER HAGÅRD (m) replik:\r\nHerr talman! Jag skall bara ta upp en enda av de\r\nfrågor som Kenneth Kvist berörde. Det gäller just\r\nprotokollföringen i EU-nämnden.\r\nNej, Kenneth Kvist, det handlar inte om att få ett\r\nstörre hemlighetsmakeri, utan om att minska det\r\nhemlighetsmakeri som kan bli följden av den\r\nbestämmelse som majoriteten vill införa.  Frestelsen\r\nkommer att bli alltför stor för alltför många att inte ta\r\nupp frågor i EU-nämnden utan att i stället göra det på\r\nannat sätt så att det hela inte kommer att bli föremål\r\nför insyn.</pre><pre>Anf.  55  KENNETH KVIST (v) replik:\r\nHerr talman! Med den repliken säger Birger\r\nHagård egentligen litet mer om EU än han kanske\r\ntänkt sig, nämligen vilka vida möjligheter en elit inom\r\npolitiken har att bedriva EU-verksamheten just som\r\nnågot som man inte skall ha insyn i.\r\nJag tror dock att den politiska känsligheten och\r\nvakenheten i riksdagen nog ser till att riksdagen, om\r\nregeringen för riksdagen bakom ljuset genom att inte\r\nta upp ställningstaganden, positioner och tänkta\r\ndiskussionsinlägg inför EU-nämnden - där kommer ju\r\nvad regeringen säger och inte säger att vara\r\nprotokollerat - och agerar så att säga vid sidan om,\r\nhar utomordentliga möjligheter just genom den\r\nstenografiska protokolleringen att kontrollera\r\nregeringen.\r\nOm det däremot var hemlighetsmakeriets princip\r\nsom gällde - att det inte skall dokumenteras vad\r\nregeringsledamöterna säger inför nämnden utan att\r\ndet skall vara upp till var och en att utifrån subjektiva\r\nminnesanteckningar så att säga tolka det hela -\r\nminskar riksdagens kontrollmöjlighet verkligen\r\ngentemot regeringen.\r\nJag tycker att det är en utomordentligt stor\r\nframgång att en stor majoritet av utskottet är för en\r\nprotokollering på nämnda sätt. Det är ett framsteg för\r\ndemokratin och insynen.</pre><pre>Anf.  56  BIRGER HAGÅRD (m) replik:\r\nHerr talman! Ingen - inte ens Kenneth Kvist -\r\ntorde kunna hindra regeringsledamöter från att prata\r\nmed företrädare för de andra partierna. Därmed finns\r\ndet anledning att befara att man kommer att välja de\r\ninformella kanalerna framför de formella, om man vet\r\natt vad som sägs i EU-nämnden omedelbart kommer\r\natt läcka ut.\r\nDet är trots allt så, och det borde Kenneth Kvist\r\nkanske känna till, att när det gäller relationer till andra\r\nländer i viktiga frågor så är det sådant som man av\r\nolika skäl kanske inte utan vidare släpper med en\r\ngång. Det kan finnas anledning att tala med små\r\nbokstäver och också ibland se till att man släpper ut\r\ndet hela när tiden därför är mogen, för annars kan\r\nkänsliga förhandlingar, naturligtvis, skadas.</pre><pre>Anf.  57  KENNETH KVIST (v) replik:\r\nHerr talman! Först och främst vill jag återigen\r\nupprepa att den formella möjligheten att kontrollera\r\natt regeringen verkligen säger vad den står för inför\r\nEU-nämnden är större om det som regeringen\r\nverkligen säger dokumenteras än om det hela förblir\r\nodokumenterat. Där ger \"odokumentationslinjen\" -\r\nden hemliga linjen, som Birger Hagård företräder -\r\nökade möjligheter om man skulle vilja tala med\r\ndubbel tunga. Där tror jag att Birger Hagård har helt\r\nfel.\r\nDessutom behandlar EU egentligen bara i mindre\r\ngrad utrikes relationer. EU behandlar till största delen\r\nlagstiftning som gäller i det här landet. Det är då inte\r\nfråga om utrikes relationer utan i högsta grad\r\ninrikespolitik, och detta bör präglas av största möjliga\r\nöppenhet.</pre><pre>Anf.  58  PETER ERIKSSON (mp):\r\nHerr talman! Jag tänker ta upp två frågor. Det\r\ngäller dels anslutningslagen, som vi skall besluta om\r\nhär i dag, dels frågorna kring den nya EU-nämnden\r\noch hur beslutsprocessen där skall gå till.\r\nDen första frågan handlar om huruvida det finns\r\ngränser för EU-rätten. Jag tror nog att de allra flesta\r\nhåller med om att det någonstans finns gränser för vad\r\nEU kan besluta om och vilka lagar som då skall gälla i\r\ndet här landet.\r\nDet finns en anmärkning i den grundslagsändring\r\nsom vi tidigare tog upp här: Om EU skulle gå in på\r\nområden som berör våra grundlagfästa fri- och\r\nrättigheter är det enligt den grundlagsändringen inte\r\nförenligt med ett svenskt medlemskap. Men om man\r\nläser fördragen och tolkar dem kan man komma till\r\nväldigt olika slutsatser här.\r\nErfarenheterna genom åren visar väldigt klart att\r\nEU-rätten i sig utvidgas allteftersom. Bl.a. genom\r\nEU-domstolens arbete utvidgas rätten för EU att stifta\r\nlagar utöver de fördrag som egentligen ligger till\r\ngrund för samarbetet.\r\nFrågan är: Vad skall vi göra i ett läge där Sveriges\r\nriksdag anser att nya lagar inte blir förenliga med ett\r\nmedlemskap och inte heller förenliga med de fördrag\r\nsom gäller? Det är väldigt oklart hur vi skall agera om\r\nvi går på den anslutningsparagraf och anslutningslag\r\nsom majoriteten i konstitutionsutskottet föreslår.\r\nDärför anser vi i Miljöpartiet att det vore riktigt att\r\nha ett tillägg här: om inte riksdagen beslutar\r\nannorlunda. Det är alltså inte en generell markering\r\nom att vi kan tycka vad vi vill i vilken fråga som\r\nhelst, oavsett vad EU säger och vilka lagar EU stiftar.\r\nVi måste naturligtvis när vi nu, tyvärr, blir\r\nmedlemmar följa de fördrag som gäller. Men det finns\r\ntillfällen då EU kan tänkas gå utöver fördragen, och\r\ndå är det bra att ha en svensk markering om att det\r\ninte är självklart att Sveriges riksdag och svenska\r\nlagar helt sätts åt sidan.\r\nEn sådan här markering gäller också om EU skulle\r\nfatta beslut som strider mot Sveriges grundlag.\r\nNär det gäller dessa båda tillfällen nämner vi i\r\nreservationen att det kan vara väldigt viktigt att ha\r\nnämnda markering.\r\nJag tänkte också nämna den tyska\r\nförfattningsdomstolen, som ju kommit fram till att\r\nden tyska grundlagen faktiskt gäller utöver lagar som\r\nEU stiftar. Vidare skall Tyskland, enligt den tyska\r\nförfattningsdomstolen, ha rätt t.ex. att bestämma om\r\nden gemensamma valutan, oavsett vad EU säger. Den\r\nsaken tog ja-sidan upp väldigt mycket före\r\nfolkomröstningen. Man hänvisade just till den tyska\r\nförfattningsdomstolen. Om vi i Sverige skall ha\r\nsamma möjlighet måste vi markera det på något sätt i\r\nde lagförslag som vi lägger fram. Det här ett utmärkt\r\nsätt och tillfälle att göra det.\r\nSå över till frågan om EU-nämnden.\r\nJag tror inte att särskilt många i den här salen\r\ntycker att det vore rimligt att lämna över\r\nlagstiftningsrätten till en minoritet, så att det skulle\r\nräcka med 40 % eller kanske 30 % för att få igenom\r\nden nya lagen. Jag tror att de allra flesta anser att det\r\när rimligt att även i framtiden minst hälften av\r\nriksdagens ledamöter ställer sig bakom ett nytt\r\nlagförslag för att detta skall antas. Ändå är det just en\r\nsådan förändring som talmanskonferensen och\r\nkonstitutionsutskottets majoritet föreslår.\r\nI framtiden skall en minoritetsregering i Sverige\r\ninte bara ha den verkställande makten utan också\r\nkunna rösta för och besluta om nya lagar, trots att en\r\nmajoritet av svenska folket och en majoritet av\r\nSveriges riksdag har en annan åsikt.\r\nRiksdagen skall genom den nya EU-nämnden bli\r\nen remissinstans och ge råd till regeringen i stället för\r\natt besluta om nya lagar här i plenum. De fyra röster i\r\nministerrådet som ja-sidan stred för skall en\r\nminoritetsregering ensam svara för.\r\nI vår grundlags första kapitel står det att riksdagen\r\när folkets främsta företrädare och att riksdagen stiftar\r\nlag. Om EU-nämnden blir rådgivare, som utskottets\r\nmajoritet föreslår, får vi - som jag ser det - en\r\ngrundlagsvidrig ordning som är helt oacceptabel.\r\nRegeringen blir lagstiftare, och riksdagens\r\nmöjligheter att påverka blir minimala. När makten\r\nflyttar till Bryssel kommer det inflytande som blir\r\nkvar att flytta från riksdagen till regeringen.\r\nI Danmark har man en helt annan ordning. Där är\r\ndet utskott som motsvarar vår EU-nämnd beslutande.\r\nDär har man också successivt utvidgat nämndens\r\nbefogenheter och möjligheter att gå in tidigt i\r\nbeslutsprocessen för att skapa en bred parlamentarisk\r\nbesluts- och kontrollfunktion.\r\nDe danska erfarenheterna talar också för att deras\r\nordning har varit framgångsrik. De danska partierna\r\nhar tvingats till en betydligt mer aktiv roll än partierna\r\ni många andra medlemsländer. Det har lett till en\r\nbredare och mer folkligt förankrad Europadebatt. Den\r\nparlamentariska förankringen har dessutom stärkt\r\ndanskarnas förhandlingsposition.\r\nI våras kom en rapport från Universitetet i Århus\r\nom öppenhet, offentlighet och deltagande i den\r\ndanska EU-beslutsprocessen. Arbetet leddes av\r\nprofessor Jørgen Grønnegaard Christensen. I\r\nrapporten, där man pekar på flera allvarliga\r\ndemokratiproblem, säger man bl.a.: Det demokratiska\r\nunderskottet på unionsnivå innebär att graden av\r\ndemokrati i EU-politiken blir desto mer avhängigt av\r\natt det i det enskilda medlemslandet finns en stark\r\nparlamentarisk kontroll av den nationella EU-\r\npolitiken. Man riskerar att europeisk politik\r\nformuleras av ett slutet nätverk av tjänstemän från\r\nkommissionen, ministrar och nationella ämbetsmän.\r\nGraden av demokrati i EU hänger med andra ord\r\npå de nationella parlamenten. Det är därför frågorna\r\nkring EU-nämnden är så viktiga. Om den svenska\r\nriksdagen avsäger sig den parlamentariska kontrollen\r\noch beslutanderätten faller också EU:s demokratiska\r\nlegitimitet. I det läget duger det inte att som bl.a.\r\nBirgitta Dahl peka på att vi har kvar möjligheten till\r\nmisstroendevotum mot regeringen. Vi kan inte byta\r\nregeringar som vi byter skjortor. Är det inte ett rimligt\r\nkrav att vi har en beslutsprocess som garanterar\r\nparlamentarismen och den parlamentariska\r\nsituationen i riksdagen? Är det inte rimligt - om vi nu\r\nskall vara medlemmar i EU - att vi åtminstone\r\nförsöker skapa en demokratisk grund för besluten?\r\nMen i utskottets betänkande säger majoriteten i\r\nstället: \"Enligt utskottets mening finns det inte heller\r\nanledning att nu utreda möjligheterna att införa en\r\nsådan möjlighet.\"\r\nDet som skrämmer mig mest är just den lätthet\r\noch frejdighet som kännetecknar processen. Jag\r\nundrar om det är samma stämning som har präglat\r\nandra länder när man plötsligt har övergivit\r\nfundamentala demokratiska principer.\r\nParlamentarismen är inget under av skönhet och\r\ndemokrati, men den är ändå det bästa vi har. I dag,\r\nden 14 december 1994, skall ändå parlamentarismen\r\nfalla i Sverige vad gäller alla områden som berörs av\r\nEU-politiken. Jag är övertygad om att den nya EU-\r\nnämnden kommer att bli ett öppet sår i den svenska\r\ndemokratin och undergräva förtroendet för både\r\nregeringen och riksdagen.\r\nOrdföranden och vice ordföranden i\r\nutrikesutskottet har skrivit en motion om att\r\nutrikespolitiken ska ligga kvar i utrikesutskottet i\r\nstället för att behandlas i den nya EU-nämnden. De är\r\noroliga för att hela den svenska utrikespolitiken\r\nkommer att EU-anpassas. Det är en berättigad oro.\r\nJag tycker att det är uppseendeväckande att KU:s\r\nmajoritet nonchalerar den uppfattningen.\r\nUtrikespolitiken vinner på att behandlas i sin helhet\r\noch av dem som har den största erfarenheten och\r\nkompetensen på området. De frågor som behandlas i\r\nEU spänner över hela det politiska fältet, och\r\nnämndens ledamöter kan inte ha den kompetens som\r\när nödvändig.\r\nMiljöpartiet anser att även jordbrukspolitiken\r\nborde lyftas från EU-nämnden till fackutskottet. Som\r\nalla vet är jordbrukspolitiken i EU genomreglerad och\r\nbyråkratiserad. Mängder av stödformer gör att det inte\r\när möjligt att ta ställning till enskildheter utan att ha\r\nen bred sakkompetens. Den svenska hållningen blir\r\nbättre om ärendena behandlas av dem som kan\r\nsakfrågorna. Därför tycker vi att det här är en viktig\r\nfråga. Vi kräver att dessa två fackutskott skall\r\nhandlägga sina respektive frågor - det är ett\r\nminimikrav - i stället för att allting skall läggas på\r\nEU-nämnden.\r\nDet är också oerhört viktigt att vi får en aktiv\r\ndebatt och en bred förankring i Europapolitiken. Ett\r\nav de krav vi ställer är att EU-nämnden så långt som\r\nmöjligt skall inhämta yttranden från de olika\r\nfackutskotten. Därigenom ställer vi krav på de olika\r\npartierna i riksdagen, på utskotten och på riksdagen i\r\ndess helhet att vara aktiva och ta del av politiken. Det\r\ngår inte att bara låta ärendena passera, vilket annars är\r\nlätt hänt; mycket är svårtillgängligt, och det är ofta\r\nsvårt att riktigt veta hur de olika frågorna hänger\r\nsamman.\r\nMen inte heller här får vi medhåll av majoriteten,\r\noch inte heller när det gäller det viktiga och självklara\r\nkravet att de partier som är representerade i riksdagen\r\nockså skall vara representerade i EU-nämnden. De\r\nskall kunna vara med och påverka politiken. Det är\r\nväl ett minimikrav, när de nu har fått 4 % eller mer av\r\nrösterna och kommit in i riksdagen. Men det har\r\nmajoriteten i utskottet inte ansett vara intressant.\r\nI konstitutionsutskottet har vi genomfört ett\r\npilottest av hur enskilda utskott skall kunna vara med\r\noch påverka EU-frågorna. Med anledning av att\r\ntoppmötet i Essen skulle behandla det nya\r\ndatadirektivet har vi på två möten tagit upp just den\r\nfrågan, men själva direktivet har regeringen\r\nhemligstämplat, och vi i KU har ännu inte sett det!\r\nMed tanke på detta tycker jag att det vilar ett\r\nparodiskt löjets skimmer över betänkandets tal om\r\nriksdagens inflytande över EU-politiken. Vid KU:s\r\npilottest fick vi inte ens fram papperen! Det är\r\nsanningen.\r\nMiljöpartiet vill ha största möjliga offentlighet om\r\nEU-politiken och kring EU-nämnden. Ett införande av\r\ntystnadsplikt, som man nu föreslår, motverkar\r\nmöjligheterna att förankra ställningstagandena i\r\npartierna och utanför riksdagen. Det ökar risken att\r\nEU-politiken blir något för ett mycket litet antal\r\ntjänstemän och politiker utan förankring hos svenska\r\nfolket. Besluten blir också sämre. All erfarenhet talar\r\nför att offentlighet ökar effektiviteten i\r\nbeslutsprocessen.\r\nEn avgörande fråga handlar om möjligheterna att\r\nutöva en demokratisk kontroll över regeringens och\r\nEU-nämndens arbete. Här kan jag notera att vi har\r\nnått en liten framgång i och med att utskottet delvis\r\nstöder vårt krav på att protokoll skall föras över vad\r\nsom sägs på nämndens sammanträden. Jag säger\r\n\"delvis\", därför att det handlar bara om de samtal som\r\nskall ske mellan regeringen och nämnden - inte i\r\növrigt. På denna punkt är det bara moderaterna som\r\nskiljer ut sig genom att över huvud taget inte vilja ha\r\noffentlig insyn i vad som här sker.\r\nJag utgår nu från att riksdagen antar utskottets\r\nförslag. Jag yrkar bifall till de sju reservationer som\r\njag har skrivit angående EU-nämnden, även den\r\nreservation som handlar om anslutningslagen. Det är\r\nockså viktigt att protokollen blir allmänna och\r\noffentliga handlingar.</pre><pre>Anf.  59  BIRGIT FRIGGEBO  (fp):\r\nHerr talman! Det är i anslutningsfördraget med\r\nanslutningsakten som vår relation till EU  bestäms.\r\nDet är i dem som vårt inflytande och våra åtaganden\r\natt följa EG-rätten finns. De frågorna behandlas i\r\nutrikesutskottets betänkande.\r\nAnslutningslagen, som behandlas i\r\nkonstitutionsutskottet, är en intern svensk\r\nangelägenhet. EU lägger sig inte i om eller hur vi i vår\r\nlagstiftning reglerar de förpliktelser som fördraget och\r\nanslutningsakten innehåller. Det är vår dualistiska\r\nordning, dvs. att det behövs någon form av lag för att\r\ninternationella överenskommelser skall bli införlivade\r\ni den svenska rätten, som gör anslutningslagen\r\nnödvändig.\r\nDessutom är det viktigt att riksdagen fattar ett\r\nsjälvständigt beslut om överlåtelse av beslutanderätt.\r\nDet handlar ju om överlåtelse av den beslutanderätt\r\nsom annars tillkommer riksdagen själv. Att överlåta\r\npå regeringen att fatta ett sådant beslut - som ju\r\nannars är det normala - är otänkbart.\r\nI anslutningslagen regleras två saker. Den första är\r\natt vid anslutningsdagen gällande EG-rätt skall gälla i\r\nSverige, och den andra är att vi överlåter viss\r\nbeslutanderätt till Europeiska gemenskaperna, dvs.\r\nEG, i framtiden.\r\nVad konstitutionsutskottet har haft att pröva är om\r\nbestämmelsen om överlåtelse av beslutsbefogenheter\r\nuppfyller grundlagens krav.\r\nUtskottet konstaterar att unionen enligt\r\nMaastrichtfördraget skall respektera grundläggande\r\nrättigheter såsom de garanteras i Europakonventionen\r\noch som de följer av medlemsstaternas gemensamma\r\nkonstitutionella traditioner. I EG-rätten finns alltså ett\r\nfri- och rättighetsskydd som motsvarar\r\nEuropakonventionen. Därmed står det också i nivå\r\nmed det skydd som vi har i regeringsformen utan att\r\ntill alla delar vara identiskt med detta. Utskottet\r\nkonstaterar att den förutsättning som anges i\r\ngrundlagen är uppfylld i och med detta.\r\nUtskottet har också kunnat konstatera att det inte\r\nfinns någon bestämmelse i fördragen som ger någon\r\ngemenskapsinstitution kompetens att besluta om\r\ngrunderna för vårt statsskick eller om andra\r\ngrundläggande principer som bär upp vårt\r\nkonstitutionella system. Det finns alltså inte heller\r\nfrån den utgångspunkten hinder emot överlåtelsen.\r\nÖverlåtelse av beslutanderätt till internationella\r\norganisationer är inte något nytt. Redan tidigare fanns\r\ni grundlagen en bestämmelse om att beslutanderätt i\r\nbegränsad omfattning fick överlåtas till mellanfolklig\r\norganisation eller domstol. I bl.a. EES-lagen har redan\r\ntidigare funnits många av de EG-bestämmelser som\r\nnu införlivas i svensk rätt genom anslutningslagen.\r\nDet är här som kärnan i debatten om suveräniteten\r\ni folkomröstningen kommer in. Redan före inträdet i\r\nEU hade vi överlåtit beslutanderätt till EU via EES-\r\navtalet. Men vad vi då saknade får vi nu, nämligen\r\ninflytande. Inflytandet regleras inte i någon egen\r\nparagraf i anslutningslagen. Det följer av\r\nanslutningsfördraget som finns uppräknat i 4 § och\r\nsom är en förutsättning för överlåtelsen av\r\nbeslutsbefogenheter till EG i 3 §.\r\nNu föreslås att EES-lagen skall upphöra och\r\nersättas med anslutningslagen. Det pris vi får betala i\r\nform av avstående från beslutsbefogenheter uppvägs\r\nmer än väl av den nytta vi får av inflytandet i EU,\r\nsom jag tycker är en vidgning av Sveriges\r\nbefogenheter och en vidgning av demokratin. Vi får\r\nmer makt än tidigare, då vi bara kunde stå bredvid och\r\nse på.\r\nVänsterpartiet och Miljöpartiet föreslår i sin\r\nreservation en brasklapp när det gäller överlåtelsen av\r\nbeslutanderätt. De föreslår att överlåtelsen får ske\r\n\"om inte riksdagen beslutar annorlunda\". De\r\nmotiverar tillägget med att riksdagen skall kunna anta\r\nlagar som går emot EG-rätten, om EG-rätten går\r\nutöver de fördrag som Sverige anslutit sig till eller då\r\nEG-rätten strider mot Sveriges grundlagar. Ett sådant\r\ntillägg behövs inte.\r\nDet står klart, och konstitutionsutskottet har\r\nunderstrukit detta redan i samband med\r\ngrundlagsärendet, att vi i Sverige kan och skall vägra\r\natt följa bestämmelser beslutade av något EU-organ,\r\ninklusive EU-domstolen, som går utöver fördragens\r\nbefogenheter. I Maastrichtfördraget sägs också att\r\ngemensakapsrätten skall respektera grundläggande\r\nrättigheter som följer av medlemsstaternas\r\ngemensamma konstitutionella traditioner. Hittills har\r\nt.ex. EG-domstolen alltid respekterat\r\nmedlemsstaternas grundlagar.\r\nRiksdagen kan alltid besluta om vilka lagar man\r\nvill. Det behöver aldrig skrivas in i lagarna.\r\nAnslutningslagen t.ex., som vi behandlar här i dag,\r\nkan när som helst upphävas med enkel majoritet i\r\ndenna kammare. Tillägget behövs alltså inte.\r\nDen av Vänsterpartiet och Miljöpartiet föreslagna\r\nlagtexten kan dock ges en vidare tolkning, nämligen\r\natt Sverige skall kunna välja och vraka i EG-rätten.\r\nEtt sådant kryphål i anslutningslagen har dock ingen\r\nverkan gentemot EU. Det är godkännandet av\r\nanslutningsfördragen som reglerar mellanhavandet\r\nmellan Sverige och EU. Någon reservation i\r\nanslutningsfördraget med de övriga EU-länderna om\r\natt vi kan anta eller förkasta bindande beslut i EU\r\nefter eget skön finns inte.\r\nOm Vänsterpartiet och Miljöpartiet hade velat\r\nfullfölja denna linje, skulle de i utrikesutskottets\r\närende ha begärt en omförhandling av\r\nanslutningsfördraget. Men så långt vill man tydligen\r\ninte gå, för då skulle ju löftet om att respektera\r\nfolkomröstningsresultatet svikas. Jag förstår att\r\nKenneth Kvist inte närmare gick in på innebörden av\r\ntillägget i anslutningsfördraget.\r\nHerr talman! Jag är stolt över att få medverka till\r\natt i dag införliva EG-rätten i Sveriges nationella rätt.\r\nDet är en stor sak att Sverige i dag till vår egen\r\nlagstiftning fogar de fördrag som initierades av\r\nframsynta och handlingskraftiga män som Konrad\r\nAdenauer, Alcide de Gasperi och Robert Schuman.\r\nFör dem och andra var Europatanken naturlig och\r\nnödvändig för att komma till rätta med de enorma\r\ngemensamma problemen efter andra världskriget och\r\nför att förhindra en ny katastrof av samma slag.\r\nMen Europatanken är naturligtvis mycket äldre än\r\nså. De klassiska liberalerna under 1700- och 1800-\r\ntalet visade tydligt att fri handel var det effektivaste\r\nav alla instrument för att åstadkomma fred och\r\nekonomisk utveckling. Den italienske liberalen\r\nMazzini, som inspirerade Italiens enande, såg\r\nsamtidigt Europas framtid som ett förbund av\r\ndemokratiska republiker. När Europas länder vid olika\r\ntillfällen har vänt sig inåt och försökt att lösa problem\r\ngenom att baxa över dem på grannarna, har det också\r\nvarit fråga om nederlag för liberala strävanden.\r\nHerr talman! Jag yrkar bifall till hemställan i\r\nkonstitutionsutskottets betänkande nr 17 och avslag på\r\nreservationen.\r\nGenom inträdet i EU avhänder sig riksdagen en\r\ndel av sin lagstiftnings- och finansmakt. Därför är det\r\nav avgörande betydelse att riksdagen ges en central\r\nroll i förberedelserna av besluten. Riksdagens\r\nlagstiftnings- och finansmakt kommer i EU:s\r\nministerråd att utövas av Sveriges statsråd. Därför\r\nmåste regeringen åläggas att på olika sätt involvera\r\nriksdagen i sitt beslutsfattande. Det är också av central\r\nbetydelse att hela riksdagen engageras och att\r\nförberedelserna sker i så öppna former som det över\r\nhuvud taget är möjligt.\r\nRegleringen av samverkan föreslås ske i\r\nriksdagsordningen. Detta är en ändring i förhållande\r\ntill regeringens och talmanskonferensens förslag. För\r\natt ytterligare understryka betydelsen av\r\nsamverkansformerna mellan regeringen och riksdagen\r\nbör dock siktet vara inställt på att senare ta in\r\nbestämmelserna i regeringsformen.\r\nDet faktum att en EU-nämnd nu inrättas innebär\r\ninte någon förändring av Utrikesnämndens eller\r\nutskottens ställning. Kammarens beslutsbefogenheter\r\nlämnas också okränkta.\r\nI talmanskonferensens förslag har utskotten i viss\r\nmån kommit på undantag i förankringsarbetet. Det\r\nrättas nu till i konstitutionsutskottets förslag.\r\nUtskottens centrala roll understryks av förslaget\r\natt regeringen blir skyldig att lämna information till\r\nett utskott som begär det.\r\nUtskotten bör vara aktiva och på ett tidigt stadium\r\nfölja frågor som behandlas i EU. Regeringens\r\ninformationsplikt bör användas flitigt, bl.a. genom att\r\nstatsråden och deras medarbetare kommer till\r\nutskotten. Utskottssammanträdena kan vara både\r\nöppna och slutna. Denna nya möjlighet kan enligt min\r\nmening innebära en vitalisering av parlamentarismen.\r\nPrecis som i Peter Erikssons beskrivning från\r\nDanmark tror jag att vi även här i Sverige kommer att\r\nfå en öppen debatt. Våra regler och de förändringar\r\nsom vi i konstitutionsutskottet har genomfört ökar\r\nockså den möjligheten.\r\nStatsrådens medverkan i ministerrådet skärper\r\nockså innebörden av kontrollmakten i\r\nparlamentarismen enligt regeringsformens kap. 12.\r\nLedamöternas rätt att ställa interpellationer och frågor\r\nlämnas okränkt och kan användas fullt ut för att\r\nkontrollera vad som händer. Regeringen åläggs också\r\natt lämna information i kammaren och att avge en\r\nårlig berättelse. I själva verket kan utövandet av\r\nkontrollmakten även den innebära en vitalisering av\r\nparlamentarismen och den offentliga diskussionen.\r\nMan kan inte heller utesluta att\r\nsamverkansformerna med regeringen också kan\r\ninnebära en injektion för förändring av delvis stelnade\r\narbetsformer här i riksdagen.\r\nUtskottens roll understryks också i relation till\r\nEU-nämnden. Det är viktigt att EU-nämndens\r\nledamöter besitter en god sakkunskap när de slutliga\r\nråden om förhandlingsuppläggningen skall ges till\r\nregeringen. Det står EU-nämnden fritt att i samråd\r\nmed utskotten finna de bästa samverkansformerna.\r\nInget hindrar att utskotten på eget initiativ eller efter\r\nanfordran från EU-nämnden yttrar sig till EU-\r\nnämnden. Hur samverkan mellan utskott och EU-\r\nnämnd skall gå till regleras inte nu. Men om\r\nsamverkan inte skulle fungera, så är vi i\r\nkonstitutionsutskottet beredda att återkomma med\r\nförslag till en reglering.\r\nDe förslag om att regeringens samverkan i\r\njordbruksfrågor och/eller utrikes- och\r\nsäkerhetspolitiska frågor skall ske i jordbruks- och\r\nutrikesutskotten tillstyrks inte.</pre><pre>Det skulle urholka betydelsen av att alla utskott på ett\r\ntidigt stadium skall delta i beredningen av EU-\r\närendena.\r\nMed anledning av Margaretha af Ugglas och Maj-\r\nLis Lööws motion vill jag bara bekräfta att\r\nregeringens i regeringsformens fastställda skyldighet\r\ngentemot Utrikesnämnden på intet sätt rubbas. Deras\r\nförslag utesluter tyvärr att andra och tredje pelarens\r\nfrågor kommer att hamna inom samrådet här i\r\nriksdagen.\r\nEnligt parlamentarismens principer torde man\r\nkunna räkna med att regeringen kommer att följa EU-\r\nnämndens råd om den slutliga\r\nförhandlingsuppläggningen inför ministerrådsmötena.\r\nStatsråden måste på eget ansvar göra klart för sig att\r\nde inte har en majoritet emot sig.\r\nJag tycker att vi redan har ett exempel på detta\r\nfrån förra veckan. Arbetsmarknadsministern\r\npresenterade här i kammaren en reviderad redovisning\r\nav regeringens syn på EU:s strukturfonder. Han tycks\r\ndärmed ha frångått sin minoritetsposition, tidigare\r\npresenterad i EU-delegationen.\r\nKammaren kommer alltså att vara ett viktigt\r\nforum för EU-frågor. Kammaren är här i riksdagen\r\ndet enda definitivt beslutande organet och skall så\r\nvara. Ingenting hindrar riksdagen att här i kammaren\r\ngenom tillkännagivanden av olika slag till regeringen\r\nblanda sig i EU-frågorna. Kammaren kan också\r\nbesluta om misstroendeförklaring mot statsråd som\r\ninte åtnjuter riksdagens förtroende.\r\nNär det gäller EU:nämndens sammansättning,\r\nreglering av tystnadsplikten och minoritetsskyddet\r\nföreslår utskottet att de regler som gäller för utskott\r\näven skall gälla nämnden. Det finns naturligtvis ingen\r\nanledning att ha någon särreglering av nämnden.\r\nTill skillnad från utskotten kommer EU-nämnden\r\naldrig att avge några betänkanden. Det är\r\nutomordentligt viktigt att det i efterhand går att\r\ndokumentera vad som avhandlats mellan regeringen\r\noch nämnden. Det berör ju faktiskt så viktiga frågor\r\nsom beredning av ärenden som hittills legat inom\r\nrikdagens lagstiftningsmakt och finansmakt.\r\nDärför måste EU-nämnden åläggas att föra\r\nstenografiska uppteckningar över samrådet med\r\nregeringen. Det är också ett värde i att eventuella\r\nmissförstånd kan förebyggas. Risken för att\r\nförtroligheten i överläggningarna skulle gå förlorad är\r\növerdriven. Ledamöterna och statsråden kan ju även\r\nom det inte förs några stenografiska nedteckningar\r\nunder alla förhållanden utanför sammanträdesdörren\r\ntala om vad som har förevarit. När det gäller den\r\ninformationen finns det ingen garanti för att referaten\r\nblir riktiga.\r\nSamtidigt som vi på alla sätt vill verka för en ökad\r\nöppenhet i EU vore det helt fel signal att lägga locket\r\npå i EU-nämnden. Det är därför beklagligt att\r\nModeraterna inte ser vikten av dokumentation och\r\nden därmed möjliga öppenheten.\r\nFru talman! Jag vill också kommentera en\r\nupplysning som Peter Eriksson gav här i sitt\r\nanförande. Han säger att det finns hemliga handlingar\r\noch att inte ens konstitutionsutskottet kan få ut dem,\r\nt.ex. datadirektivet som nu behandlas i EU. Detta är\r\ninte sant. Utskottet har inte begärt in direktivet. Jag är\r\nalldeles övertygad om att om vi begärde in det skulle\r\nvi få det.\r\nVad vi har begärt är en beskrivning av\r\nförhandlingarna och hur långt de har kommit. Vi har\r\nfått en mycket öppen redovisning av det och också en\r\nredovisning av en glädjande öppning i\r\nförhandlingarna som skulle innebära att även andra\r\nländer skulle respektera den svenska\r\noffentlighetsprincipen och att man också för egen del\r\nvill tillämpa den.\r\nFru talman! Det ligger i sakens natur att utfallet av\r\nsamverkansformerna måste följas noga och också\r\nutvärderas. Jag är övertygad om att det kommer att\r\nfinnas en beredskap för förbättringar och\r\nmodifieringar så att det svenska folkets\r\nrepresentanters, dvs. alla riksdagsledamöters,\r\ninflytande kan säkerställas inom ramen för\r\nparlamentarismen.\r\nJag yrkar bifall till utskottets hemställan i\r\nbetänkande KU22 och avslag på samtliga\r\nreservationer.</pre><pre>Anf.  60  PETER ERIKSSON  (mp) replik:\r\nFru talman! Jag skall börja med det sista som\r\nBirgit Friggebo berörde, nämligen datadirektivet.\r\nUtskottet ville på initiativ från Socialdemokraterna\r\nfå en diskussion om det nya datadirektiv som det\r\nfanns förslag om inför mötet i Essen. Det vi då fick på\r\nbordet var en analys från Justitiedepartementet,\r\nsamma papper som hade kommit till EU-delegationen\r\nstrax innan, men inte själva lagförslaget, dvs.\r\ndirektivet från EU.\r\nDärefter hade utskottet ett möte till. Då hade vi en\r\ntjänsteman från utskottet som gick över till\r\nJustitiedepartementet för att titta på regeringens\r\nhemligstämplade papper. Sedan gav han ett kort\r\nreferat till oss i utskottet. Det är samrådet.\r\nEfter två möten när vi har behandlat den här\r\nfrågan har vi ännu inte fått de självklara papprena om\r\ndirektivets verkliga lagtext på vårt bord. Visst förstår\r\njag att vi kan begära in det från konstitutionsutskottet.\r\nMen det kräver ett ytterligare, ett tredje möte. Innan\r\ndet har blivit genomfört har det i vanliga fall gått flera\r\nveckor. I det här fallet skulle det bli långt efter EU:s\r\nEssenmöte.\r\nSkall det gå till på det sättet, är det litet väl sent att\r\nkanske en månad efter det möte som skett på\r\nministerrådsnivå komma med en liten synpunkt från\r\nett utskott i den svenska riksdagen. Tycker inte också\r\nBirgit Friggebo det?\r\nSedan måste jag fråga Birgit Friggebo. Hon sade\r\natt hon var stolt över att vi har fått det svenska\r\ninflytandet i EU-processen. Är Birgit Friggebo också\r\nstolt över att vi överger parlamentarismen genom den\r\nnya EU-nämnden, att vi låter en minoritet genom\r\nregeringen besluta om den svenska\r\nförhandlingspositionen och att riksdagens majoritet i\r\nbästa fall kan komma överens om ett råd i dessa\r\nfrågor?\r\nÄr Birgit Friggebo också stolt över detta? Tycker\r\nhon verkligen att det är acceptabelt på lång sikt att ha\r\nen sådan ordning?</pre><pre>Anf.  61  BIRGIT FRIGGEBO (fp) replik:\r\nFru talman! Först till frågan om datadirektivet.\r\nDet var kansliet som på eget bevåg skickade över\r\nett papper där man redovisade svenska ståndpunkter i\r\nförhållande till datadirektivet. Då ville\r\nSocialdemokraterna att vi skulle få ytterligare\r\ninformation, och vi kunde tänka oss att också kalla en\r\nrepresentant från regeringen. Men först sade vi: Låt\r\noss få en information om de förestående nära\r\nförhandlingar som skall ske i ministerrådet, inte vid\r\ntoppmötet i Essen. Där berördes frågan förvisso inte.\r\nVår tjänsteman besökte Justitiedepartementet och\r\nfick en mycket ingående information om exakt hur\r\nförhandlingsläget var, detaljsynpunkter på den\r\nsvenska uppläggningen och detaljsynpunkter på för\r\nSverige viktiga genombrott. Alla visade sig vara nöjda\r\nmed denna information.\r\nPeter Eriksson sade mot slutet av sitt anförande:\r\nVarför kan vi inte få direktiven? Självfallet kommer\r\nvi att få direktiven och de papper som vi begär om\r\nbara Peter Eriksson eller någon annan yrkar på det så\r\natt utskottet kan fatta beslut om det. Det finns\r\ningenting som hindrar detta.\r\nSedan säger Peter Eriksson att parlamentarismen\r\när avskaffad. Det är bara regeringen som får uppträda.\r\nRiksdagen får enbart lämna synpunkter och ha\r\nsamråd.Det är intressant att de som representerade\r\nnej-sidan aldrig talar om det som ligger i den andra\r\nvågskålen, nämligen att vi som land totalt sett får ett\r\nökat inflytande i frågor som berör och påverkar oss.\r\nDärmed får vi också ett ökat ansvar för Europa. Den\r\nform som vi har i dag, att det är regeringarna som\r\nrepresenterar oss i detta samarbete, är hittills en\r\nsjälvklarhet.\r\nLåt oss då se till att vi har de bästa instrumenten\r\nnär det gäller att slå vakt om riksdagens status,\r\ninflytande och befogenheter när det gäller att fatta\r\nbeslut och att kontrollera regeringen. Jag tycker att vi\r\nhar haft en bra och fin diskussion i\r\nkonstitutionsutskottet om hur vi skall lägga upp detta\r\npå bästa sätt. Det har också lett till en rad förändringar\r\ni talmanskonferensens förslag.</pre><pre>Anf.  62  PETER ERIKSSON (mp) replik:\r\nFru talman! Birgit Friggebo säger att vi får\r\ninflytande, men folkets främsta företrädare är\r\nriksdagen - det står i Sveriges grundlag - och\r\nriksdagen får ett mycket marginellt inflytande över\r\ndetta. Det är regeringen, som är en minoritet i\r\nriksdagen, som kan få ett inflytande genom 4 röster av\r\n87, tror jag att det är, i ministerrådet.\r\nLåt mig gå tillbaka till datadirektivet. I varje annat\r\närende som vi behandlar i konstitutionsutskottet är det\r\nsjälvklart att grundtexten, lagförslaget, kommer på\r\nbordet när vi diskuterar frågan. Men här var det inte\r\nså. Här var det hemligstämplat, och det var orsaken\r\ntill att det inte kom på bordet. Vi hade naturligtvis\r\nkunnat kräva ett nytt möte igen och fått upp det, men\r\ndet var inte så det gick till. Det här var det pilotfall\r\nsom socialdemokraterna sade att vi skulle prova.</pre><pre>Anf.  63  BIRGIT FRIGGEBO (fp) replik:\r\nFru talman! Det är helt riktigt att riksdagen är\r\nfolkets främsta företrädare. Vi kommer att fortsätta att\r\nvara det.\r\nVi har också fattat beslut om att ha en\r\nfolkomröstning och gå ut och fråga folket hur vi här i\r\nriksdagen skall behandla våra samarbetsformer med\r\nEU. Vi har fått det beskedet från svenska folket att de\r\nanser att vi skall gå in som medlemmar. Nu håller vi\r\npå att på bästa sätt säkerställa att riksdagen kommer\r\natt ha så stort inflytande som det över huvud taget är\r\nmöjligt över de beslut som regeringen som\r\nrepresentant för oss skall fatta i ministerrådet.\r\nDet hänger på oss själva här i riksdagen, inte minst\r\npå riksdagens utskott och på oss själva som enskilda\r\nledamöter, att utnyttja de instrumenten. Vi måste vara\r\naktiva, ta in handlingar, läsa handlingar, kalla på\r\nregeringens ledamöter och deras medarbetare i\r\nutskotten samt följa frågorna löpande intill dess att\r\nden slutliga sammanvägningen skall ske i EU-\r\nnämnden. Där handlar det mer om\r\nförhandlingsuppläggning i de sista skälvande\r\nminuterna. Fram till dess har ju utskotten stora\r\nmöjligheter till inflytande.\r\nRiksdagen kan fatta beslut om tillkännagivanden\r\noch ytterst - om det är så att statsråden inte följer de\r\nråd som de får - kan man rikta en\r\nmisstroendeförklaring mot det statsrådet. Det tillhör\r\nockså parlamentarismen. Om man vill utnyttja sin\r\nmakt och sitt inflytande som representant för det\r\nsvenska folket finns det utomordentliga instrument.</pre><pre>Anf.  64  KENNETH KVIST (v) replik:\r\nFru talman! Det är litet problematiskt att EU-\r\nanhängare slätar över problemen. Jag menar att även\r\nBirgit Friggebo gör det. Hon säger att vår\r\nbeslutandemöjlighet egentligen ökar. Men innan vi är\r\nmedlemmar i EU bestämmer vi våra momsregler och\r\nvår datalagstiftning helt själva. Som medlemmar i EU\r\ndrar EU upp gränser för vad vi kan besluta och vad vi\r\nhar att rätta oss efter.\r\nBirgit Friggebo sade i sitt anförande att hon var\r\nstolt över att få införliva EU-rätten i Sverige. Hon\r\ntyckte att vi redan förut hade gjort överlåtelser till\r\ninternationella organisationer. Hon talade om att vi\r\növerlåter viss beslutande rätt. Men problemet är ju att\r\ndet är en oviss mängd beslutanderätt eftersom\r\nfördragen är så vittomfattande.\r\nDet är ju också ett problem att vi nu i svensk lag\r\ninförlivar en massa lagar som vi skall leva efter från\r\nårsskiftet som inte ännu är översatta till det svenska\r\nspråket.\r\nBirgit Friggebo säger vidare att riksdagen alltid\r\nkan stifta vilka lagar den vill. Litet senare säger hon\r\natt riksdagen nu avhänder sig en del av sin\r\nlagstiftnings- och finansmakt. Enligt det senare hon\r\nsäger gäller inte det förra. Det är en motsättning i sig i\r\nhennes anförande.\r\nDet är kanske så att riksdagen kan stifta vilka\r\nlagar den vill, men problemet med EU och med den\r\nplattläggning inför EU som nu skall gälla är att det är\r\nEU-rätten som gäller oavsett vad riksdagen beslutar.\r\nOavsett vad folkopinionen kräver av riksdagen och\r\nriksdagen beslutar är det EU-majoritetens vilja - där\r\nSverige har 4 av 90 röster - som kommer att gälla i\r\nlandet. Detta är ett problem. Det är detta vi måste\r\nförsöka att bilda en spärr mot så att vi kan slå vakt om\r\ni alla fall ett uns av nationell självständighet och\r\ndemokrati.</pre><pre>Anf.  65  BIRGIT FRIGGEBO (fp) replik:\r\nFru talman! Jag tror inte att jag eller någon annan\r\nhär i riksdagen, som tycker att beslutet att gå in som\r\nmedlem i EU är riktigt, slätar över några problem. Vi\r\nägnar oss tvärtom åt att försöka hantera den nya\r\nsituationen och göra det så bra som möjligt.\r\nMen jag kunde ju bolla tillbaka frågan till dem\r\nsom egentligen är emot vårt inträde som medlem i\r\nEU. Man hör ständiga svartmålningar. Det finns ingen\r\nfördel med att få ett ökat inflytande i Europa och att\r\nman får sitta med vid borden. Det är bara\r\nsvartmålningar och hot hela tiden.\r\nDetta med datadirektivet är intressant. Det\r\nkommer upp nu igen. Nu kan vi här i riksdagen ge råd\r\ntill våra statsråd som åker ner till ministerrådet och\r\nframför våra synpunkter och kan få genombrott för\r\ndem. Man kan också vara med och fatta de slutliga\r\nbesluten om datadirektiven.\r\nTidigare, när vi inte hade detta inflytande, var vi\r\nändå beroende av detta datadirektiv. Då var det bara\r\nandra länders ministrar som fick sitta med och fatta\r\nbesluten. Vi är redan via EES-avtalet bundna till det\r\nhär datadirektivet som kommer så småningom. Här\r\nhar vi nu en fördel. Vi har bättre inflytande och mera\r\nmakt.\r\nDet är klart att det hade varit bra om riksdagen\r\nredan tidigare i olika utskott hade intresserat sig mer\r\nför de frågor som behandlas inom EU för att nu vara\r\nberedda att med full kraft gå in och ge goda råd till\r\nregeringen när den skall utöva sin viktiga uppgift att\r\nrepresentera oss i EU.</pre><pre>Anf.  66  KENNETH KVIST (v) replik:\r\nHerr talman! Jag kan hålla med Birgit Friggebo\r\nom att det nu gäller att hantera en ny situation och att\r\nvi skall göra det bästa av den. Jag tycker att delar av\r\nKU:s arbete har präglats av den viljan. Men det gäller\r\natt se vilken typ av organisation som EU utgör. Det\r\ngäller att se det problem som EU själv säger att\r\norganisationen präglas av, ett demokratiskt\r\nunderskott, och ringa in vari detta består, när vi nu\r\nunderordnar vårt lands politiska system ett annat\r\npolitiskt system som delvis är oss främmande,\r\nnämligen EU. Det handlar inte om de enskilda\r\nmedlemsländerna, för de har också parlamentarisk\r\ndemokrati. Det är inte i de enskilda länderna som vi\r\ngår in som medlem, utan i det överstatliga EU. Då\r\ngäller det att se vari det demokratiska underskottet\r\nbestår, hur den nationella suveräniteten undergrävs\r\noch därmed också riksdagens och folkets inflytande\r\noch möjlighet att påverka politiken.\r\nVi sitter med vid borden, säger Birgit Friggebo.\r\nMen de breda massorna i Sverige, om jag får uttrycka\r\nmig litet gammaldags, har inte någon möjlighet att\r\nsitta med vid borden. Det blir ambassadörer, ministrar\r\noch politiker på toppnivå som får förtroendet att åka\r\ndit ner och representera Sverige. De människor som\r\nstår alldeles för långt utanför politikens verklighet\r\nredan nu kommer att bli ännu mer marginaliserade,\r\nnär en räcka av politiska beslut lyfts upp till\r\nBrysselnivå, långt ovan den Stockholmsnivå vi nu\r\nbefinner oss på.</pre><pre>Anf.  67  BIRGIT FRIGGEBO (fp) replik:\r\nFru talman! Kenneth Kvist reser delvis en fråga\r\nsom är av yttersta vikt och som vi alla som är\r\nrepresentanter i denna kammare har anledning att\r\nägna oss åt. Det gäller den klyfta som finns mellan\r\nväljare och valda och den kritik som finns från\r\nväljarnas sida mot de egna representanterna. Det\r\ngäller inte bara Sveriges riksdag utan också ute i\r\nlandsting och kommuner. Jag är övertygad om att den\r\ndiskussionen också kommer att föras visavi EU. Detta\r\när en viktig signal om att vi på allra bästa sätt måste\r\nha kontakter med våra väljare och att vi lyssnar på\r\ndem. Den signalen har funnits länge. Men så är det,\r\noberoende av om vi går med som medlem i EU eller\r\ninte.\r\nKenneth Kvist återkommer till detta med\r\növerstatlighet och att vi underordnar oss, som han\r\nsade, främmande beslutsformer. Men redan nu är vi\r\nunderordnade ett överstatligt system via EES-avtalet,\r\nutan att vi har fått något som helst inflytande, utan\r\nnågra som helst röster.\r\nJag vänder mig litet mot att de som inte vill gå\r\nmed i EU aldrig talar om den andra sidan, dvs. det\r\ninflytande vi nu får både över våra egna förhållanden\r\nmen också över förhållandena på vår egen kontinent.</pre><pre>Anf.  68  BERIT LÖFSTEDT (s):\r\nFru talman! Debatten har handlat om just\r\nriksdagens roll i det politikskapande arbetet i samband\r\nmed vårt EU-medlemskap. Det är oerhört viktigt att vi\r\nfortsätter att föra denna debatt och att riksdagens roll\r\nklargörs. Det görs visserligen i betänkandet, men den\r\nmåste också klargöras för oss själva och befästas, så\r\natt vi känner att vi har en viktig uppgift att fylla.\r\nDet måste vara mycket upp till riksdagen själv att\r\nfundera igenom, precisera och formulera sina egna\r\narbetsformer inom ramen för de beslut som fattas i\r\ndag med anledning av KU:s betänkande. EU-nämnden\r\nfår en betydelsefull uppgift. Samtidigt räcker det inte\r\nmed att EU-frågorna enbart diskuteras där. Det är\r\nockså precis vad som har sagts hittills i dag.\r\nDe olika sakfrågorna lever ofta ett långt liv i EU:s\r\ninstitutioner innan de är mogna för beslut i\r\nministerrådet. Under denna i många fall fleråriga\r\nberedningstid bör det vara möjligt och naturligt att\r\nviktiga frågor förs till de relevanta och i sak kunniga\r\nutskotten för diskussion och beredning allt efter\r\nfrågans natur. Med andra ord blir det angeläget att\r\nfinna effektiva och tillfredsställande former för\r\nsamspelet mellan EU-nämnden och fackutskotten.\r\nLika angeläget blir det för riksdagen att själv\r\nformulera sina krav på regeringen beträffande\r\ninformation och samråd, handlingarnas utformning,\r\nöppenhet i debatten och mycket annat.\r\nEU-nämnden har sin roll i samspelet. Men hela\r\nkammaren måste också få möjlighet att delta i\r\ndebatten om Europapolitiken. Det kan ske på många\r\nolika vis. Det kan vara med anledning av den årliga\r\nskrivelsen, kanske ibland i särskilt anordnade\r\ndebatter, med anledning av utskottsbetänkanden eller\r\ninformation till kammaren i samband med större\r\nministermöten.\r\nJag skulle vilja uttrycka riksdagens uppgift i\r\nEuropapolitiken på så sätt att riksdagen, landets\r\nfolkvalda, inte har rätt att visa ointresse för EU-\r\nfrågorna. Riksdagen har en självskriven uppgift när\r\ndet gäller att foga samman rent nationell politik med\r\nde frågor som avgörs i EU:s institutioner. Politiken\r\nmåste ju hänga ihop och bli tydlig för medborgarna.\r\nRiksdagsledamöterna måste emellertid också ta\r\nansvar för att diskutera och förankra EU-politiken\r\nbland medborgarna. I den breda folkliga debatten\r\nmåste vi allihop delta.\r\nJag menar att vi har ett folkbildningsansvar. Vi är\r\n349 ledamöter som kan delta i en aktiv debatt, svara\r\npå frågor, lyssna på medborgarna och delta i\r\ndebatterna ute i landet. Vi kan vara med på möten,\r\nstudiecirklar och allt vad ni vill. Det menar jag är en\r\nviktig uppgift för oss. Det är ett krav på oss att vi gör\r\npå det sättet. Det blir också viktigt för det svenska\r\npartiväsendet att inse att EU-medlemskapet kräver\r\nnya arbetsformer för att svenska folket genom sina\r\npartier med skiftande ideologier skall känna sig\r\ndelaktigt i detta stora nya arbete.\r\nFör riksdagen blir det alldeles nödvändigt att från\r\nallra första stund ha en mycket hög ambitionsnivå när\r\ndet gäller EU-frågornas hantering. Rutiner sätter sig\r\nlätt. Om rutinerna sätter sig på en för låg nivå blir det\r\nsvårt att i framtiden höja ambitionerna. Då är det\r\nbättre att vi tar i för mycket från början och kanske får\r\nsläppa efter litet när vi upptäcker det. Att baxa något\r\nuppför i en backe är bra mycket besvärligare än att\r\nfinna att det kanske finns en viss flexibilitet som man\r\nkan skaffa sig vartefter.\r\nFru talman! Många av EU:s medlemsländer\r\nförsummade att från början involvera de nationella\r\nparlamenten ordentligt i EU-debatten. Nu har debatten\r\nom samspel mellan regeringar och parlament vaknat\r\ntill liv och tagit fart. Det är bra. Det är viktigt att vi\r\ndeltar i den debatten.\r\nEn annan viktig länk som måste upprättas och\r\ngöras stark är den mellan riksdagen och våra svenska\r\nEuropaparlamentariker. Det vore mycket olyckligt om\r\nEuropaparlamentarikerna kom att känna sig utanför\r\noch fritt svävande. Europaparlamentarikerna kommer\r\natt utgöra en viktig resurs i den svenska\r\nEuropadialogen.\r\nDet handlar om hur frågorna behandlas och\r\ndebatteras i EU:s institutioner. Det handlar om samtal\r\nmed medborgare, och det handlar om sammanhang i\r\nsakfrågor.\r\nYtterligare en debatt om en parlamentarisk\r\ndimension pågår i EU-länderna. Det är debatten om\r\nökade kontakter mellan EU-ländernas nationella\r\nparlament. Då talar jag inte om stora luftiga\r\nkonferenser med storstilade program utan riktig\r\nsubstans. Tvärtom talar jag om möten omkring\r\nkonkreta sakfrågor. Det blir t.ex. inför\r\nregeringskonferensen 1996 alldeles särskilt angeläget\r\natt vi folkvalda talar med varandra mellan de\r\nnationella parlamenten i medlemsländerna. Det är\r\nangeläget också i andra sammanhang. Det skall\r\nhandla om riktiga sakfrågor, så att vi känner att det\r\nfinns substans i övningarna.\r\nFru talman! Under medlemskapsförhandlingarna\r\neftersträvade partierna samstämmighet beträffande de\r\nsvenska positionerna. Samstämmigheten var ett\r\nsjälvändamål för att vi skulle kunna stå starka i\r\nförhandlingarna. Självfallet kommer det också i\r\nmedlemskapssituationen att vara bra för landet om vi\r\nkan stå brett eniga i olika sakfrågor. Men eftersom\r\nsakfrågorna kommer att variera kommer det\r\nnaturligtvis också att visa sig att partierna har olika\r\nåsikter och olika ståndpunkter. Väljarna måste kunna\r\ngenomskåda partiernas sakpolitik på olika områden\r\näven om sakfrågorna till slut skall avgöras i EU:s\r\ninstitutioner.\r\nEU-medlemskapet innebär ju inte att de svenska\r\npartierna plötsligen börjar tycka alldeles lika om\r\nallting - om ekonomisk politik och\r\nsysselsättningspolitik t.ex. Jag tror att det är viktigt att\r\npartierna också redovisar var de står i alla de olika\r\nfrågor som skall beredas och beslutas av EU.\r\nFru talman! Jag vill avsluta med att än en gång\r\nunderstryka vikten av att riksdagen mycket seriöst tar\r\nsig an uppgiften att vara ett centralt forum för svensk\r\nEuropapolitik. Själv tycker jag att det skall bli en\r\nspännande utmaning att se vad vi kan göra av det.\r\nJag yrkar bifall till hemställningarna i utskottens\r\nbetänkanden.</pre><pre>Anf.  69  ROSE-MARIE FREBRAN (kds):\r\nFru talman! Det är en historisk dag när riksdagen\r\nantar lag med anledning av Sveriges anslutning till\r\nEuropeiska unionen, en lag som reglerar införlivandet\r\nav Europeiska gemenskapernas regler med svensk rätt\r\noch överlåtelsen av beslutsbefogenheter till\r\ngemenskaperna.\r\nI konstitutionsutskottet, som har behandlat detta\r\närende och ytterligare ett, finns vi kristdemokrater\r\ninte representerade. Jag vill något kort beröra våra\r\nståndpunkter. Vi stöder båda dessa betänkanden.\r\nKristdemokraternas strävan mot medlemskap för\r\nSveriges del i EU beror både på ideologiska och\r\nrealpolitiska skäl. Den beror på ideologiska skäl\r\ndärför att EU representerar samförstånd,\r\ndemokratiska värderingar och en aktiv fredssträvan,\r\noch på realpolitiska skäl därför att Sverige behöver\r\nredskap för att hantera stora samhällspolitiska\r\nproblem i gemenskap med andra länder.\r\nFru talman! Kristdemokratiska samhällspartiet\r\ndelar de europeiska kristdemokraternas vision om ett\r\nenat och demokratiskt Europa där den politiska\r\nmakten är fördelad enligt subsidiaritetsprincipen\r\nmellan de olika nivåer där besluten fattas.\r\nKompetensfördelningen mellan unionen och\r\nmedlemsstaterna skall organiseras på ett sådant sätt\r\natt den högre nivån endast verkar understödjande för\r\nden lägre nivån. Gemenskapen får med andra ord bara\r\nagera om den ensam eller i gemenskap med\r\nmedlemsländerna är den som kan komma med de\r\nbästa lösningarna på samhälleliga problem.\r\nGemenskapen skall bara vara verksam inom de\r\nområden där gemensamma åtgärder är mer effektiva\r\nän de åtgärder som medlemsstaterna själva vidtar.\r\nVi kristdemokrater tror - ja, vi är övertygade om -\r\natt subsidiaritetsprincipen kan bevara den typiskt\r\nnationella, regionala och lokala kompetensen. Den\r\neuropeiska unionen kan bara vara en djup och stark\r\ngemenskap bestående av decentraliserade nationer.\r\nGenom inträde i EU överlåter vi\r\nbeslutsbefogenheter, men vi gör det för att lösa de\r\nproblem som bäst kan lösas på gemenskapsnivå. Vi\r\növerlåter beslutsbefogenheter för att själva få\r\ninflytande över ett område som är större än det\r\nnationella.\r\nFru talman! Vi kristdemokrater kommer att arbeta\r\nför att enhällighet fortsättningsvis skall vara\r\ngrundregel i EU:s politiska samarbete. Vi kommer\r\nockså att arbeta för ökad öppenhet inom EU.\r\nRespekten för de små länderna är mycket viktig. Den\r\nnuvarande huvudprincipen för röstfördelning mellan\r\nnationerna, som gynnar små länder, måste finnas\r\nkvar.\r\nFru talman! Jag yrkar bifall till hemställan i KU:s\r\nbetänkande nr 17.\r\nOckså KU:s betänkande nr 22 är mycket viktigt.\r\nSamverkan mellan regering och riksdag måste\r\nfungera på ett tillfredsställande sätt. Den\r\nparlamentariska förankringen är ett måste. EU-\r\nnämnden skall ha en stark roll. Samtidigt skall\r\nutskotten spela en aktiv roll som samarbetspartner.\r\nMen det är inte rimligt att i förväg reglera detta, utan\r\nman bör avvakta de erfarenheter som man får under\r\ndet kommande året. Vi kristdemokrater yrkar även\r\nbifall till hemställan i KU:s betänkande nr 22.</pre><pre>Anf.  70  ANDREAS CARLGREN (c):\r\nFru talman! Genom att bli medlemmar i den\r\neuropeiska unionen avstår vi som man säger från en\r\ndel av statsorganens beslutsbefogenheter och överlåter\r\ndem istället till EG-institutionerna. Det är en av de\r\nsaker som skiljer EG-samarbetet från det mesta av\r\nannat internationellt samarbete. Man kan fråga varför\r\nvi går med på sådant.\r\nJo, vi lever i en mer och mer internationaliserad\r\nvärld där alltmer av den makt som formar vår framtid\r\nfinns utanför landets gränser. Vi skulle kunna välja att\r\nslå vakt om en formell suveränitet som ändå inte är\r\nreell. Genom att gå med vinner vi i stället inflytande.\r\nVi kan vara med och forma vår framtid tillsammans\r\nmed andra och inte bara passivt låta andra forma vår\r\nframtid.\r\nNär jag i dag lyssnar på företrädare för\r\nMiljöpartiet och Vänsterpartiet slås jag av att ni aldrig\r\ndiskuterar att internationaliseringen ställer oss inför\r\nnya val. I stället väljer ni att gång på gång fly från de\r\nställningstagandena.\r\nDäremot gjorde inte svenska folket det, utan\r\nsvenska folket gjorde ett ställningstagande i\r\nfolkomröstningen och röstade för ett medlemskap. Då\r\ntycker jag att det också är så märkligt att vi i debatten\r\ni dag får höra att vad vi möjligen kan skydda är ett\r\nuns av demokratin, som Kenneth Kvist sade, eller att\r\nvi överger parlamentarismen, som Peter Eriksson\r\nsade. Det är ju inte att visa respekt för vad folket har\r\nbeslutat i folkomröstningen. Det är ju inte heller att ta\r\nställning till den nya situation som vi befinner oss i\r\ntack vare internationaliseringen.\r\nNu är det ju inte så att vi flyttar in i ett färdigbyggt\r\nhus, utan vi kommer att medverka i ett husbygge. Då\r\när frågan hur vi vill att det här europeiska huset skall\r\nse ut.\r\nMånga människor är med rätta oroliga för ett stort\r\noch väldigt unionsbygge långt ovanför de vanliga\r\nmedborgarnas huvuden - med rätta eftersom jag\r\ntycker att det vore fel att bygga det europeiska huset\r\npå det sättet. Tvärtom skall vi bygga det så att\r\nbesluten fattas så nära medborgarna som möjligt. Vi\r\nskall inte i onödan flytta ett enda beslut till Bryssel.\r\nSamtidigt är det oerhört viktigt för vår framtid här\r\natt vi ser till att få nya tillbyggnader på huset och ser\r\ntill att huset växer på bredden - att vi får in även\r\nCentral- och Östeuropa, för då bygger vi upp mycket\r\nstarkare förutsättningar för fred i framtiden.\r\nÅr 1996 kommer det att bli dags att i\r\nregeringskonferensen diskutera hur EU:s grundlagar\r\nskall omarbetas. Då skall vi ta ställning till ritningarna\r\nför det fortsatta husbygget. Det är oerhört viktigt att vi\r\ni Sverige tar ställning till hur vi vill vara med och\r\npåverka det fortsatta husbygget.\r\nCentern kräver partiöverläggningar inför de\r\nställningstaganden Sverige skall göra i samband med\r\nregeringskonferensen. Det kravet har tidigare\r\nframförts av Olof Johansson, och jag framför det nu.\r\nVi utgår från att det blir så. Det kommer nämligen att\r\nbli viktigt att forma en svensk linje och skapa en, som\r\nvi brukar säga, nationell hållning, där vi formulerar\r\nståndpunkter för hur Sverige skall arbeta för att\r\nförstärka närhetsprincipen samt öka demokratin och\r\ninsynen.\r\nDet är naturligtvis inte möjligt att nu ha färdiga\r\nförslag, men man kan ändå beskriva idéer. En sådan\r\nviktig idé tror jag är att se till att fördragen tydligt\r\nskall ange att EU:s kompetens omfattar bara de frågor\r\nsom preciserats i fördragen. Alla andra frågor hör till\r\nden enskilda medlemsstaten och medborgarna där. På\r\nså sätt skapar man en legal grund för att stärka\r\nnationerna i kompetenskonflikter med EU. Det blir på\r\nEU-nivån som man får bördan att bevisa att ett\r\nomtvistat förslag verkligen bygger på delegerad\r\nkompetens.\r\nEn annan viktig idé tror jag är att överväga\r\nytterligare steg när det gäller att garantera de\r\nmänskliga fri- och rättigheterna genom att införa en\r\nbestämmelse i fördraget som klargör att inga EU-\r\nbeslut får strida mot nationellt garanterade fri- och\r\nrättigheter.\r\nNästa stora fråga blir vem som skall godkänna\r\nritningarna för det fortsatta husbygget. Vi skall inte\r\nbara vara med och ha idéer om hur ritningarna i\r\nfortsättningen skall se ut, utan vi måste också avgöra\r\nvilka som slutgiltigt skall få godkänna ritningarna. Jag\r\nanser att svaret skall vara att det är medborgarna som\r\nskall göra det. Frågan är hur vi skall se till att det blir\r\nså.\r\nI Danmark har man den ordningen att man\r\nfolkomröstar varje gång det genomförs viktigare\r\nförändringar i de fördrag som reglerar det europeiska\r\nsamarbetet. I den danska grundlagens 20 § krävs\r\nfolkomröstning när beslutanderätt överlåts till EU och\r\nman inte har en majoritet på fem sjättedelar i\r\nFolketinget.\r\nDet har medfört att man i Danmark har genomfört\r\nfolkomröstningar dels 1973 när man avgjorde frågan\r\nom medlemskapet, dels 1986 om enhetsakten, dels\r\n1992 och 1993 om Maastrichtfördraget.\r\nJag vill gärna se detta som en skandinavisk modell\r\nför hur vi skall folkligt förankra nya avgöranden och\r\nställningstaganden som gäller EU:s utveckling. Därför\r\ntycker jag att det finns skäl för att införa en\r\ngrundlagsreglering i den svenska grundlagen som ger\r\noss en ordning som motsvarar den danska. Det kan\r\nsjälvfallet diskuteras hur man exakt skall utforma en\r\nsådan reglering, men det viktiga är principen. Hur\r\nskulle vi som svenska politiska beslutsfattare kunna\r\nförsvara att det svenska folket skulle förvägras att få\r\nden möjlighet som danskarna har att rösta om viktiga\r\nförändringar i EU-samarbetet?\r\nDessutom: Vi vill bygga medborgarnas Europa -\r\ninte eliternas Europa. Jag anser att det europeiska\r\nhusbyggandet inte kan och inte skall föras vidare utan\r\natt de politiska ledarna hela tiden försäkrar sig om\r\nfolkets stöd -att ritningarna är bra i medborgarnas\r\nögon. Det stärker också våra möjligheter att slå vakt\r\nom den nationella beslutanderätten när svenska\r\nföreträdare sitter i Bryssel och förhandlar med\r\nföreträdare för EU. Det är bra att man då kan säga: Vi\r\nvet att vi inte kan gå med på detta om vi inte får stöd\r\nav det svenska folket i en folkomröstning.\r\nI dag tar vi också ställning till frågorna om\r\nsamverkan mellan riksdag och regering med\r\nanledning av medlemskapet i EU. För att fortsätta\r\nbilden med det europeiska huset skall våra\r\nregeringsledamöter inte uppträda bland\r\nbyggnadsingenjörerna i Bryssel utan att ha försäkrat\r\nsig om att de har riksdagens stöd för den linje de\r\ndriver.\r\nEn fråga som vi har diskuterat mycket under\r\nsenare tid har gällt det regionala stödet. Det är på sätt\r\noch vis det första testet på regeringens förmåga att\r\nlyssna på riksdagen och anpassa sig till de nya\r\nsamarbetsformer som vi måste gå in i.\r\nVi hade i förra veckan en debatt med Anders\r\nSundström här i kammaren. Anders Sundström\r\ninformerade som arbetsmarknadsminister riksdagen\r\nom att den nya regeringen inte fullt ut vill utnyttja det\r\nförhandlingsresultat som Börje Hörnlund åstadkom.\r\nGång på gång ställdes Anders Sundström inför frågan\r\nom han anser att han har parlamentariskt stöd för den\r\nlinje han vill driva i Bryssel. Gång på gång undvek\r\nhan att svara på den frågan. I stället hänvisade han till\r\natt riksdagen i efterhand kan godkänna detta genom\r\nbeslutet om samfinansiering. Han undvek däremot\r\nmycket noga att säga att riksdagen i så fall bara kan\r\ngodkänna i efterhand och att det i så fall inte kunde bli\r\nfråga om att höja anslagen utan bara att sänka dem\r\nytterligare.\r\nJag tycker att det är intressant att det i\r\nutskottbetänkandet nu står att det inte kan vara\r\ntillräckligt att riksdagens inflytande utövas endast\r\ngenom kontroll i efterhand utan att det är önskvärt\r\nmed en ordning där riksdagen därutöver får ett aktivt\r\noch reellt inflytande som gör det möjligt att på\r\nförhand påverka de ståndpunkter som Sverige skall\r\ninta inför förhandlingar och beslutsfattande inom EU.\r\nDet är väl alldeles uppenbart att Anders\r\nSundström har tassat runt i gränsmarkerna för vad\r\nsom kan vara rimligt för en regeringsledamot som\r\nskall lyssna på riksdagen.\r\nMats Hellström sade att regeringen nu är inne i en\r\nprövotid. Det allra bästa för regeringen vore att backa,\r\ni en fråga där man så uppenbart har gjort ett misstag.</pre><pre>Anf.  71  KENNETH KVIST (v) replik:\r\nFru talman! Andreas Carlgren ansåg att vi inte\r\ndiskuterar de alternativ som internationaliseringen\r\nställer oss inför. Självklart gör vi det. Alternativen är\r\nnämligen följande: Skall Sverige som ett\r\nsjälvständigt, fritt och öppet land delta i det globala\r\noch alltmer globaliserade samfundet eller skall vi\r\nslutas in bakom EU:s murar? Internationalisering är\r\ninte liktydig med att gå med i EU, Andreas Carlgren.\r\nNi tror vidare att vi nu ökar vårt inflytande, men\r\nfaktum är ju att riksdagen hittills har kunnat stifta de\r\nlagar som den ansett vara de bästa. Andreas Carlgren\r\nskildrar själv hur Sverige företräds av förhandlare\r\nfrån regeringen vilka t.o.m. kan bortse från\r\nriksdagsmajoritetens vilja. Den svenska regeringens\r\nrepresentanter kan även hamna i minoritetsställning i\r\nministerrådet, och då är Sveriges egen beslutanderätt i\r\nden fråga som behandlas borta.\r\nNär det sedan gäller respekt för\r\nfolkomröstningsresultatet visar vi på nej-sidan en\r\noerhörd respekt och tålmodighet, men de\r\nförutsättningar som ja-sidan förespeglade\r\nmänniskorna före folkomröstningen har faktiskt\r\nrubbats. Räntorna skulle t.ex. gå ned, vi skulle få\r\nprogram som skulle minska arbetslösheten och vi\r\nskulle ha en självständighet i frågan om att gå med i\r\nEMU eller inte. Vi skulle naturligtvis stå utanför det\r\nvästeuropeiska försvarssamarbetet, men vi börjar\r\nredan nu närma oss detta så smått genom ett\r\nobservatörskap osv. De förutsättningar som folket\r\nförespeglades och som gjorde att många röstade ja har\r\nalltså rubbats genom utvecklingen och ja-sidans\r\nagerande efter folkomröstningen.</pre><pre>Anf.  72  ANDREAS CARLGREN (c)\r\nreplik:\r\nFru talman! Jag har just kritiserat att en av\r\nministrarna i regeringen inte tar större hänsyn till\r\nriksdagens uppfattning i frågan om de regionala\r\nstöden, men Kenneth Kvists uppfattning är egentligen\r\natt Anders Sundström inte ens borde resa till Bryssel\r\nför att föra diskussioner om detta. Vi borde inte få\r\ndetta stöd och borde över huvud taget inte vara med i\r\nEU. Den åsikten delar jag inte.\r\nJag vill vidare peka på att vi genom\r\ninternationaliseringen befinner oss i en ny situation.\r\nVi kan formellt fatta beslut om t.ex. miljöfrågor som\r\nändå i realiteten avgörs utanför vårt lands gränser. Vi\r\nkan diskutera beslut om frågor som gäller jobben men\r\nsom i realiteten bestäms utanför vårt lands gränser.\r\nJag vill att vi skall ha en verklig inflytandemöjlighet.\r\nKenneth Kvist hänvisar allmänt till medverkan i\r\nen globalisering. Det låter bra, men det ger inte ett\r\ndugg mer makt för Sverige.\r\nTill sist säger Kenneth Kvist att han har en\r\noerhörd respekt och tålmodighet inför\r\nfolkomröstningsbeslutet. Tålmodighet är väl ändå det\r\nminsta som man kunde begära att Kenneth Kvist\r\nskulle visa på den punkten. Folket har i praktiken\r\nbeslutat att vårt land skall bli medlem. Ni försöker i\r\ndag föra en debatt i efterhand, men folket har bestämt\r\nsig.\r\nNi borde visa respekt för det genom att föra fram\r\nbra förslag till hur vi skall klara denna situation, men\r\ndet gör ni inte. Ni talar i stället bara om allt dåligt som\r\nväntar oss. Kenneth Kvists ambitionsnivå är att\r\nåtminstone bevara ett uns av demokrati. Jag tycker att\r\ndet är en mycket låg ambitionsnivå.</pre><pre>Anf.  73  KENNETH KVIST (v) replik:\r\nFru talman! Vi skulle kanske behöva litet längre\r\ntid för en debatt om internationaliseringen än några\r\ntreminutersrepliker.\r\nVi har under lång tid stått inför en oerhört stark\r\ninternationell påverkan av våra förhållanden.\r\nMassbilismen, egentligen uppfunnen av Henry Ford\r\npå 20- och 30-talet, har förändrat hela vår\r\nsamhällsstruktur, men ingen kommer på den idén att\r\nSverige påverkat av Fords uppfinningar skulle gå med\r\ni Fordbolaget, i USA e.d.\r\nDet är likadant med EU. Det finns inget som säger\r\natt vi behöver gå med i EU därför att EU påverkar\r\noss. Vi är egentligen mera påverkade av Japan och\r\nUSA på mera avancerade och avancerande områden.\r\nVår teknologi och därmed vår samhällsutveckling\r\npåverkas på en mängd områden av detta. Vi borde\r\ndärför inte kansla in oss i EU.\r\nJag delar Andreas Carlgrens uppfattning att en\r\nsvensk minister måste följa riksdagsmajoritetens\r\nmening. Det är ju därför som vi konkret och\r\nkonstruktivt föreslår att EU-nämnden skall ha en viss\r\nmöjlighet att styra hur regeringens representanter\r\nskall uppträda. Men den avgörande skillnaden mellan\r\noss är att vi enligt min mening inte skall behöva stå\r\noch tigga i Bryssel när det gäller vilken\r\nregionalpolitik som vi skall få föra här i landet. Detta\r\nborde Sveriges riksdag få bestämma över. Det har att\r\ngöra med vår suveränitet. Jag tror att vår kännedom\r\nom förhållandena i vårt land ger bättre resultat än det\r\nsom blir följden av en sammanvägning av olika\r\nintressen nere i Bryssel.</pre><pre>Anf.  74  ANDREAS CARLGREN (c)\r\nreplik:\r\nFru talman! Kenneth Kvist säger att det inte finns\r\nnågonting som säger att vi behöver gå med i EU. Jo,\r\nsvenska folket har beslutat så. Jag tycker verkligen att\r\nKenneth Kvist nu för debatten i efterhand.\r\nKenneth Kvist räknar vidare hela tiden upp allt\r\ndåligt som kan bli följden av folkets beslut. Vi har\r\nhört det många gånger förut och kommer säkert att få\r\nhöra det många gånger till. Men Kenneth Kvist har\r\ninte en enda idé om hur vi i så fall skall göra det bra.\r\nDet måste kännas hopplöst för Kenneth Kvist och\r\nandra EU-kritiker att inte ha några idéer om vad vi\r\nskall göra för att det skall bli bättre - allt är dåligt.\r\nTill sist en fråga till Kenneth Kvist, som gäller\r\nprincipen om ministrars stöd i riksdagen. Som jag\r\nförstår av rapporten från EU-delegationen har det\r\nriktats kritik från en majoritet av riksdagens partier\r\nmot att man inte fullt ut utnyttjar möjligheterna till\r\nlandsbygdsstöd. Såvitt jag har förstått har även\r\nVänsterpartiet medverkat i den kritiken. På frågor här\r\ni kammaren har Anders Sundström inte velat svara på\r\nfrågan om han anser att han har parlamenteriskt stöd\r\nför den linje som han vill driva i Bryssel och som\r\ninnebär ett lägre landsbygdsstöd än vad EU-\r\ndelegationen tycks ha förespråkat. Är Vänsterns\r\nuppfattning fortfarande den att landsbygdsstödet\r\nborde vara högre än det som regeringen nu har\r\nföreslagit?</pre><pre>Anf.  75  WIDAR ANDERSSON (s):\r\nFru talman! I varje demokrati finns det av alla\r\ngodkända sätt att mäta folkviljan. I Sverige brukar vi\r\nmäta folkviljan i allmänna val och i sällsynta fall i\r\nfolkomröstningar. Inför frågan om Sveriges\r\nmedlemskap i den europeiska unionen har vi haft en\r\nfolkomröstning, och folkviljan var klar och entydig.\r\nLedamoten Per Gahrton gör i dagens\r\nriksdagsdebatt dock våld på denna folkvilja. Han\r\nbeskriver sig själv som om han på något sätt stod över\r\nfolkviljan och anser att folkmajoriteten är\r\nmanipulerad, lurad eller hotad av den andra sidan i\r\nfolkomröstningskampanjen. Det tänkesätt som\r\nledamoten Gahrton ger uttryck för är något som\r\nannars kännetecknar sekten, som alltid anser sig veta\r\nbättre än de utslag som fallit vid val eller olika\r\nomröstningar.\r\nJag hoppas att detta sektbeteende i förhållande till\r\nfolkomröstningsresultatet inte skall vara\r\nkännetecknande för Miljöpartiet i övrigt.\r\nEU-medlemskapet är utmanande och väldigt\r\nprovocerande för många samhällsintressen. Särskilt\r\nutmanande är medlemskapet för alla de institutioner\r\noch organisationer som bygger sin makt och sitt\r\ninflytande på nationalstatens nuvarande och\r\navgränsade territorium och egenskaper.\r\nNär vi genom dagens beslut politiskt, demokratiskt\r\noch kulturellt hinner i fatt decennier av ekonomisk\r\nanpassning till EU-länderna och till\r\ninternationaliseringen, är det något stort och väsentligt\r\nsom sker. Vi går dels in i ett överstatligt samarbete på\r\nmånga områden med andra länder, samtidigt som\r\nolika regioner i vårt land och kommuner och\r\nkommundelar strävar efter helt nya former av frihet.\r\nEn del av den gamla nationalstatens institutioner\r\nfår se sin betydelse naggad i kanten. Jag kan nämna\r\nRiksbanken, Riksförsäkringsverket, Invandrarverket,\r\nstora delar av skatteförvaltningen,\r\nlänsstyrelseorganisationen och en rad andra\r\norganisationer och byråkratier, vilkas betydelse är\r\nknutna till nationalstaten. Klockan klämtar\r\nnaturligtvis nu för dem.\r\nSjälva riksdagen utmanas också mycket starkt av\r\nEU-medlemskapet och internationaliseringen. Därför\r\när det av yttersta vikt att riksdagen, om den verkligen\r\nvill vara med och spela en viktig roll även i\r\nfortsättningen - vilket inte är alldeles givet - öppnar\r\nsig för de krav på förändring och förnyelse som\r\nkommer att dominera och prägla hela nästa\r\nårhundrade.\r\nGenom vårt EU-medlemskap ökar våra\r\nmöjligheter på många områden. Vi kan vara med och\r\nbidra till de sociala och politiska innovationer som vi\r\när i så trängande behov av i vår del av världen.\r\nLåt mig bara nämna två exempel där jag tror att\r\nEU-medlemskapet kan vara oss behjälpligt. Det gäller\r\ndels den strukturella arbetslösheten. Den beror inte\r\nalls på att vi blivit utkonkurrerade av låglöneländer,\r\nutan den beror på att en stor del av de industriarbetare\r\nsom präglat hela 1900-talets samhälle och politik i\r\ndag inte längre behövs i produktionen. Den\r\narbetslösheten kräver oerhört mycket nytänkande och\r\nsamarbete i nya former i såväl kommuner, Europa och\r\nsäkerligen hela världen om vi skall lyckas komma till\r\nrätta med den. Miljöförstöringen, som i huvudsak\r\nberor på massproduktionen av avfall, kräver mycket\r\nnytänkande och omtänkande, kanske rent av ett\r\nifrågasättande av det som bygger upp hela vårt\r\nekonomiska tillväxtbegrepp.\r\nVi här i Sveriges riksdag har alltså ett särskilt stort\r\nansvar, fru talman, för att EU-medlemskapet\r\nverkligen används i hela folkets intresse.\r\nOckså de av partierna i riksdagen som utmanas\r\nsärskilt svårt - däribland mitt eget - utav EU-\r\nmedlemskapet och internationaliseringen måste också\r\nta sitt ansvar. Personligen är jag av den åsikten att det\r\nvore fegt, oansvarigt och snudd på omoraliskt att bara\r\nför att rädda det egna skinnet, för att undvika att ta\r\nkonflikter och uppgörelser i det egna partiet, skjuta\r\növer varje partiskiljande fråga som har med EU att\r\ngöra till folkomröstningar under de kommande åren.\r\nDet vore en helt oacceptabel utveckling utifrån mina\r\negna utgångspunkter.\r\nDet vore också förödande om byråkratiska\r\ntraditioner, utskottens revirtänkande, enskilda\r\npolitikers och utskotts bundenhet till vissa statliga\r\nverk och myndigheter och den nationella politiska\r\nsedvänjan i sig skulle få sabotera och omöjliggöra vårt\r\nkreativa deltagande i såväl nya regionala som\r\ninternationella demokratiska fora och nätverk.\r\nDet är mot denna bakgrund glädjande att kunna\r\nyrka bifall till KU:s betänkanden 17 och 22. Såväl\r\nbetänkandet om anslutningslag som betänkandet om\r\nEU-nämnd kännetecknas nämligen av öppenhet,\r\nsökande och prövande inför de nya villkor som\r\nkännetecknar riksdagens arbete.\r\nDet krävs nya modeller och nya former. Jag\r\nkommer för min egen del och efter blygsam förmåga,\r\nfru talman, att arbeta för att denna förnyelse verkligen\r\nblir genomförd och att debatten om demokratins nya\r\nförutsättningar i Sverige och i Europa förs öppet och\r\nfrejdigt i hela det svenska samhället.</pre><pre>Anf.  76  LARS TOBISSON (m):\r\nFru talman! Äntligen! Jag kan inte låta bli att\r\ninleda detta anförande med ett utrop av det slaget.\r\nNär jag i början av 1960-talet fick rösta för första\r\ngången, gick dåvarande Högerpartiet till val på\r\nparollen \"Ja till Europa\". Det kunde förefalla litet\r\nudda, eftersom det den gången rörde sig om ett\r\nkommunalval. Men för en ung student kändes\r\nbudskapet attraktivt och stimulerande.\r\nSedan har jag i många olika sammanhang - som\r\nfacklig företrädare, i det internationella konservativa\r\npartisamarbetet och, naturligtvis, som riksdagsman -\r\nverkat för Sveriges fulla medverkan i det europeiska\r\nsamarbetet.\r\nDe senaste åren har jag varit ledamot i EFTA-, EES-\r\noch EU-delegationerna, organ som nu alla försvinner.\r\nJag saknar inte dessa uppdrag - tvärtom är deras\r\nförsvinnande ett tecken på att Sverige är framme vid\r\nmålet, att cirkeln som för mig började vid det där\r\nvalet vid tidigt 60-tal nu är sluten. Svenska folket har\r\nsagt ja till Europa.\r\nÄndå finns det kanske skäl att en dag som denna\r\nägna några ord åt EFTA. Denna\r\nfrihandelsorganisation har tjänat oss väl under nästan\r\n40 år. Den har bidragit till den välståndsutveckling\r\nsom präglat åtminstone den förra delen av denna\r\nperiod, innan inhemsk högskatte- och\r\nregleringspolitik knäckte tillväxten i Sverige. Många\r\när de svenska riksdagsmän som deltagit i det\r\nparlamentariska samarbetet inom EFTA. Via EES\r\navtalet kunde Sverige dessutom få en välkommen\r\ngenväg in på den gemensamma marknaden med dess\r\nfria rörlighet för varor och tjänster, kapital och\r\nmänniskor.\r\nMen även om EFTA-samarbetet och inte minst\r\nEES-avtalet var ekonomiskt fördelaktiga, var det inte\r\ntillräckligt i längden. De erfarenheter vi vunnit i EES-\r\ndelegationen, sedan avtalet trädde i kraft vid det förra\r\nårsskiftet, har visat att det svenska inflytandet över\r\nbeslutsprocessen har varit praktiskt taget obefintligt.\r\nDessutom är, som framgått av den föregående\r\ndebatten, EU så mycket mer än bara ekonomisk\r\nsamverkan. Det handlar om att trygga fred och\r\nsäkerhet i vår del av världen, det gäller att utveckla\r\ngamla kulturella förbindelser och mycket annat.\r\nMin uppgift här i dag är ändå att hålla mig till de\r\nekonomiska frågorna. Utgångspunkten är\r\nfinansutskottets yttrande till utrikesutskottet, ett\r\nyttrande som vi moderater i allt väsentligt står bakom.\r\nDär framhålls de fördelar i ekonomiskt avseende\r\nsom vi ser fram emot som en följd av medlemskapet.\r\nMen det är viktigt att understryka att vårt medlemskap\r\ni EU inte bara innebär fördelar utan även skyldigheter.\r\nVid Europeiska rådets sammanträde i Essen nyligen\r\ndiskuterades förverkligandet av de åtgärder som\r\nförordas i vitboken om tillväxt, konkurrenskraft och\r\nsysselsättning. Bland viktiga teman i detta arbete vill\r\njag särskilt understryka två rekommendationer: dels\r\natt genom avreglering öka flexibiliteten på\r\narbetsmarknaden och i företagen, dels att minska\r\nindirekta arbetskraftskostnader.\r\nTyvärr måste jag konstatera att av regeringen\r\nunder senare tid föreslagna skattehöjningar och\r\nåterregleringar på arbetslivets område går i rakt\r\nmotsatt riktning.\r\nBeträffande utvecklingen mot en ekonomisk och\r\nmonetär union, EMU, ger majoritetens skrivning i\r\nfinansutskottets yttrande ett intryck av att man inte är\r\nsäker på att vilja vara med hela vägen fram till det\r\ntredje stadiet med en gemensam centralbank och en\r\ngemensam valuta. För oss moderater står det helt klart\r\natt vi vill att Sverige skall vara med fullt ut i det\r\neuropeiska monetära samarbetet - frågan är bara om\r\noch när Sverige kan. Med den skattehöjnings- och\r\nåterregleringspolitik som regeringen inlett blir det\r\nsvårt att ställa vår ekonomi i ordning ens till den\r\nsenare av de två angivna tidpunkterna för inträde i\r\nEMU, nämligen 1999.\r\nAlldeles oavsett åsikterna på olika håll om värdet\r\nav EMU är vi ändå förpliktade som medlemsland att\r\nskyndsamt till EU inge ett konvergensprogram, som\r\nvisar hur vi avser att, helst redan till 1996 men annars\r\nså snabbt som möjligt, uppfylla konvergenskriterierna\r\nbeträffande inflationstakt, räntenivå samt\r\nbudgetunderskottets och statsskuldens storlek. Jag\r\nutgår ifrån att regeringen avser att tidigt nästa år\r\nfullgöra detta åliggande och att därvid riksdagen och\r\ndess finansutskott på lämpligt sätt blir inkopplade.\r\nEtt annat ämne, som nu snabbt får aktualitet, är\r\nfrågan om att stärka Riksbankens oberoende.\r\nMaastrichtfördraget innebär här en förpliktelse för\r\nSverige att under EMU:s andra fas säkerställa att\r\nRiksbanken har en självständig ställning.\r\nRiksbanksutredningen lade i god tid före höstens val\r\nfram förslag i denna riktning, innefattande bl.a.\r\nnödvändiga grundlagsändringar. Framför allt kan inte\r\nföreskriften i regeringsformen om riksbankschefens\r\nobegränsade avsättlighet stå kvar. Socialdemokratiskt\r\nmotstånd medförde att utredningsförslaget aldrig kom\r\natt föreläggas riksdagen för beslut. Men under\r\ninnevarande mandatperiod blir det nödvändigt att\r\ngenomföra de lagändringar som krävs för att Sveriges\r\nriksbank skall få den självständiga ställning som\r\nmedlemskap i EU förutsätter.\r\nFru talman! I detta sammanhang tar riksdagen\r\nockså ställning till proposition 40 angående\r\nbudgeteffekter av Sveriges medlemskap i Europeiska\r\nunionen. I finansutskottets med anledning därav\r\nframlagda betänkande nr 5 föreligger det ingen annan\r\noenighet än den som gäller principerna för\r\nfinansieringen av Sveriges EU-avgift. I en gemensam\r\nreservation ställer de borgerliga utskottsledamöterna\r\nupp kravet att medlemsavgiften inte får leda till ett\r\nökat upplåningsbehov och att statens administrativa\r\nkostnader inte skall behöva stiga. Givetvis bör det\r\nockså vara en strävan att i de fall vissa utgifter täcks\r\nmed EU-medel, motsvarande besparingar skall kunna\r\ngöras i statens budget.\r\nDäremot kan vi inte instämma i den tanke som\r\nframskymtar i propositionen, och som sedan\r\nbekräftats i konkreta förslag till riksdagen, nämligen\r\natt finansieringen skall belasta olika områden,\r\nverksamheter och medborgargrupper i proportion till\r\nhur de gynnas av medlemskapet, främst då genom\r\nskattehöjningar. Det är en grundläggande\r\nfinanspolitisk princip att skatter inte skall vara\r\nspecialdestinerade till särskilda utgiftsändamål. Denna\r\ntanke är för övrigt utmärkande för EU:s\r\ngemenskapsbudget.\r\nEtt viktigt syfte med Sveriges anslutning till EU är\r\ndessutom att öka vårt lands ekonomiska tillväxt. Det\r\när inte möjligt att exakt förutsäga hur stor denna\r\neffekt blir. Försiktiga uppskattningar pekar i alla fall\r\npå en ökning av den årliga tillväxten med en halv\r\nprocent jämfört med om Sverige stannat utanför EU.\r\nRedan efter några få år skulle därmed\r\nskatteunderlaget ha vuxit så mycket att\r\nmedlemskostnaden täcks vid oförändrade skatteregler.\r\nEn annan avsedd effekt med medlemskapet har\r\nvarit att skänka kampen mot inflationen större\r\ntrovärdighet. Därvid minskar räntemarginalen  mot\r\nexempelvis Tyskland. Skillnaden jämfört med\r\nutanförskap har uppskattats till drygt en procentenhet\r\nlägre räntenivå. En procentenhet lägre räntekostnader\r\nför statsskulden skulle innebära en besparing på drygt\r\n10 miljarder kronor.\r\nEnligt propositionen skall effekter av detta slag\r\nsuccessivt beaktas i regeringens ekonomiska politik,\r\nmen det finns ingen anledning att det inte skall ske\r\nfrån första början. Den tänkta uppläggningen att\r\nmedlemskostnaden inledningsvis skall betalas krona\r\nför krona genom riktade skattehöjningar ger skäl för\r\nmisstanken att regeringen vill begagna tillfället att\r\nskaffa fram extra skatteintäkter till täckande av\r\nbudgetunderskottet, när det nu ter sig alltmer\r\nbesvärligt att få fram utgiftsbesparingar.\r\nSamtidigt som jag vill avsluta med att uttrycka den\r\nförhoppningen att regeringen i sin ekonomiska politik\r\nskall utnyttja och inte motverka de möjligheter EU-\r\nmedlemskapet ger att stärka tillväxten och\r\nsysselsättningen i Sverige, vill jag, fru talman, yrka\r\nbifall till den borgerliga reservationen till\r\nfinansutskottets betänkande nr 5.</pre><pre>Anf.  77  KJELL ERICSSON (c):\r\nFru talman! Vi har under denna dag debatterat vårt\r\nmedlemskap i EU, och det har varit en både viktig och\r\nhistorisk debatt. Det känns skönt att vi nu är framme\r\nvid målet.\r\nJag skall främst uppehålla mig vid finansutskottets\r\nbetänkande nr 5, där det redovisas förslag till\r\nprinciper för budgetering och revision av de medel\r\nsom Sverige betalar till respektive mottar från EU.\r\nFörst vill jag säga att jag har en mer positiv syn på\r\nmedlemskapet och dess möjligheter än vad regeringen\r\nsynes ha. Det grundläggande är ju att medlemskapet\r\nskapar bättre förutsättningar för ekonomisk tillväxt\r\noch därmed också för en finansiering av\r\nmedlemsavgiften.\r\nGenom medlemskapet får vi en stabilare\r\nekonomisk situation. Detta i sin tur kan medverka till\r\nräntesänkningar, sänkta kostnader i produktionen och\r\nen förbättrad konkurrenskraft. Medlemskapet gynnar\r\noss alla, oberoende om vi är näringsidkare,\r\nskattebetalare, bidragstagare eller konsumenter.\r\nDärför är det fel att, som regeringen och\r\nSocialdemokraterna nu gör, peka ut vissa grupper som\r\nmer gynnade än andra.\r\nRegeringen föreslår fem principer som skall gälla\r\nför finansieringen av medlemskapet i EU. De två\r\nförsta av dessa principer har jag inget att invända\r\nemot, nämligen att finansieringen inte får leda till ett\r\nökat upplåningsbehov samt att statens administrativa\r\nkostnader ej bör öka totalt sett.\r\nÄven om samhällsekonomin i stort gynnas av EU-\r\nmedlemskapet bör man ändå se till att täcka in de\r\nutgifter som uppstår i statsbudgeten som en följd av\r\nmedlemskapet. Men finansieringen bör då ske på\r\nsedvanligt sätt, dvs. att man i budgetarbetet prövar,\r\nprioriterar och även omprioriterar bland olika\r\nbudgetposter.\r\nJag anser det vara helt fel att åberopa EU-\r\nmedlemskapet för att höja skatterna.\r\nJag tycker också att det finns anledning att erinra\r\nom den borgerliga regeringens stora arbete med att\r\nåterupprätta Sverige som en företagar- och\r\ntillväxtnation. Detta skedde genom bl.a.\r\nkonkurrensbefrämjande skatte- och avgiftssänkningar.\r\nDen politiken gav också resultat.\r\nOm vi nu skall kunna utnyttja EU-medlemskapets\r\nfördelar är det viktigt att vi kan behålla dessa\r\ngynnsamma produktionsvillkor för företagen. Det\r\nstärker konkurrenskraften, och det ökar produktionen.\r\nAllt detta medverkar till fler jobb.\r\nAtt i detta läge införa en ny löneskatt, som\r\nföreslagits i en särskild proposition, är oklokt och\r\nkommer att motverka den positiva utveckling som vi\r\neftersträvar. Den nya löneskatten kommer i stället att\r\ninnebära att vi förlorar många tusen nya jobb.\r\nSocialdemokraterna går tvärtemot den politik de säger\r\nsig vilja föra. I stället för arbetslinjen väljer de att\r\nbeskatta arbete.\r\nJag vill också poängtera vikten av att vi\r\nupprätthåller den grundläggande finanspolitiska\r\nprincipen att skatter och avgifter inte skall vara\r\nspecialdestinerade till särskilda utgiftsändamål.\r\nSverige har frångått ett system där vissa inkomster\r\nöronmärks till vissa utgifter. Nu tänker regeringen\r\ntydligen återinföra detta.\r\nHär inrättas nu en särskild löneskatt för att\r\nfinansiera medlemskapet. Till detta har regeringen\r\nockså varslat om att man har för avsikt att införa\r\nsärskilda fastighetsskatter på bl.a. jord- och\r\nskogsbruk.\r\nDetta är häpnadsväckande. Som jag tidigare sade,\r\när det fel och oklokt. EU-medlemskapet gynnar oss\r\nalla, såväl företagare som löntagare och konsumenter\r\nm.fl. Varför skall då enbart ICA-handlaren,\r\ntaxiägaren, skogsägaren, rörmokaren m.fl. betala\r\ndenna avgift?\r\nNär det gäller jordbruket innebär detta att\r\nregeringen återinför skatt på arbetande kapital. Det är\r\ndirekt i strid med tidigare principer. Det har sedan\r\nlänge funnits bred enighet om att man skall avskaffa\r\nskatten på arbetande kapital. Nu bryter\r\nSocialdemokraterna mot detta.\r\nDen ökande skattebelastningen på jordbruket är\r\nillavarslande efter alla försämringar som regeringen\r\ngenomfört. Med regeringens politik är jordbruket inte\r\nnågon vinnare. I stället är det tvärtom, en del förlorar\r\nfaktiskt betydande belopp.\r\nMan har dragit ner arealstödet och kraftigt minskat\r\nmiljöstödet. Regeringen avstår medvetet från\r\nmiljöstöd till jordbruket på ca 2 miljarder kronor. Man\r\nvill inte utnyttja de framförhandlade stöden. Detta\r\nstrider emot vad som stod skrivet på valsedlarna i\r\nfolkomröstningen, nämligen att man utgick ifrån det\r\nframförhandlade avtalet.\r\nCenterns självklara utgångspunkt är att det\r\nframförhandlade avtalet skall gälla.\r\nTrots dessa försämringar framhärdar regeringen i\r\natt jord- och skogsbruket är stora vinnare och att de\r\ndärför skall beläggas både med den nya löneskatten\r\noch med särskilda avgifter på jord- och skogsbruket.\r\nDetta tycker vi är djupt orättfärdigt.\r\nFru talman! Med det anförda yrkar jag bifall till\r\nreservationen.</pre><pre>Anf.  78  MATS ODELL (kds):\r\nFru talman! I proposition 1994/95:40 redovisar\r\nregeringen förslag till principer för budgetering,\r\nredovisning och revision av de medel som Sverige\r\nbetalar till respektive mottar från EU. Regeringen\r\nredovisar också ett förslag till principer för\r\nfinansiering av medlemsavgiften. Det är till att börja\r\nmed viktigt att slå fast att denna avgift är väl använda\r\npengar för Sverige. Det är en investering som\r\nkommer att ge mycket bra utdelning för svenska\r\nfolket. Det ger oss möjligheter att påverka i stora\r\nfrågor som sträcker sig över nationsgränserna, inte\r\nminst på miljöområdet och när det gäller relationerna\r\nmellan i- och u-länderna. Dessutom - det tycker jag är\r\nviktigt att påpeka - bidrar vi genom vår\r\nmedlemsavgift till att förbättra villkoren för en positiv\r\nutveckling för folken i de central- och östeuropeiska\r\nländer som startat processen mot medlemskap i den\r\nallt större europeiska gemenskapen, EU.\r\nI stora delar kan vi kristdemokrater instämma i\r\npropositionen och i utskottsmajoritetens\r\nställningstaganden till densamma. Men när det gäller\r\nprinciperna för finansiering av medlemsavgiften har\r\nvi en annan uppfattning än regeringen och\r\nutskottsmajoriteten.\r\nSjälvfallet är vi överens om att avgiften skall\r\nfinansieras fullt ut, liksom alla övriga åtaganden i\r\ndenna kammare. Vi ställer oss bakom principen att\r\nstatens utgifter för administration inte får öka på\r\ngrund av medlemskapet.\r\nMen när det gäller principerna för hur\r\nfinansieringen skall gå till går våra uppfattningar\r\nkraftigt och principiellt isär. Jag tycker det är\r\nanmärkningsvärt att regeringen tycks ha en tämligen\r\nkameral syn på effekterna av ett EU-medlemskap.\r\nJag vill gärna instämma i det Lars Tobisson sade\r\nom att man inte kan undgå misstanken att man här\r\nförsöker ta till så mycket att man kan vara med och\r\nytterligare ta hand om statens stora budgetunderskott\r\nunder täckmantel av att man finansierar EU-\r\nmedlemskapet.\r\nSättet att finansiera medlemsavgiften verkar\r\nnärmast vara skräddarsytt för att passa in i nejsidans\r\nargumentationshandledning. På det här sättet\r\nframställs ju EU-medlemskapet som en enda stor\r\nbelastning.\r\nFru talman! Kristdemokraternas hållning, som\r\nbygger på vår principiella syn på budgetens\r\nutformning, innebär att EU-avgiftens finansiering inte\r\nskall öronmärkas genom specifika skattehöjningar\r\neller besparingar. Den skall i stället finansieras inom\r\nramen för det ordinarie budgetarbetet. En sådan här\r\nöronmärkningsprincip skulle vara ett nytt och\r\novälkommet inslag i statsbudgeten. Lika litet som\r\nexempelvis Sveriges andel av FN:s budget fordrar\r\nspecialdestinerade skatter skall ju EU-avgiften\r\nutsättas för öronmärkt finansiering. Hur skulle det se\r\nut om vi började med öronmärkning av olika\r\nutgiftsposter, bostadsbidrag, försvaret, polisen osv.\r\nDrar vi ut konsekvenserna litet längre skulle det väl\r\nsnart bara vara riksdagsmännens löner som skulle\r\nfinansieras över en samlad budget. Själva\r\nöronmärkningsprincipen antyder på något sätt en vilja\r\natt lyfta fram den kostnad som skall finansieras. Det\r\nmest förvånande är att finansutskottets majoritet ställt\r\nsig bakom introduktionen av öronmärkt finansiering.\r\nFinansutskottet har nämligen genom tiderna med\r\nmycket stor intensitet, för att inte säga hetta, alltid\r\nvärjt sig för sådana frestelser. Senast de begav sig var\r\nför ett par år sedan när Vägverket ville höja nivån för\r\nunderhåll av vägar genom en specialdestinerad\r\nbensinskattehöjning. Inom parentes kan jag tillägga\r\natt finansministrar som fortfarande är kvar i ämbetet\r\nregelmässigt brukar hysa en mycket tydlig motvilja\r\nmot specialdestinerade skatter. När de väl avgått\r\nbrukar förståelsen för dylika kreativa\r\nfinansieringsmodeller faktiskt öka på ett\r\nanmärkningsvärt sätt.\r\nEtt exempel är den förre finansministern Kjell-\r\nOlof Feldt, som under sin tid i regeringen energiskt\r\nmotarbetade sådana förslag, men som nu i sin\r\negenskap av Svenska Vägföreningens ordförande\r\nreser land och rike runt och pläderar för just en\r\nfinansieringsmodell med \"raka rör\" från en\r\nspecialdestinerad bensinskatt för ökade väganslag.\r\nÄr det månne så att den budgetdisciplin som\r\nutskottsmajoriteten säger sig vilja restaurera i själva\r\nverket håller på att erodera i allt lösare principer och\r\nuppgörelser i vänsterblocket? Redan smyger sig\r\nprinciper in som normalt brukar anammas först av\r\navsuttna finansministrar. Det bådar inte gott. De breda\r\nsamarbetslösningar som det talades om under\r\nvalrörelsen har vi hittills inte sett särskilt mycket av.\r\nBlockpolitiken är med den nya regeringen mer\r\ncementerad än på mycket länge, även i detta\r\navseende.\r\nI den proposition där regeringen klär sina\r\nprinciper i konkreta förslag visar det sig att man avser\r\natt höja skatter med 12 miljarder för att finansiera\r\nEU-avgiften. Detta skall läggas till de tidigare\r\nskattehöjningsförslagen på ca 38 miljarder.\r\nSammantaget har regeringen alltså inom en månad\r\nlagt fram förslag på skattehöjningar på 50 miljarder\r\nkronor, varav hela 30 miljarder avser höjda skatter på\r\narbete.\r\nFör oss kristdemokrater är det helt uppenbart att\r\ndetta kommer att få skadliga och hämmande effekter\r\npå den ekonomiska utvecklingen. Den svenska\r\nkonkurrenskraften försämras, de höjda skatterna på\r\narbete försvårar framväxten av nya jobb inte minst\r\ninom småföretagen och i den mycket priskänsliga\r\nprivata tjänstesektorn. De ekonomiska fördelarna med\r\nEU-medlemskapet \"balanseras\" bort på ett effektivt\r\nsätt! Det sammantagna resultatet löper stor risk att bli\r\natt de svenska statsfinanserna totalt sett försämras\r\nnetto på grund av den uteblivna tillväxten och de\r\ndärmed krympande eller i bästa fall oförändrade\r\nskattebaserna.\r\nTill detta måste läggas att redan själva principen\r\nför finansiering av EU-medlemskapet och resten av\r\nden ekonomiska politiken går helt stick i stäv mot den\r\npolitik som EU rekommenderar för att få bukt med\r\narbetslösheten. Där handlar det om att sänka skatten\r\npå arbete, inte att höja löneskatterna med 30 miljarder\r\npå en månad.\r\nFru talman! Mot bakgrund av det anförda vill jag\r\nyrka bifall till den till betänkandet bifogade\r\ngemensamma reservationen från Moderaterna,\r\nCenterpartiet, Folkpartiet och Kristdemokraterna.</pre><pre>Anf.  79  SÖREN LEKBERG (s):\r\nFru talman! Den här delen av debatten handlar\r\nfrämst om finansutskottets betänkande om\r\nbudgeteffekterna av Sveriges medlemskap i\r\nEuropeiska unionen. Men det handlar också om\r\nutskottets yttrande till utrikesutskottet över själva\r\nmedlemskapspropositionen.\r\nLåt mig först ta upp den senare frågan, dvs.\r\nyttrandet till utrikesutskottet. Man kan konstatera att\r\ndet föreligger en samsyn i finansutskottet när det\r\ngäller själva anslutningspropositionen. Det finns bara\r\navvikande meningar från Moderaterna, Vänsterpartiet\r\noch Miljöpartiet.\r\nJag tänkte ta upp några saker ur yttrandet. Jag tror\r\nnämligen att det är ganska väsentligt att de\r\nkonstateranden som görs i yttrandet förs fram, med\r\ntanke på de påståenden som emellanåt görs i debatten\r\nkring Sveriges anslutning till den europeiska unionen.\r\nI finansutskottets yttrande understryks att det\r\nenligt utskottets mening är angeläget att uppnå en\r\nmonetär stabilitet. På det sättet tryggar man tillväxten\r\noch en ökad sysselsättning. För oss i Sverige, som så\r\nhårdhänt har fått uppleva vad en monetär turbulens\r\ninnebär, är det naturligtvis ett ganska självklart\r\nuttalande.\r\nUtskottet förutsätter också, vilket har påpekats\r\nförut i debatten, att det konvergensprogram som\r\nregeringen skall utarbeta för Sveriges del kommer att\r\noffentliggöras. Det skall redovisas för riksdagen, och\r\ndärmed kan det också behandlas av riksdagen.\r\nUtskottet säger vidare att det finns frågetecken\r\nkring den europeiska monetära unionen. Det har dykt\r\nupp sådana frågetecken under senare år. Det gäller\r\nframför allt starten av fas 3. Det konstaterande som\r\nutskottet gör är viktigt: Sverige blir inte automatiskt\r\nmedlem i den slutliga valutaunionen enbart för att\r\nriksdagen snart ratificerar medlemskapet i EU.\r\nSverige har nämligen i förhandlingarna anmält, och\r\nockså till protokollet fått noterat, att riksdagen har det\r\nslutliga avgörandet. Ett deltagande i fas 3 av EMU\r\nligger således helt i riksdagens händer, om Sverige i\r\növrigt uppfyller inträdeskraven.\r\nDet kanske är viktigt att påpeka att ett beslut om\r\nett eventuellt deltagande i den tredje fasen måste\r\nföregås av en grundlig analys av hur Sveriges\r\nekonomi kommer att påverkas av en gemensam\r\nvaluta. Utskottet säger också att det är av största vikt\r\natt veta hur den inverkar på arbetsmarknaden och på\r\nvåra möjligheter att bekämpa arbetslösheten.\r\nMed dessa uttalanden kommer utskottet fram till\r\nslutsatsen att Sverige skall ansluta sig till den\r\neuropeiska unionen.\r\nFru talman! Jag går då över till den andra delen i\r\nden här debatten som handlar om budgeteffekterna.\r\nI finansutskottets betänkande nr 5 behandlas\r\nprinciperna för budgeteringen, redovisningen och\r\nrevisionen. Om detta råder inga som helst delade\r\nmeningar i utskottet. Likaså tillstyrks förslaget\r\nbeträffande Sveriges åtagande i den europeiska\r\ninvesteringsbanken.\r\nDet är först när det handlar om principen för\r\nfinansieringen av avgiften till Europeiska unionen\r\nsom det råder delade meningar i utskottet. Vi har nyss\r\nfått höra en del av de avvikande uppfattningarna.\r\nDet är viktigt att påpeka en sak. Den\r\nsocialdemokratiska regeringen valde att före\r\nfolkomröstningen redovisa vad ett medlemskap i EU\r\nkommer att kosta och också hur den kostnaden skall\r\nfinansieras. Svenska folket fick med andra ord raka\r\noch klara besked före omröstningen. Enligt min\r\nmening är det viktigt att framhålla detta faktum.\r\nBesked gavs före folkomröstningen.\r\nI den proposition som regeringen lade fram sade\r\nman klart att medlemskapet skall finansieras enligt\r\nvissa principer. Man angav fem principer.\r\nFör det första handlar det om att effekterna skall\r\nfinansieras fullt ut och att de inte får leda till ett ökat\r\nupplåningsbehov.\r\nFör det andra säger man att statens utgifter för\r\nadministrationen inte får öka på grund av\r\nmedlemskapet.\r\nFör det tredje: Om EU:s budgetmyndigheter fattar\r\nbeslut som innebär totalt ökade utgifter skall dessa\r\nfinansieras med redan anvisade medel inom i första\r\nhand berörda departementsområden.\r\nFör det fjärde skall de nationella åtaganden som\r\nkrävs för att få bidrag från gemenskapsbudgeten\r\nfinansieras med redan anvisade medel inom de\r\ndepartementsområden dit stödet är riktat.\r\nFör det femte skall varje svenskt utgiftsområde\r\nsom berörs av EU-samarbetet bidra till finansieringen\r\ni proportion till områdets andel av avgiften.\r\nSom har framgått av debatten hittills råder delade\r\nmeningar om de sista punkterna.\r\nDet framhålls också i propositionen, vilket är\r\nviktigt, att den sociala sektorn inte bör drabbas av\r\nfinansieringen av EU-avgiften. Det har också\r\nregeringen levt upp till i den särskilda proposition\r\nsom har inlämnats till riksdagen.\r\nDe riktlinjer som jag har redovisat här visar att det\r\när fråga om klara och tydliga besked och att dessa\r\nriktlinjer också är mycket rimliga. De bygger på en\r\nuppfattning som är mycket självklar för oss\r\nsocialdemokrater, nämligen att det i alla sådana här\r\nsammanhang skall förekomma en rättvis fördelning.\r\nI och med att man presenterade förslaget före\r\nfolkomröstningen behövde heller ingen sväva i\r\novisshet före folkomröstningen om hur den här\r\navgiften så småningom skulle komma att betalas. Det\r\ntycker jag är viktigt. Det är så det skall gå till i ett\r\nöppet och demokratiskt samhälle.\r\nBeskeden från de tidigare regeringspartierna var\r\ndock i detta sammanhang allt annat än klara och\r\ntydliga. Från det hållet sade man ganska vagt att\r\navgiften skulle finansieras över budgeten. Vi har hört\r\nsamma sak nu i kammaren. Enligt min mening är det\r\ninte bara slappt att uttrycka sig på det sättet. Det är\r\nockså oansvarigt, med tanke på det skick som våra\r\nstatsfinanser befinner sig i. I ett sådant läge räcker det\r\ninte med svepande och suddiga besked.\r\nMed hänsyn till den erfarenhet av regeringsarbete\r\nsom Mats Odell har borde han förstå att det behövs\r\nlitet mer av kameralt tänkande. Det skulle inte skada,\r\nmed tanke på den stora statsskuld som vi har.\r\nI de motioner som har lämnats in gör de tidigare\r\nregeringspartierna ett stort nummer av att\r\nsocialdemokraterna vill öronmärka vissa inkomster\r\ntill vissa utgifter.\r\nSom framgår av utskottets betänkande är det inte\r\nrelevant att tala om en specialdestinering av avgiften.\r\nUtskottet understryker principen om att ökade\r\nutgiftskrav inte får leda till en ökad upplåning, utan de\r\nutgifterna skall finansieras fullt ut genom en\r\nkombination av utgiftsminskningar och\r\ninkomstförstärkningar. Man säger att det är en god\r\nprincip som helt överensstämmer med de\r\nbudgetpolitiska riktlinjer som riksdagen vid ett flertal\r\ntillfällen har ställt sig bakom. Det framgår också av\r\nCenterpartiets motion att de har missuppfattat\r\npropositionen när de talar om tak för nationella\r\nambitioner och bestraffningar gentemot vissa grupper\r\ni samhället.\r\nSammanfattningsvis går det att konstatera att det\r\nframgår av motionerna och reservationerna att de\r\nborgerliga partierna har tagit intryck av utskottets\r\nargumentering. I reservationen har talet om\r\nöronmärkning tonats ned.\r\nFru talman! Jag yrkar bifall till finansutskottets\r\nhemställan i betänkande 5.</pre><pre>Anf.  80  KJELL ERICSSON (c) replik:\r\nFru talman! Sören Lekberg tog i inledningen upp\r\nolika punkter där det råder samstämmighet. Det finns\r\nanledning att understryka att det finns många punkter\r\ndär det råder samstämmighet. Men det finns ett antal\r\npunkter angående finansieringen där det icke råder\r\nsamstämmighet. Sören Lekberg tar folkomröstningen\r\ntill intäkt för att det inte rådde någon ovisshet.\r\nI folkomröstningen gick vi till val på de fraser som\r\nstod på valsedlarna. Det framgick att det fanns ett\r\nframförhandlat avtal och där vi skulle välja ja eller\r\nnej. Sedan ändrade Socialdemokraterna i det\r\nframförhandlade avtalet. Det gäller finansieringen,\r\noch det gäller stödet till jordbruket. Det gäller också\r\nregionalpolitiken, landsbygdsstödet, som har\r\nförändrats i förhållande till förhandlingsresultatet. Ur\r\nregionalpolitisk synpunkt är detta en nackdel och\r\ninnebär förändringar i tilldelningen av resurser till\r\nolika delar av vårt land.\r\nVidare är det frågan om att inte bryta mot några\r\nprinciper. I det här fallet tas en extra skatt ut för att\r\nfinansiera EU-avgiften. Det är väl att öronmärka\r\npengar för ett visst ändamål? Så har icke skett i\r\nSverige tidigare. Men nu sker det. Det är att bryta mot\r\nprincipen, och det känns fel.\r\nDet finns ett antal saker som inte är bra. Sedan\r\nskall vissa grupper som skall vara vinnare betala\r\ndetta. Det känns helt fel. Så är det inte. Alla kommer\r\natt gynnas av avtalet, och då skall alla betala.</pre><pre>Anf.  81  SÖREN LEKBERG (s) replik:\r\nFru talman! Jag tror att ett medlemskap i den\r\neuropeiska unionen kommer att vara till stor fördel för\r\nvårt land. Efterhand kommer medlemskapet att vara\r\nvärdefullt för oss när det gäller att skapa en ökad\r\ntillväxt och sysselsättning i vårt land. Det kommer\r\ndärmed att leda till förbättrade statsfinanser.\r\nMen detta får inte förleda oss att tro att vi kan\r\nignorera att medlemsavgiften måste betalas. Det är\r\ndärför som den socialdemokratiska regeringen i god\r\ntid före folkomröstningen redovisade vad\r\nmedlemskapet netto kommer att kosta och hur\r\nkostnaden skall finansieras. I propositionen framgår\r\ndet hur finansieringen skall gå till. Där framgår det att\r\nde som gör de stora vinsterna på medlemskapet skall\r\nvara med och betala sin andel av kostnaderna. Det är\r\nen rimlig princip. Det är den gamla vanliga principen\r\nom att fördela kostnaderna rättvist.\r\nJag blir litet förvånad över Kjell Ericssons\r\nindignerade inlägg. Jag tycker att Kjell Ericsson\r\nnonchalerar frågan om finansieringen. Är det så att\r\nKjell Ericsson vill att staten skall öka sin upplåning,\r\neller kan Kjell Ericsson tala om vilka utgifter som\r\nregering och riksdag skall skära ned på?</pre><pre>Anf.  82  KJELL ERICSSON (c) replik:\r\nFru talman! Än en gång vill jag poängtera att det\r\nframförhandlade avtalet inte gäller längre. Det har\r\nskett en förändring av det som man kom överens om\r\nföre folkomröstningen. Det känns fel.\r\nOlika skattehöjningar och avgiftshöjningar\r\nundergräver möjligheten att få ut det positiva som var\r\ntänkt av ett medlemskap. Det blir inga nya\r\narbetstillfällen genom att höja skatten på arbete - som\r\ndet föreslås här.\r\nVidare var det frågan om finansieringen. Vi i\r\nCentern har i vårt saneringsprogram föreslagit en\r\nstärkning av finanserna med 42 miljarder. Det är en\r\nbudgetförstärkning utöver de redan tidigare beslutade\r\n81 miljarderna. I vårt förslag till budgetförstärkningar\r\ninryms också medlemsavgiften utan att någon\r\nöronmärkning sker, som är fallet i utskottet. I vårt\r\nförslag inryms också en bibehållen ambition när det\r\ngäller regionalpolitiken, arbetsmarknadspolitiken,\r\nmiljöpolitiken och jordbrukspolitiken, där EU-avtalets\r\nolika möjligheter till stöd utnyttjas fullt ut.</pre><pre>Anf.  83  SÖREN LEKBERG (s) replik:\r\nFru talman! I propositionen framgår det i klartext\r\nhur kostnaden för EU-medlemskapet skall finansieras.\r\nDet står klart och tydligt i propositionen. Det var\r\nockså viktigt att propositionen lades fram före\r\nfolkomröstningen.\r\nSedan var det Kjell Ericssons påstående om att\r\nman går ifrån det framförhandlade avtalet. Jag förstår\r\ninte den diskussionen över huvud taget. Avtalet gäller.\r\nDet innebär stora fördelar för vårt samhälle. På kort\r\nsikt är det exportindustrin som tjänar på avtalet. Men\r\näven jordbruks- och skogsnäringen har före\r\nfolkomröstningen talat om de stora vinster som\r\nmedlemskapet kommer att innebära. Då är det väl inte\r\nmer än rimligt att de näringar som kommer att göra de\r\nstora vinsterna får bära en större börda i fråga om\r\navgiften? Det är väl en ganska rimlig princip? Det kan\r\ninte vara de gamla och sjuka som skall bära den\r\nbördan, Kjell Ericsson?</pre><pre>Anf.  84  JOHAN LÖNNROTH (v):\r\nFru talman! Lars Tobisson har lämnat kammaren.\r\nMen jag kan ändå inte låta bli att börja med att\r\nanknyta till vad han sade. Han sade att vi äntligen\r\ndenna dag skulle fatta beslut om EU-medlemskapet!\r\nJag förstår Lars Tobisson. EU-medlemskapet är i\r\nhuvudsak en moderat seger.\r\nNu säger Lars Tobisson att det är nödvändigt att\r\nändra lagarna i Sverige så att vi kan förbereda det\r\nframtida medlemskapet i den monetära unionen. Han\r\nhänvisar till det socialdemokratiska motståndet i\r\nRiksbanksutredningen, där bl.a. finansutskottets\r\nnuvarande ordförande Jan Bergqvist deltog. Jag\r\nhoppas verkligen, och tror, att Socialdemokraterna\r\nkommer att hålla fast vid den mycket kloka linje de\r\nintog där. De avvisade den typ av lagstiftning som EU\r\nformellt sett kräver att vi skall ha, men där vi inte är\r\ntvingade att på något sätt hasta fram något före de\r\növerläggningar som skall ske 1996.\r\nLagstiftningen om Riksbankens oberoende\r\nställning och inflationsbekämpningens överhöghet\r\nvilar i grunden på ett s.k. monetaristiskt tänkande. Det\r\när ett doktrinärt monetaristiskt tänkande som växte\r\nfram i huvudsak under det nyliberala 80-talet.\r\nJag minns att det för ungefär tio år sedan lades\r\nfram olika utredningar om svensk valutapolitik och\r\nvalutareglering. Bl.a. Lars Tobisson var en av de\r\nledande företrädarna för dem som krävde på ett\r\nmilitant sätt att det skulle ske avregleringar på kredit-\r\noch valutamarknaderna. Man uttalade sig ganska\r\nbestämt om vad som skulle hända med Sveriges\r\nekonomi efter avregleringarna. Det skulle kanske bli\r\nnågon miljard i valutautflöde i ett begynnelseskede.\r\nMen sedan skulle det bli en stabiliserande verkan. Vi\r\nskulle få en oerhört stabil och förutsägbar framtid\r\nmed fasta spelregler.\r\nOm man jämför det som sades av bl.a. Lars\r\nTobisson med det som sedan hände i slutet av 80-talet\r\noch början av 90-talet, efter den här avregleringen,\r\ntycker jag att man har anledning att fundera en del\r\növer den självsäkerhet med vilken Lars Tobisson nu\r\ngår ut och talar om alla de välsignelser som skall följa\r\nom vi mycket snabbt ställer in oss på ett framtida\r\nsvenskt medlemskap i den monetära unionen.\r\nNär jag var nybliven förälder för ganska många år\r\nsedan, fanns det en doktrin som handlade om\r\nbarnuppfostran. Man skulle inte ta upp barnen från\r\nsängen när de skrek. Man skulle låta dem skrika. Höll\r\nman på så tillräckligt länge skulle de så småningom\r\nlära sig att det inte lönade sig att skrika, och på så sätt\r\nskulle de bli mycket väluppfostrade och fogliga.\r\nDet var en korkad teori, tror jag numera. Ungefär\r\nlika korkad är den doktrinära monetarismen som säger\r\natt man till varje pris skall stå emot de kravmaskiner\r\nsom vill släppa loss inflationen. Det är alltså samma\r\ntyp av argumentation. Man säger också att marknaden\r\nhar ett långt minne.\r\nJag vet inte om ni minns att det var den här typen\r\nav argumentation som fördes fram åren 1991-1992,\r\nnär vi hade den olycksaliga knytningen av kronan till\r\necun. Det är ett stelbent doktrinärt tänkande, som vilar\r\npå en övertro på att ekonomerna har format något\r\nslags vetenskapligt korrekt uppfattning om hur detta\r\nskall gå till.\r\nDärmed vill jag gå över till den andra delen av\r\nfinansutskottets betänkande som vi diskuterar i\r\nsamband med EU-medlemskapet. Den gäller\r\nfinansieringen.\r\nFör oss som röstade nej var det inte alldeles enkelt\r\natt svälja förtreten efter valnatten och säga: Nu gäller\r\ndet att göra det bästa av situationen. Det var för oss\r\nvänsterpartister självklart att det nu gällde att se till att\r\nde som hade skrikit högst om hur oerhört angeläget\r\ndet var att komma med i EU så långt det över huvud\r\ntaget var möjligt nu också skulle stå för notan.\r\nDet är litet lustigt att lyssna på Lars Tobisson när\r\nhan talar om att detta skall finansieras genom ½ %\r\nhögre tillväxt och 1 % lägre ränta. Det är alltså de\r\ngamla kära, välkända dynamiska effekterna som\r\nkommer tillbaka i ny förklädnad. Det är ren och skär\r\nmoderat överbudspolitik som det handlar om.\r\nMats Odell sade att vi som hade ställt oss bakom\r\nden aktuella finansieringsprincipen ägnade oss åt\r\nalltför kreativ finansiering. Det är återigen att vända\r\nsaker upp och ned. Det är Mats Odell och Lars\r\nTobisson och alla de som hävdar att det är de\r\ndynamiska effekterna som skall klara det här som\r\nägnar sig åt dylik kreativ finansiering.\r\nVi har genom samtal med företrädare för\r\nregeringen kunnat förankra finansieringen av\r\nmedlemsavgiften. Det var inte alldeles enkelt det\r\nheller. Det är inte bra med höjda arbetsgivaravgifter.\r\nVi vänsterpartister tar åt oss äran av att höjningen inte\r\nblev fullt så stor som avsikten var från början. Vi fick\r\ni stället över en del av finansieringen på de\r\nmiljöavgifter som bl.a. Centerpartiet inte lyckades få\r\nigenom i den förra regeringen. Profilen blev väsentligt\r\nbättre genom att vi deltog.\r\nKjell Ericsson säger att det är fel att peka ut vissa\r\ngrupper, att alla tjänar på detta, osv. Det är också en\r\ntyp av argumentation som jag känner igen. I våra\r\ndemonstrationståg förstamaj brukar det vara några\r\nanarkister som går längst bak med stora plakat där det\r\nstår: Allt genast! När jag lyssnar på centerpartisterna\r\nnu för tiden tycker jag att jag känner igen det där.\r\nDet är litet märkligt att studera Centerpartiets\r\nutveckling, måste jag säga, efter den närmast\r\ndesperata situation man har fått sedan en så stor\r\nmajoritet uppenbarligen röstat nej. Man är ute och far\r\nland och rike kring och lovar i princip allt till alla nu\r\ngenast. Det skall vara ökat regionalstöd och\r\njordbruksstöd och alla tjänar på EU.\r\nOm man lyssnade på Dockered, LRF, eller läste\r\nde artiklar i de stora dagstidningarna som en del\r\ndirektörer skrev, märkte man att de själva hävdade att\r\ndet var ett livsvillkor för deras näringar att vi blev\r\nmedlemmar i EU. Det handlade om många miljarder\r\nkronor som skulle falla ifrån om vi inte blev\r\nmedlemmar i EU. Då måste väl i rimlighetens namn\r\nde grupperingarna också ta på sig ett ansvar. Det är de\r\nsom i första hand, så långt möjligt, skall betala den\r\nhär medlemsavgiften, på samma sätt som det är\r\nmedlemmarna i en golfklubb eller en tennisklubb som\r\nsjälva skall plocka fram pengarna ur fickan, inte alla\r\nvi andra som inte är med i de föreningarna.\r\nFru talman! Just nu pågår ett överlämnande till\r\ntalmannen av en genomgång av alla de löften som\r\njasidan delade ut, alla de välsignelser vi skulle få ta\r\ndel av om svenska folket röstade ja. Jag kan än en\r\ngång försäkra, i likhet med vad Eva Zetterberg,\r\nKenneth Kvist och flera andra tidigare har gjort i den\r\nhär debatten, att vi som röstade nej i\r\nfolkomröstningen inte kommer att släppa denna fråga.\r\nVi kommer på varje punkt att följa upp vad som\r\nhänder med jasidans alla gyllene löften. Vi kommer\r\nockså att göra allt för att de som tjänar på\r\nmedlemskapet i första hand också skall vara de som\r\när med och betalar den här notan.\r\nMed detta, fru talman, vill jag yrka bifall till\r\nutskottets hemställan i finansutskottets betänkande nr\r\n5.</pre><pre>Anf.  85  MATS ODELL (kds) replik:\r\nFru talman! Johan Lönnroth talar om ett doktrinärt\r\nmonetaristiskt tänkande. Hans vackra ord kan inte\r\ndölja det faktum att Johan Lönnroth vill hålla dörren\r\nöppen för inflation. Det är inflationen som skall hjälpa\r\nSocialdemokraterna och Vänsterpartiet ur det hörn\r\nman har målat in sig i när det gäller att sanera svenska\r\nstatens finanser.\r\nJohan Lönnroth brukar vältaligt orda om en\r\nsolidarisk fördelningspolitik. Jag vill påminna Johan\r\nLönnroth om att den värsta fördelningspolitiska\r\neffekten under 70- och 80-talen icke har varit\r\nmedvetna beslut i denna kammare. Det har varit\r\ninflationen som har omfördelat hundratals miljarder\r\nfrån människor som har tagit lån till dem som under\r\nden perioden var tillräckligt dumma att spara pengar\r\npå bank.\r\nDet är ganska allvarligt att Vänsterpartiet\r\nfortfarande tycks vilja hålla dörren öppen för\r\ninflation, att vi på det sättet skall devalvera oss ur\r\nproblemet. Han ställer alltså en budgetfinansiering\r\nmot det han kallar för en dynamisk effekt.\r\nDet går väl ändå inte, Johan Lönnroth, att förneka\r\natt 1 % lägre ränta med ett ganska exakt belopp\r\nminskar statens kostnader för räntor på grund av det\r\nbudgetunderskott som vi har.\r\nJag menar att Johan Lönnroth faktiskt har missat\r\nsjälva poängen. Vi har nämligen fullt ut finansierat\r\nkostnaden för EU-avgiften, liksom Centerpartiet har\r\ngjort, liksom Moderata samlingspartiet har gjort,\r\nliksom Folkpartiet har gjort, när vi i vår motion har\r\nlagt fram vårt alternativ till den proposition, nr 25,\r\nsom regeringen lade fram med förslag till vissa\r\nekonomisk-politiska åtgärder. Vi kristdemokrater har\r\nlagt fram förslag på drygt 40 miljarder kronor utöver\r\nregeringens saneringseffekt, vilket också inrymmer\r\navgiften för Sveriges medlemskap i EU.</pre><pre>Det är fullständigt förödande att lägga så mycket\r\nytterligare löneskatter, så mycket ytterligare\r\nskattebelastning på produktionen som man gör i det\r\nförslag som Socialdemokraterna och Vänsterpartiet\r\nstår bakom.</pre><pre>Anf.  86  JOHAN LÖNNROTH (v) replik:\r\nHerr talman! Mats Odell talade om att hålla dörren\r\nöppen för inflation. Jag skulle snarare uttrycka det så\r\natt jag skulle vilja hålla dörren öppen för verkligheten.\r\nIbland händer det som hände åren 1991 och 1992.\r\nDet blev i längden ohållbart att upprätthålla den\r\noerhört stelbenta doktrinen om att\r\ninflationsbekämpningen stod över allt annat.\r\nDet är inte riktigt så enkelt, Mats Odell, att\r\ninflationen alltid och i alla lägen är\r\nfördelningspolitiskt negativ. Alla de förhållandevis\r\nvälbeställda villaägare som under de senaste åren tack\r\nvare de stora skattesänkningarna har kunnat betala av\r\npå sina skulder och skaffat sig ett ganska stort\r\nsparande förlorar naturligtvis på inflationen. De\r\nvillaägare som däremot inte har haft en ekonomi som\r\nhar gjort att de har kunnat betala av på sina skulder -\r\nde har kanske rent av ökat dem - tjänar på inflationen.\r\nDetta är bara ett exempel på att det inte är fullt så\r\nenkelt. Det tjänar de intressen som Mats Odell\r\nföreträder, som vill ändra den ekonomiska politiken\r\noch sätta inflationsbekämpningen före allt annat, att\r\nanvända sig av den gamla enkla doktrinen. Men detta\r\när en komplicerad historia, detta med sambandet\r\nmellan inflation och fördelningspolitik.\r\nJag har inte missat poängen, Mats Odell, med era\r\nbudgetförslag. Poängen med dem är att de innebär\r\ndubbel bokföring. Ni har intecknat nedskärningarna\r\nmånga gånger om, och det är oerhört diffust hur de i\r\nrealiteten skall genomföras.\r\nKds har faktiskt - det erkännandet vill jag ge er -\r\ndet mest genomarbetade budgetförslaget jämfört med\r\nde andra borgerliga partierna. Det verkar som att ert\r\nförslag håller bäst, men det är fortfarande fråga om\r\nsynnerligen kreativ bokföring.</pre><pre>Anf.  87  MATS ODELL (kds) replik:\r\nHerr talman! Jag tackar givetvis för den\r\nkomplimangen.\r\nNär Johan Lönnroth säger att han vill hålla dörren\r\nöppen för verkligheten låter det också vackert. Men\r\njag tycker att Johan Lönnroth ändå skall påminna sig\r\nom bakgrunden till både den räntekris som vi hade\r\nhösten 1992 och den mycket djupa ekonomiska kris\r\nsom Sverige har genomlevt och som vi dess bättre\r\nhåller på att ta oss ur.\r\nDet faktum att Sverige hamnade i en mycket\r\ndjupare kris än något annat OECD-land berodde just\r\npå att man hade hållit dörren öppen för inflationen, att\r\nman hade fört den här devalveringspolitiken. Den\r\ngjorde att vi inte hade något omvandlingstryck i den\r\nsvenska ekonomin, vilket i sin tur gjorde att våra\r\nkonkurrentländer drog ifrån på marknad efter\r\nmarknad. Vi fick lov att prissätta oss ur fler och fler\r\nmarknader. Till sist slog detta tillbaka med förödande\r\nkraft. Det är den situationen och den politiken som vi\r\nmåste undvika att återupprepa.</pre><pre>Anf.  88  JOHAN LÖNNROTH (v) replik:\r\nHerr talman! Mats Odell fortsätter med de\r\nförhållandevis enkla slagorden. Visst var det så att det\r\nbedrevs en alltför slapp finanspolitik i slutet av 80-\r\ntalet. Jag har flera gånger stått i talarstolen och vidgått\r\natt även vi i Vänsterpartiet borde då ha kunnat vara\r\nmera konstruktiva och på så sätt bidragit till att\r\nundvika den situationen som Sveriges ekonomi\r\nhamnade i 1991 och 1992.\r\nMen det var inte den enda faktorn, Mats Odell.\r\nDet hände andra viktiga saker. En faktor var de\r\npanikartade avregleringarna som genomdrevs i kraft\r\nav den monetaristiska doktrinen i slutet av 80-talet.\r\nEn annan faktor var hela klimatet i bankvärlden,\r\ndenna orimliga övertro på den s.k. marknaden. Det\r\nvar detta som gjorde att unga direktörer kunde satsa\r\nmiljardbelopp på att köpa fastigheter i London  och\r\nBryssel. Detta tillhör också bakgrunden.\r\nÅterigen är det så att man inte klarar ut dessa\r\nfrågor genom enkla förklaringar av den typ som Mats\r\nOdell talar om. Det är fråga om mycket mera\r\nkomplicerade samband.</pre><pre>Anf.  89  KJELL ERICSSON (c) replik:\r\nHerr talman! Johan Lönnroth säger att de som\r\ntjänar skall betala medlemsavgiften. Alla tjänar på\r\nmedlemskapet. Men Johan Lönnroth anser att vissa\r\nskall betala. Det är ICA-handlaren, rörmokaren,\r\njordbrukaren och åkeriägaren som skall vara med och\r\nbetala löneskatten, alltså den skatt på arbete som\r\nJohan Lönnroth säger sig egentligen vara emot men\r\nsom han ändå har gått med på.\r\nSedan säger Johan Lönnroth att vi i Centern åker\r\nrunt och lovar saker och ting. Vi har inte lovat\r\nnågonting mer än det som stod i det framförhandlade\r\navtalet. Det är det som skall gälla.\r\nMen enligt vad som nu har framkommit så gör det\r\ninte det. Man har tagit bort stora stöd från jordbruket,\r\nmiljöstödet. Man har flyttat pengar från\r\nregionalpolitiken, bl.a. landsbygdsstödet. Så det är\r\ninte längre samma avtal som framförhandlades. Vi\r\nhävdar att det ursprungliga avtalet skall gälla.\r\nSedan har vi finansierat våra löften. Det är inga\r\nsom är ofinansierade. I vårt finansieringsprogram\r\ningår att detta skall betalas. Vi har skatter, avgifter\r\noch en budget, men vi öronmärker inte pengar för\r\navgiften till EU.</pre><pre>Anf.  90  JOHAN LÖNNROTH (v) replik:\r\nHerr talman! Det är klart att det kan vara litet\r\nolika med ICA-handlaren, rörmokaren osv. Det beror\r\nlitet grand på vad ICA-handlaren handlar med. Ägnar\r\nhan sig åt att sälja kläder - det kanske rent av finns en\r\noch annan sådan ICA-handlare - kan det bli en ganska\r\nhård smäll genom att det blir betydligt dyrare att köpa\r\nskjortorna från låglöneländer. Han måste i stället köpa\r\nskjortorna från dyrare producenter i EU-länderna.\r\nNär det gäller rörmokaren är det litet svårare att\r\nsäga hur det blir. Men det kan säkert finnas\r\nlågavlönade rörmokare som mycket bestämt upplever\r\natt de förlorar på den nya ekonomiska politik som\r\nEU-medlemskapet innebär.\r\nOm Kjell Ericsson åker ner till några av sina\r\nkamrater i Skåne - t.ex. till någon av de stora\r\nspannmålsodlarna - eller om han åker ännu längre\r\nsöderut och hälsar på hertigen av Schleswig-Holstein\r\nsom årligen lär uppbära några miljoner i\r\njordbruksstöd, skall Kjell Ericsson finna att det inte är\r\nså att alla tjänar på ett EU-medlemskap. Det är några\r\nsom förlorar och några som vinner.\r\nKjell Ericsson kan inte förneka att svenskt\r\njordbruksstöd totalt sett kommer att öka, om man\r\nlägger samman det som tas från den svenska\r\nstatskassan och det som kommer från EU. Någonstans\r\nmåste dessa pengar hamna, Kjell Ericsson.\r\nKjell Ericsson borde alltså resa runt litet mera och\r\ntala med litet flera människor, framför allt med de\r\negna partikamrater som röstade nej. Fråga dem, Kjell\r\nEricsson, varför de röstade nej! Var de så korkade att\r\nde inte förstod att alla tjänar på EU-medlemskapet?</pre><pre>Anf.  91  KJELL ERICSSON (c) replik:\r\nHerr talman! Än en gång, Johan Lönnroth:\r\nLöneskatten höjs för alla. Det innebär att man får en\r\nhöjd skatt oavsett om man är den ena eller andra\r\nföretagaren. Genom att höja löneskatten förhindrar\r\nman också ett antal nya arbetstillfällen, och det rör sig\r\nom ganska många tusen.\r\nJohan Lönnroth sade att han själv egentligen är\r\nemot denna höjning av löneskatten, men att han ändå\r\nhade gått med på detta. Man specialdestinerar alltså\r\npengar för ett visst ändamål, och det tycker vi är fel.\r\nNär det gäller jordbruket och skogsbruket har det\r\nskett kraftiga försämringar jämfört med det avtal som\r\nframförhandlades. Miljöstödet, som skulle utgå till\r\nskogsbygderna, har till stora delar försvunnit. Man har\r\nockså flyttat över den delen som skulle ha gått till\r\nområde 5 B - flera hundra miljoner - till annan\r\nverksamhet. Det är sådant som slår direkt mot\r\nlandsbygden, och det är fel, inte minst när det gäller\r\nen regional fördelning av pengar.\r\nTidigare har Vänsterpartiet ställt sig bakom en\r\nrättvis regionalpolitik för hela landet. Nu försämras\r\nfaktiskt regionalpolitiken. Jag har svårt att förstå\r\nJohan Lönnroth i hans argumentation.</pre><pre>Anf.  92  JOHAN LÖNNROTH (v) replik:\r\nHerr talman! Jag vill först rätta Kjell Ericsson.\r\nHan sade att löneskatten skall höjas för alla.\r\nKommuner och landsting är faktiskt undantagna,\r\nvilket för oss vänsterpartister är en viktig orsak till att\r\nvi har kunnat ställa upp på den uppgörelse som har\r\nträffats.\r\nSom Kjell Ericsson säger är det riktigt att alla\r\nskattehöjningar i sig leder till färre jobb. Så är det.\r\nNär man ser på skattehöjningar i sig är de alltid\r\nnegativa för jobben.\r\nDäremot får man titta på alternativet,\r\nhelhetslösningen. Jag hävdar mycket bestämt att den\r\npolitiska linje som Kjell Ericsson och Centern just nu\r\nföreträder skulle, om den genomfördes, betyda\r\nkraftigt ökad arbetslöshet. Den hejdlösa\r\növerbudspolitik som ni ägnar er åt skulle leda till att\r\nstatsfinanserna raserades ännu mycket mera än i dag,\r\nän vad ni lyckades med under den förra borgerliga\r\nregeringsperioden. Detta skulle leda till kraftigt ökad\r\nränta som i sin tur, om något, verkligen skulle hota\r\njobben i Sverige. Därför får vi vänsterpartister ta på\r\noss det ganska jobbiga ansvaret att reda ut detta\r\nkonkursbo så att vi äntligen kan åstadkomma en rejäl\r\nsänkning av arbetslösheten i Sverige.</pre><pre>Anf.  93  ROY OTTOSSON (mp):\r\nHerr talman! Regeringen har under hösten i två\r\nförslag talat om hur man vill finansiera\r\nmedlemsavgiften till Europeiska unionen. I första\r\nfallet, som vi behandlar nu, anges principerna. I det\r\nandra fallet, som kommer till kammaren för\r\nbehandling snart, föreslås en konkret höjning av\r\narbetsgivaravgifterna. Därtill finns en\r\növerenskommelse mellan regeringen och\r\nVänsterpartiet som, bortsett från\r\narbetsgivaravgiftshöjningen, formellt sett ännu inte är\r\nett riksdagsärende. Jag kommer att kommentera\r\nfinansieringen i sin helhet.\r\nMedlemsavgiften innebär att statens utgifter i ett\r\nenda drag försämras med minst 14 miljarder kronor.\r\nMed tanke på att statens finanser är mycket dåliga,\r\nmed växande underskott, en skuldkvot som närmar sig\r\n90 % av bruttonationalprodukten och ränteutgifter\r\nsom på årsbasis ligger kring 120 miljarder kronor, är\r\ndet ovälkommet med nya stora utgifter. Det höga\r\nränteläget i vårt land beror till stor del på statens stora\r\nbudgetunderskott och den snabba skuldökningen.\r\nMedlemsavgifterna bidrar därmed också till fortsatt\r\nhögt ränteläge.\r\nVi i Miljöpartiet den gröna motsatte oss svenskt\r\nmedlemskap i den europeiska unionen bl.a. därför att\r\nvi anser att det ger Sverige sämre möjligheter att\r\nutveckla sin ekonomi. Vi anser också att\r\nmedlemsavgifterna är alltför höga och dessutom i\r\ngrunden en omotiverad utgift. Huvuddelen av EU:s\r\nbudget gäller ju bidrag till jordbruket i syfte att\r\nutestänga import av billiga livsmedel från andra\r\nländer. Det medför högre priser för konsumenten,\r\nstörre svårigheter för utvecklingsländerna att utveckla\r\nsina ekonomier och större kostnader för samhället\r\ntotalt sett. I Sverige försöker vi avveckla sådana\r\nbidrag, men nu blir det alltså tvärtom.\r\nVi har inte ändrat uppfattning då det gäller de\r\nnegativa ekonomiska effekterna av medlemskapet,\r\nmen svenska folket har i en folkomröstning sagt ja till\r\nsvenskt medlemskap till unionen. Vi har förbundit oss\r\natt följa folkomröstningens resultat.\r\nVi anser att det är viktigt att nu klart ange hur\r\nmedlemsavgifterna skall betalas utan ökad upplåning.\r\nVi anser att de som uppenbart blir vinnare ekonomiskt\r\nsett av medlemskapet i första hand bör tåla ett större\r\nbidrag till avgiftsbetalning än andra. I den mån\r\nbetalningen måste ske genom ökad beskattning och\r\nnedskärningar i övrigt, måste det ske på ett\r\nmiljömässigt och socialt bra sätt.\r\nVi tycker att borgerlighetens sätt att försöka\r\nmörklägga kostnaderna för avgiften är omoraliskt.\r\nBorgerlighetens förslag går ut på att man inte skall\r\nfinansiera den. Det innebär ökad upplåning, ökade\r\nräntor och därmed sämre ekonomi för hela samhället.\r\nRegeringens förslag till finansiering av\r\nmedlemsavgiften till EU innebär att\r\narbetsgivaravgifterna höjs utan att miljörelaterade\r\nskatter höjs i tillnärmelsevis samma grad. Vi anser att\r\nhela den föreslagna höjningen av arbetsgivaravgiften\r\nbör ersättas med miljörelaterade skatter. Vårt\r\nkonkreta förslag är att dels höja skatten på elkraft från\r\nkärnkraftverk med drygt 1 miljard kronor, dels höja\r\nkoldioxidskatten med knappt 5 miljarder. Därigenom\r\nstimuleras teknikutveckling och effektivisering i\r\nresursbesparande och miljövänligare riktning, vilket\r\npå sikt förbättrar samhällsekonomin. Bättre miljö\r\nbetyder enkelt uttryckt bättre ekonomi.\r\nHerr talman! I uppgörelsen mellan regeringen och\r\nVänsterpartiet ingår en fastighetsskatt på bl.a.\r\nskogsfastigheter. Vi motsätter oss det förslaget därför\r\natt det ökar motivet för skogsägarna att avverka mer\r\noch på ett mer lönsamt sätt, och det står i direkt\r\nkonflikt med naturvården. Det bromsar upp\r\nnaturvårdsarbetet inom skogsbruket. Vi anser att man\r\ni stället borde införa en naturvårdsavgift på det virke\r\nsom tas ut för industriellt bruk i skogen och återföra\r\nden till att finansiera naturvårdsåtgärder för att\r\nfullfölja riksdagens beslut om att skydda växt- och\r\ndjurliv från utarmning.\r\nVi är kritiska till även andra delar av den\r\nplanerade breddningen av fastighetsskatten. Det gäller\r\nbl.a. småföretagen, som vi anser inte bör drabbas av\r\nytterligare beskattning. Vi återkommer mer i detalj i\r\ndessa frågor, som behandlas av riksdagen längre fram\r\ni vår.\r\nRegeringen räknar med en besparing på ca 6\r\nmiljarder kronor vad gäller bistånd, jordbruksstöd och\r\nregionalpolitik genom att EU-medel ersätter\r\nnuvarande insatser. Vi anser att detta inte går att\r\ngenomföra fullt ut utan betydande och oacceptabla\r\nkonsekvenser. När det gäller regionalpolitiken går det\r\ndefinitivt inte att byta de nuvarande stödformerna mot\r\nEU-medel. De insatser som kan göras med EU-medel\r\ngår i all huvudsak till andra geografiska områden än\r\nden nationella regionalpolitiken. Pengarna kan inte\r\nheller användas för samma ändamål. De svenska\r\nstödformerna är inriktade på företagsstödet, framför\r\nallt i Norrlands inland, för att underlätta investeringar\r\noch skapa en likvärdig konkurrenssituation med\r\nmotsvarande företag i södra Sverige. Inget av EU:s\r\nregionalpolitiska insatser är riktat mot företag och\r\nföretagsetableringar. En nedskärning i den nationella\r\nregionalpolitiken medför med all sannolikhet att\r\nföretag flyttar från norra Sverige, att nyinvesteringar\r\nsker på andra ställen och att arbetstillfällen försvinner\r\nfrån stödområdet.\r\nFöretagen i Norrland behöver en stabilitet och\r\nlångsiktighet i regionalpolitiken. Spelreglerna måste\r\ngälla under lång tid för att kunna bidra till goda\r\nförutsättningar och ett bra företagsklimat.\r\nI de besparingar som regeringen räknar med\r\ngenom medlemskapet ingår också medel för\r\nforskning. Det kan förefalla rimligt vid en första\r\nanblick, men om man tittar närmare på hur svensk\r\nforskning ser ut finner man att svensk forskning i hög\r\ngrad handlar om svenska förhållanden och behov, och\r\nutbytbarheten är därför begränsad.\r\nFarhågor har framförts om att svensk\r\ngrundforskning skulle minskas genom att\r\nforskningsråden brandskattas. Det skulle vara ett\r\nmycket allvarligt hot mot forskningen, eftersom\r\ngrundforskningen redan i dag är begränsad och hårt\r\nansatt i Sverige. Grundforskningen utgör ju själva\r\ngrundvalen till många av de industrier och\r\nverksamheter som vi till stor del lever på.\r\nVi från Miljöpartiet anser att svensk forskning bör\r\nbibehållas och helst utökas, inte minskas på grund av\r\nEU-medlemskapet.\r\nHerr talman! Vad gäller de övriga ekonomiska\r\nkonsekvenserna av svenskt medlemskap i Europeiska\r\nunionen finns mycket att tillägga. Jag vill särskilt ta\r\nupp frågor som gäller den tredje fasen i införandet av\r\nden europeiska monetära unionen. Den innebär bl.a.\r\natt en enda valuta skall ersätta de nationella valutorna\r\noch att en enda centralbank skall ersätta de nationella\r\ncentralbankerna. Det innebär alltså att svenska kronan\r\noch Sveriges riksbank försvinner och ersätts med ecu\r\noch en unionens centralbank. Det innebär i praktiken\r\nett slutgiltigt uppgivande av en självständig\r\nekonomisk politik vad gäller valuta- och\r\npenningpolitik och finanspolitik i allmänhet i alla\r\nmedlemsländerna.\r\nDen ekonomisk-politiska prioritering som är\r\nrådande i Europeiska unionen är bl.a. att låg inflation\r\ngår före låg arbetslöshet samt att låg statsskuld går\r\nföre låg miljöskuld. Detta är i praktiken innebörden av\r\nde s.k. konvergenskraven, dvs. kraven för inträde i\r\nden monetära unionen.\r\nVi anser att det är mycket angeläget att klara en\r\ngod prisstabilitet, låg inflation, att få balans i\r\nstatsbudgeten och på sikt minska statsskulden.\r\nKonvergenskraven i sig, som isolerade, är det inte\r\nnågra problem med att ställa upp på, tvärtom. Men\r\ndessa frågor måste hanteras tillsammans med andra\r\ncentrala samhällsfrågor, som miljö och arbetslöshet,\r\nså att totalt sett rimliga avvägningar kan göras. Tredje\r\nfasen av EMU innebär emellertid att dessa\r\navvägningar inte kan göras utan att vissa ekonomiska\r\nfaktorer får diktera hela samhällsutvecklingen. Jag\r\nmenar att detta medför onödigt hög arbetslöshet och\r\nonödig miljöförstöring.\r\nInför folkomröstningen klargjordes från ja-sidan\r\natt ett ja till medlemskap inte innebär att Sverige skall\r\nge upp sin egen valuta, sin egen centralbank och sin\r\nsjälvständiga ekonomiska politik. Man hänvisade till\r\natt det inom nuvarande EU-länder finns en betydande\r\nkritik mot tredje fasen av EMU och att det ingalunda\r\när säkert att EU själv beslutar att fullfölja denna del\r\nav Maastrichtavtalet. Det avgörs förmodligen under\r\nregeringskonferensen 1996.\r\nJag tolkar detta som att folkomröstningen inte har\r\ngett riksdagen mandat att föra Sverige in i EMU:s\r\ntredje fas. Vi i Miljöpartiet de gröna anser därför att\r\ndet vore naturligt med en ny folkomröstning efter\r\n1996 års regeringskonferens, om denna konferens\r\nbeslutar att fullfölja Maastrichtavtalet i denna del. Det\r\nfinns andra intressanta delar i det som Per Gahrton\r\nredan tagit upp i dag, t.ex. fördjupat försvarspolitiskt\r\nsamarbete och en ökad centralisering av\r\nbeslutsfattandet inom unionen.\r\nVad som nu händer är att ja-sidan är på väg att\r\nsvika sina löften från före folkomröstningen. I\r\nbetänkandet från utrikesutskottet anges att Sverige\r\nsom medlem av unionen skall verka för att genomföra\r\nEMU:s tredje fas. Vi har i dagens debatt inte fått\r\nnågot som helst löfte om att en ny folkomröstning\r\nefter 1996 års regeringskonferens skall hållas. Det\r\nbetyder att vi förmodligen kommer att tvångsanslutas\r\ntill den tredje fasen av EMU, om det vill sig illa.\r\nAvslutningsvis, herr talman, vill jag särskilt yrka\r\nbifall till reservation 3 i utrikesutskottets betänkande\r\nnr 5 och till finansutskottets hemställan i betänkande\r\n5. Jag vill särskilt markera det yttrande som jag\r\nbifogat det betänkandet.</pre><pre>Anf.  94  BIRGER SCHLAUG (mp):\r\nHerr talman! Ni som sitter här nere - jag ser att\r\nockså jordbruksministern kommit hit - och ni som\r\nsitter där uppe på läktaren: Nu skall det bli en\r\nmiljödebatt med anledning av EU-propositionen.\r\nFörst vill jag gärna nämna att Widar Andersson\r\nförut gjorde ett ganska hätskt angrepp på Per Gahrton\r\noch sade att han uppträdde som om han tillhörde en\r\nsekt därför att Per Gahrton påpekade orättvisa\r\nekonomiska villkor inför folkomröstningen. Jag\r\ntycker att det var ett mycket märkligt påstående från\r\nWidar Andersson, som nog bör vara litet försiktig.\r\nHan utgör själv en enmanssekt i den krets som är\r\nnarkotikabekämpare. Han är nämligen ganska ensam i\r\nden kretsen om att tro att ett medlemskap i EU leder\r\ntill mindre narkotika i Sverige.\r\nHerr talman! I dag, när Sveriges riksdag skall\r\nbesluta om Sveriges medlemskap i EU, diskuteras i\r\nEU-parlamentet det s.k. förpackningsdirektivet. I\r\nskuggan av detta direktiv ter sig utrikesutskottets\r\nbetänkande som ett dåligt skämt när det gäller\r\nmiljöavsnittet. I det betänkande som vi skall ta\r\nställning till i riksdagen i dag kan vi läsa bl.a.\r\nföljande:\r\n\"Som medlem i EU ansluts Sverige till ett\r\nregelsystem på miljöområdet som är i snabb\r\nutveckling. - - - Viktigast är inriktningen mot en\r\nhållbar utveckling.\"\r\nÄr det så att det är i snabb utveckling? Möjligen\r\nom man accepterar ett Orwellskt ordbruk. Sanningen\r\när ju att EU:s regelsystem begränsar möjligheterna för\r\ninte bara en radikal miljöpolitik utan också en ganska\r\nelementär miljöpolitik.\r\nSamma dag som en majoritet i Sveriges riksdag\r\nkommer att anta detta lyriska omdöme om EU:s\r\nregelverk när det gäller miljön beslutar EU-\r\nparlamentet - det är alltså i dag, eller möjligen i\r\nmorgon - om ett förpackningsdirektiv som innebär att\r\nupp till 75 % av förpackningar får brännas i stället för\r\nåtervinnas och att återvinningsmålet blir 15 % per\r\nförpackningsenhet, vilket är ett absurt lågt mål som\r\nmåste vara uppnått först år 2001. Detta gäller inte\r\nIrland, Portugal och Grekland, som får ytterligare fem\r\når på sig enligt de senaste papprena.\r\nFör första gången införs också ett maximimål för\r\nmiljöskydd i gemenskapens lagstiftning. Högst 45 %\r\nskall återvinnas. Dessutom får miljöskatter inte vara\r\ndiskriminerande, vilket i praktiken torde medföra att\r\nmiljöskatter i allra högsta grad försvåras. Danmark,\r\nsom får tillåtelse att behålla krav på returglas, ligger\r\nnu riktigt illa till. I direktiven slås nämligen fast att\r\nmedlemsstater inte skall hindra förpackningar som\r\nklarar de krav som direktiven sätter. Det är inte\r\nspeciellt bra regelverk som sätts upp. Men jag hoppas\r\natt vi trots allt, när vi kommer in, gemensamt kan\r\nförsöka förändra regelverken - om nu inte allt skall\r\nligga på regeringen utan åtminstone något får\r\nåterföras till riksdagen.\r\nUtskottet skriver alltså:\r\n\"Som medlem i EU ansluts Sverige till ett\r\nregelsystem på miljöområdet som är i snabb\r\nutveckling.\"\r\nJag undrar hur ni socialdemokrater och borgare\r\nhar mage att formulera sådana floskler. Ni vet ju att\r\ndet i åtskilliga fall faktiskt förhåller sig precis\r\ntvärtom, dvs. att man sätter ett tak för utvecklingen.\r\nDen s.k. substitutionsprincipen - utbytesprincipen\r\neller, som den numera kallas i miljörörelsen, Åsa\r\nDomeij-paragrafen - i lagen om kemiska produkter\r\ninnebär att ett ämne skall bytas ut om det finns något\r\nsom är mindre skadligt för miljön. Det här är en viktig\r\nlag, en viktig princip. Detta är kanske en av de\r\nviktigaste miljölagarna i vårt land, skriver Greenpeace\r\ni en ny skrift.\r\nÅsa Domeij-paragrafen gäller alla aktörer i vårt\r\nland och är dessutom straffsanktionerad. Men i\r\nSverige har man inte fått några garantier för att\r\nparagrafen får vara kvar. Greenpeace skriver i en\r\nrapport:\r\n\"Risken är i stället stor att den i praktiken blir\r\nbakbunden av EU:s princip att en vara, som godkänts\r\ni ett land, ska få säljas i alla medlemsländer.\" Är detta\r\nett bra regelsystem?\r\nMiljöorganisationerna i Sverige var över lag\r\nmycket kritiska till svenskt medlemskap i EU. Flera\r\ntunga organisationer ingick i Folkkampanjen mot EU.\r\nOrsaken var bl.a. att EFTA-ländernas regeringar\r\nfullständigt struntat i de krav som EFTA-ländernas\r\nmiljöorganisationer ställt. Dessa krav var mycket\r\ntydliga.\r\nFör det första krävde man att EFTA-länderna\r\nskulle få permanenta undantag för högre miljö- och\r\nhälsonormer och kunna förbjuda införsel av varor\r\nmed lägre standard.\r\nFör det andra krävde man att EFTA-länderna\r\nskulle få behålla full frihet att skärpa sina miljö- och\r\nhälsonormer ytterligare utan inskränkningar.\r\nHistorien om miljön och EU började naturligtvis\r\nredan innan folkomröstningsresultatet blev klart.\r\nIntressant att notera är att den svenska miljöpolitiken\r\nförsämrats de senaste åren. World Watch-institutet\r\nkonstaterade redan 1993: \"Sverige är inte längre\r\nnågon miljöpolitisk förebild.\" DN:s miljöreporter\r\nErika Bjerström rapporterade samtidigt att \"Sverige\r\nhar blivit ett B-lag i miljöligan\". Det lustiga är att det\r\nhär inträffade ungefär samtidigt som EU-\r\nanpassningen påbörjades.\r\nOm försämringen i svensk miljöpolitik direkt\r\norsakats av EU-anpassningen eller främst berodde på\r\nden borgerliga regeringen råder det ju delade\r\nmeningar om. Lennart Daléus, som strax skall tala\r\nhär, är i så fall medansvarig i bägge fallen.\r\nJag tror att det är viktigt att konstatera vad\r\nGreenpeace skriver i sin skrift Slut på anpassningen:\r\n\"EU påverkas inte bara genom omröstningar och\r\ninlägg i parlamentsdebatter. Minst lika mycket\r\npåverkas EU av omvärlden. Hårda avgaskrav på bilar\r\ni ett land utanför unionen sätter stor press på EU att\r\nfölja efter, just därför att någon har visat att det går.\"\r\nJust detta att gå före, att bli modell, är\r\ngrundläggande för att skapa \"miljöbättre\" marknader,\r\nställa krav på producenter och skapa dynamik på\r\nmarknaden. Denna fråga tas upp i reservation 9.\r\nFörväntningarna från både miljörörelsen och\r\nfristående bedömare var således egentligen ganska\r\nsmå inför folkomröstningen. Det blev emellertid ännu\r\nvärre än många tänkt sig redan i inledningsskedet.\r\nSpeciellt måtte engagerade miljövänner inom\r\nsocialdemokratin ha känt en del ångest.\r\nSocialdemokraterna och Vänsterpartiet har ju med\r\ngemensamma krafter - efter snart 30 års intensiv\r\nmiljödebatt - lyckats med konststycket att ta steg bort\r\nfrån kretsloppssamhället för att finansiera\r\nmedlemsavgiften till EU.\r\nGenom att bekosta en väldigt stor del av\r\nmedlemsavgiften med höjda arbetsgivaravgifter - dvs.\r\nmed skatt på arbete - i stället för med skatt på energi,\r\nmiljöutsläpp och råvaror har man minskat\r\nincitamenten för investeringar i bra miljöteknik. Man\r\nhar minskat förutsättningarna för att företag skall\r\nsatsa på återvinning och för att vanliga hushåll skall\r\nsatsa på reparation och underhåll. Man tar ett steg bort\r\nfrån kretsloppssamhället.\r\nDetta har skett trots att Socialdemokraterna\r\nhävdade att miljön skulle bli vinnare på ett\r\nmedlemskap och trots Vänsterpartiets stora löften i\r\nvalrörelsen om att man skulle driva på när det gäller\r\nskatteväxling. I stället blev den gamla nötta och trötta\r\nvänstervarianten från en förgången tid ledstjärnan.\r\nStarten för det svenska medlemskapet i EU kunde inte\r\nbli sämre från miljösynpunkt - speciellt som det hela\r\ndessutom kombinerades med fastighetsskatt inom\r\nskogsbruket, som faktiskt leder till en ökad\r\nmiljöförstöring.\r\nDen ekonomiska politik som grundlagfästs i EU-\r\nkonceptet är också den ett hot mot ett hållbart\r\nsamhälle. EU-propositionen saknar ju en\r\ngrundläggande analys av hur EU-konceptet i sig leder\r\ntill ökad miljöförstöring:\r\n1. Den tilltänkta tillväxten skall uppnås genom\r\n\"storskalighetens fördelar\" och därmed genom ökande\r\ntransporter, trots att vare sig Sverige eller EU i övrigt\r\nnår upp ens till den politiska målsättningen när det\r\ngäller utsläppsnivåer. Var inte målen om t.ex.\r\nminskade kväveutsläpp mer värda än så - dvs.  mer\r\nvärda än att man skriver in sig i ett system som\r\nfaktiskt leder till ökade utsläpp?\r\n2. Genom EU:s tunga betoning på monetära mål,\r\nsom Roy Ottosson förut var inne på, med bl.a. en\r\nnärmast fundamentalistisk frihandel och fri rörlighet\r\nför kapital som medel hamnar omsorgen om\r\nmänniskan och miljön i skuggan. Eller, som\r\nGreenpeace skriver i sin rapport: \"Så länge EU:s\r\nprimära mål är ekonomisk tillväxt som baseras på att\r\n´störande handelshinder´ tas bort kommer\r\nmiljöpolitiken att bli lidande.\"\r\nDetta är oacceptabelt. Frågan tas upp i reservation\r\n4. Jag är förvånad över att Centerpartiet inte ställer sig\r\nbakom denna reservation.\r\nDet finns också skäl att ta upp frågan om en\r\ninternationell miljödomstol, vilken tas upp i\r\nreservation 6. Risken är att både socialdemokrater och\r\nborgare nu låser in sig i EU och fastnar i en allmän\r\neufori och glömmer att världen är större än EU.\r\nDärför är det viktigt, vi återkommer alltså med vårt\r\nkrav, att en internationell miljödomstol inrättas. I\r\nreservationerna 5 och 6 tas dessa internationella\r\nfrågor upp.\r\nJag måste i det här sammanhanget också kortfattat\r\nta upp kärnkraftsfrågan - inte minst eftersom Lennart\r\nDaléus numera är ordförande i jordbruksutskottet.\r\nDet är märkligt hur lamt både denna regering och\r\nförra regeringen har agerat i energifrågorna. Två av\r\ngrundfördragen inom EU har ju en dominerande\r\nanknytning till just energiförsörjningen, nämligen\r\nKol- och stålunionen och Euratom.\r\nEuratomfördraget innebär att kärnkraften skall\r\nutvecklas, och kol- och stålfördraget förutsätter\r\nfortsatt stöd för kolproduktionen. Ingenting nämns om\r\ndetta. Självklart borde dessa fördrag avvecklas med\r\ndet snaraste. Om Lennart Daléus tycker att så är fallet,\r\nkan man undra varför Centern t.ex. inte drev igenom\r\ndetta som krav i förhandlingarna.\r\nMiljöpartiet har inte, som Per Gahrton redan\r\npåpekat, för avsikt att blockera folkomröstningens\r\nresultat. Men vi kan heller inte aktivt rösta ja till ett\r\nbetänkande som innehåller så mycket floskler som det\r\nsom utskottsmajoriteten har lyckats prestera. Vi\r\nkommer därför att lägga ned våra röster.\r\nJag vill avsluta med att säga att jag beklagar det\r\nsynnerligen dåliga förhandlingsresultat som\r\nregeringen lyckats prestera då det gäller\r\nmiljöområdet. Detta förhandlingsresultat är för övrigt\r\nen av orsakerna till att majoriteten av den gröna\r\ngruppen i EU-parlamentet röstade nej eller avstod då\r\nfrågan om svenskt medlemskap i EU var uppe till\r\nvotering.\r\nJag yrkar bifall till reservationerna 4, 6 och 9.</pre><pre>Anf.  95  WIDAR ANDERSSON (s) replik:\r\nHerr talman! Birger Schlaug pratar om sekter och\r\nställer en del frågor till mig.\r\nI en demokrati finns det, som jag sade i mitt\r\nhuvudanförande, vissa vedertagna sätt att mäta\r\nfolkviljan. Vi har allmänna val, och vi har\r\nfolkomröstningar. Nu har vi haft en folkomröstning,\r\noch folkviljan gav ett klart och entydigt utslag. Detta\r\nfår vi som parlamentariker, politiker, acceptera -\r\noavsett vad vi tyckte före folkomröstningen.\r\nVad jag invänder mot när det gäller Per Gahrtons\r\ninlägg, och Birger Schlaug fortsätter att diskutera\r\nsamma sak, är just sättet att sätta sig över denna\r\nfolkvilja. Folkviljan betraktas som manipulerad, lurad\r\neller hotad. Jag menar att det är sådant som\r\nkännetecknar en sekt, dvs. att man tror att man själv\r\nalltid har rätt och vet bäst. Förmågan saknas att ta in\r\nverkligheten sådan den är - läget sådant det är.\r\nNär jag nu får tillfälle att något beröra\r\nfolkomröstningen och att bemöta den gamla nej-\r\nsidans myt om hur manipulerad och styrd denna\r\nfolkomröstning var, så vill jag gärna utnyttja det.\r\nSverige har i mer än 20-25 år, framför allt\r\nekonomiskt genom frihandelsavtal med EU-länderna,\r\nanpassat sig alltmer till dessa länders ekonomier.\r\nFramför allt gäller det handeln. När vi anordnade en\r\nfolkomröstning om huruvida Sverige skulle vara\r\nmedlem eller inte var alltså Sverige ett ansökarland.\r\nAlla stora partier, hela näringslivet, hela det fackliga\r\nledarskapet och medierna - i alla fall gällde det\r\ntidningarna - stod på ja-sidan.\r\nMed tanke på den massiva övervikten på ja-sidan\r\nvad gäller hela det politiska, fackliga och ekonomiska\r\nledarskapet tycker jag att folkomröstningen\r\ngenomfördes på ett mycket just och bra sätt. Nej-sidan\r\nhar varken ekonomiskt eller utrymmesmässigt\r\nmissgynnats. Men ingen kan ju ändra på det faktum\r\natt Sverige var ett ansökarland. Därför är myten om\r\natt folkviljan i det här fallet skulle vara köpt, lurad\r\neller hotad, att nej-sidan skulle ha misshandlats och\r\nförtryckts, inte sann. Det är dags, tycker jag, att lämna\r\nkampanjargumenten från tiden före folkomröstningen\r\noch att gå framåt. Detta är ju ett stort steg i svenskt\r\nsamhällsliv som berör alla medborgare, och inte minst\r\nriksdagen. Men någon gång måste vi, herr talman,\r\nsluta med att stå här och veva timme efter timme och\r\nanföra gamla kampanjargument fram och tillbaka.</pre><pre>Anf.  96  BIRGER SCHLAUG  (mp) replik:\r\nHerr talman! Någon gång måste vi sluta, sade\r\nWidar Andersson. Jag förstår att en företrädare för ett\r\ndjupt splittrat parti tycker det. Men nu tar EU-\r\ndebatten fart igen och får en ny start. EU-debatten är\r\ninte alls avslutad, Widar Andersson - tvärtom.\r\nVi måste se verkligheten sådan som den är, sade\r\nWidar Andersson. Det var just det Per Gahrton gjorde\r\nnär han - för en gångs skull ganska ödmjukt, för\r\növrigt - konstaterade att ja-sidan hade minst tio\r\ngånger så mycket pengar som nej-sidan. Det finns\r\nberäkningar som tyder på att man hade 400-500\r\nmiljoner. Att behöva höra att man är sekteristisk när\r\nman konstaterar detta enkla faktum tycker jag är\r\nlarvigt, Widar Andersson.\r\nDet handlar inte alls om att sätta sig över\r\nfolkomröstningsresultatet - inte alls. Det handlar om\r\ndet enkla faktum att ja-sidan hade betydligt större\r\nekonomiska resurser än nej-sidan. Vi i Miljöpartiet\r\nhar i en skrivelse till regeringen begärt att man skall\r\ngöra en rejäl utredning så att vi får veta hur det\r\nverkligen var.\r\nDen utredningen kan också göra att nästa\r\nfolkomröstning - som vi hoppas kommer att äga rum\r\nefter regeringsförhandlingarna 1996 eller 1997 - kan\r\ngå mycket mer demokratiskt till. Jag hoppas att Widar\r\nAndersson ställer upp på kravet på en rejäl\r\nkommission och utredning som analyserar\r\nfolkomröstningen.</pre><pre>Anf.  97  WIDAR ANDERSSON (s) replik:\r\nHerr talman! Miljöpartiet är alls ingen sekt! Jag\r\nhar inte beskyllt Miljöpartiet i dess helhet för att vara\r\nsekteristiskt. Jag har tvärtom i många andra\r\nsammanhang och även i debatten i dag uttryckt de\r\nförhoppningar jag har inför framtiden om att\r\nMiljöpartiet skall kunna vara ett slags förnyare av det\r\nmer än hundraåriga partisystem som vi har och som\r\ndominerar svensk riksdag i dag, en förnyare som kan\r\nföra mycket gott och nödvändigt in i detta.\r\nVad jag menar med att den gamla EU-debatten\r\nmåste vara slut i och med folkomröstningens resultat\r\när att man någon gång måste sluta veva de gamla\r\nkampanjargumenten.\r\nBirger Schlaug har helt rätt i att det är nu den\r\nviktiga EU-debatten börjar: På vilket sätt kommer\r\ndetta att påverka det svenska samhällslivet, på vilket\r\nsätt kommer detta att påverka alla de organisationer\r\noch byråkratier som har hela sin makt och befogenhet\r\nuppbyggd på nationalstaten?\r\nBåde Birger Schlaug och jag vet - det gör alla\r\nsvenska medborgare, skulle jag tro - att ja-sidan hade\r\nstörre ekonomiska resurser i folkomröstningen,\r\nframför allt genom näringslivets stora engagemang\r\nför ett ja. Detta är ett problem med folkomröstningar.\r\nSkall man förbjuda de människor som har pengar att\r\nengagera sig på den ena eller andra sidan? Skall man\r\nförbjuda svenskt näringsliv att engagera sig på den\r\nena eller andra sidan i folkomröstningar? Det tror jag\r\nsvårligen låter sig göras.\r\nTill sist, herr talman, vill jag säga att jag tror att\r\nMiljöpartiet skjuter sig självt i foten genom att så\r\nivrigt kräva folkomröstning i alla frågor. Vore jag\r\nmiljöpartist skulle jag nog betrakta det som mycket\r\nbättre att i stället pressa de partier som är hårt trängda\r\nav EU-medlemskapet och av internationaliseringen -\r\nkanske främst Centerpartiet och Socialdemokraterna -\r\natt inom partierna noga diskutera igenom det\r\nförändrade läget och förankra ståndpunkterna i stället\r\nför att som nu lättvindigt kunna skicka ut varje icke-\r\npartiskiljande fråga på folkomröstning och därmed\r\nkonservera det rådande gamla partisystemet för evig\r\ntid. Detta kan väl ändå inte vara Birger Schlaugs\r\navsikt?</pre><pre>Anf.  98  BIRGER SCHLAUG (mp) replik:\r\nHerr talman! Problemet är att om vi inte har en\r\nfolkomröstning efter de steg som EU kan ta när det\r\ngäller monetär union och gemensam försvarspolitik\r\nkan, om det vill sig olyckligt, rent av den här\r\nriksdagen driva oss in i ett system som man\r\negentligen inte har mandat att föra in Sverige i. Ja-\r\nsidan angav inför folkomröstningen mycket tydligt att\r\ndet inte handlade om något mer. Nu efter\r\nfolkomröstningen får vi höra att det i själva verket\r\nhandlade om mycket mer. Jag förstår därför att Widar\r\nAndersson som representant för ja-sidan säger att de\r\ngamla argumenten måste avslutas. Jag förstår det - ni\r\nvill glömma de argument som ni hade före\r\nfolkomröstningen; det har vi hört redan i dag här i\r\nkammaren. Det tycker jag är tragiskt.\r\nWidar Andersson kan vara övertygad om att den\r\ngröna rörelsen är en förnyare. Det är också därför som\r\ndet än så länge går litet bättre för den gröna rörelsen.\r\nOm du tänker litet längre och släpper dina gamla\r\nideologiska låsningar är du välkommen i den gröna\r\nrörelsen, Widar Andersson.</pre><pre>Anf.  99  INGER LUNDBERG (s):\r\nHerr talman! Riksdagen fick ett tydligt besked när\r\nsvenska folket röstade ja till avtalet om EU. Det var\r\nen rak, ärlig och öppen debatt som fördes, Birger\r\nSchlaug.\r\nVi var många som kände glädje över beslutet.\r\nMycket talar för att det var strategiskt för Sveriges\r\nmöjligheter till utveckling av näringsliv och långsiktig\r\ntillväxt och för våra möjligheter att fullt ut vara\r\ndelaktiga i den viktiga framtidsdebatt som Widar\r\nAndersson har talat om. Ändå bör analysen av\r\nvalresultatet mana till eftertanke.\r\nI välbärgade delar av landet var entusiasmen stark\r\noch valresultatet överväldigande. I glesbygdsområden,\r\ni Norrland och i Bergslagen, var tveksamheten så\r\nmycket större och valresultatet ofta negativt.\r\nMen vad som är än svårare är att motståndet\r\nkanske var allra starkast i de stora\r\nmiljonprogramsområdena, bland många unga\r\narbetslösa, bland lågavlönade kommunalarbetare,\r\nbland människor med ringa makt. Vi som tror på\r\nsamverkan inom EU måste låta den analysen leda till\r\neftertanke.\r\nDe som röstade nej till EU var inte fåkunniga. De\r\nkänner en berättigad oro för vad framtiden och det\r\ninternationaliserade och högteknologiska samhället\r\nför med sig. De vet att varje brytningstid i sig kan\r\nbära fröet till ökade klassklyftor.\r\nDet finns en bred insikt om att vårt land inte\r\nkommer till rätta med arbetslösheten om vi inte\r\nsamverkar med andra, om att kraftfulla insatser i\r\nkampen mot arbetslösheten kräver samtidiga insatser\r\nav de länder som är oupplösligt sammanlänkade med\r\nvarandra. Men kommer vi att nå dit? Finns det så\r\nmycket av gemensam vilja att rätten till arbete åt alla\r\noch kampen mot tvåtredjedelssamhället sätts högst på\r\nEuropas dagordning?\r\nDet finns mycket som har ingett oro: hög\r\narbetslöshet i många EU-länder, konvergenskriterier\r\ndär inflationen sätts högt men sysselsättningen ännu\r\ninte finns med, ökade löneklyftor och stor utslagning i\r\nmånga länder. Många nyliberala politiker, både i och\r\nutanför vårt land, anger ofta ökade löneklyftor,\r\nurholkad arbetsrätt, försvagade fackföreningar och\r\nlågavlönade servicejobb av amerikansk modell som\r\nvägen in i framtiden.\r\nMot detta måste vårt land, tillsammans med andra\r\nprogressiva krafter i Europa, sätta en aktiv\r\nsysselsättningspolitik, gemensamma satsningar på\r\nkommunikationer och utbildning, stärkta möjligheter\r\nför facken att samverka och värnet om en stark\r\noffentlig sektor. Först då kan visionen om ett EU för\r\njobbens skull bli verklighet.\r\nMånga som har röstat nej till EU känner att deras\r\nmöjligheter att påverka är begränsade, att deras\r\nlivsvillkor dikteras av unga gossar bakom\r\nReuterskärmar. Det är svårt att övertyga om att deras\r\nmöjligheter till inflytande blir större om byråkrater\r\noch ministrar träffas i slutna rum, utan en bred och\r\nöppen debatt om vår gemensamma framtid. Mot\r\nslutenhet och otydlighet måste vårt land ställa kravet\r\npå en öppen beslutsprocess på den internationella\r\nnivån.\r\nNär vanliga människors vardagsfrågor behandlas\r\npå en nivå som tidigare har förbehållits\r\nsäkerhetspolitik och enkla handelsavtal måste vanliga\r\ndemokratiska krav ställas på beslutsprocessen. Då\r\nskall man inte behöva ha lobbyister placerade i\r\nBryssel för att tidigt få reda på vilka viktiga frågor\r\nsom diskuteras. Då måste de internationella frågorna\r\nut till diskussion - i studiecirklar, på fackklubbar, i\r\npolitiska föreningar.\r\nSamtidigt måste besluten föras ut från riksdagen\r\ntill kommuner och landsting, och från kommuner och\r\nlandsting till bostadsområden, skolor, daghem och alla\r\nde sammanhang där medborgarna kan bli delaktiga i\r\nsamhällsbygget.\r\nMånga som känt skepsis mot EU-medlemskapet\r\nhar sett hur en vidgad värld skapat möjligheter för de\r\nstarka i samhället. De har sett klasskamrater åka till\r\nhigh school i USA, till studier på Sorbonne eller jobb\r\ni London men har själva inte haft chansen.\r\nDen som har mer skulder än tillgångar känner\r\nknappast någon glädje över möjligheterna att satsa\r\nkapital utomlands för att slippa skattemyndigheternas\r\ninsyn eller över vinstmöjligheterna i de utländska\r\nkapitalförsäkringarna.\r\nVårt land måste anta utmaningen att forma\r\nframtidens Europa på den vanlige löntagarens villkor.\r\nTillsammans med andra måste vi vara med och forma\r\nett utbildningssamhälle som ger ungdomar från olika\r\nmiljöer likvärdiga villkor när det gäller att ta del av\r\ngemensam kunskap. Vi måste kämpa mot\r\nkulturklyftorna, som blir allt tydligare i stora delar av\r\nlandet och världen.\r\nHerr talman! Internationell samverkan ger oanade\r\nmöjligheter till långsiktig fred, stabilitet och välfärd.\r\nVare sig vi är med i EU eller står utanför är vårt öde\r\nsammanlänkat med Europas. När vi nu tar steget in i\r\nden europeiska gemenskapen måste vi göra det med\r\nansvaret att långsiktigt säkra allas rätt till arbete, allas\r\nrätt till delaktighet och allas rätt till gemenskap i det\r\ninternationella samhället.</pre><pre>Anf.  100  INGVAR ERIKSSON (m):\r\nHerr talman! Utrikesutskottet har i sitt betänkande\r\n1994/95:KU5 angående Sveriges medlemskap i den\r\neuropeiska unionen följt upp de synpunkter och\r\nförslag som framförts i jordbruksutskottets yttrande\r\n1994/95:JoU2y gällande de miljöpolitiska och\r\njordbrukspolitiska avsnitten i proposition nr 19 som\r\nlades fram före årets riksdagsval.\r\nVissa delar i proposition nr 19 rörande\r\nmiljöprogram och stöd till jordbruket i norra Sverige\r\nbehandlas emellertid i ett senare betänkande som tar\r\nupp den nuvarande regeringens proposition om vissa\r\nlivsmedelspolitiska åtgärder och i motioner i\r\nanslutning därtill.\r\nHerr talman! I det betänkande som nu behandlas\r\ntar vi moderater upp det förslag som den borgerliga\r\nregeringen stod bakom i proposition nr 19.\r\nHerr talman! EU-anslutningen kan bli mycket bra\r\nför Sverige. Från moderat sida vill jag bara konstatera\r\natt vi länge har arbetat för målet att bli fullvärdiga\r\nmedlemmar i denna gemenskap.\r\nNär det gäller jordbrukspolitiken, som inte ingick i\r\nEES-samarbetet, är det fråga om drastiska\r\nförändringar och en helt ny situation. Det råder inget\r\ntvivel om att det  avtal som framförhandlats under den\r\ntidigare borgerliga regeringens ledning skulle skapa\r\nnya möjligheter för svensk livsmedelsproduktion. För\r\nförsta gången skulle svenskt jordbruk och svensk\r\nlivsmedelsindustri få chansen att konkurrera på\r\nnågorlunda lika villkor. Den av EU:s skattebetalare\r\nfinansierade dumpningen på den svenska marknaden\r\nförsvinner. Samtidigt ökar möjligheten för lönsam\r\nsvensk export på den europeiska marknaden.\r\nProduktionskostnaderna sjunker genom möjligheten\r\ntill ett högre och effektivare kapacitetsutnyttjande i\r\nsåväl jordbruk som livsmedelsindustri.\r\nKonsumentpriserna blir lägre samtidigt som\r\nkonsumenternas köpkraft på sikt kan förväntas öka\r\ngenom att landet får en stabilare ekonomisk\r\nutveckling. Lönsamheten kan för första gången på\r\nlänge öka också inom jordbruket och\r\nlandsbygdsnäringarna.\r\nBiobränsle- och industriråvaruproduktion från\r\njordbruket får en ny chans genom bl.a. EU-trädan.\r\nOmställningen från 1990 års jordbrukspolitik kvittas\r\nnu mot vissa krav. Systemet i EU-trädan tar över.\r\nÅkermarken utnyttjas bättre och landsbygden kan leva\r\noch utvecklas.\r\nMånga arbetstillfällen kan räddas och nya\r\ntillkomma. Man kan utan vidare säga att det som är\r\nbra för jordbruket och livsmedelsindustrin också är\r\nbra för Sverige. Det är samtidigt bra också för de\r\nsvenska konsumenterna.\r\nSvenskt jordbruk och även svensk\r\nlivsmedelsindustri började se ljusare på framtiden\r\nefter många år av osäkerhet och förändringar, ibland\r\nmed stora kast i jordbrukspolitiken, vilket ofta berott\r\npå vilken regering landet haft, vilken förståelse för\r\nproblemen som funnits och politikens inriktning.\r\n1990 års jordbruks- och livsmedelspolitiska beslut\r\nsyftade till en marknadsanpassning och avreglering av\r\njordbruket. GATT-förhandlingarna som beräknades\r\nvara avslutade före 1990 års utgång har först detta år\r\nkunnat slutföras, varför avstämningen av stöd- och\r\nskyddsnivåer först nu kunnat bli möjlig. Detta\r\nskapade problem för svenskt jordbruk på grund av att\r\nde svenska producentprisnivåerna frystes och\r\nexportstöden i princip togs bort. Det blev inte\r\nkonkurrens på lika villkor, och lönsamheten har\r\npressats hårt under dessa år.\r\nTrots allt ökade effektiviteten inom\r\nlivsmedelsproduktionen i landet. Sektorn är nu ganska\r\nväl förberedd inför EU-medlemskapet. Men i och med\r\nansökan om medlemskap i EU rycktes\r\nförutsättningarna undan för den grund som 1990 års\r\nlivsmedelspolitiska beslut vilade på. Det blev nu i\r\nstället nödvändigt att anpassa livsmedels- och\r\njordbrukspolitiken till vad som gällde inom EU.\r\nDen borgerliga regeringen insåg nödvändigheten\r\nav detta. Men den socialdemokratiska dåvarande\r\noppositionen satte ständigt käppar i hjulet för det\r\nnödvändiga förändringsarbetet. Man insåg inte eller\r\nville inte inse att svenskt lantbruk och svensk\r\nlivsmedelsindustri nu stod inför drastiska\r\nförändringar. Vi skulle lämna inriktningen att i\r\nprincip endast producera för hemmamarknaden och\r\nnu i stället gå ut med våra produkter också på en stor\r\nöppen marknad med uppemot 370 miljoner människor\r\noch konsumenter.\r\nDetta innebar givetvis stora utmaningar, ökad\r\nkonkurrens på hemmaplan men också chansen för\r\nsvensk livsmedelsproduktion att få mäta sina krafter\r\npå en stor öppen marknad med stora möjligheter för\r\nden kvalitetsproduktion som lantbrukare och\r\nlivsmedelsindustri i landet nu framöver skall kunna\r\nmarknadsföra.\r\nDen borgerliga regeringen lyckades i EU-\r\nförhandlingarna få till stånd ett bra avtal som i långa\r\nstycken, trodde vi, skulle stödjas även av dåvarande\r\nopposition - nuvarande regering. De var hela tiden\r\ninformerade om vad som pågick och var också ofta\r\ndelaktiga i det som beslutades.\r\nVi visste att den i våras presenterade\r\nsocialdemokratiska politiken hade en annan\r\ninriktning. Den hade ambitionen att minska\r\nproduktionen och därmed åkerarealen och att inte\r\nutnyttja de produktionsresurser som fanns. Vi\r\nbeklagade detta. Men vi visste också att man hade\r\nambitionen att pressa ner överskotten. Det har ju alla\r\nhaft. Men detta var en ny situation som nu inträdde.\r\nDock trodde vi, liksom jordbruk och\r\nlivsmedelsindustri, att alla politiker och partier skulle\r\nkunna förena sig inför medlemskapet i EU, när detta\r\nväl var ett faktum, kring det som är det bästa för\r\nSverige och för denna näringsgren, inte minst för\r\nlandsbygden och därmed också för konsumenterna.\r\nNu håller dock den nya, socialdemokratiska\r\nregeringen på att urholka innehållet i avtalet och\r\ndärmed de möjligheter som avtalet skulle ge. Den\r\ngamla socialdemokratiska politikens utformning, nu i\r\nny tappning, hotar att utvecklas till ett dråpslag, inte\r\nminst mot södra Sveriges möjligheter.\r\nMånga arbeten hotas på kort men ännu mera på\r\nlång sikt, om vi inte lyckas skapa ett konstruktivt och\r\nframåtsyftande agerande inom jordbrukspolitiken.\r\nRegeringen måste inse sina misstag.\r\nMöjligheterna till utökad produktion och nya jobb\r\nsamt en ny framtidstro håller ju på att äventyras\r\ngenom den politik som nu lanseras. Jag skall bara som\r\nexempel nämna arealersättningarna, LFA-stödet och\r\nmiljöstödet, där regeringen inte är beredd att utnyttja\r\ndet vi har förhandlat oss till. Det är djupt beklagligt,\r\nför det hade av allt att döma varit en mycket god affär\r\nockså när det gäller statens ekonomi, om man är\r\nberedd att se till helheten.\r\nJag kan nämna att handelsgödsel- och\r\nväxtskyddsmedelsavgifterna ökar, vilket försämrar\r\nkonkurrenskraften för jordbruket. Avgifterna är inte\r\nmotiverade från miljöskyddssynpunkt, utan de är en\r\nren skatt och en ren belastning när det gäller\r\nkonkurrensen med omvärlden. Nya pålagor har\r\naviserats, såsom lagerskatt på socker, nya tunga\r\nfastighetsskatter och drivmedelsskatter.\r\nJag kan också nämna prisorterna. Fullständigt\r\nonödigt har uppenbarligen den socialdemokratiska\r\nregeringen vänt sig till EU och begärt att man bara\r\nskall ha fyra prisorter när det gäller att köpa upp\r\nspannmål för export. Man var i EU beredd att\r\nacceptera de prisorter som den borgerliga regeringen\r\ngick in för, nämligen 33 prisorter. Nu, fullständigt i\r\nonödan, sänker Socialdemokraterna enligt uppgift\r\nambitionen här. Det innebär i praktiken att de enskilda\r\nbönderna får betala högre kostnader för frakter till de\r\nfå prisorter som blir kvar. Detta har, som sagt, ingen\r\nsom helst ekonomisk betydelse för statskassan. Men\r\ndet har betydelse för de enskilda bönderna, som får\r\nsämre betalt för sin spannmål. Indirekt drabbar det\r\ngivetvis också skatteunderlaget och därmed också\r\nstaten och kommunerna.\r\nMan talar om vedskatt, medskatt och ökade\r\narbetsgivaravgifter. Men om man slog samman alla de\r\naviserade åtgärderna med de åtgärder som redan är\r\nunder beslut, skulle det vid en jämförelse mellan en\r\nsydsvensk bonde och de danska bröderna visa sig att\r\nden sydsvenske bonden har en konkurrenskraft som\r\nper hektar är 1 500-2 000 kronor sämre än\r\ndanskarnas. Det var ju inte meningen att vi skulle\r\ndriva jordbrukspolitiken på ett sätt som undergräver\r\nmöjligheten till konkurrens.\r\nDet är alltså också en skattechock som hotar\r\njordbruket och landsbygden. Inser inte ni\r\nsocialdemokrater att det förslag som nu ligger på\r\nriksdagens bord tillsammans med det aviserade håller\r\npå att slå ut många producenter och äventyrar de\r\nmöjligheter som EU-avtalet kan ge? Varför vill ni inte\r\ni handling visa vad statsminister Ingvar Carlssons tal\r\nom samarbetets regering i regeringsförklaringen är\r\nvärt? Ni har fortfarande chansen när vi skall rösta.</pre><pre>Jag vill gå över litet grand på reservationerna. I\r\nreservation nr 10 tas frågorna kring\r\nlivsmedelspolitiken upp. Det slås också fast att\r\nSverige som medlem i EU skall arbeta för en\r\nförenkling och avreglering av den gemensamma\r\njordbrukspolitiken. Det är ett arbete på sikt. För att nå\r\nframgång i det arbetet bör Sverige givetvis i\r\ningångsskedet utnyttja de möjligheter som efter\r\nförhandlingarna öppnas genom avtalet.\r\nDå det gäller reservation nr 11 om arealbidrag vill\r\njag slå fast att dessa s.k. bidrag utgör ersättning för\r\nsänkta spannmåls- och produktpriser och därför bör\r\nbenämnas arealersättningar. Det är vad det i\r\nverkligheten är frågan om.\r\nVidare borde det därför vara självklart att dessa\r\ndärför beräknas i relation till spannmålsavkastningen i\r\nrespektive skördeområde och att skördeområden med\r\navkastning inom ett visst intervall bör tillhöra en och\r\nsamma klass med en gemensam ersättningsnivå. Det\r\nskulle då bli elva klasser med en skillnad på 200 kr\r\nmellan klasserna, precis som den borgerliga\r\nregeringen har föreslagit i propositionen.\r\nDen utjämning över hela landet med endast tre\r\nområden som nu föreslås i betänkandet av\r\nsocialdemokrater och vänsterpartister slår orättvist\r\noch bidrar till en kapitalisering av de sämre jordarna i\r\nlandet, vilka skulle få en prisbild som inte motsvarar\r\navkastningsvärdet.\r\nDet kan vara synnerligen farligt på sikt, inte minst\r\nnär EU börjar sin avreglering. Vad händer då i\r\nNorrland och i de områden som har sämre jordar, vid\r\nalltför höga värden? Norrländska arrendatorer med\r\nstor djurhållning kan t.ex. få mycket svårt att klara sitt\r\narealunderlag om markägarna vill ha tillbaka marken\r\noch odla spannmål, som egentligen inte är lämpligt i\r\nde områdena. Jag vill också fråga de\r\nsocialdemokratiska företrädarna här i dag och inte\r\nminst jordbruksministern: Vilken nivå kommer\r\narealersättningarna att hamna på?\r\nI reservation nr 13 tas frågan upp om\r\nkompensation till stärkelseindustrin för de förluster\r\nman gör på grund av att man övergångsvis drabbas av\r\nen konkurrenssnedvridning. Förlusterna för vid\r\nårsskiftet inneliggande lager borde elimineras i\r\nenlighet med propositionens förslag.\r\nDå det gäller reservation nr 14 föreslår vi en\r\nrestitution av de avgifter som betalats in för befintligt\r\nlager av spannmål och fettvaror per den 1 januari\r\n1995. Vi anser det vara möjligt att därigenom undvika\r\nde marknadsstörningar som annars uppkommer vid\r\nspekulation inför EU-medlemskapet. Vi delar alltså\r\npropositionens uppfattning, då den svenska\r\nförmalningsavgiften och fettvaruavgiften nu upphör i\r\noch med medlemskapet, och vi beklagar att\r\nmajoriteten inte ställer upp för detta.\r\nI reservation nr 15 tas frågan om\r\nmjölkprodukterna upp. Vi fullföljer där\r\npropositionens inriktning. Det innebär att\r\nmjölkregleringen bör tillämpas så att den medverkar\r\ntill en nödvändig företagsutveckling som möjliggör en\r\nkonkurrenskraftig jordbruksnäring. Den skall skapa\r\nförutsättningar för en optimal användning av tilldelad\r\nlandskvot och ge möjligheter för statsmakten att så\r\nlänge det är nödvändigt styra utvecklingen i den\r\nutsträckning som är nödvändig för att uppnå de\r\nsamhälleliga målsättningarna på området.\r\nVi har alltså en begränsad kvot, och vi måste då\r\nacceptera de kortsiktiga problemen därvidlag. Så långt\r\nmöjligt måste vi också minimera den administrativa\r\nhandläggningen. Vi anser att de bedömningar som\r\ngörs i propositionen är ägnade att i stort sett tillgodose\r\nde nämnda kriterierna. Den grundläggande principen\r\nför fördelning av landskvoten bör vara att\r\nleveranskvoten för varje produktionsplats skall\r\nmotsvara levererad mängd mjölk under något av åren\r\n1991, 1992 och 1993 med en reduktion på 3 %.\r\nVi moderater står alltså bakom den borgerliga\r\npropositionens förslag även när det gäller fri handel\r\nmed mjölkkvoterna. Utskottets majoritet gick\r\nemellertid emot propositionens förslag. Dock\r\nförutsätter jag att då startproblemen med\r\nkvotfördelningen övervunnits, för det är vad det är\r\nfråga om, skall utvecklingen komma att gå i den\r\nriktning som är rimlig mot en fri prisbildning vad\r\ngäller mjölkkvoterna.\r\nHerr talman! Jag yrkar bifall till de reservationer\r\ndär det finns moderata namn bland undertecknarna\r\noch i övrigt utskottets hemställan. Vidare yrkar jag\r\navslag på övriga reservationer.\r\n(forts.)</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras färdigt\r\nunder dagens sammanträde samt de ärenden som\r\ndebatterades måndagen den 12 december fick avgöras\r\nvid morgondagens arbetsplenum.</pre><pre> 6 §  (forts.) Sveriges medlemskap i Europeiska\r\nunionen (forts. UU5, KU17, KU22 och FiU5)</pre><pre>Anf.  101  LENNART DALÉUS  (c):\r\nHerr talman! Jag vill först yrka bifall till\r\nreservationerna 10, 11, 13, 14 och 15 i\r\nutrikesutskottets betänkande nr 5 och i övrigt bifall till\r\nden del som berör miljö- och jordbruksmomenten\r\nsamt avslag på övriga reservationer.\r\nHerr talman! Jag skall börja med att titta litet\r\nnärmare på vad Birger Schlaug egentligen har stått\r\noch sagt här tidigare i debatten om miljöfrågorna. Vi\r\nhar ju talats vid Birger Schlaug och jag om dessa\r\nfrågor från tid till annan inför folkomröstningen. Jag\r\nkan hålla med Widar Andersson att man till slut blir\r\nlitet trött, inte på debatten men på Birger Schlaugs\r\nresonemang.\r\nHerr talman! Birger Schlaug har inte förstått att\r\nEU har förändrats sedan dess tillkomst. EU är i dag en\r\norganisation som förmår att med kraft hantera\r\nmiljöfrågor. Det är inte optimalt. Det finns mycket att\r\ngöra, mycket att lägga till i arbetet och mycket att\r\ngöra bättre. Men EU är en organisation som har byggt\r\nett system som förmår att ta tag i miljöfrågorna med\r\nden nödvändiga strängheten.\r\nMiljöfrågorna måste ha en sträng gemensam\r\ninternationell hantering om man skall klara av dem.\r\nDetta har nu - jag höll på att säga naturligtvis - Birger\r\nSchlaug missat. Han beskyller länder i EU för att inte\r\nvilja hantera miljöfrågorna. Sanningen är att man inte\r\nkan säga att Tyskland, Holland eller Danmark som\r\nländer skulle vara sämre än Sverige i miljöarbetet.\r\nDet är skillnad i prioriteringen men inte skillnad i\r\nambitionerna.\r\nDen fråga som Birger Schlaug ville tala särskilt\r\nom var kärnkraftsfrågan. Jag hör till dem som gärna\r\npratar kärnkraft, även med Birger Schlaug. Men han\r\ngör inte sanna och korrekta jämförelser.\r\nNär Sverige nu kommer med i EU kommer\r\nSverige att vara kärnkraftshöken i EU. Så är det. Vi\r\nkommer möjligen vid sidan av Frankrike att vara det\r\nland som per capita har mest kärnkraft. Det är bara\r\nsex av EU:s nuvarande tolv länder som över huvud\r\ntaget har kärnkraft.\r\nEtt land som Italien har haft en folkomröstning,\r\noch till skillnad från i Sverige så följer man sina\r\nfolkomröstningar. Man har alltså avvecklat\r\nkärnkraften i Italien. Det är någonting som inte ofta\r\nframskymtar i det som tidigare var nej-sidans material\r\noch resonemang.\r\nDanmark har i realiteten förbjudit kärnkraft. Ett\r\nland som Tyskland ställer stränga ansvarskrav på\r\nkärnkraften. Frankrike säger: Vi kommer i Frankrike\r\naldrig att tillåta förvaring av utbränt kärnbränsle från\r\nandra länder.\r\nNu försöker Birger Schlaug göra troligt att dessa\r\nländer på något sätt skulle medverka till att göra\r\nkärnkraften i Sverige till något bestående. Detta skulle\r\nligga i grunden för att Sverige skulle behöva driva\r\nkrav gentemot Euroatom och annat kärnkraftsarbete i\r\nEuropa.\r\nJag tycker att vi skall driva krav när det gäller\r\nkärnkraftsarbetet även i Euroatom.Men låt oss ta ett\r\nexempel. Euratom har till uppgift att driva på\r\nanvändningen av kärnkraft i medlemsländerna. De har\r\ninte lyckats med hälften av medlemsländerna. De\r\nkommer aldrig att skaffa sig kärnkraft, och de som har\r\nkärnkraft avvecklar. Man kan väl litet försiktigt säga\r\natt Euratom inte är något direkt levande framgångsrikt\r\norgan att vara rädd för i EU.\r\nBirger Schlaug pekar på att vi skulle tvingas att\r\nbromsa vårt arbete i EU. Det kommer inte att bli så.\r\nAv egen erfarenhet kan jag nämna att mycket av\r\nidégivningen till det kretsloppsarbete vi i Centern\r\nbedrivit i det politiska arbetet under de gångna åren\r\nkommer inte minst från Tyskland. Där har man\r\nkommit långt när det gäller delar av det arbetet.\r\nGentekniken är en viktig miljöfråga. Där ligger\r\nEU och många EU-länder fortfarande före Sverige.\r\nDetta vet Birger Schlaug, men han talar inte gärna om\r\ndet.\r\nDet kanske märkligaste med Birger Schlaugs\r\nresonemang är att han hänvisar till Greenpeace, Erika\r\nBjerström, Worldwatch och självklart till Åsa Domeij\r\nnär det gäller att bedöma det svenska miljöarbetet.\r\nOm han trodde litet mer på sig själv skulle han kanske\r\ngöra en egen bedömning och inte bara hänvisa till\r\nandra. Han kanske skulle kunna göra en bedömning\r\nav vad han tror om det svenska arbetet i EU. Kommer\r\nhan att medverka till att det svenska arbetet i EU\r\nkommer att vara kraftfullt på miljöområdet?\r\nHerr talman! Låt mig säga några ord om\r\nekonomin i folkomröstningen. Jag tillhör ju dem som\r\ngillar folkomröstningar. Jag tycker att det är bra med\r\nfolkomröstningar. Jag tycker gott man kan redovisa\r\nvar man har fått pengar ifrån. Jag medverkade själv i\r\nen organisation som heter Nätverk för Europa\r\ntillsammans med Marit Pålsson och andra. Vi hade\r\nrepresentanter med från alla partier, alla\r\nmiljöorganisationer och många fackliga\r\norganisationer. Jag är beredd att ställa upp med\r\nbokföring och redovisning av inkomstkällor om\r\nBirger Schlaug kan göra något liknande med de\r\norganisationer han representerar.\r\nJag tycker att den tid har kommit då vi, som Widar\r\nAndersson säger, kan lämna de litet nattståndna\r\nargumenten bakom oss och se vilka möjligheter,\r\nförutsättningar och engagemang vi har i vårt fortsatta\r\narbete i EU.\r\nDet leder naturligtvis över till en annan vital del\r\nav EU-arbetet vid sidan av miljön, nämligen\r\njordbruket. Jag skall på en gång säga att jag tillhör\r\ndem som tycker att en balanserad, sund och\r\nfungerande marknadsekonomi har många fördelar. I\r\nen sund marknadsekonomi sker prisbildningen med\r\nutgångspunkt från utbud och efterfrågan på ett sunt\r\nsätt. Men det fungerar inte på alla värden. Det\r\nfungerar t.ex. inte på alla värden på miljöområdet. Det\r\nfungerar inte på de värden vi vill värna i ett svenskt\r\nlandskap.\r\nDetta har man insett även i andra länder. Det är\r\ndärför EU också har, vid sidan av en del stödformer\r\nsom vi kan diskutera - det skall jag gärna medverka\r\ntill - insett värdet av att ge stöd till en del\r\nverksamheter på jordbrukets och landsbygdens\r\nområde. Vi delar den inställningen. Där har vi lyckats\r\nfå en del i det europeiska utrymmet i EU.\r\nNu ser vi att den socialdemokratiska regeringen\r\nsignalerar, och även skrider till verket med, att avstå\r\nifrån de förhandlingsresultat vi har åstadkommit. Man\r\navstår ifrån att skydda de svenska miljö-, landskaps-\r\noch existensvärdena i det svenska landskapet och det\r\nsvenska jordbruket. Man avstår ifrån det av någon\r\nkortsiktigt snöd budgetteknisk bedömning.\r\nHerr talman! Vi hör ju ändå hit upp till Stockholm\r\nhur de skrattar i Bryssel åt att man kan bete sig på det\r\nhär sättet. Man åstadkommer ett bra avtal och avstår\r\nsedan från att utnyttja det. Det är i det läget som\r\nsocialdemokraterna och också den härifrån gångne\r\nJohan Lönnroth i Vänsterpartiet befinner sig. Jag\r\ntyckte att jag tidigare hörde Roy Ottosson i\r\nMiljöpartiet föra ett liknande resonemang. Nu skall de\r\nsom, för att citera Johan Lönnroth, skrikit högst stå\r\nför notan. Det är ett lustigt resonemang.\r\nDet skulle innebära att de som engagerat sig mest i\r\nen folkomröstning, varit tydligast och tagit ansvar för\r\natt driva en rejäl debatt sedan skall stå för kostnaderna\r\nav resultatet. Man skulle kunna flytta över det till en\r\ntidigare folkomröstning som vi haft, nämligen den om\r\nkärnkraften. Där utgår jag ifrån att Roy Ottosson och\r\nJohan Lönnroth var på samma sida som jag.\r\nLåt oss göra det tankeexperimentet att vi som ville\r\navveckla kärnkraften skulle ha vunnit på den tiden.\r\nTänk om det hade inneburit några restriktioner i\r\nelanvändningen - jag skall skynda mig att säga att jag\r\ninte tror det. Men om det hade gjort det, skulle dessa\r\nrestriktioner då enbart riktats mot oss som stod på den\r\nsida som ville avveckla kärnkraften. Det är ju ett\r\nabsurt resonemang. Det svenska medlemskapet i EU\r\när ju ett gemensamt svenskt engagemang.\r\nNu präglas det material som socialdemokraterna,\r\nregeringen och utskottsmajoriteten har redovisat av att\r\navstå från att utnyttja förhandlingsresultatet. Man vill\r\navstå från det på ett brutalt sätt. Det drabbar grupper i\r\njordbruket på ett systematiskt sätt, kan man nästan\r\nsäga.\r\nLåt oss ta mjölkbönderna som exempel. Om\r\nutskottsmajoriteten blir gällande får de en fullständigt\r\norättvis tilldelning av det som kallas mjölkkvoter.\r\nSamtidigt drabbas de som engagerat sig i\r\nsjukdomsbekämpning, miljöåtgärder och liknande\r\nhårdast genom det system socialdemokraterna nu vill\r\ninföra.\r\nMed andra handen är regeringen på väg att plocka\r\nbort det nödvändiga stödet till avbytartjänsterna i\r\njordbruket. Detta drabbar på flera sätt samma grupper.\r\nMan vill uppenbarligen att dessa grupper skall betala.\r\nDet är en orimlig situation.\r\nHerr talman! Det finns några saker i\r\nutskottsbetänkandet som visar att vi lyckats uppnå en\r\ndel goda resultat. Det finns ett uttalande om en fortsatt\r\nsockerproduktion på Gotland, för att ta ett exempel.\r\nDet är ett bra resultat. Jag skulle vilja fråga\r\njordbruksministern om hon instämmer i uttalandet om\r\nsockerproduktionen fullt ut och om också är beredd\r\natt aktivt medverka till att just produktionen, dvs.\r\nsockerbruket som utskottet inte uttalar sig om, blir\r\nkvar på Gotland. Jag tror att vårt uttalande här\r\nkommer att kräva ett ansvar och ett fortsatt\r\nengagemang i den frågan. Om jordbruksministern\r\ndelar den uppfattningen tror jag att än mer är vunnet.\r\nHerr talman! Jag skulle vilja ställa en annan fråga\r\ntill jordbruksministern. Nu har vi fått ett material\r\ndelat i två betänkanden och debatt i flera dagar. Låt\r\nmig sammanfatta frågeställningen till\r\njordbruksministern. Är jordbruksministern beredd att\r\nfullt ut utnyttja avtalet? Det är den enkla frågan. Vill\r\njordbruksministern fullt ut utnyttja det avtal som\r\nSverige har uppnått med EU nu vid förhandlingarna\r\nom vårt medlemskap? Många befarar att den frågan\r\nhar ett negativt svar. Jag tror att många skulle bli\r\nmycket tryggare i den fortsatta verksamheten om de\r\nkunde få klarhet redan i dag.\r\nDen tredje frågan jag skulle vilja ställa riktar sig\r\nnärmast till Vänsterpartiet, herr talman. Vänsterpartiet\r\nstyr icke jordbrukspolitiken, men har uppenbarligen\r\nett avgörande inflytande på det socialdemokratiska\r\nbeteendet. Min fråga till Vänsterpartiets representant\r\nblir närmast: Det framgår inte hur man har tänkt sig\r\natt utnyttja avtalet. Har Vänsterpartiet några siffror att\r\nge oss i dag? Talarstolen blir ju snart Vänsterpartiets.\r\nGe oss svaret på det som många undrar över! Vad\r\nligger det för substans bakom de dunkla skrivningar\r\nsom man har ägnat sig åt tillsammans med\r\nSocialdemokraterna?\r\nHerr talman! Jag skall sluta med att säga att det är\r\nuppenbart att det inte bara är i Bryssel som\r\njordbruksministern åker vilse utan också på vägen dit.\r\nHon förmår inte att på Sveriges vägnar ta tillvara\r\nresultatet av det framförhandlade avtalet. Jag har svårt\r\natt förstå skälen till det. Kan inte omsorgen om\r\nmiljön, om de människor som nu kommer att drabbas\r\nav ett korstryck genom pålagor från socialdemokratin\r\noch omsorgen om en levande och offensiv\r\njordbruksverksamhet i Sverige få jordbruksministern\r\natt, om inte tänka om så i alla fall, ge litet konkretion,\r\nlitet fasthet, åt de fortsatt dunkla uttalandena från\r\nsocialdemokratins sida när det gäller det fortsatta\r\narbetet på miljö- och jordbruksområdet i EU?</pre><pre>Anf.  102  BIRGER SCHLAUG (mp) replik:\r\nHerr talman! Jag tackar Lennart Daléus för att han\r\nsvarade på mina frågor och kommenterade mitt\r\ninlägg. Jag uppfattade dessutom att det finns skäl att\r\ntacka Lennart Daléus för hans syn på vikten av att\r\nredovisa hur mycket pengar ja-sidan har haft inför\r\nfolkomröstningen. Jag tar för givet att Lennart Daléus\r\noch Centern ställer sig bakom ett krav på en\r\nkommission som granskar detta. Vi kanske t.o.m. kan\r\nfå en majoritet för det i Sveriges riksdag, vilket kan\r\nvara bra inför en eventuell ny folkomröstning. Jag tror\r\natt både Lennart Daléus och jag vill ha en ny\r\nfolkomröstning efter regeringsförhandlingarna 1997\r\ninom EU.\r\nLennart Daléus tycker att det är konstigt att jag\r\nkritiserar EU ur ett miljöperspektiv och att jag bara\r\nlutar mig mot miljörörelsen - Naturskyddsföreningen,\r\nGreenpeace, Världsnaturfonden, Miljöförbundet,\r\nJordens vänner och andra - och inte kommer med\r\nnågot eget. Men det kan vara ganska bra ibland att\r\nluta sig mot ideella organisationer som står för\r\nmiljörörelsens idéer. Det kan ibland vara bättre att\r\nluta sig mot dem än mot Svenska\r\narbetsgivareföreningen och Industriförbundet. Det\r\ntrodde jag att Lennart Daléus också tyckte. Dessutom\r\när det ingen slump att en ganska enig miljörörelse har\r\nvarit negativ till ett svenskt medlemskap i EU.\r\nDet finns vissa regler inom EU som är bra för\r\nmiljön. Sveriges riksdag har t.ex. äntligen tvingats\r\nanta miljökvalitetsnormer. Det är jättebra. Det\r\nförsökte vi få igenom när vi satt här förra gången,\r\nmen det lyckades inte.\r\nTotalt sett finns det alltför mycket inom EU:s\r\nregelverk som dämpar miljöutvecklingen. Det finns\r\nen miljögaranti, som det kallas, som inte är någon\r\nmiljögaranti utan en prövningsrätt. Att man inte har\r\nhaft den generella rätten att gå före och ställa hårdare\r\nkrav på olika produkter är ett stort problem. Att man\r\ninför maximikrav på återvinning av förpackningar är\r\nett uppenbart problem. Det är ett uppenbart problem\r\natt man tvingas ta steg tillbaka.\r\nJag skulle vilja fråga Lennart Daléus om han\r\ntycker att det är rimligt att man skall ha en generell\r\nrätt att gå före och varför han i så fall inte ansluter sig\r\ntill reservation nr 9.\r\nSå till kärnkraften. Lennart Daléus säger att\r\nEuratom är en tandlös organisation. Det är det, och\r\ndärför bör den avvecklas. Men problemet är att\r\nEuratom har en uppgift som inte är speciellt bra nu,\r\nnär Östeuropa vill ha pengar till att utveckla sin\r\nkärnkraft. Euratom har till uppgift att förmedla lån till\r\nnya kärnkraftverk. Här finns risken att kärnkraften\r\nbyggs ut i Östeuropa med hjälp av lån som förmedlas\r\nvia Euratom.</pre><pre>Anf.  103  LENNART DALÉUS (c) replik:\r\nHerr talman! Jag har inget emot att man hänvisar\r\ntill olika organisationer på miljöområdet. Det är ett\r\nsätt att försöka bygga under sin trovärdighet. Men det\r\nnyttar inte mycket till när de som sitter här i\r\nkammaren och andra som lyssnar på debatten inte kan\r\nvara säkra på om det som sägs om dessa\r\norganisationer och deras uttalanden är riktigt. Så är\r\nt.ex. fallet med Naturskyddsföreningen. Det var en\r\nglidning där. Det verkar som om\r\nNaturskyddsföreningen skulle stå bakom ett nej till\r\nEU. Det är inte på det sättet. Naturskyddsföreningen\r\nhar inte uttalat sig så. Ett resonemang som har förts\r\ntidigare om vad World Watch har sagt om svensk\r\nmiljöpolitik är helt enkelt inte sant, för att ta några\r\nexempel. Det hänvisas till personer. Det är en\r\nprioritering vilka man väljer att tro på. Som många i\r\nkammaren är medvetna om finns det även väl ansedda\r\nföreträdare för miljörörelsen som har valt att framför\r\nallt av miljöskäl rent av säga ja till EU.\r\nDet är riktigt att det finns begränsningar i EU:s\r\nregelverk och att det måste förbättras. Det var nog en\r\nav de första punkter jag tryckte på i mitt anförande.\r\nMen poängen är att vi genom att förbättra regelverket\r\noch göra det starkt skaffar oss möjligheter att hantera\r\nde stora miljöproblemen i dag och för den delen också\r\nmorgondagens.\r\nJag tycker att det är litet kortsynt att angripa\r\nskillnader i prioriteringar mellan länder eller mellan\r\nSverige och EU och ta det som grund för att försöka\r\ndöma ut det dynamiska i EU:s regelverk. Det är litet\r\ndålig fantasi att inte kunna inse att det finns länder i\r\nEuropa som är med i EU och som har haft andra\r\nförutsättningar än Sverige att tidigt bygga upp en\r\noffensiv och stark miljöpolitik. Det är genom att vara\r\nmed som vi får möjlighet att skapa ett gemensamt\r\narbete med de länderna och, om man så vill, lyfta de\r\nländerna i deras konkreta miljöarbete.\r\nDet är klart att jag kan hitta skrivningar om\r\nEuratom som jag tycker är inte bara dåliga utan direkt\r\ntokiga. Men om jag jämför Euratom med kraften och\r\nstyrkan hos IAEA, FN:s motsvarande organ på\r\natomenergiområdet, framstår Euratom som tandlöst.\r\nNu har vi dessutom lyckats skaffa oss skrivningar som\r\ninnebär att Sverige uppenbart kan föra en\r\nkärnkraftspolitik som jag hoppas ligger i linje med\r\nvad Birger Schlaug och jag anser. Det tycker jag att vi\r\nskall utnyttja.  Vi skall kanske inte hemfalla till\r\nprehistoriska resonemang som hörde hemma före\r\nfolkomröstningen.</pre><pre>Anf.  104  BIRGER SCHLAUG (mp) replik:\r\nHerr talman! Vi från nej-sidan får ofta höra att vi\r\ninte skall hänvisa till vad ja-sidan sade före\r\nfolkomröstningen. Jag tycker att det är värt att göra\r\ndet ändå. Löften är till för att uppfyllas.\r\nDet är bra att Lennart Daléus nu erkänner att det\r\nfinns vissa avgörande problem med Euratom, t.ex. att\r\nEuratom har möjlighet att förmedla pengar till nya\r\nkärnkraftverk som byggs i Östeuropa. Där finns ett\r\nskäl. Jag tycker att det är ett gemensamt intresse hos\r\nLennart Daléus och mig att helt enkelt försöka stoppa\r\ndetta avtal.\r\nMitt inlägg gick ut på att angripa de nästan lyriska\r\nskrivningar som finns i betänkandet när det gäller EU\r\noch miljön. Jag finner inte något underlag för så pass\r\nlyriska formuleringar. Lennart Daléus pratar om\r\ndynamiska regelverk. Men sådana måste naturligtvis\r\ninnebära att man inte lägger tak på utvecklingen.\r\nProblemet är att man med EU:s dynamiska regelverk,\r\nsom Lennart Daléus uttrycker det, lägger tak på för\r\nvissa länder. De får inte gå före. Danmark blir det\r\nförsta landet som nu drabbas mera rejält.\r\nLennart Daléus säger att vi skall se framåt. Det\r\ntycker jag också. Det är därför jag blir litet besviken\r\noch nästan besvärad av att Lennart Daléus, som\r\nmiljöengagerad människa, inte ställer upp på de\r\nreservationer som bl.a. Miljöpartiet står för. Om\r\nLennart Daléus och Centern hade gjort det, hade det\r\nvisat att ni tar miljöfrågan på allvar också i EU-\r\nsammanhang. Vi vill flytta fram positionerna.</pre><pre>Anf.  105  LENNART DALÉUS (c) replik:\r\nHerr talman! Jag blir litet trött på att höra Birger\r\nSchlaugs bedömning av vilka slutsatser mitt\r\nengagemang skulle leda till. Jag drar gärna\r\nslutsatserna av mitt miljöengagemang själv. Jag drog\r\ntidigare helt andra slutsatser än Birger Schlaug. Det är\r\ndet som återkommer nu i mina ståndpunkter. Det\r\ngäller synen på miljöfrågorna och deras utveckling, på\r\nvilka instrument som behövs för att hantera dem.\r\nMin bestämda övertygelse är att det behövs ett\r\nsträngt gemensamt regelverk på övernationell nivå för\r\natt hantera många av de svåra gränsöverskridande\r\nmiljöfrågorna. I ett sådant samarbete finns också ett\r\nvisst mått av, låt oss kalla det tvång neråt. Jag lever\r\nmed det. Det finns ett tvång om ett gemensamt arbete\r\nsom för en del, mycket ambitiösa länder, kan\r\nuppfattas som restriktioner. Men om bara de\r\nrestriktionerna kan begränsas finns en frihet att gå\r\nföre i mycket av miljöarbetet. Jag tycker att så\r\noändligt mycket mer då är vunnet, med det\r\ngemensamma stränga arbetet. Det må gälla\r\nluftföroreningar och andra gränsöverskridande\r\nproblem.\r\nBirger Schlaug vill inte heller i denna debatt förstå\r\nden synen. Med nålsticksmetoden försöker han ge sig\r\npå de detaljer i EU:s, och numera Sveriges, syn på\r\nmiljöarbete som han och Miljöpartiet inte förstår.\r\nMan har svårt att acceptera att det gemensamma\r\narbetet måste vara det mest framgångsrika.\r\nDet här kommer vi säkert att få debattera flera\r\ngånger. Men jag tror att det ändå kommer att vara vår\r\ngrundsyn på det gemensamma arbetet i EU som\r\nkommer att återspegla sig i debatten. Där har vi så\r\nuppenbart olika ståndpunkter.\r\nJag ser många problem med vårt kommande EU-\r\nmedlemskap på miljöområdet, men jag ser oändligt\r\nmycket större möjligheter. Jag tycker att det är de\r\nmöjligheterna vi skall utnyttja.</pre><pre>Anf.  106  EVA ERIKSSON  (fp):\r\nHerr talman! Jag vill börja med att yrka bifall till\r\nde reservationer där Folkpartiet finns med, och i\r\növrigt till jordbruksutskottets yttrande i detta ärende.\r\nHerr talman! Vi skall här i kammaren i dag avgöra\r\njordbrukspolitikens spelregler för lång tid framöver.\r\nSvensk jordbrukspolitik måste syfta till att Sverige\r\nskall ha konkurrenskraftiga jordbruksföretag, att\r\nkonsumenterna får tillgång till livsmedel av god\r\nkvalitet, att vi kan ge förutsättningar för öppna\r\nlandskap och att vi kan värna miljön.\r\nNu har svenska folket röstat ja till EU, och\r\nSverige träder vid årsskiftet in som medlem. Därmed\r\ngäller EU:s jordbrukspolitik och det avtal vi har\r\nlyckats framförhandla från Sveriges sida.\r\nFör jordbrukarna i Sverige blir det en tango: två\r\nsteg fram och ett steg bak. 1990 bestämde riksdagen\r\natt avreglera jordbruket i Sverige, men bara några\r\nmånader senare lämnades en ansökan om EU-\r\nmedlemskap in. Alla var då väl medvetna om\r\nkonsekvenserna för jordbrukets del. Ett EU-\r\nmedlemskap innebar ju att vi skulle återgå till ett mer\r\nreglerat system. Jag vill understryka det. I den debatt\r\nsom har förts under en längre tid när det gäller\r\njordbruket och EU har man kunnat få uppfattningen\r\natt vi inte var medvetna om detta.\r\nNu har vi med avtalet och medlemskapet givit\r\nsvenska livsmedelsproducenter samma villkor som\r\nderas europeiska konkurrenter. Det är bra, för det var\r\nett av skälen till att svenska bönder i allmänhet var\r\nmycket positivt inställda till EU-medlemskapet.\r\nDet EU-avtal som framförhandlades av den förra\r\nregeringen var en helhet för svensk\r\nlivsmedelsproduktion. Nu ser vi hur förslaget\r\nurholkas bit för bit. I viktiga delar har regeringen nu\r\nlämnat avtalet.\r\nJag tror att det finns en bred enighet hos politiker\r\nfrån olika partier och svenska lantbrukare om att EU:s\r\njordbrukspolitik måste förändras på sikt. Det är bara\r\nsom medlemmar i EU som vi kan åstadkomma detta.\r\nDet är som medlemmar vi skall göra det.\r\nDet socialdemokraterna föreslår nu - det vi\r\ndiskuterar i dag - är inte en långsiktig avreglering av\r\nEU:s jordbrukspolitik. Det handlar om att vilja\r\nförsämra den ersättning som vi har förhandlat oss\r\nfram till för att få likvärdig konkurrens mellan\r\njordbruksföretagen när vi blir medlemmar. Vi skulle\r\nkonkurrera med våra EU-kompisar på lika villkor.\r\nSocialdemokraterna och Vänsterpartiet har i flera\r\nav de diskussioner vi har haft sagt att de valt att skjuta\r\npå miljöstödet och LFA-stödet. Varför tycker inte s\r\noch v att öppna landskap är viktigt? Varför ger ni inte\r\nekologisk odling och miljövänligt jordbruk en stark\r\nprioritet? Helheten i avtalet - att Sveriges lantbruk\r\nskall finnas i hela Sverige - är ingen prioriterad fråga\r\nför er i de förslag som nu gäller.\r\nDet har ni visat genom att ni har kommit överens\r\nom att sänka ersättningen i strukturfonderna för\r\nlandsbygdsutvecklingen. Den förra regeringen hade\r\nframförhandlat en ersättning som låg på 640 miljoner.\r\nDen är nu halverad och flyttad till andra åtgärder.\r\nLandsbygdsutveckling och landsbygdens folk är\r\nför er bara en spillra som man inte behöver räkna\r\nmed. Jag är övertygad om att ni gör en felbedömning.\r\nDe kommuner som finns i mitt eget hemlän är\r\nberoende av små företag. Jordbruksföretag i Sverige\r\när små företag i dag. Det finns inga baroner, utan det\r\när små och medelstora företag vi pratar om när vi\r\npratar om jordbrukspolitik i Sverige.\r\nAtt inte fullt ut utnyttja möjligheten till\r\nframförhandlade miljöstöd och stöd till mindre\r\ngynnade områden tycker jag är tokigt, eftersom syftet\r\när att minska jordbruksproduktionen, bidra till bättre\r\nmiljö och medverka till en skälig inkomst för\r\njordbrukarna. Ersättningen skulle ju grundas på den\r\ninkomst jordbruksföretaget förlorat till följd av de\r\nåtgärder som var förenliga med skyddet av miljön och\r\nbevarandet av kulturlandskapet. Är vårdandet av\r\nänglamarken ingenting värt?\r\nFör alla dem som valt att bo på landsbygden är det\r\nvärdefulla insatser. Det är inte bara bönder och\r\nlantbrukare som bor på landsbygden. 58 % av dem\r\nsom bor på landsbygden är människor som pendlar\r\ndit, som sätter värde på landsbygden och som visar\r\nlojalitet mot landsbygdsföretagen i Sverige.\r\nJag tror att ni gör en stor missbedömning när ni\r\ntror att man kan slå mot landsbygden på det här sättet.\r\nVill man att hela Sverige skall leva måste man också\r\nsatsa på det som är grunden och botten i\r\nlandsbygdsutvecklingen i Sverige. Det är\r\nlandsbygdsföretagen.\r\nInte heller när det gäller arealersättningen vill\r\nregeringen följa den tidigare inriktningen. Ingvar\r\nEriksson var inne på det förut. Det var en ersättning\r\nsom skulle stå i relation till de lägre priser i de olika\r\nområdena som man hade bestämt sig för i den förra\r\nregeringens avtal.\r\nNu vill ni utjämna arealersättningen för att gynna\r\njordbruket i norra Sverige och i skogsbygderna. Kan\r\ndet vara bra i ett område som är baserat på vall- och\r\nbetesproduktion? Varför skall man stimulera\r\nspannmålsproduktion i dessa bygder?\r\nHerr talman! Sverige fick i förhandlingarna en\r\nmjölkkvot på 3,3 miljoner ton. Det motsvarar ungefär\r\n1993 års produktion. Den grundläggande principen för\r\nfördelningen var i avtalet att leveranskvoten skulle\r\nmotsvara levererad mängd mjölk under något av åren\r\n1991, 1992 eller 1993. Man skulle välja ett år, och så\r\nskulle man göra en reducering med 3 %.\r\nDet förhållandet har nu regeringen ändrat i det\r\nförslag som ligger framme. Man föreslår i stället ett\r\ngenomsnitt av mängden levererad mjölk under 1991,\r\n1992 och 1993. Det leder naturligtvis till ett annat\r\nresultat.\r\nRegeringen hävdar att man vill ha en större kvot\r\nkvar att fördela till andra insatser inom\r\nmjölkproduktionen. Man hävdar också att det är fråga\r\nom spekulation i mjölkkvotsystemet och att det är\r\noacceptabelt. Det är naturligtvis en bedömningsfråga.\r\nMan bör komma ihåg att de första signalerna om\r\nEU-medlemskap kom hösten 1990 från\r\nSocialdemokraterna. Det var samma regeringsparti\r\nsom den 1 juli lämnade in ansökan om svenskt\r\nmedlemskap. Innebär detta att mjölkkvoterna\r\negentligen borde fördelas efter de leveranser som\r\nskedde 1990?\r\nHerr talman! Utskottet har i sitt yttrande ställt sig\r\nbakom ett administrativt system vid kvotfördelning.\r\nJag vill ändå uttrycka en skepsis från Folkpartiets\r\nsida. Ingvar Eriksson gjorde samma sak i sitt\r\nuttalande. Jag har inte hört honom säga det i utskottet.\r\nDet kanske hade varit bra, därför att då hade vi kunnat\r\ngöra ett yttrande.\r\nI den förra regeringens förslag bedömdes att ett\r\nsystem med fri handel av kvoter låg i konsumenternas\r\nintresse. Det fanns en bred enighet i frågan.\r\nFolkpartiet anser fortfarande att en fri handel inom de\r\ntre regionerna, som föreslagits, hade varit ett\r\nintressant inslag i ett för övrigt väldigt reglerat\r\nsystem. Nu finns ingen majoritet för det. Jag upplevde\r\natt ingen av de forna regeringskamraterna stod kvar\r\nvid den åsikten.\r\nHerr talman! Jag vill dock understryka i detta\r\nsammanhang att Folkpartiet aldrig haft en tanke på att\r\nSveriges bönder skulle köpa mjölkvoter i första ledet\r\nfrån staten. Jag vill undanröja den missuppfattningen.\r\nTill slut, herr talman! Att inte utnyttja EU-avtalet\r\när orimligt i sig. Men att dessutom belasta\r\njordbrukarna med höjda skatter för att finansiera EU-\r\navgiften är stötande. Det är inga baroner vi talar om,\r\nutan det är till största delen fråga om små och\r\nmedelstora företag.\r\nI Skaraborgs län har vi i dag 7 300\r\nlantbruksföretag, och vi har 20 000 anställda i\r\nlivsmedelsindustrin. Vi har i länet varje år\r\nexportintäkter på 1,5 miljarder från\r\nlivsmedelsnäringen. Jag vill påstå att det här är en av\r\nde viktigaste näringsgrenarna i Skaraborgs län för att\r\nvi där skall ha en framtid.\r\nJag vill också understryka att det beslut som vi\r\nkommer att fatta i dag och under de närmaste dagarna\r\nnär vi skall debattera andra frågor på jordbrukets\r\nområde handlar om framtiden för\r\nlivsmedelsarbetarna, för bönderna och för\r\nlandsbygden i Skaraborgs län och i hela landet.\r\nOm Socialdemokraternas avsteg från EU-avtalet\r\nplus skatter och avgifter får majoritet här i kammaren\r\nvill jag påstå att då hotas jobben för många\r\njordbruksföretag, livsmedelsarbetare och alla dem\r\nsom är sysselsatta runt jordbruket.\r\nMålet måste vara att som medlemmar i EU kunna\r\npåverka EU:s jordbrukspolitik, självfallet i riktning\r\nmot en avreglering. Men vi måste göra det\r\ngemensamt - vi måste få en möjlighet att tillsammans\r\ngöra det. Vi kan inte ensamma påverka detta. Låt\r\njordbruket få en chans! Inse att svenskt lantbruk är en\r\ntillgång för Sverige.\r\nJag skall avsluta mitt anförande med att berätta att\r\ndet i söndags ringde en äldre man till mig - han är\r\növer 80 år och har varit lantbrukare i hela sitt liv. Han\r\nsade:\"Eva, varför blev det inte som vi sa att det\r\nskulle?\"</pre><pre>I detta anförande instämde Torsten Gavelin, Sigge\r\nGodin, Lennart Fremling, Kerstin Heinemann, Isa\r\nHalvarsson och Carl-Johan Wilson (alla fp).</pre><pre>Anf.  107  INGVAR ERIKSSON (m) replik:\r\nHerr talman! Eva Eriksson tog upp frågan om\r\nprisbildningen på mjölkkvoterna. Eftersom hon inte\r\nvar närvarande i utskottet den dagen vill jag erinra om\r\natt vi förde fram detta yrkande men att vi inte fick\r\nmajoritet för det. Det var därför som jag framhöll att\r\nmajoriteten bestämde att det skulle vara ett\r\nadministrativt fastprissystem. Jag utgår från att det -\r\nnär de inledande problemen med kvotfördelningen,\r\nsom är besvärliga, blivit avklarade - är naturligt att\r\ndet på sikt blir en fri prisbildning.</pre><pre>Anf.  108  MAGGI MIKAELSSON (v):\r\nHerr talman! Det sätt som vi i den\r\nindustrialiserade delen av världen hanterar miljöfrågor\r\npå kommer i det långa loppet att vara avgörande för\r\nhela mänsklighetens överlevnad. Det råder förvisso\r\ndelade meningar om vilken roll EU kan komma att\r\nspela för att ändra utvecklingen i en långsiktigt hållbar\r\nriktning.\r\nMin uppfattning, som delas av många inom\r\nmiljörörelsen - dock inte av Lennart Daléus -, är att\r\nEU såsom dess utveckling sett ut hittills och såsom\r\nden beskrivs i Maastrichtfördraget inte kommer att\r\nkunna spela en progressiv roll för globalt uthållig\r\nutveckling. Sveriges förhandlingsresultat, som inte\r\ngett oss ett enda permanent undantag på\r\nmiljöområdet, talar ett tydligt språk.\r\nEU:s egna prognoser om bl.a. ökade transporter,\r\noch trögheten att åstadkomma bindande positiva\r\nförändringar är andra negativa signaler. Principen om\r\nvarors fria rörlighet är hela tiden överordnad, och den\r\ns.k. miljögarantin i Maastrichtfördragets artikel\r\n100a.4 har ju ännu inte godkänts av EG-domstolen\r\nnär det gäller Tysklands förbud mot pentaklorfenol.\r\nNu har vi röstat och skall bli medlemmar i EU.\r\nJag hoppas och tror att Sverige där skall kunna\r\npåverka EU i positiv riktning. Det är oerhört viktigt\r\natt Sverige och andra länder skall kunna gå före med\r\nsträngare miljöregler. Detta har vi lyft fram i\r\nreservation 9, som jag yrkar bifall till.\r\nEtt område som också är viktigt ur miljösynpunkt\r\när jordbruket och livsmedelsindustrin. Inte heller där\r\nhar EU varit föregångare. EU:s jordbrukspolitik kallas\r\nofta pervers, och från den 1 januari skall vi alltså\r\nanpassa den svenska jordbrukspolitiken till EU:s. Det\r\nblir en återgång till ett genombyråkratiserat,\r\ndetaljreglerat och centralstyrt jordbruk med\r\nstödformer som i EU har lett till överproduktion,\r\ndumpade priser på världsmarknaden,\r\nmarknadsregleringar som gynnar den inhemska\r\nproduktionen och förhindrar en rättvis världshandel.\r\nMer än hälften av EU:s budget används i dag inom\r\njordbrukssektorn. Det betyder också att det är EU:s\r\njordbrukspolitik som i dag är det största hindret för en\r\nanslutning av länderna i östra Europa.\r\nAtt detta inte håller i längden är alla införstådda\r\nmed, men ingen tycks vilja börja göra någonting åt\r\ndet. Besluten i GATT:s Uruguayrunda innebär också\r\natt EU har förbundit sig att sänka sina gränsskydd\r\nmed i genomsnitt 36 % med början 1995. Hur det\r\nskall åstadkommas återstår att se.\r\nDet har visat sig vara mycket svårt att få till stånd\r\nförändringar i EU:s jordbrukspolitik. I dag kan vi t.ex.\r\nläsa i tidningen om hur jordbruksministrarna\r\nmisslyckats med det man tycka är en ganska liten och\r\nenkel fråga, nämligen att begränsa transporttiderna för\r\ndjurtransporter inom EU. Detta är en viktig\r\ndjurskyddsaspekt, där jag vill ge vår\r\njordbruksminister stöd till att ensidigt införa\r\nbegränsningar för svensk del.\r\nDet är alltså till denna trögrörliga, dyra och\r\ncentralstyrda koloss som svenskt jordbruk skall\r\nanpassas. Vårt svenska jordbruk med sina knappt 60\r\n000 anställda, vilket motsvarar ca 1,5 % av de\r\nförvärvsarbetande i Sverige, är på väg att bli världens\r\nrenaste jordbruk - om man får tro\r\nreklamkampanjerna. Vi skall nu återgå till en modell\r\nsom vi i stor enighet lämnade genom 1990 års\r\nlivsmedelspolitiska beslut. Hur det skall gå till. Vilka\r\nvillkor som skall gälla och vilka förändringar vi skall\r\narbeta för att åstadkomma i EU tål båda att diskuteras\r\noch följas upp mycket noggrant.\r\nJag vill poängtera att jag tror att detta är en långt\r\nsvårare krångligare process än vad som har framgått\r\nav tidigare anföranden. Det gäller också - åtminstone\r\nför oss i Vänsterpartiet - att göra en\r\nhelhetsbedömning, där jordbruksnäringen sätts in i sitt\r\nsamhällsperspektiv.\r\nJag kan inte låta bli att fascineras av den iver med\r\nvilken företrädarna för de borgerliga partierna tidigare\r\ni dag har kastat sig in i den här EU-\r\nanpassningsprocessen, ivrigt påhejade av svensk\r\npolitiks största lobbyorganisation, LRF. Den\r\nmarknadsanpassning och avreglering som de här\r\npartierna förhärligar i andra sammanhang lyser med\r\nsin frånvaro när det gäller jordbruket. Det är som det\r\nbara skulle handla om att kapa åt sig så mycket som\r\nmöjligt av EU:s olika stöd till jordbruket utan att\r\nifrågasätta konsekvenserna i ett vidare perspektiv. Är\r\ndet ett jordbruk så som det ser ut i EU som vi vill ha i\r\nSverige? Hur långt skall vi ställa upp på de globala\r\norättvisor som den dumpade världsmarknaden skapar?\r\nKan vi använda EU:s modell till att ändå styra mot\r\nvåra mål? Och hur skall vi jobba för att styra EU:s\r\njordbrukspolitik i en riktning som vi vill ha?\r\nNär man lyssnade på de borgerliga talarna tidigare\r\ni debatten kom jag att tänka på en text i Staffans\r\nStollar: \"Bönderna har alltid otur - i år fick de för\r\nmycket potatis.\"\r\nDe två huvudfrågor som vi debatterar i dag när det\r\ngäller jordbruket är dels de arealstöd som finansieras\r\ntill 100 % av EU:s garantifond - i huvudsak gäller det\r\nspannmål, oljeväxter och proteingrödor - dels\r\nmjölkkvoterna. I båda fallen gäller det hur vi skall\r\ntillämpa de framförhandlade kvoterna.\r\nLennart Daléus frågade mig tidigare om vi kan\r\npresentera siffror och substans bakom våra\r\növerenskommelser med Socialdemokraterna. Såvitt\r\njag förstår har vi två debatter när det gäller jordbruket.\r\nI dag skall vi i första hand tala om arealstöden och\r\nmjölkkvoterna. Övriga frågor kommer upp på fredag,\r\noch Lennart Daléus vet mycket väl att det där\r\nhänvisas till den kommande budgetpropositionen. Det\r\nfinns också anledning att ifrågasätta de siffror som\r\nredovisades i den förra regeringens proposition nr 19.\r\nEtt antal telefonsamtal som jag har haft visar att de\r\ndär siffrorna inte alls är så säkra. Så där mycket\r\npengar blir det nog inte - i varje fall inte första året;\r\ndet går att skära litet här och litet där.\r\nDen diskussion som handlar om siffror får vi\r\nåterkomma till vid behandlingen av\r\nbudgetpropositionen. Med tanke på det intresse som\r\nvi i Vänsterpartiet har mötts av i dessa\r\njordbruksdiskussioner kan det inte vara svårt för oss\r\natt få stöd för bra förslag i jordbrukspolitiken, oavsett\r\nvilket parti som det gäller. Jag har aldrig tidigare\r\nerfarit maken till den uppvaktning som vi nu har\r\nbeståtts.\r\nOckså Eva Eriksson tog upp miljöstödet och LFA-\r\nstödet, som vi likaledes skall diskutera på fredag. Det\r\när roligt att lyssna på Eva Eriksson. Hon talar som en\r\ngod centerpartist, vilket kanske har att göra med att\r\nhon kommer från Skaraborgs län.\r\nDagens diskussion gäller huvudsakligen\r\narealstödet och mjölkkvoterna. Vi har genom\r\nförhandlingar fått en basareal för spannmål om 1,8\r\nmiljoner hektar, vilket är cirka två tredjedelar av den\r\ntotala åkerarealen. Vi har dessutom fått en nationell\r\nmjölkkvot om 3,3 miljoner ton, vilket ligger något\r\nunder den mängd mjölk som enligt beräkningarna\r\nkommer att produceras under 1994.\r\nIngvar Eriksson menade tidigare att vi skall utöka\r\nproduktionen, men hur stämmer det med\r\nmjölkkvoten? Han sade också att det som är bra för\r\njordbruket är bra för Sverige. Man kan då undra om\r\ndet är bra med precis 3,2 miljoner ton mjölk för\r\njordbruket och för Sverige.\r\nI den förra propositionen föreslogs en uppdelning\r\nav arealbidraget i elva nivåer. Skillnaden i stödet för\r\ndet bästa och det sämsta området skulle uppgå till\r\n2 000 kr per hektar. Vi har från Vänsterpartiet\r\nförordat att det för arealstödet skulle finnas bara en\r\nenda region. Det gjorde vi mot bakgrund av att det\r\nproduceras ett överskott av spannmål i Sverige liksom\r\ni EU. Att ha endast en region skulle enligt vår mening\r\nge ett lägre incitament för fortsatt\r\növerskottsproduktion. Vi har med socialdemokraterna\r\nenats om att ha tre nivåer för spannmålsstödet. Jag är\r\nlitet förvånad över att Miljöpartiet inte har kunnat\r\nställa sig bakom det. Det gäller ändock färre nivåer än\r\nelva.\r\nNär det gäller mjölkkvoterna vill jag först påpeka\r\natt den stora svårigheten ligger i själva medlemskapet.\r\nMedlemskapet gör att vi inte själva kan avgöra hur\r\nmycket mjölk vi vill producera. Vi har fått en kvot\r\nframförhandlad - punkt och slut. Den kvoten ligger\r\nunder den mängd mjölk som vi kommer att producera\r\ni år, 1994. Det betyder att några av dagens\r\nmjölkproducenter måste minska sin produktion nästa\r\når, oavsett vad vi själva tycker.\r\nVi i Vänsterpartiet har ansett att det är viktigt att\r\nhitta en modell för hur denna kvot fördelas som dels\r\nligger nära dagens situation, dels ger möjlighet att\r\nkompensera olika kategorier av mjölkproducenter. Vi\r\nhar fastnat för en modell som baseras på\r\nmedelproduktionen under åren 1991-1993 och som\r\nenligt beräkningar skulle ge en nationell kvot om ca\r\n170 000 ton mjölk. De katerier av mjölkproducenter\r\nsom vi vill prioritera när det gäller fördelning av den\r\nnationella kvoten är ekomjölksproducenter, nystartare\r\noch utökare. Vi menar också att det är viktigt att\r\nsärskild hänsyn tas till mjölkproducenter i norra\r\nSverige.\r\nFördelningen av mjölkkvoterna har förorsakat\r\nmycken diskussion, många telefonsamtal och många\r\nbrev. Jag kan förstå att många mjölkproducenter\r\nkänner oro.\r\nEU-medlemskapet medför nya förutsättningar för\r\nlantbruket, och många mjölkproducenter har utökat\r\nsina besättningar för att kunna finansiera investeringar\r\ni t.ex. gödselanläggningar och för att tillgodose\r\ndjurskyddskrav. Detta finns också med som ett\r\nkriterium för att få del av den nationella kvoten. Men\r\njag vill ändå påminna om att anledningen till reglerna\r\när att vi inte längre själva kan besluta om storleken på\r\nvår mjölkproduktion.\r\nMan kan diskutera detaljer i hur regelsystemen\r\nutformas, och man kan ha olika uppfattningar om\r\ndetta, men ingen kan påstå sig ha mer rätt än någon\r\nannan. Här liksom i övrigt när det gäller debatten om\r\nEU-medlemskapet handlar det oftare om gissningar\r\noch antaganden som bygger på särintressen och\r\npolitisk övertygelse än om en seriös sakdebatt, vilket\r\njag beklagar.\r\nHerr talman! När det gäller det svenska\r\njordbrukets anpassning till EU kommer vi i dag att\r\nfatta några beslut. Ytterligare beslut kommer, som jag\r\ntidigare sade, att fattas efter den debatt som kommer\r\npå fredag. Det är synd att vi inte kunnat ha debatten\r\nsamlad - jordbruksfrågorna är tillräckligt\r\nkomplicerade ändå. En sådan här uppdelning bidrar\r\ninte till att öka klarheten. Jag tillstår att jag själv varit\r\nbidragande till att det blivit så här. Orsaken är en stark\r\nvilja från oss i Vänsterpartiet att verkligen ta dessa\r\nfrågor på allvar, sätta oss in i dem och så långt det har\r\nvarit möjligt få gehör för våra krav - något som vi\r\ntycker att vi hittills har lyckats ganska bra med.\r\nDet är många som varit mycket aktiva för att\r\nförsöka påverka oss i den ena eller den andra\r\nriktningen - och då tror jag att det är en klok politik\r\natt inte rusa i väg, utan kritiskt väga olika\r\nuppfattningar mot varandra.\r\nAvslutningsvis vill jag kommentera några av de\r\npåtryckningar som jag och andra i min riksdagsgrupp\r\nutsatts för under de senaste veckorna. Jag har pratat\r\nmed spannmålsodlare, avbytare, skogsägare och\r\nmjölkbönder från norr till söder. Jag har träffat några\r\noch jag har fått mängder av brev. Jag har talat med\r\nLRF-avdelningar och länsstyrelsetjänstemän. De allra\r\nflesta samtal har varit givande och bra. Jag känner\r\nstarkt för den oro som många små och medelstora\r\nlantbrukare hyser inför den kommande\r\njordbrukspolitiken - jordbruket är en långsiktig\r\nverksamhet, som kräver tydliga och klara spelregler.\r\nMen den starkaste lobbyorganisationen av alla,\r\nLRF, som har ett stort ansvar för ja-resultatet i\r\nfolkomröstningen, har också ett stort ansvar för den i\r\nvissa stycken snedvridna debatt som förs om vad\r\nSverige har åstadkommit i förhandlingarna. Så\r\nintensiv har lobbyverksamheten från LRF varit att\r\nvissa av mina partikamrater här i riksdagen har känt\r\nsig hotfullt bemötta när de inte utan vidare godtagit\r\nLRF:s argument. Ett sådant debattklimat är inte ägnat\r\natt skapa långsiktiga lösningar för jordbruket utan\r\nexempel på en konfrontationslinje som i slutänden\r\nkommer att drabba det svenska jordbruket negativt.\r\nFlera av oss i riksdagsgruppen har i dagarna fått brev\r\noch fax med frågor av typen: \"Kan du med gott\r\nsamvete säga att du medverkar till att ge\r\nlivsmedelsproduktionen likvärdiga villkor i\r\nkonkurrensen med övriga Europa?\" eller \"Tycker du\r\natt det är hederligt att frångå det EU-avtal som vi\r\nfolkomröstat om?\" osv. Vi kommer så småningom att\r\ni ett antal debattartiklar ge våra svar på dessa frågor.\r\nDet är min önskan att ha bra kontakter med också\r\nLRF, men då måste LRF inse att man numera är en i\r\nraden av intresseorganisationer och att de politiska\r\nbesluten fattas suveränt utifrån de politiska\r\nmajoriteter som kan skapas här i riksdagen.</pre><pre>Anf.  109  LENNART DALÉUS (c) replik:\r\nHerr talman! Jag skall inte lägga mig i Maggi\r\nMikaelssons diskussion om lobbyorganisationer, men\r\ndet är uppenbart att den organisation som mest har\r\nlyckats påverka Vänsterpartiet och Maggi Mikaelsson\r\när det socialdemokratiska partiet.\r\nMan blir litet betänksam när man hör den\r\neländesbeskrivning av EU som Maggi Mikaelsson\r\nredovisar både på miljöområdet och när det gäller\r\njordbrukspolitiken. Däri kanske man kan finna\r\ngrunden för hur den nuvarande jordbruksministern\r\noch Vänsterpartiet har fallit varandra i armarna i\r\nhanterandet av jordbruksfrågorna och relationen till\r\nEU.\r\nMaggi Mikaelsson säger att vi andra här nu är\r\nivriga att engagera oss i processen för ett inträde i EU.\r\nJa, vi är ivriga att göra det på ett positivt sätt. Vi\r\nkänner inte samma uppgivenhet som Maggi\r\nMikaelsson, som slår ut med armarna och frågar hur\r\nvi skall påverka EU:s politik. Vi vill påverka EU:s\r\npolitik, och det är själva finessen med att gå in i EU.\r\nJag är litet undrande över att Maggi Mikaelsson nu\r\nsäger om den svenska jordbrukspolitiken att vi skall\r\nlämna ett jordbruk som är på väg att bli världens bästa\r\noch gå in i det reglerade EU-systemet. Blir Maggi\r\nMikaelsson inte litet betänksam mot bakgrund av att\r\nde svenska jordbrukarna faktiskt ville att Sverige\r\nskulle gå in i EU? Det måste ha funnits något skäl för\r\ndet. Man ville komma in, men på vissa villkor. Man\r\nville bli rättvist behandlad, och förutsättningarna för\r\nden rättvisan håller nu på att ryckas undan genom\r\nregeringens och Vänsterpartiets agerande.\r\nJag höll, herr talman, på att säga \"kommande\r\nagerande\", eftersom jag blev än mer fundersam över\r\nnågra formuleringar i Maggi Mikaelssons\r\nredovisning. Hon säger att vi har en debatt som är\r\nuppdelad mellan onsdagen och fredagen, och hon\r\npåminner om att diskussionen om siffrorna kommer\r\npå fredag. Jag efterlyste i min fråga till Maggi\r\nMikaelsson var de pengar som Maggi och\r\nVänsterpartiet är beredda att medverka till att få fram\r\nfinns\r\nHon säger: Vi - också det är betecknande -\r\nåterkommer i budgetpropositionen.\r\nÄr det så? Kommer vi alltså att få ett sådant beslut\r\npå fredag att på alla punkter som gäller siffror skall\r\nman återkomma i budgetpropositionen? Jag har en\r\nkänsla av att majoritetens beslut inte riktigt gick åt det\r\nprecisa hållet.\r\nJag välkomnar debatten på fredag, och självklart\r\nvälkomnar jag också budgetdebatten.</pre><pre>Anf.  110  MAGGI MIKAELSSON (v)\r\nreplik:\r\nHerr talman! Lennart Daléus lyssnade kanske inte\r\nhelt och hållet på det jag sade. Visserligen kanske\r\nman kan kalla den syn jag har på EU:s\r\njordbrukspolitik för en eländesbeskrivning. Men\r\nsamtidigt tror jag att många som är för EU och har\r\nröstat ja också tycker att EU:s jordbrukspolitik är\r\nväldigt byråkratisk, omständlig, krånglig. Man är\r\nmycket medveten om att den måste förändras på\r\nnågot sätt.\r\nSedan säger Lennart Daléus att svenska\r\njordbrukare ville in i EU. Det är väl litet si och så med\r\nden saken. Visserligen är jordbrukarna inte så många,\r\nmen jag vet många som inte ville in. Å andra sidan är\r\ndet möjligt att de som röstade nej tog kontakt med\r\nmig och de som röstade ja tog kontakt med Lennart\r\nDaléus. Så kan det ju vara.\r\nNär det gäller den debatt vi skall ha om den andra\r\ndelen av denna jordbrukspolitik är det så att Lennart\r\nDaléus varit med och justerat det betänkande vi skall\r\ndebattera då. Han vet precis vad det kommer att stå\r\ndär. Det som står kommer vi förhoppningsvis också\r\natt fatta beslut om på fredag.</pre><pre>Anf.  111  LENNART DALÉUS (c) replik:\r\nHerr talman! Det var inte det jag frågade om. Om\r\njag uttrycker mig försiktigt för att inte föregripa\r\ndebatten på fredag så fick jag en känsla av att\r\nmajoriteten i utskottet, i vilken Maggie Mikaelsson\r\ningick, valde att på vitala punkter avstå från att ge\r\nlöftet att återkomma i budgetpropositionen. Om\r\nMaggie Mikaelsson nu i kammaren ändrar det löftet\r\nvälkomnar jag naturligtvis det.\r\nOm vi i dag får ett tydligt löfte från majoritetens\r\nföreträdare - jag betraktar Maggie Mikaelsson som en\r\nsådan - om att på fredag få besked att om de vitala\r\npunkterna, belopp och substans, skall man återkomma\r\ni budgetpropositionen, då bör åtminstone delar av\r\nnågra steg tas som är bättre än de beslut som man\r\nhittills medverkat till.\r\nDå kunde faktiskt Maggie Mikaelsson och\r\nsocialdemokraterna kanske redan i dag, eller senast på\r\nfredag, i den anda av öppenhet som vi alla vill skall\r\nråda i EU och EU-debatten, berätta vad det är ni har\r\nkommit överens om. Vilka avtal finns? Vilka\r\növerenskommelser har ni gjort, som leder till att ni\r\nkan ha den här gemensamma synen och lova, på det\r\nsätt Maggie Mikaelsson nu gör, att återkomma i\r\nbudgetpropositionen? Vad är det som ligger till grund\r\nför det gemensamma agerandet?\r\nJag älskar den öppenhet som är på väg in i EU,\r\noch jag tycker att samma öppenhet bör prägla det\r\npolitiska arbetet här i Sverige.</pre><pre>Anf.  112  MAGGI MIKAELSSON (v)\r\nreplik:\r\nHerr talman! Lennart Daléus envisas, men jag tror\r\ninte vi kommer så mycket längre. Det står i det\r\nbetänkande vi skall debattera på fredag.\r\nDen tolkning Lennart Daléus gör att det gjorts\r\nväsentliga avsteg och tron att vi skall återkomma till\r\nnågot vi har lämnat, det får stå för Lennart Daléus.\r\nDet är inte den tolkning jag gör av vad som står i det\r\nbetänkandet.\r\nVi har lagt fast principerna för hur\r\njordbrukspolitiken skall formas.\r\nJag har haft mycket kritik mot den proposition vi\r\nskall behandla på fredag. Det har jag också redovisat i\r\nden motion Vänsterpartiet lämnat in. Propositionen är\r\nnämligen ofullständig. Den innehöll inga siffror,\r\nvarför inte heller betänkandet gör det.\r\nMen jag kan konstatera att det uppenbarligen finns\r\nett väldigt stort intresse av att stödja Vänsterpartiet i\r\nde krav vi har på förbättringar och förändringar i\r\njordbrukspolitiken i en positiv riktning.\r\nJag var inte beredd och är inte beredd att stödja\r\nden förra regeringens förslag till alla delar. Det fanns\r\nmånga svagheter och brister i det förslaget. Det fanns\r\noch finns dess värre även svagheter och brister även i\r\nden nuvarande regeringens förslag. Det är möjligen\r\nmitt dilemma att jag får välja mellan två dåliga\r\nförslag. Utifrån det har jag valt att på djupt allvar\r\nförsöka sätta mig in i dessa frågor och bilda mig en\r\negen uppfattning för Vänsterpartiets räkning, i\r\nsamarbete och samtal med många duktiga jordbrukare\r\noch andra företrädare för näringen. De förslagen\r\nkommer vi att presentera i vår motion. Vi har inte\r\nsamarbete och diskussioner med socialdemokraterna\r\nnär det gäller budgetpropositionen.</pre><pre>Anf.  113  BIRGER SCHLAUG (mp) replik:\r\nHerr talman! Först vill jag konstatera att vi stod på\r\nsamma sida när det gällde medlemskapet i EU, och vi\r\nstår också bakom några gemensamma reservationer\r\nhär.\r\nMen jag hoppade högt när jag hörde inledningen i\r\nMaggie Mikaelssons inlägg. Hon sade att det är\r\nväldigt viktigt med en hållbar utveckling och talade\r\ngott om miljön.\r\nSedan kopplar man det till hur Vänsterpartiet har\r\nvarit med på att finansiera medlemsavgiften. Jag har\r\ntre korta frågor, det räcker med ja eller nej som svar.\r\n1. Anser Maggie Mikaelsson att skatt på\r\nskogsfastigheter ger bättre miljö?\r\n2. Anser Maggie Mikaelsson att ökade klyftor\r\nmellan skatter på arbete och skatter på energi gynnar\r\nmiljön?\r\n3. Anser Maggie Mikaelsson att det ger bättre\r\nmiljö att inte satsa på miljöstöd i jordbruket? Det sista\r\nligger litet utanför medlemsavgiften, men i alla fall.</pre><pre>Anf.  114  MAGGI MIKAELSSON (v)\r\nreplik:\r\nHerr talman! Birger Schlaug använder\r\ndemagogiska trick här och tror att man kan svara lika\r\nenkelt som när det gäller en folkomröstning, ja eller\r\nnej.\r\nJag tror att det bottnar i en viss besvikelse över att\r\ninte Miljöpartiet fick göra upp om EU-avgiften.\r\nJag kan också konstatera att Miljöpartiet ställer sig\r\npå den borgerliga sidan när det gäller miljösynen på\r\njordbruket. Det är något vi har tagit avstånd ifrån. Den\r\ndiskussionen, vill jag återigen säga, skall vi ju ha på\r\nfredag, där vi skall diskutera miljöstöden.\r\nVi har inte sagt nej till miljöstöd. Vi tycker att det\r\när viktigt. Vi har också sett till att det blir olika sorters\r\nstöd. Men jag vill inte gå in i den diskussionen nu, den\r\nskall vi ha i det rätta sammanhanget.</pre><pre>Anf.  115  BIRGER SCHLAUG (mp) replik:\r\nHerr talman! Maggie Mikaelsson sade att det\r\nkanske bottnar i någon sorts besvikelse över att\r\nMiljöpartiet inte kom till att göra upp med\r\nSocialdemokraterna.\r\nDelvis är det rätt, eftersom en uppgörelse mellan\r\noss och Socialdemokraterna - om det hade kunnat bli\r\nnågon - hade sett ganska annorlunda ut. Den hade inte\r\nlett till försämrad miljö.\r\nMen nog är det väl ändå så att om man lägger\r\nskatt på skogsfastigheter så gynnar inte det vare sig\r\nbiologisk mångfald eller ett riktigt skogsbruk, snarare\r\ntvärtom. Det vore bättre att lägga på en\r\nnaturvårdsavgift eller så.\r\nHöjda arbetsgivaravgifter innebär att man höjer\r\nskatten på arbete. Det innebär att reparationer,\r\nunderhåll och industriella kretslopp som kräver mer\r\narbete och mindre energi faktiskt blir mer olönsamt\r\nför företagen än i dag. T.o.m. för oss i vanliga hushåll\r\nblir det mindre lönsamt att agera långsiktigt när man\r\nnu lägger mera skatt på arbete och klyftan mellan\r\nskatten på arbete och skatten på energi ökar.\r\nDetta har hela den internationella miljörörelsen\r\ntalat om väldigt länge nu. Vi måste ha en\r\nskatteväxling. Då kan inte de första stegen vara att\r\nman gör tvärtom.</pre><pre>Anf.  116  MAGGI MIKAELSSON (v)\r\nreplik:\r\nHerr talman! Birger Schlaug vet lika väl som jag\r\natt när man diskuterat och har uppgörelser så kan ett\r\nlitet parti inte få stöd för alla sina krav. Det handlar\r\nom att se till en helhet.\r\nVi har ansett det vara viktigt att ha en särskild\r\ndiskussion om finansieringen av EU-avgiften. På den\r\npunkten var vi, såvitt jag förstår, överens med\r\nMiljöpartiet.\r\nBirger Schlaug väljer att inte ta upp de\r\nmiljöförslag som vi faktiskt fått stöd för: höjd CO2-\r\navgift bl.a.\r\nJag vet inte vart Birger Schlaug vill komma mer\r\nän att han påstår att detta är dåligt för miljön. Det får\r\nstå för honom.</pre><pre>Anf.  117  INGVAR ERIKSSON (m) replik:\r\nHerr talman! Maggie Mikaelsson säger att EU\r\nskulle börja sänka gränsskyddet. Ja, EU kommer att\r\nsänka gränsskyddet i samma takt som man kommer\r\natt göra det i enlighet med GATT-överenskommelsen.\r\nDen överenskommelsen står också Sverige bakom, så\r\ndet är inget märkligt med det.\r\nSedan frågade Maggie Mikaelsson: Kan vi\r\nanvända EU:s modell när det gäller jordbrukspolitiken\r\nför att styra mot våra mål? Jag vill säga att vi kan det.\r\nDå är det viktigt att vi är med och påverkar. Utanför\r\nhade vi inte kunnat använda EU:s modell för att styra\r\nmot våra mål, men som medlemmar kan vi göra detta.\r\nDet finns ett stort behov. Utanför EU och ensamma\r\nskulle svenska jordbrukare på lång sikt få mycket\r\nstora problem.\r\nMaggi Mikaelsson frågar om det inte hade varit\r\nbättre om vi hade fått högre mjölkkvoter. Jo, visst\r\nhade det varit bättre. Den borgerliga regeringen hade\r\nockså ett högre utgångskrav, men Vänsterpartiets\r\nsamarbetspartner Socialdemokraterna begärde att man\r\nskulle sänka kravet i förhandlingarna. Det gick alltså\r\ninte att få högre kvoter. Därför får vi använda de\r\nkvoter vi har på ett effektivt sätt. Vilka produkter man\r\nfår fram beror på vad man gör av mjölkråvaran.\r\nSvensk ostproduktion kan bli framgångsrik på en\r\nexportmarknad. Vi har alltså möjlighet att göra vissa\r\nökningar.\r\nMaggi Mikaelsson tycker uppenbarligen att det är\r\nnästintill hemskt att Sverige har kommit med i EU.\r\nJag menar att utanförskapet skulle ha ställt Sverige\r\ninför svåra problem. Jag vill bara fråga Maggi\r\nMikaelsson hur hon tror att det skulle ha gått för\r\nnorrländskt jordbruk, i hennes egen landsdel, om\r\nSverige inte hade kommit med och Finland då kunnat\r\nutnyttja de exportsubventioner som EU har. Jag tror\r\natt det hade gått illa. Jag vill gärna ha svar på den\r\nfrågan.</pre><pre>Anf.  118  MAGGI MIKAELSSON (v)\r\nreplik:\r\nHerr talman! Jag vet inte om det är meningsfullt\r\natt diskutera vad som skulle ha hänt om det hade hänt\r\nnågonting annat än det som hände. Förvisso kan vi få\r\nett visst svar på den frågan om vi tittar på hur det\r\nkommer att gå framöver för vårt västra grannland,\r\nsom ju valde att inte gå med i EU.\r\nVi är medlemmar i EU, och vi har sagt att vi\r\nställer upp på folkomröstningens resultat. Jag kommer\r\natt jobba med all den kraft och den förmåga jag har\r\nför att förbättra EU och se till att vi får ett bra svenskt\r\njordbruk. Min personliga uppfattning är att det här är\r\nett bakvänt sätt att förbättra världen på.\r\nDet var intressant att höra att Ingvar Eriksson\r\nmenar att det är Socialdemokraternas fel att\r\nmjölkkvoten hamnade på 3,3 miljoner ton och att det\r\nskulle ha blivit ett annat resultat om Moderaterna\r\nhade fått förhandla. Det är intressant, därför att ända\r\nfram till folkomröstningen var det en stor enighet\r\nbland ja-sidans olika partiföreträdare om den väg man\r\nskulle gå i förhandlingarna. I alla rapporter från\r\nBryssel var man överens, och det gjordes framsteg i\r\nförhandlingarna. Men så fort folkomröstningen var\r\nklar var det inte så mycket bevänt med enigheten.</pre><pre>Anf.  119  INGVAR ERIKSSON (m) replik:\r\nHerr talman! Jag vill bara erinra om hur\r\nsituationen var. Det borgerliga förhandlingsutspelet\r\nvar 3,7 miljoner ton, men Mats Hellström sade att det\r\nvar orealistiskt nere i Europa. När man förhandlar\r\nskall man ju inte tala om att man har orealistiska\r\nutgångskrav. Det ger ingen möjlighet att nå framgång.\r\nJag uppskattar att Maggi Mikaelsson nu säger att\r\nhon skall samarbeta och arbeta intensivt för att vi\r\nskall uppnå bästa möjliga resultat. Jag räknar också\r\nmed att hon då måste revidera en del av det förflutna i\r\nutskottet under senare tid, när hon har stött de\r\nsocialdemokratiska förslagen, som verkligen inte är\r\nägnade att fullt ut utnyttja de möjligheter som Sverige\r\nskulle kunna få - och som vi hade fått om man hade\r\nantagit det ursprungliga avtalsförslaget.</pre><pre>Anf.  120  MAGGI MIKAELSSON (v)\r\nreplik:\r\nHerr talman! Jag vill bara avsluta med att\r\nkonstatera att bästa möjliga resultat inte är någon\r\nobjektiv uppfattning. Det styrs av olika politiska,\r\nideologiska, ekonomiska och andra överväganden,\r\ninte minst miljöhänsyn. Jag tror därför att alla partier\r\nhär i riksdagen är beredda att jobba för bästa möjliga\r\nresultat, men jag tror inte ett ögonblick att vi kommer\r\natt vara överens om vad vi menar med det.</pre><pre>Anf.  121  EVA ERIKSSON (fp) replik:\r\nHerr talman! Jag vill säga till Maggi Mikaelsson\r\natt det nog är sant att jag står i myllan, men det\r\ninnebär inte att jag är centerpartist. Anledningen till\r\nmitt engagemang är att jag tror på jordbruksföretagen.\r\nJag vet vad de betyder för sysselsättningen i små\r\nkommuner runt om i Sverige. Jag vet vilken betydelse\r\nde har för den utveckling som små kommuner\r\nbehöver för att klara den gemenskap som Sverige nu\r\nskall gå in i. Landsbygden är av stor betydelse.\r\nJordbruksföretagen är inte avgörande, men de har stor\r\nbetydelse för att det skall fungera.\r\nSom folkpartist är jag dessutom övertygad om att\r\ndet är viktigt att satsa på småföretagen, och för mig är\r\ndet här fråga om småföretag. Jag är helt överens med\r\nMaggi Mikaelsson om att vi som medlemmar i EU\r\nskall jobba för en politik som gör att\r\njordbruksföretagarna i Sverige inte är livegna längre,\r\nutan är fria företagare. Jag känner inte en bonde som\r\nvill vara bidragstagare, men det är vi politiker som har\r\nfattat beslut om jordbrukspolitiken i Sverige under\r\nmånga år. Det är vi som nu har fattat beslut om att\r\nSverige skall vara med i EU, och därför är det som\r\ndet är.\r\nJag är en av de få som tillhör det parti som LRF\r\ninte är så förtjust i, så detta att jag skulle vara påhejad\r\nav LRF när jag går upp och talar om småföretag är en\r\nfelbedömning. Mitt engagemang ligger på en helt\r\nannan nivå.\r\nNär det gäller jordbrukarnas engagemang för  att\r\nkapa åt sig EU:s stöd, handlar det om att det av den\r\nförra regeringen framförhandlade avtalet innebar en\r\nhelhet och att det fanns en massa stöd. Man bestämde\r\nsig för att man skulle ha dessa ersättningar, så att det\r\nsvenska jordbruket kan konkurrera på lika villkor. Det\r\när inte bönder och jordbruksföretagare som har satt\r\nupp de reglerna, utan de finns i de avtal som vi har\r\nkommit fram till.</pre><pre>Anf.  122  MAGGI MIKAELSSON (v)\r\nreplik:\r\nHerr talman! Det som Eva Eriksson sade i början\r\nav sin replik visar att vi är överens om många saker.\r\nJag tycker också att det är viktigt att värna om\r\nlandsbygden och om jordbruket, inte minst som en\r\nviktig länk till den nödvändiga miljöomställningen,\r\nsom vi tycker behövs.\r\nJag har inte sagt att Eva Eriksson varit påhejad av\r\nLRF. Däremot har jag uppfattat att LRF har spelat en\r\nviktig roll, både under förhandlingarna och under\r\narbetet med den här propositionen.\r\nNär det gäller att kapa åt sig bidrag, menar jag att\r\nLRF just där har spelat en ful roll, genom att ge sken\r\nav att det är de summor som anges i proposition 19\r\nsom skall utgå fr.o.m. den 1 januari 1995. I samtal\r\nmed mig och även med politiker från andra partier har\r\nman däremot sagt att dessa summor är högt tilltagna,\r\natt det är klart att man har tagit i litet, att de inte är\r\nrealistiska och att det nog går att kapa en hel del. Det\r\när att föra ett dubbelspel, som inte gagnar jordbruket.</pre><pre>Anf.  123  GUDRUN LINDVALL (mp):\r\nHerr talman! Jag vill börja med att yrka bifall till\r\nreservationerna 12 och 16 och i övrigt till utskottets\r\nhemställan samt avslag på de andra reservationerna.\r\nNär Sverige nu skall gå med i EU står vi inför en\r\nsituation där vi får ett totalreglerat jordbruk. Vi skall\r\ngå in i ett system där en del av matkostnaden skall\r\nbetalas över skattsedeln, såsom görs i EU genom olika\r\nformer av bidrag. Det är ett planhushållningssystem,\r\noch vi har aldrig haft dess like i Sverige. Här har vi\r\nkvoter, produktionsbegränsningar, fasta priser och\r\nstöd i alla dess former. Det är ett system som kommer\r\natt innebära mycket kontroller för lantbruket. Bonden,\r\nsom tidigare har haft ett fritt liv, måste också bli\r\nadministratör för att klara det här.\r\nDet vi i dag skall diskutera är framför allt\r\narealstöden och mjölkkvoterna. När det gäller\r\narealstöd har vi fått 1,8 miljoner hektar som basregion\r\noch när det gäller mjölkkvoter 3,3 miljoner ton. Det\r\nhär skall kontrolleras. Det är fascinerande att höra hur\r\nsomliga diskuterar de satelliter som skall kontrollera\r\nmarken. Man kan t.o.m. titta på hur det odlas, hur\r\nmycket konstgödsel som används osv. Man skall\r\nockså kontrollera hur mycket mjölk som produceras,\r\noch den som råkar producera någon liter för mycket\r\nfår straffskatter.\r\nVi får ha 250 000 handjur av nöt, 155 000 am- och\r\ndikor och 180 000 tackor.\r\nDet här är ett system som innebär att friheten för\r\nden svenske bonden beskärs rejält. Han är fast i hur\r\nföretaget skall drivas. Det kommer att vara svårt att få\r\nnågon möjlighet att själv styra utvecklingen.\r\nVi kan konstatera att Sverige och Europa i övrigt i\r\ndag inte har ett långsiktigt hållbart lantbruk.\r\nVi har ett lantbruk som är mycket beroende av\r\nkemikalier, av ändliga resurser såsom fossila bränslen\r\noch fosforgödselmedel. Vi har fått en uppdelning på\r\nspannmålsgårdar och djurgårdar, där det naturliga\r\nkretsloppet är mycket svårt att få till stånd. Det börjar\r\nkomma en insikt om att det här är ett lantbruk som vi\r\ninte kan ha i längden. I dag finns ett stort intresse\r\nbland konventionella odlare att försöka gå över till ett\r\nlantbruk som mera är i balans med naturen.\r\nVi har ett mål i Sverige att 10 % av åkerarealen\r\nskall vara ekologiskt odlad år 2000. Det här är ett bra\r\ndelmål, men det måste ses som ett delmål. Det här\r\ninnebär att i snitt 50 000 hektar skall ställas om per år.\r\nDet är ett tufft mål. Det kommer att krävas politiska\r\nsignaler och ekonomisk-politiska styrmedel för att vi\r\nskall kunna klara det här. Det är inte lätt att lägga om\r\nfrån konventionell drift av ett lantbruk till ekologisk\r\ndrift.\r\nI det jordbruksstöd som arbetades fram av den\r\nborgerliga regeringen fanns det mycket som var\r\nintressant, just med tanke på en utveckling av\r\nlantbruket. Vi kunde se att det fanns ett strukturstöd\r\ntill LFA-områden, framför allt på det sydsvenska\r\nhöglandet och i Norrland, som skulle ge stöd till jul.\r\nDet fanns ett miljöstöd till vall och bete inom\r\nprogrammet ekonomisk bärkraft. Det fanns också ett\r\nstöd till resurshushållande med konventionellt\r\njordbruk. Om man förband sig att odla \"litet bättre\"\r\nän övriga konventionella odlare, skulle man kunna få\r\nett arealstöd.\r\nDetta tror jag skulle kunna gynna utvecklingen\r\nmot det lantbruk som vi alla vet att vi måste ha i\r\nframtiden, men tyvärr blir det inte så. Det här skall vi\r\ndiskutera på fredag. Trots att Vänsterpartiet i sin\r\nförsta motion angående lantbruket skrev att man inte\r\nfick skära i något av dessa stöd i det delfinansierade\r\nprogrammet, har partiet ändrat uppfattning när det\r\nfick insikten om att det soicaldemokratiska partiet har\r\ntänkt om i det här fallet. Den här diskussionen\r\nkommer vi att föra på fredag.\r\nJag kan bara beklaga att den utveckling mot ett\r\nekologiskt lantbruk som vi hade möjlighet att se i\r\nSverige omintetgörs till följd av det förslag om\r\nSocialdemokraterna och Vänsterpartiet kommer att\r\nrösta igenom på fredag.\r\nI dag skall vi framför allt diskutera arealstöd och\r\nmjölkkvoter. Det hänger faktiskt ihop. Miljöpartiet\r\nhar sagt att vi mycket väl kan tänka oss att minska\r\nantalet arealklasser från dagens elva.\r\nSocialdemokraterna föreslog sedermera tre klasser. Vi\r\nkunde se att anledningen för Socialdemokraterna att\r\nminska arealklasserna var att man försökte skjuta upp\r\nCAP-bidrag, dvs. bidrag för odling av spannmål och\r\nproteingrödor till de områden som i dag framför allt\r\nhar djurhållning, vall och bete. Det anser vi är fel.\r\nDärigenom skulle bidragen till djurhållning, vall och\r\nbete minska, framför allt på sydsvenska höglandet.\r\nOm man minskar antalet arealklasser med de\r\nutgångspunkterna anser vi att det blir fel.\r\nStödet till LFA-områden - för djur, vall och bete -\r\nmedför att vi kan ha ett öppet landskap i framtiden. I\r\ndessa områden finns ofta höga biologiska värden. I\r\ndessa marker finns ofta mycket örter och både\r\nkryptogamer och fanerogamer som i dag är hotade av\r\nlantbruket. Det gäller ofta ett lantbruk som har många\r\nrester av vår gemensamma kultur, som visar att vi har\r\nhaft små backstugor och torp. Det finns små marker\r\nsom i dag hålls öppna av dessa lantbrukare - just\r\ndärför att de har djurhållning och mycket vall och\r\nbete. Vi menar att de stöden inte får minskas bara för\r\natt man försöker minska antalet arealklasser. Därför\r\nkan vi i dag inte stödja det socialdemokratiska\r\nförslaget.\r\nNär det gäller mjölkkvoterna är det grundläggande\r\nfelet, precis som Maggi Mikaelsson säger, att vi har\r\nen kvot på 3,3 miljoner ton. Detta är oberoende av hur\r\nmycket mjölk vi behöver i Sverige. Även om den\r\nsvenska befolkningen ökar betydligt och vårt behov\r\nblir större än 3,3 miljoner ton, står vi kvar på samma\r\nkvot. Vi menar att det är absurt. Vi måste naturligtvis\r\nförsöka se till att kvotsystemen försvinner från EU.\r\nDet finns en hel del som jag som miljöpartist är\r\nnöjd med i det betänkande som nu ligger framme. Det\r\nstår t.ex. att ekomjölkproducenter inte skall få några\r\nbegränsningar. Jag är nöjd med att år 1993 i alla fall\r\nfinns med i beräkningarna. Det var inte med tidigare.\r\nJag är nöjd med att de som har utökat produktionen på\r\ngrund av miljökrav - det kan gälla\r\ngödselvårdsanläggningar men även stallar och\r\nladugårdar där man inte har uppfyllt djurskyddskraven\r\n- skall beaktas speciellt. Jag är också nöjd med att det\r\nstår att de som i dag inte har godkända stallar och\r\ngödselvårdsanläggningar skall få litet restriktioner.\r\nDet står att man skall se över möjligheten till\r\növergångsbestämmelser i detta fall för att de krav som\r\nställs skall kunna uppfyllas bl.a. enligt skötsellagen\r\nfrån den 1 januari. Det skall inte vara så att man\r\nmissgynnas om man har byggt om sina\r\ngödselvårdsanläggningar och stallar enligt de krav\r\nsom finns i dag i förhållande till dem som inte har\r\nbrytt sig om dessa krav. Tyvärr kommer det förslag\r\nsom Socialdemokraterna lägger fram om\r\nmjölkkvotsfördelningen att få just den effekten.\r\nJag är också nöjd med att de lantbrukare som har\r\nekologisk mjölkproduktion och som ofta har sina kor i\r\nsin under jul och nyår - vilket är det naturliga -\r\nändock kommer att få en mjölkkvot. Jag är också nöjd\r\nmed att det blir administrativa kvoter när det gäller\r\nmjölkkvoter i stället för fri handel med kvoter.\r\nDäremot är jag inte nöjd med att vi har fått en\r\npolarisering av mjölkkvoterna. Jag hade helst sett att\r\nvi i utskottet skulle ha kunnat diskutera oss fram till\r\nen gemensam syn på hur mjölkkvoterna skulle\r\nfördelas. Det är svårt att införa mjölkkvoter. Hur vi än\r\ngör kommer enskilda mjölkbönder att missgynnas.\r\nDet kommer inte att kunna bli hundraprocentigt\r\nrättvist. Jag hade hellre sett att vi i jordbruksutskottet\r\nskulle ha diskuterat oss fram till en gemensam syn på\r\nhur mjölkkvoterna skall fördelas. Tyvärr blev det inte\r\nså.\r\nI det system som nu finns får man räkna ut ett\r\ngenomsnitt av 1991, 1992 och 1993. Detta blir\r\nförhärskande. Det förslag som fanns - där man fick\r\nvälja 1991, 1992 eller 1993 - hade mera anslutit sig\r\ntill hur verkligheten ser ut i dag. Det skulle jag ha\r\nförordat. Helst hade jag sett att vi hade kunnat hitta\r\nnågot mellanläge där vi skulle ha kunnat komma\r\növerens.\r\nFrån socialdemokratisk sida verkar det som om\r\nanledningen till att man inte vill ha det system som\r\nföreslogs från början framför allt är att man är rädd\r\nför spekulerare. Även i den borgerliga regeringen har\r\ndet nog funnits en del ledamöter som kanske skulle ha\r\navstått från en egen utbyggnad eller en utbyggnad hos\r\nnågon i den nära släkten för att slippa den här\r\ndiskussionen. Jag tror ändock att de här spekulerarna\r\när ganska få. De har inte hunnit med riktigt. Många av\r\ndem som har spekulerat för att få en större mjölkkvot\r\nhar inte kommit i gång riktigt. Många kommer inte i\r\ngång förrän under året. Även med det första förslaget\r\ndär man kan välja 1991, 1992 eller 1993 skulle nog\r\nspekulerarna inte riktigt fått den stora mjölkkvot som\r\nde kanske hade tänkt sig att spekulera i.\r\nAvslutningsvis kan jag säga att för Miljöpartiets\r\ndel är det mycket viktigt att det jordbruk vi skall ha\r\nhär i Sverige blir hållbart på sikt. Vi måste se till att\r\njordens resurser fördelas på ett rättvist sätt. Vi måste\r\nse till att den mänskliga verksamheten inte är\r\nmiljöförstörande.\r\nVi anser att upplägget att diskutera arealstöden\r\noch mjölkkvoterna i dag och miljöstöden på fredag är\r\nolyckligt. Egentligen hänger allt detta ihop. Det hade\r\nvarit betydligt bättre om vi hade fått diskutera dessa\r\nfrågor i ett sammanhang. Anledningen är, som Maggi\r\nMikaelsson säger, att Vänsterpartiet hade svårt att\r\nkomma överens med Socialdemokraterna. Det kanske\r\nhade varit bättre, Maggi Mikaelsson, om ni hade stött\r\nera egna motioner från början och sett till att de\r\nmiljöstöd som ni egentligen vill ha och som finns med\r\ni proposition nr 19 hade gått igenom.</pre><pre>Anf.  124  MAGGI MIKAELSSON (v)\r\nreplik:\r\nHerr talman! Jag hade inte tänkt begära replik.\r\nMen jag tycker inte att Gudrun Lindvall skall läsa in\r\nnågot i motionen som inte står där. Det står inte i vår\r\nmotion att vi förordar det som står i proposition nr 19.</pre><pre>Anf.  125  DAN ERICSSON (kds):\r\nHerr talman! Det beslut som vi nu står inför att\r\nfatta i Sveriges riksdag är betydelsefullt och\r\navgörande på många sätt. Till övervägande del gäller\r\ndet beslut som är positiva för vårt land. På ett\r\nväsentligt, och för tusentals svenskar avgörande\r\nområde, riskerar det kommande beslutet att bli början\r\ntill slutet.\r\nDagens beslut är kanske inte så dramatiska i sig,\r\nmen detta är bara början. Den nuvarande regeringen\r\nplanerar att genomdriva ett antal beslut här i\r\nriksdagen. Det är beslut som har sin udd riktad mot\r\nSveriges jordbrukare och den svenska landsbygden.\r\nDet är beslut som innebär fler arbetslösa i den direkta\r\njordbruksnäringen och också i livsmedelsindustrin.\r\nDet är beslut som kommer att leda till en avfolkning\r\nav landsbygden och igenvuxna landskap.\r\nDärför blir den här dagen - eller det kanske blir i\r\nmorgon som vi fattar beslut - inte den glädjens och\r\ntillförsiktens dag som många av oss som stod på ja-\r\nsidan vid folkomröstningen den 13 november hade\r\nsett fram emot.\r\nDen socialdemokratiska regeringen - med sin\r\njordbruksminister Margareta Winberg - fördärvar nu\r\nmycket av det förarbete som har genomförts under de\r\nsenaste åren för att vi skall få ett livskraftigt och\r\nomfattande svenskt jordbruk. Man lägger en död hand\r\növer stora landsbygdsområden.\r\nMin fråga till ministern är given. Varför går\r\nregeringen ifrån det som stod på valsedeln i\r\nfolkomröstningen, att ett ja var ett ja i enlighet med\r\ndet framförhandlade avtalet med EU-länderna? Det\r\nvar inte ett ja som innebär att man avhänder sig vunna\r\nframgångar i förhandlingarna. Varför skall Sverige\r\nvara med och sponsra andra länders jordbruk\r\nsamtidigt som vi avhänder oss EU:s gemensamma\r\nstöd för egen del? Inser ministern att detta är ett svek\r\nmot dem som folkomröstade?\r\nJag måste också få ställa en annan fråga till\r\njordbruksministern. Hennes parti säger att man borde\r\nha genomfört 1990 års omställningsbeslut om en total\r\navreglering av svenskt jordbruk. Varför skall Sverige\r\njust på jordbruksområdet föra en annan politik än vad\r\nsom gagnar svenska intressen? Varför skall vi\r\navhända oss sysselsättning och produktion inom\r\nlivsmedelssektorn? Varför skall just denna näring\r\nstraffas?\r\nEftersom min östgötske kollega, Inge Carlsson,\r\nstår efter mig på talarlistan vill jag ställa en fråga\r\nockså till honom. Varför riskerar han som\r\nsocialdemokrat att undandra Östergötland många\r\narbetstillfällen? Varför vill Inge Carlsson bidra till att\r\navrusta det östgötska jordbruket? När vi möttes i\r\nvaldebatterna hemma var Inge Carlssons ambition en\r\nannan, som jag upppfattade det. Nu ställer han\r\ndäremot upp på en jordbrukar- och landsbygdsfientlig\r\npolitik. Hur kommer Inge Carlsson att förklara detta\r\nför östgötarna?\r\nJag vill också vända mig till Maggi Mikaelsson,\r\nsom talade om marknaden och avregleringar. Hon lät\r\nnästan som en nyliberal. Jordbruket är inte vilken\r\nnäring som helst. Man kan inte flytta på den\r\nproduktionsfaktor som marken utgör. Varför skall\r\nSverige som enda land i världen avreglera? Då\r\nriskerar man att slå ut mycket av den svenska\r\njordbruksproduktionen och därmed mister man också\r\nsysselsättningstillfällen. Varför intar Vänsterpartiet\r\nden här hållningen speciellt när det gäller\r\njordbruksnäringen? Det är mot jordbruksnäringen som\r\nman vill rikta udden.\r\nHerr talman! Det finns en del skillnader mellan de\r\npartier som ingick i den tidigare fyrklöverregeringen\r\nnär det gäller synen på jordbruket. Vi kristdemokrater\r\nhar arbetat hårt för att komma bort från 1990 års\r\nomställningsbeslut. Vi har i viss mån lyckats. Det\r\nfinns också en rad synpunkter på utformningen av\r\njordbrukspolitiken, men nu handlar det faktiskt om att\r\nsamla sig kring huvuduppgiften. Det handlar om att se\r\ntill att vi över huvud taget får förutsättningar för en\r\nfortsatt svensk livsmedelsproduktion och om att vi\r\nskall få någorlunda lika villkor som omvärlden.\r\nDet är positivt att de fyra partierna står för en\r\ngemensam hållning i denna grundfråga. Till min\r\nglädje noterar jag nu också att Folkpartiet verkligen\r\ngick upp och försvarade jordbruket. Det har jag väntat\r\npå länge.\r\nDet skall i sammanhanget också sägas att det finns\r\nljus i det socialdemokratiska mörkret. När det gäller\r\ndet ärende som vi behandlar i dag har t.ex.\r\nmajoriteten anslutit sig till den syn på hur\r\nmjölkkvoterna skall överlåtas som vi har motionerat\r\nom från kds sida. Det är bra. Men någon eller några\r\nljuspunkter i ett kompakt mörker lyser inte upp, även\r\nom det kanske inger litet hopp inför framtiden.\r\nHerr talman! Avslutningsvis hoppas jag att det blir\r\nreaktioner på detta första beslut som verkar ingå i en\r\nsocialdemokratisk strategi för att avrusta landsbygden.\r\nDe reaktioner som jag hoppas kommer kan leda till en\r\nomprövning av övriga planerade beslut på\r\njordbruksområdet. Man skulle kunna travestera\r\nsocialdemokraternas kampsång. Då tror jag att\r\njordbrukarna och landsbygdsbefolkningen ser att det\r\ndrar ihop sig till den sista striden, en strid för en\r\nfortsatt utkomst och ett fortsatt boende på\r\nlandsbygden. Måtte denna strid leda till omprövning\r\nhos dem som nu makten haver.</pre><pre>Anf.  126  MAGGI MIKAELSSON (v)\r\nreplik:\r\nHerr talman! Jag vet inte vad Dan Ericsson lyssnar\r\npå om han inte hör vad jag säger. Man brukar tala om\r\natt en viss potentat läser Bibeln på ett särskilt sätt. Jag\r\nvet inte om det har med någonting sådant att göra.\r\nJag uppskattar det Dan Ericsson säger om att\r\njordbruket är en näring som inte kan avregleras,\r\neftersom jorden ligger där den ligger. Samma\r\nresonemang borde gälla också för skogsbruket.\r\nSkogen står där den står. Det borde också gälla för\r\ngruvnäringen och vattenkraften. Såvitt jag förstår har\r\ninte det resonemanget gällt i den förra regeringen.\r\nFör mig är det viktigt att se jordbruket som en\r\nnäring. Det handlar om att producera bra livsmedel\r\nsom konsumenterna vill ha. Det skall göras på ett\r\nmiljömässigt hållbart sätt med en långsiktig ekologisk\r\ninriktning.\r\nDet gäller också att vi alla tar ett ansvar och att vi\r\nhar en önskan om att se ett öppet landskap. Det gäller\r\natt vi vill ha ett jordbruk och en levande landsbygd.\r\nDet här måste vi då vara beredda att betala för. Detta\r\nkallar vi för kollektiva nyttigheter. Jag tror att det är\r\nviktigt att vi skiljer mellan dessa två saker, så att man\r\ninte blandar ihop dem och subventionerar fel saker.</pre><pre>Anf.  127  DAN ERICSSON (kds) replik:\r\nHerr talman! Jag konstaterar bara att\r\nVänsterpartiet står bakom en majoritet som säger att\r\n1990 års beslut egentligen borde ha genomförts med\r\nen avreglering av svenskt jordbruk. Det skulle ha\r\ninneburit att Sverige skulle vara det enda land i\r\nvärlden som skulle ha genomfört en sådan. Det hade\r\ndirekt fått konsekvenser i fråga om antalet\r\nlantbrukare. Därmed skulle det också få konsekvenser\r\nför sysselsättningen på landsbygden och på\r\nsysselsättningen i livsmedelsindustrin.\r\nJag undrar varför Vänsterpartiet säger att just\r\ndenna näring inte skall ha samma möjligheter som i\r\nkonkurrentländerna. Man har alltså riktat in sig på\r\njordbrukssidan. Min fråga var: Varför har man på\r\ndenna punkt en nästintill nyliberal inställning?</pre><pre>Anf.  128  MAGGI MIKAELSSON (v)\r\nreplik:\r\nHerr talman! Principerna i 1990 års\r\njordbrukspolitiska överenskommelse handlade bl.a.\r\nom att man skulle producera bra livsmedel på ett bra\r\nsätt. Det skulle vara ett avreglerat jordbruk.\r\nSjälvfallet går det inte att ha ett helt avreglerat\r\njordbruk som medlem i EU. Därmed är det inte sagt\r\natt Sverige skall vara det land som går längst när det\r\ngäller att utnyttja de \"perversa\" regelsystem som\r\nmånga menar att jordbruksmodellen i EU innebär.\r\nDan Ericsson säger att jordbruket i Sverige skall\r\nha samma konkurrensvillkor som jordbruket har i\r\nandra länder. Det hör man ofta. Det är en typisk\r\nkonservativ ståndpunkt. Sådana argument för SAF\r\nofta fram när det gäller näringslivet. Man säger att\r\nman måste ha samma konkurrensvillkor som i övriga\r\nländer och att man måste sänka lönerna i Sverige. På\r\nsamma sätt diskuteras det nu när det gäller jordbruket.\r\nJag vill hävda att svenskt jordbruk likaväl som\r\nsvenskt näringsliv aldrig kommer att kunna få samma\r\nvillkor i fråga om att det skall vara sämre\r\nförhållanden för dem som jobbar, att det skall vara en\r\nlösare arbetsrättslagstiftning osv. På det sättet skall vi\r\ninte ha likadana villkor.\r\nVi skall ha likadana villkor i Sverige för svenskt\r\njordbruk i fråga om att vi skall producera bättre\r\nprodukter med högre kvalitet så att vi får avsättning\r\nför dem på en marknad.</pre><pre>Anf.  129  DAN ERICSSON (kds) replik:\r\nHerr talman! Här fick vi ett klart besked. Vi skall\r\ninte utnyttja de möjligheter Sverige har inom EU i\r\nfråga om jordbruksstödet. Det kommer också att visa\r\nsig vid ett senare beslut. Vänsterpartiet har gjort upp\r\nmed Socialdemokraterna om att avhända sig de\r\nmöjligheter som finns.\r\nJag tycker att det är beklagligt att Vänsterpartiet\r\npå detta sätt bidrar till att försämra möjligheterna till\r\natt ha en levande landsbygd med liv i hela Sverige.\r\nVänsterpartiet kommer att tillsammans med\r\nSocialdemokraterna att avhända Sverige denna\r\nmöjlighet.\r\nHerr talman! Att vi skall verka på samma\r\nkonkurrensvillkor borde vara en självklarhet.\r\nProblemet för svenskt jordbruk är att det har varit\r\nbetydligt sämre möjligheter än för\r\nkonkurrentländerna. Nu skall vi tydligen inte få\r\nutnyttja möjligheten att förbättra detta läge. Det är det\r\nsom är det allvarliga.</pre><pre>Anf.  130  INGE CARLSSON (s):\r\nHerr talman! Majoriteten av svenska folket\r\nröstade ja till ett svenskt medlemskap i den\r\neuropeiska unionen. Det innebär att Sverige från den\r\n1 januari 1995 är tillbaka i en historisk\r\njordbrukspolitik med en byråkrati som innebär\r\nregleringar, kvoteringar, mindre frihet men också\r\nväldiga subventioner.\r\nFör att kunna jämföra EU:s nuvarande\r\njordbrukspolitik med den svenska kan vi gå tillbaka\r\ntill 1930-talet. Då genomfördes omfattande\r\nregleringar, och producenten/bonden och näringen\r\nsattes i centrum.\r\nMed hjälp av regleringar och prisförhandlingar\r\nskyddades då näringen från konkurrens, och bönderna\r\ngaranterades avsättning för sina produkter till priser\r\nsom skulle ge bonden en inkomstnivå jämförbar med\r\nen industriarbetares. Bakgrunden till detta, som kom\r\natt kallas för kohandeln, var det svåra\r\nförsörjningsläget för den svenska befolkningen och de\r\nlåga inkomsterna bland den stora andel av\r\nbefolkningen som var sysselsatt inom jordbruket.\r\nGenom samarbete med Bondeförbundet om\r\nböndernas villkor kunde socialdemokratin få stöd för\r\nnödvändiga sociala reformer för svenska folket.\r\nRegleringspolitiken fick med tiden en dålig\r\nmåluppfyllelse. Vi fick en kostsam överproduktion,\r\ninkomsterna urholkades, miljöbelastningen blev hög,\r\nregionalpolitiken motverkades och prisutvecklingen\r\npå livsmedel översteg inflationen.\r\nRegleringspolitiken utsattes genom åren för en\r\nstark kritik. Först med 1990 års livsmedelspolitiska\r\nbeslut fick vi socialdemokrater en stor politisk\r\nmajoritet med oss för att förändra den gamla\r\npolitiken. Beslutet innebar en i grunden ändrad\r\ninriktning av politiken. Jordbruket skulle avregleras\r\noch producenterna/bönderna skulle fortsättningsvis få\r\nersättning endast för de produkter som marknaden\r\nefterfrågade.\r\nLantbruket och industrin skulle bli en näring på\r\nsamma villkor som övriga näringar i vårt land - med\r\nett viktigt undantag. Riksdagen uttalade att\r\navregleringen inte fick leda till nämnvärt minskad\r\nlönsamhet för jordbruket i norra Sverige.\r\nVi kan konstatera att 1990 års livsmedelspolitiska\r\nreform hade stor del i att livsmedelspriserna inte\r\nökade i samma takt som tidigare.\r\n1991 års val resulterade i tillkomsten av en\r\nborgerlig regering, vilket har lett till att centrala inslag\r\ni 1990 års livsmedelspolitiska reform till stor del har\r\nfrångåtts.\r\nSverige ansökte 1990 om ett medlemskap i EG.\r\nMed ett svensk EG-medlemskap som förevändning\r\nhar regeringen och den borgerliga riksdagsmajoriteten\r\nåterinfört regleringar och exportstöd och ökat\r\nodlingsarealen. Detta har vi kritiserat. Att Sverige vid\r\nett eventuellt medlemskap skulle gå in i EU med ett\r\nspannmålsöverskott, i en situation där EU:s strävan är\r\natt minska det stora överskott som redan finns, anser\r\nvi inte är särskilt väl genomtänkt.\r\nDe svenska bönderna kommer, liksom övriga\r\nbönder inom EU, att på sikt få sänka priserna. Detta\r\nblir som ett resultat av EU:s strävan att minska\r\növerskottet.\r\nOm däremot 1990 års beslut i stort sett hade\r\nfullföljts hade det svenska jordbruket uppfyllt en stor\r\ndel av EU:s mål för reformarbete, och de svenska\r\nbönderna och den svenska livsmedelsindustrin hade\r\nstått bättre rustade för att ta upp konkurrensen på EU-\r\nmarknaden.\r\nHerr talman! Till skillnad mot 1990 års uppgörelse\r\ndär vi var eniga är vi nu mycket kritiska till den\r\nborgerliga propositionen 1994/95:19, som ingår i\r\nutrikesutskottets betänkande som vi nu behandlar.\r\nJordbruksministern kommer i sitt anförande att\r\nbl.a. redogöra för den socialdemokratiska inriktningen\r\nav livsmedelspolitiken vid ett EU-medlemskap och\r\ndärmed visa på det som skiljer vår uppfattning från\r\nden borgerliga reservationen nr 10.\r\nJag skall i stället gå över till de konkreta\r\nförändringar som jordbruksutskottets majoritet står för\r\ngällande arealbidrag och mjölkkvoter.\r\nVi är eniga om att ytor med spannmål och\r\nutbytbara grödor skall i hela landet utgöra en\r\nbasregion om ca 1,8 miljoner hektar.\r\nI den borgerliga propositionen föreslås att\r\narealbidragen beräknas i relation till\r\nspannmålsavkastningen och att landet bör enligt\r\npropositionen delas upp i 11 områden -\r\narealbidragsklasser - med en skillnad på ca 200 kr\r\nmellan varje klass.\r\nEnligt EU:s jordbruksreform - CAP-reformen -\r\nlämnas frihet för varje land att självt bestämma hur\r\narealbidraget skall fördelas på olika regioner. I\r\nmotioner från Socialdemokraterna, Vänsterpartiet och\r\nMiljöpartiet har det framkommit en mindre\r\nlångtgående uppdelning av arealklasser.\r\nUtskottsmajoritetens bedömning är att\r\npropositionens förslag riskerar att leda till en snabb\r\noch kraftig kapitalisering av bidragen i Sveriges bästa\r\njordbruksområden, vilket i sin tur riskerar att leda till\r\nen fortsatt allt intensivare odling. Inte minst av\r\nmiljöskäl finns det enligt vår mening anledning att\r\nundvika en sådan utveckling. Med ett mindre antal\r\narealklasser åstadkoms en utjämning av arealbidragen\r\nmellan olika delar av landet. Därigenom gynnas\r\nframför allt jordbruket i skogs- och mellanbygder, för\r\nall del i Östergötland också, liksom i stödområde 4 i\r\nnorra Sverige.\r\nEn minskning av det delvis nationellt finansierade\r\nstrukturstödet kan då göras, vilket från statsfinansiell\r\nsynpunkt är eftersträvansvärt med tanke på den\r\nekonomiska kris som vårt land befinner sig i. Ett\r\nminskat antal arealklasser innebär vidare betydligt\r\nmindre mängd administrativt arbete.\r\nUtskottsmajoriteten har med det jag anfört enats\r\nom att landet lämpligen delas upp i tre regioner för\r\nfördelning av arealbidrag med ett intervall på ca 200\r\nkr mellan de olika regionerna. Detta ställningstagande\r\nvill utskottsmajoriteten som sin mening ge regeringen\r\ntill känna, vilket också utrikesutskottet föreslår.\r\nEnligt propositionen kommer medlemskapet att\r\ninnebära en temporär men kraftig konkurrensnackdel\r\nför den svenska stärkelseindustrin, vilket skulle\r\nmotivera en övergångskompensation på ca 36\r\nmiljoner kronor vid ett medlemskap. Argumentet att\r\nkostnaden skulle ha uppstått vid ett utanförskap är\r\nnaturligtvis inte hållbart. Utrikesutskottet föreslår\r\nriksdagen att med anledning av den\r\nsocialdemokratiska motionen U16, yrkande 13, skall\r\nriksdagen som sin mening ge regeringen till känna\r\nvad jordbruksutskottets majoritet har anfört i den\r\nfrågan.\r\nJordbruksutskottets majoritet biträder även\r\nförslaget i vårt motionsyrkande 12 att någon\r\nrestitution av förmalningsavgifter och fettvaruavgifter\r\nsom betalats in för befintligt lager per den 1 januari\r\n1995 icke bör medges. Detta ges också regeringen till\r\nkänna.\r\nHerr talman! EG:s mjölkkvotering infördes 1984.\r\nAtt den till skillnad från den svenska kvoteringen inte\r\nhar kunnat avskaffas beror främst på att man inte med\r\nhjälp av  kvotsystemet har lyckats uppnå balans\r\nmellan utbud och efterfrågan inom EG.\r\nTotalkvoten innebär en viss överproduktion. Det\r\nråder dock bred enighet om att kvotsystemet är\r\nineffektivt och bidrar till bristande konkurrens, höga\r\npriser och en låg förändringstakt inom jordbruket.\r\nKostnaderna bärs till stora delar av konsumenterna.\r\nEn annan effekt av kvotsystemet är att det bevarar en\r\nineffektiv industristruktur och tendenser att nationellt\r\nupprätthålla monopol eller monopolliknande\r\nförhållanden på marknaden för mejeriprodukter. Vår\r\nuppfattning är därför att Sverige aktivt skall arbeta för\r\natt kvotsystemet avskaffas.\r\nFör att vi nu skall få ett fungerande kvotsystem\r\nmåste det finnas en viss flexibilitet. Storleken av den\r\nkvot som varje producent har att disponera bör\r\nbaseras på levererad kvantitet under en tidigare\r\nperiod. Utskottsmajoriteten finner för sin del att den\r\nbasperiod för tilldelningen som anvisas i\r\npropositionen, nämligen ettdera av åren 1991, 1992\r\neller 1993, inte lämnar tillräcklig mängd fritt\r\nkvotutrymme för olika kategorier av producenter.\r\nMed hänsyn till de fluktuationer i produktionen\r\nsom ägt rum under de senaste åren och de intryck som\r\nvi fått från många mjölkproducenter bedömer vi nu att\r\nden basperiod som vi förordat i den\r\nsocialdemokratiska motionen U16 inte är den bästa\r\nlösningen för tilldelning av mjölkkvoter.\r\nSom utgångspunkt anser utskottsmajoriteten att\r\nden genomsnittliga produktionen under åren 1991,\r\n1992 och 1993 bör utgöra bas vid fördelning till varje\r\nproducent.\r\nEnligt tillgänglig statistik från Jordbruksverket\r\ninnebär detta att en sammanlagd mängd om ca\r\n3 130 000 ton bör kunna fördelas enligt den angivna\r\nprincipen och att en nationell reserv om ca 170 000\r\nton återstår att fördela bl.a. till s.k. utökare och\r\nnystartare. Vi bör här tillämpa de fasta kriterier som\r\ngäller enligt EG:s regler.\r\nUtskottet är överens om och förordar att\r\nproducenterna av s.k. ekomjölk inte åläggs några\r\nbegränsningar i kvothänseende. Särskild hänsyn bör\r\ntas till mjölkproducenterna i norra Sverige. Det är\r\nockså särskilt viktigt att se till att den småskaliga och\r\nfristående förädlingsindustrin inte missgynnas vid\r\nfördelning av kvoter och vid dess administration. Hela\r\nÖland är ett sådant område som bör prioriteras.\r\nI övrigt bör producenter som nystartat under\r\nperioden 1993 fram till den 1 januari 1995 prioriteras\r\nvid fördelningen av den nationella reservkvoten. Först\r\ndärefter skall kvoten fördelas på jordbrukare som ökat\r\nut sin produktionskapacitet under 1993 eller 1994. För\r\nsistnämnda kategori av producenter bör det finnas\r\nmöjlighet att beakta om produktionsökningen har ett\r\ndirekt samband med investeringar som tillkommit på\r\ngrund av miljö- och djurskyddskrav.\r\nDet torde i dag finnas ett inte obetydligt antal\r\nmjölkproducenter vars anläggningar inte motsvarar de\r\nmiljökrav och djurhållningskrav som fastlagts av\r\nstatsmakterna. Utskottet förutsätter att regeringen\r\növerväger om tilldelandet av mjölkkvot skall villkoras\r\ni förhållande till denna typ av investeringar och vilka\r\növergångs- och dispensregler som i så fall kan bli\r\nnödvändiga.\r\nJordbruksutskottet finner anledning att betona att\r\nSverige skall utnyttja hela den produktionskvot om\r\n3,3 miljoner ton som erhållits i förhandlingarna med\r\nEU. Det hade naturligtvis varit förskräckligt om den\r\nborgerliga förhandlingen hade gått igenom, så att vi\r\nhade kunnat utöka det överskott som vi redan i dag\r\nhar i vårt land.\r\nProduktionskvoten bör fördelas på de\r\nproduktionsplatser som dels har levererat mjölk den 1\r\nmars 1994, dels stadigvarande levererar den 1 januari\r\n1995. Jordbruksutskottet finner det även rimligt att\r\nproducenter som stadigvarande levererat mjölk under\r\nåret men av någon anledning haft tillfälligt\r\nproduktionsstopp vid årsskiftet tilldelas mjölkkvot.\r\nInförandet av mjölkkvoter enligt EU:s regler\r\ninnebär ett stort ingrepp i den svenska\r\nmjölkregleringen. Ett tidsödande detaljarbete förestår\r\nför att fördela Sveriges mjölkkvot på de\r\nproduktionsplatser som levererar mjölk.\r\nRegeringen bör därför under inledningsskedet\r\nhålla riksdagen informerad om tillämpningen av\r\nkvotsystemet. Praktiska skäl talar enligt utskottets\r\nmening för att tidpunkten för tillämpning av EU:s\r\nregler något senareläggs, till förslagsvis den 1 april\r\n1995. Det torde ankomma på regeringen att besluta i\r\nfrågan, eftersom det krävs samråd med EU-\r\nkommissionen.\r\nHerr talman! Sverige har två stora öar, Gotland\r\noch Öland. De är viktiga inte minst när det gäller\r\nlivsmedelsproduktionen.\r\nUtskottet har behandlat två motioner. U4 är en\r\nsocialdemokratisk motion och U17 är en\r\ncentermotion. Där framhålls att den sockerkvot som\r\nSverige tilldelats i förhandlingarna i möjligaste mån\r\nbör delas upp så att det även fortsättningsvis blir\r\nmöjligt att producera socker på Gotland.\r\nSockerpoduktionen är av stor betydelse för öns\r\nnäringsliv. Utskottet bedömer att det finns goda\r\nförutsättningar för att det även framdeles skall kunna\r\nbedrivas en ekonomiskt hållbar sockerproduktion på\r\nGotland. Regeringen bör fortsätta sina ansträngningar\r\natt nå en överenskommelse med EU-kommissionen i\r\ndetta syfte.\r\nFör jordbruket på Öland har odlingen av bruna\r\nbönor fått stor betydelse sedan öns sockerbruk lades\r\nner. Odlingen har under de senaste åren ökat med\r\nhjälp av statliga arealbidrag, och dessutom har de\r\nsvenska bruna bönorna tullskyddats. Sverige har i EG-\r\nförhandlingarna begärt fortsatt stöd åt odlingen men\r\ninte fått gehör för sitt yrkande.\r\nJordbruksutskottet delar dock den mening som\r\nförts fram i den socialdemokratiska motionen U2 och\r\nden centerpartistiska motionen U13, att det är ett\r\nsvenskt intresse att bönodlingen även fortsättningsvis\r\nges ett stöd, i varje fall under en övergångsperiod.\r\nRegeringen bör därför fortsätta sina\r\nansträngningar att nå överenskommelse om stöd åt\r\nodlingen av bruna bönor.\r\nHerr talman! Med det anförda yrkar jag bifall till\r\nhemställan i utrikesutskottets betänkande och avslag\r\npå reservationerna 9-16.\r\n(forts.)</pre><pre>Ajournering</pre><pre>Kammaren beslöt kl.17.57 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre> 6 § (forts.) Sveriges medlemskap i Europeiska\r\nunionen (forts. UU5, KU17, KU22 och FiU5)</pre><pre>Anf.  131  LENNART DALÉUS (c) replik:\r\nFru talman! Det jag ville säga till Inge Carlsson\r\nvar att jag tycker att hans beskrivning av arealbidraget\r\ninte är riktig.\r\nSanningen är den att avsikten med arealbidraget är\r\natt kompensera för en sänkning av spannmålspriserna.\r\nDå är det rimligt att arealbidraget skall stå i relation\r\ntill spannmålsavkastningen inom ett skördeområde.\r\nDetta område kan betraktas som större eller\r\nmindre, det kan jag hålla med om. Men delar man in\r\nSverige i tre områden klarar man inte den flexibilitet\r\nsom ändå är syftet med EU:s lagstiftning och\r\nbestämmelser på detta område. Man måste se till att\r\nklara att ta hänsyn till avkastningen inom ett\r\nskördeområde.\r\nDet lät så lätt när Inge Carlsson beskrev\r\nmjölkkvoterna, men det är inte så. De som nu av olika\r\nanledningar under en period av de tre aktuella åren\r\nhar haft en nedgång eller stått stilla i utvecklingen på\r\ngrund av sjukdomsbekämpning, miljöhänsyn och\r\nmånga andra faktorer kommer även vid ett snittvärde\r\nför dessa tre år att drabbas av sitt hänsynstagande,\r\nofta till bestämmelser som statsmakterna utfärdat.\r\nDetta kan inte rimligen betraktas som rättvist. Det\r\nnämnde Inge Carlsson ingenting om. Men det kanske\r\nhan gör i en kommande redovisning.\r\nFru talman! Jag vill slutligen rikta samma\r\nuppmaning till Inge Carlsson som jag tidigare riktade\r\ntill Maggi Mikaelsson. Sanningen är ju den att\r\nbudgeten, såvitt vi förstår, praktiskt taget är klar.\r\nStällverk,och allt vad det nu kan heta, är låsta. Maggi\r\nMikaelsson säger att hon och majoriteten, i vilken\r\nInge Carlsson ingår, skall återkomma med\r\nredovisning av siffror, konkretion, tydlighet och\r\nbesked i budgetarbetet.\r\nDet kan inte vara för mycket begärt att ni så här\r\nnågra dagar dessförinnan lyfter på förlåten och är litet\r\nkonkreta i de förslag som egentligen skall behandlas\r\nunder fredagens debatt men som också så tydligt\r\nberör EU-arbetet. Ni borde försöka ge litet stabilitet åt\r\nden luftiga diskussion som Socialdemokraterna och\r\nmajoriteten i övrigt vill skjuta framför sig och kunna\r\nge besked om de viktiga strukturstöden.</pre><pre>Anf.  132  INGE CARLSSON (s) replik:\r\nFru talman! För att börja med det sist sagda är det\r\nsom Maggi Mikaelsson sade. Lennart Daléus och\r\nandra får ge sig till tåls tills budgetpropositionen\r\npresenteras den 10 januari. Senast i dag har\r\njordbruksutskottets s-grupp haft en diskussion med\r\nFinansdepartementet om bl.a. olika fastighetsskatter,\r\nvilka naturligtvis är på tapeten i det har avseendet.\r\nNär det sedan gäller arealbidraget tror vi att det\r\nhade varit olyckligt om vi föreslagit elva klasser. Nu\r\nhar tre olika partier haft en annan åsikt. Vi tror och\r\nvet att också Centerpartiet varit villiga att gå ner i\r\nantal från dessa elva klasser.\r\nOm vi hade föreslagit elva klasser skulle de stora\r\nslättbönderna i mitt hemlän och nere i Skåne fått ett\r\narealbidrag på ca 3 200 kr. Då hade vi kunnat hamna i\r\nsamma situation som man tidigare gjorde i Holland.\r\nKapitaliseringseffekten blev där så stor att\r\nmarknadsvärden och arrendevärden blev så höga att\r\ndet inte längre var lönsamt att producera spannmål,\r\nutan man fick gå över till annat. Det är det som vi är\r\nrädda för.\r\nNär det blir tre klasser innebär det naturligtvis,\r\nsom jag också sade, att vi kan använda dessa stöd\r\nlängre upp i norr och ända upp till stödområde 4. Det\r\ngör att vi inte behöver tära så mycket på\r\nskattebetalarnas pengar när vi med andra stöd skall\r\ndelfinansiera.\r\nNär det sedan gäller mjölkkvoterna har vi\r\ndiskuterat olika särskilda skäl. Det är självklart att en\r\nbonde kan ha råkat ut för katastrofer - byggnader kan\r\nha brunnit ner, och  man kan ha blivit av med hela\r\ndjurbesättningen och därefter börjat bygga upp den.\r\nSådana skäl får man naturligtvis också väva in i detta,\r\näven om jag inte uttryckligt sade det tidigare.\r\nDet är därför vi vill ha en större nationell kvot att\r\nkunna fördela. Men med era förslag till\r\nmjölkkvotstilldelning hade risken blivit stor att vi år\r\n1995 nästan skulle fått en överproduktion i detta land.\r\nDet skulle ha varit mycket pinsamt om vi inte kunnat\r\nhantera detta, så att Sverige t.o.m. åkt på att betala en\r\nstraffavgift till EU.\r\nAv detta skäl finns det nu en större nationell kvot\r\nsom vi kan försöka att dela ut på ett mer rättvist sätt.</pre><pre>Anf.  133  LENNART DALÉUS (c) replik:\r\nFru talman! Nu har kvoten inte blivit större, och\r\ndessutom uppdelas den på det här sättet på ett orättvist\r\nsätt.\r\nDet är väl ändå den tydliga sanningen att det inte\r\nblir möjlighet att ta hänsyn till de förhållanden jag\r\nbeskrev tidigare med den fördelningsmodell som\r\nSocialdemokraterna förespråkar om man icke ägnar\r\nsig åt en stor och omfattande dispensbyråkrati som väl\r\nknappast kan tjäna någons intressen.\r\nDet är uppenbart att vi har olika uppfattningar om\r\narealbidraget. Det är inte så mycket att bråka om. Vi\r\nhar den uppfattningen att det behövs fler än tre\r\nområden för att man skall kunna ha det utrymme som\r\nbehövs för att möta kravet på att kunna ta hänsyn till\r\navkastningen inom ett skördeområde. Det gör man\r\nuppenbart inte med en så trubbig modell som en\r\ntreområdesindelning.\r\nFru talman! Jag håller mig med en viss tjatighet\r\nfast vid att jag fortfarande inte är klar över\r\nmajoritetens besked. Maggi Mikaelsson sade mycket\r\ntydligt innan vi åtskildes för middagspausen att man\r\nåterkommer med besked på de konkreta punkterna när\r\ndet gäller miljöstödet och de olika andra frågor som\r\nskall behandlas under fredagens debatt. Detta\r\nåterkommer hon med, och majoriteten får man då\r\nförmoda, i budgetredovisningen.\r\nDet är ändå litet av ett besked att det som gäller\r\nkonkret ekonomi kring de frågor som vi skall besluta\r\nom i morgon och på fredag kommer ni att redovisa i\r\nsin helhet i budgetpropositionen. Då har vi i alla fall\r\nnågonting att börja bita i, fru talman.</pre><pre>Anf.  134  INGE CARLSSON (s) replik:\r\nFru talman! Det är självfallet regeringens ambition\r\natt även på detta område lägga fram förslag som vi\r\nhar sagt att vi skall återkomma med i budgeten. Det\r\npågår förvisso en hel del förhandlingar fortfarande.\r\nMen jag kan inte i dag se att det finns något som\r\nhindrar att det vi har diskuterat i utskottet skall\r\nåterkomma i budgeten.\r\nDet sades att det blir en rad dispensärenden när det\r\ngäller mjölkkvoterna. Det är klart att det blir på det\r\nsättet under ett inledningsskede. Men det blir inte mer\r\nbyråkrati med våra förslag än med det förslag som ni\r\nhar fört fram.\r\nNi säger att varje mjölkproducent skall skära ner\r\nproduktionen med ett antal procent. Det är klart att det\r\nblir en byråkrati när myndigheter skall tala om att\r\nman bara får en viss kvot. Man får ställa sig i kö och\r\nslakta ur djurbesättningen. Det blir mångdubbel\r\nbyråkrati på det sättet.När det gäller arealbidragen\r\nhade vi den förhoppningen att vi skulle kunna få en\r\nbredare uppgörelse även om vi hade en mycket svår\r\ntidspress på oss. Nu är vi ändå tre partier som har en\r\navvikande uppfattning emot budgetpropositionen. Om\r\nvi hade fått fortsätta ett tag till är det mycket möjligt\r\natt flera av de borgerliga partierna hade följt med oss.\r\nMan kan ha olika uppfattningar om detta. Man kan\r\nha ett större antal. Då kan det vara ett mindre gap\r\nemellan dem. Det går alltid att styra upp detta. Nu har\r\nvi fastnat för det här. Vi tycker faktiskt att det blir bra.\r\nPå det här sättet kan vi också skjuta upp\r\narealbidragen. På det sättet kan vi spara\r\nskattebetalarnas pengar.</pre><pre>Anf.  135  INGVAR ERIKSSON (m) replik:\r\nFru talman! Inge Carlsson säger i sitt inlägg att\r\nden borgerliga regeringen började återreglera. Det är\r\ninte frågan om återreglering. Det är frågan om en\r\nanpassning till ett annat system. Det är nödvändigt när\r\nvi nu kommer med i EU. Det är nödvändigt för att\r\nskapa rimliga förutsättningar för en konkurrens på\r\nlika villkor. Det är detta det är frågan om. Därför är\r\ndet så djupt beklagligt att ni socialdemokrater inte har\r\nvelat medverka i det arbetet.\r\nSedan säger Inge Carlsson också att det blir mer\r\nbyråkrati med det borgerliga förslaget när det gäller\r\nmjölkkvoterna. Jag kan inte förstå det riktigt. Det blir\r\nju bara besvärligare om man skall ha ännu mer att\r\nfördela, som Inge Carlsson vill med 170 miljoner ton\r\nsom skall fördelas. Det måste bli mer byråkrati med\r\ndet förslaget. Vi har haft den inriktningen att hamna\r\nså nära dagens produktion som möjligt. Det skulle ju\r\nskapa mindre problem.\r\nSedan svarade inte Inge Carlsson på mina frågor.\r\nDet gällde den allvarliga frågan om\r\nspannmålsarealen. Nu säger Inge Carlsson tvärtom att\r\nsydsvenska bönder hade stått inför risken att få en\r\nmycket hög kapitalisering om de hade fått det\r\narealbidrag som är jämförbart med det som man har\r\npå andra sidan Öresund. Jag kan inte riktigt förstå det.\r\nDet är ju alldeles uppenbart att om vi skall kunna\r\nkonkurrera på lika villkor med dansken måste vi ju få\r\nsamma ersättningar när spannmålspriserna sänks. Det\r\när tvärtom så att det förslag som ni står för innebär att\r\nkapitaliseringen flyttar norröver och skapar ännu\r\nvärre problem, inte minst när avregleringen tar fart i\r\nEU. Då har man för höga markvärden genom\r\nkapitalisering av den mark som inte har den här\r\nproduktiviteten. Det tycker vi är mycket allvarligt.\r\nJag fick som sagt var inget svar på mina frågor.\r\nDet gällde framför allt en fråga. Alla de förslag som\r\nni nu har lagt fram, tillsammans med dem som\r\naviseras, leder till mycket sämre\r\nkonkurrensförutsättningar för inte minst det\r\nsydsvenska jordbruket. Jag vill ha ett besked om\r\nvarför ni inte kunde samarbeta, som Ingvar Carlsson\r\nsade i regeringsförklaringen, och lösa detta på ett\r\nbättre sätt.\r\nSedan vill jag också fråga Inge Carlsson vilka\r\nnivåer arealersättningen kommer att hamna på.</pre><pre>Anf.  136  INGE CARLSSON (s) replik:\r\nFru talman! Jag förstår att Ingvar Eriksson som\r\nhar varit LRF-ordförande i någon krets nere i Skåne i\r\n26 år här i riksdagen enbart vill kämpa för\r\njordbrukarna från den södra delen av det här landet.\r\nMen nu får Ingvar Eriksson även klä i sig rollen som\r\nriksdagsledamot och se till att vi kan ha ett jordbruk i\r\nhela Sverige. Det är väl det som är den stora\r\nskillnaden mellan oss och de övriga partierna och\r\nspeciellt Moderata samlingspartiet. De vill\r\nnaturligtvis suga ut så mycket som möjligt av EU:s\r\nmera byråkratiska politik.\r\nMen jag hävdar att om vi skulle ha gått på den\r\nlinje som ni moderater förfäktar, att vi skulle ha elva\r\nområden och ett arealbidrag på de stora slätterna i\r\nSkåne på 3 200 kronor, skulle det långsiktigt uppstå\r\nmycket stora risker för att man skulle bli av med\r\nspannmålsodlingen. Det var precis vad som hände i\r\nHolland. Det går inte att tro att man skall kunna jobba\r\npå lika villkor.\r\nI Danmark har de ett arealbidrag. Om vi skulle ha\r\nfastnat för ett arealbidrag skulle bönderna på\r\nSkåneslätten inte få ett något högre arealbidrag. Nu\r\nhar vi valt tre. Det är med tanke på att jordbrukarna i\r\nMellansverige och längre upp skall få en bättre\r\nekonomi.\r\nNär det gäller mjölkkvoterna tycker jag att det var\r\nganska fräckt av Ingvar Eriksson att beskylla Mats\r\nHellström för att vi inte fick en överkvot på 3,7\r\nmiljoner ton. EU har ett överskott i dag. Detta var\r\ninga riktiga förhandlingar. EU bestämde att vi i\r\nSverige skulle få 3,3 miljoner ton. Punkt och slut. Det\r\nfanns ändå ett utrymme för att vi skulle kunna öka\r\ntillväxten på det här området.\r\nFru talman! Sedan tycker Ingvar Eriksson att jag\r\nbeskyller de borgerliga ledamöterna för att reglera\r\npolitiken. Det gjorde ni ju från 1990 års uppgörelse.\r\nNu är det ju EU som bestämmer. Nu måste vi gå in i\r\ndet här byråkratiska systemet där friheten blir mycket\r\nmindre och där byråkratin, subventioner och allt styrs\r\nfrån EU både när det gäller mjölkkvoten och\r\narealbidragen.</pre><pre>Anf.  137  INGVAR ERIKSSON  (m) replik:\r\nFru talman! Inge Carlsson säger att jag är i\r\nriksdagen som representant för min yrkesgrupp. Jag är\r\nvisserligen här som representant för Sydsverige, men\r\njag också här som representant för svenska bönder\r\nfrån Smygehuk och så långt norrut som man kan\r\nkomma. Det är därför jag ser så allvarligt på att man\r\nnu försöker att flytta runt arealersättningarna så att\r\nman får en kapitaliseringseffekt där den inte är\r\nnaturlig. Det har inte Inge Carlsson reagerat på. Det\r\nkan ju inte vara rimligt att man t.ex. i Norrbotten och\r\nVästerbotten får en arealersättning per hektar med\r\n1 700 kronor. Där har man kanske arrenden som är\r\nnoll. Där har man kanske, som brukare av en annan\r\ngård med animalieproduktion, utnyttjat den marken\r\nbara för att hålla den öppen. Vad händer med den\r\nstackars bonden med mjölkproduktion som är\r\nberoende av sådana arealer när markägaren själv vill\r\nta hem dem därför att han kan få det här stödet?\r\nDetta skapar orimliga effekter, Inge Carlsson. Det\r\när dem som jag har velat belysa. Sedan menar Inge\r\nCarlsson uppenbarligen att sydsvenska bönder skall\r\nha sämre förutsättningar än de danska kollegerna på\r\nandra sidan Öresund. Jag kan inte förstå vitsen med\r\ndetta. Varför skall inte vi i Sverige utnyttja\r\nproduktionskapaciteten där den är som bäst? Svara\r\nmig på det, Inge Carlsson!\r\nInge Carlsson kommer själv ifrån ett landskap som\r\nhar hög produktivitet. Jag har en känsla av att han har\r\nfått ganska många kontakter med lantbrukare i det\r\nlänet. Då måste han också förstå att den väg som ni\r\nhar valt är mycket farlig. Jag vill också påpeka att EU\r\nhar valt arealersättningar, med hänsyn taget till\r\nproduktiviteten, just för att minska intensiteten, och\r\ninte för att öka den, som Inge Carlsson nyss påstod.\r\nDet tarvar ytterligare besked, Inge Carlsson!</pre><pre>Anf.  138  INGE CARLSSON  (s) replik:\r\nFru talman! Om vi skulle ha haft samma\r\nförhållanden som i Danmark skulle vi alltså ha haft ett\r\narealbidrag. Är det verkligen så Ingvar Eriksson\r\nmenar? Nu har vi tre arealbidrag. Det innebär att en\r\ndel får lägre. Det är de uppe i mina områden och\r\nlängre upp i landet. Några får mellanbeloppet, och\r\nnågra får det högre beloppet. Det högre beloppet,\r\neftersom vi har valt tre, får de stora slättbönderna i\r\nSkåne. De kommer att få det högsta arealbidraget.\r\nI Danmark får de ju bara snittet allihop. Det var ju\r\nså Holland gjorde. Man delade in detta i många\r\narealbidrag. Det gjorde att markpriserna steg oerhört.\r\nArrendepriserna följde därefter. Till slut var det inte\r\nlönsamt att producera spannmål där nere eftersom\r\npåslagen blev så stora. Vi skiljer oss naturligtvis åt\r\nhär.\r\nJag tycker att kapitaliseringseffekterna slår\r\nhårdare där vi ger det högsta beloppet. Om vi skulle\r\nge 3 200 eller något liknande är faran att ni får svårt\r\natt producera spannmål där nere.\r\nDet är inte så att det finns stora spannmålsbönder\r\nlängre upp i norr. Markpriserna har inte så stor\r\nbetydelse för den lilla spannmålsproduktion som sker\r\nlängre norrut.</pre><pre>Anf.  139  GUDRUN LINDVALL (mp)\r\nreplik:\r\nFru talman! Inge Carlsson säger att det var en total\r\nenighet runt 1990 års jordbrukspolitiska beslut. Det är\r\ninte riktigt. Miljöpartiet var inte överens med övriga\r\npartier. Vi ansåg då liksom nu att det finns två vägar\r\nom vi skall minska överskottsproduktionen. Vi kan se\r\ntill att allt lantbruk minskar intensiteten genom att\r\nstödja den ekologiska odlingen och mellanformerna\r\nmellan konventionell odling och ekologisk odling.\r\nDet man valde 1990 och det socialdemokraterna\r\ntyvärr väljer även nu är att stödja det konventionella\r\nlantbruket och det ekologiska lantbruket, som vi i dag\r\ninte riktigt vet vad det blir. Men man försöker inte få i\r\ngång en utveckling som innebär att allt mer areal\r\nodlas mindre intensivt. Det skulle bara bra för miljön.\r\nDessutom skulle vi på det sättet kunna få ner\r\növerskotten och hålla stora marker öppna. Det\r\nekologiska lantbruket kräver större arealer än det\r\nkonventionella.\r\nJag skulle vilja fråga Inge Carlsson om\r\narealklasserna. Inge Carlsson säger att vi är tre partier\r\nsom kan tänka oss färre klasser än elva. Det stämmer.\r\nMen Miljöpartiet stöder inte det förslag som\r\nSocialdemokraterna nu har lagt fram. Vi anser att det\r\nsätt ni hanterar arealbidragen på är konstlat. Att säga\r\nsom ni, att vi kan skjuta arealbidragen uppåt, dvs. i\r\ndetta fall till sydsvenska höglandet och Norrland,\r\nanser vi vara helt fel. Där odlas i dag inte spannmål.\r\nDen enda förutsättningen för att dessa pengar skall\r\nkunna skjutas till dessa områden är att man där börjar\r\nodla spannmål, på marker där man i dag har\r\ndjurhållning, vall och bete. Vi anser att djurhållning\r\noch vall och bete skall gynnas på dessa marker, av\r\nmiljöskäl och av många andra skäl. På sydsvenska\r\nhöglandet har vi t.ex. många botaniska värden som\r\ngynnas av djurhållning, bete och vall. Att som\r\nsocialdemokraterna skjuta pengarna till sydsvenska\r\nhöglandet och Norrland, kommer att innebära att vi\r\ndär får icke lönsam spannmålsproduktion, som\r\ndessutom kommer att vara ett hot mot de värden som\r\nsocialdemokraterna säger sig värna, nämligen det som\r\nkallas för landskapsvård. Jag har svårt att se hur det\r\nskall gå ihop.\r\nMan vill skjuta upp arealbidraget till de bygder där\r\nvi i dag inte har spannmålsodling utan just det vi säger\r\natt vi vill värna, vall och bete. Samtidigt vill man\r\nstrypa det stöd som skulle gå till just vall och bete på\r\nsydsvenska höglandet. Jag får inte ihop detta, Inge\r\nCarlsson. Får Inge Carlsson ihop det?</pre><pre>Anf.  140  INGE CARLSSON (s) replik:\r\nFru talman! Gudrun Lindvall går litet för långt\r\nfram. Spannmålsodlingen uppe i norr är liten, det har\r\njag själv sagt. Men i budgetpropositionen kommer vi\r\natt presentera en hel del stöd till Norrland, inte minst\r\nnär det gäller vall och bete. Jag tycker att det är litet\r\nför tidigt att uttala sig så bestämt i denna diskussion.\r\nJag kanske sade att 1990 års beslut var enigt, det\r\när riktigt. Men det var ändå en bred majoritet som\r\nstod bakom beslutet. Det är det beslutet jag menar att\r\nvi skulle kunna fullfölja. I princip hade svenskt\r\njordbruk och inte minst livsmedelsindustrin stått\r\nbättre rustade.\r\nNär det gäller förutsättningar för ekologisk odling\r\nvill jag påminna Gudrun Lindvall om att vi, under de\r\ntre år då borgarna hade majoritet i riksdagen, försökte\r\nfå dem att satsa mera pengar, eftersom vi själva\r\ngjorde det. Men det var ett mycket negativt motstånd.\r\nSå har det också varit när vi har lagt fram förslag om\r\nmera pengar till landskapsvård under de gångna tre\r\nåren.\r\nVi har naturligtvis olika syn. Ni är i alla fall med\r\npå att elva klasser är för mycket. Jag måste ändå säga\r\natt ni ligger nära oss.</pre><pre>Anf.  141  GUDRUN LINDVALL (mp)\r\nreplik:\r\nFru talman! Jag har svårt att säga hur nära Vi var\r\nvarandra när det gäller arealklasserna. vi fick\r\nnämligen inte någon inbjudan till samtal från\r\nsocialdemokraterna. Vi förutsattes, precis som\r\nVänsterpartiet, stödja passivt. Det gör inte\r\nMiljöpartiet. Vi vill allt se förslagen i förväg. Vi\r\nköper inte grisen i säcken. Vi vill veta vad det är vi\r\nskall stödja. Vi fick dra ur socialdemokraterna hur\r\nmånga klasser det skulle bli. Vi fick veta att det kunde\r\nbli fem eller tre. Så småningom fick vi veta att det\r\nantagligen skulle bli tre, men det var en information\r\nsom satt långt inne.\r\nJag är litet förvånad över att socialdemokraterna,\r\nsom ändå brukar vara praktiska människor, inte ser att\r\ndet förslag man nu lägger fram har ganska litet med\r\nverkligheten att göra. Det går att teoretiskt diskutera\r\nom att flytta pengar från slättbygderna upp till\r\nsydsvenska höglandet och Norrland. Men i praktiken\r\nfungerar det inte så, Inge Carlsson. Det förvånar mig\r\natt socialdemokraterna, som brukar se till\r\nverkligheten, i detta fall nöjer sig med teorin.\r\nDet skulle vara mycket olyckligt om många av de\r\nbönder som i dag bedriver djurhållning och har vall\r\noch bete i just dessa områden skulle börja odla\r\nspannmål. Det anser jag vore ett hot mot de miljöer\r\nsom vi i många andra sammanhang säger att vi vill\r\nvärna. I det landskap där man i dag har landskapsvård\r\nskulle man i så fall bryta vallen och börja odla\r\nspannmål.\r\nNär det gäller mjölkkvoter är jag också förvånad\r\növer att socialdemokraterna väljer ett system som är\r\nmera teoretiskt än praktiskt. Jag är förvånad över att\r\nman inte även där försöker få ett system som liknar\r\nverkligheten så mycket som möjligt. Jag är förvånad\r\növer teoretiseringen av lantbruket. Men det kanske är\r\nså att man egentligen inte är riktigt engagerad i dessa\r\nfrågor. Därför gör man kanske det som känns lättast.\r\nMen det hänger inte ihop med verkligheten.</pre><pre>Anf.  142  INGE CARLSSON (s) replik:\r\nFru talman! Vi försöker föra en politik som har\r\nmed verkligheten att göra. Jag tycker att det är bevis\r\nnog att vi har tagit intryck, inte av LRF-bossarna men\r\ndäremot av många mjölkproducenter. Vi\r\nsocialdemokrater har faktiskt varit ute mycket i\r\nbygderna och träffat många mjölkbönder. Det är\r\nungefär ett femtiotal som har ringt till mig. Jag har\r\nbett dem skriva ner sin situation och beskriva den\r\nverklighet de lever i. Då har det visat sig att det\r\nförslag vi lade fram i den socialdemokratiska\r\nmotionen inte var det bästa. Det var därför som vi\r\nändrade oss och tog med även 1993.\r\nVi vet att det är en stark tillväxt i\r\nmjölkproduktionen här i landet. Därför är det klokt att\r\nvi nu har en landskvot på 170 000 ton att fördela\r\nmellan olika mjölkproducenter som av olika skäl har\r\nråkat illa ut. De har kommit igen 1994 och utökat eller\r\nnystartat osv. I detta avseende tycker jag att vi\r\nsocialdemokrater slår vakt om verkligheten och\r\nförsöker lösa detta på bästa sätt.\r\nDet är bara synd att den borgerliga regeringen inte\r\nkunde bjuda in oss när ni skrev propositionen, så att vi\r\nkunde ha haft ett bättre samarbete. Denna proposition\r\nlades ju fram strax före valet, i tron att de borgerliga\r\nskulle förlora valet och lämna över ansvaret till oss\r\nsocialdemokrater.\r\nJag tycker att vi försöker se verkligheten. Vi vill\r\nslå vakt om det svenska jordbruket. Men vi vill göra\r\ndet på ett så rättvist sätt som möjligt och se till att det\r\ninte bara är klyschor när man säger att hela landet\r\nskall leva. Vi vill verkligen se till att man även i\r\nNorrland och på Gotland och Öland osv. skall ha en\r\nverklig möjlighet att överleva i ett EU-perspektiv.</pre><pre>Anf.  143  DAN ERICSSON (kds) replik:\r\nFru talman! Jag försökte i mitt tidigare inlägg se\r\nde samlade förslagen som kommer att läggas fram på\r\ndet jordbrukspolitiska området. Dagens debatt gäller\r\ndet första i en räcka förslag som kommer att slå hårt\r\nmot jordbruk och landsbygd.\r\nJag ställde några frågor till Inge Carlsson,\r\neftersom han också är östgöte. Varför vill Inge\r\nCarlsson, som socialdemokrat, undandra Östergötland\r\narbetstillfällen? Varför vill Inge Carlsson bidra till att\r\navrusta det östgötska jordbruket? Hur kommer Inge\r\nCarlsson att förklara denna politik för östgötarna?\r\nInge Carlsson säger också att det är LRF-bossar\r\nsom styr debatten. Jag läste häromdagen i tidningen\r\nhemifrån att det hade varit 600 lantbrukare samlade i\r\nLinköping. De ställde sig bakom ett enkelt krav om\r\natt få en rejäl konsekvensbeskrivning av vad de\r\nsamlade förslagen innebär för den östgötske\r\nlantbrukaren.\r\nJag kan ställa ytterligare en fråga till Inge\r\nCarlsson i hopp om att jag skall få något svar på\r\nnågon fråga. Varför kan inte Socialdemokraterna\r\ninnan man lägger fram alla dessa förslag försöka få\r\nfram en konsekvensanalysbeskrivning av vad de\r\ninnebär för svenska jordbrukare, för landsbygden och\r\nför alla de andra sysselsättningstillfällen som finns där\r\n- inte minst inom livsmedelsindustrin.\r\nDet fanns ständigt propåer om rejäla\r\nkonsekvensanalyser inför i stort sett varje beslut under\r\nden förra mandatperioden. I denna fråga finns det\r\növer huvud taget ingenting sådant.</pre><pre>Anf.  144  INGE CARLSSON  (s) replik:\r\nFru talman! Ja, jag är gudskelov östgöte.\r\nDan Ericsson frågar hur jag kan tillåta att vi ökar\r\npå arbetslösheten i Östergötland. Jag vill bara\r\npåminna om att det har försvunnit ungefär 400 000\r\njobb under de tre år som nu har gått. Dan Ericsson har\r\nofta suttit med den borgerliga regeringen och\r\nförhandlat och donat. Bara i Dan Ericssons\r\nhemkommun fanns det ett tag 15 000 arbetslösa\r\nmänniskor. Det hjälpte inte att Börje Hörnlund var\r\nnere i Östergötland och talade om att han skulle avgå\r\nnär arbetslösheten översteg 6 %. Ni fortsatte ju med\r\nden politiken! Östgötarna har verkligen lidit av att\r\nDan Ericsson har varit med och fört en politik som\r\ngjort att de blivit arbetslösa.\r\nDan Ericsson frågar mig varför vi inte kan lägga\r\nfram en konsekvensbeskrivning av dagens förslag, de\r\nförslag vi beslutar om på fredag, de förslag som\r\nkommer i budgeten osv.\r\nDet är så den socialdemokratiska regeringen\r\narbetar. Man arbetar systematiskt noggrant för att se\r\nvilka konsekvenser förslagen kommer att få. Det gör\r\nman i förväg.\r\nNi föreslog att stöden skulle kosta 2,8 miljarder.\r\nSvenska folket - skattebetalarna - skulle vara med\r\noch delfinansiera.\r\nVi socialdemokrater måste se konsekvenserna.\r\nHar vi så mycket pengar att vi kan delfinansiera allt\r\ndetta? Det kan vi inte. I Sverige har vi mycket på\r\ngrund av er ett budgetunderskott på 200 miljarder och\r\nen statsskuld på 1 biljon 300 miljarder. Vi har\r\njordbrukare som är ganska skuldtyngda. Näringen har\r\nlån på 60 miljarder kronor.\r\nTänk om vi då skulle börja låna upp mer pengar!\r\nDet skulle vara väldigt svårt att få ned räntorna. Om\r\nvi skall kunna hålla sysselsättningen på en hög nivå är\r\ndet viktigt, också för er, att vi för en politik där vi tar\r\nkonsekvenserna för alla - inte bara för bönderna nere\r\ni Skåne eller för dem som Dan Ericsson nu vill gå\r\növer och värna, dvs. bönderna i Östergötland.\r\nDärför är vi noggranna innan vi lägger fram våra\r\nförslag, så att det inte blir några olyckliga\r\nkonsekvenser av det hela.</pre><pre>Anf.  145  DAN ERICSSON (kds) replik:\r\nFru talman! Jag kunde nästan slå mig i backen på\r\natt jag skulle få detta argument igen. Det får man i\r\nvarje debatt som förs i kammaren med företrädare för\r\nSocialdemokraterna. De talar om att det är den förra\r\nregeringen som har ansvar för arbetslösheten.\r\nDet är ju precis tvärtom, Inge Carlsson! Det är ni\r\nsom är orsaken till den stora kris vi faktiskt\r\nfortfarande lever mitt uppe i. Det är den politik som ni\r\nförde under 80-talet som har lagt grunden till den\r\nökade arbetslösheten och den plåga den innebär för\r\nenskilda människor - också i Östergötland. Försök\r\ninte att dra er undan det ansvaret!\r\nVi har att försöka skapa förutsättningar för ett\r\nnäringsliv, och inte minst för livskraftiga jordbruk, så\r\natt vi får i gång sysselsättningen igen. Risken är nu att\r\nde socialdemokratiska förslagen kommer att leda i fel\r\nriktning.\r\nInge Carlsson sade tidigare i inlägget att läget\r\nhade varit bättre om man hade fått genomföra 1990\r\nårs beslut. Det är precis tvärtom där också! Då hade vi\r\nhaft ännu fler arbetslösa. Ännu fler östgötar hade fått\r\ngå och stämpla. Hur kan Inge Carlsson säga att läget\r\nskulle ha varit bättre för svensk jordbrukspolitik om\r\n1990 års beslut hade fått genomföras? Han vet att vi\r\ndå hade haft betydligt färre jordbruksföretag och\r\ndärmed också färre i sysselsättning i binäringarna.\r\nGå hem efter debatten, Inge Carlsson, och fundera\r\nigenom frågan om konsekvensanalys, så att ni på\r\nnågot sätt kan ta er ur alla förslag ni nu radar upp!\r\nFörsök komma på en annan politik som faktiskt leder\r\ntill att vi behåller svenskt jordbruk!</pre><pre>Anf.  146  INGE CARLSSON (s) replik:\r\nFru talman! Vi skall göra allt för att vi skall kunna\r\nfortsätta att värna jordbruket och föra en bra\r\njordbrukspolitik i detta land.\r\nÄven om våra bönder är effektiva och duktiga är\r\njag faktiskt ganska övertygad om att de hade de\r\nkunnat bli ännu mer effektiva om vi i stort hade\r\nkunnat fullfölja 1990 års beslut. Det fanns en stor\r\nenighet i riksdagen. Vi tror speciellt att vi skulle ha\r\nfått en mycket mer effektiv livsmedelsindustri i\r\nlandet. Skall vi klara konkurrensen är det denna som\r\nmåste bli mer konkurrenskraftig. Som vi påpekade i\r\n1990 års beslut måste den näringen satsa mer resurser\r\npå forskning och utveckling, hitta bättre nischer och\r\ninte bara exportera stora bulkvaror.\r\nVi hade en bra inriktning på politiken, och de\r\nandra partierna var med. Kds var inte med i riksdagen\r\npå den tiden, gudskelov. Hade ni varit det vet jag inte\r\nhur det skulle ha gått. Vi var i alla fall överens, och\r\njag tror att det hade blivit bra om vi hade fullföljt det.\r\nDet är klart att ni har rätt i att GATT-\r\nförhandlingarna drog ut på tiden. Nu är GATT ifatt de\r\nandra länderna. De andra länderna får göra mycket\r\nstora ingrepp nu. Det har vi klarat tidigare i och med\r\n1990 års beslut.\r\nJag vill inte ha en fortsatt debatt om\r\narbetslösheten, men jag vill säga att Börje Hörnlund\r\nnär han var nere i Dan Ericssons hemkommun\r\nNorrköping sade att han tänkte avgå om\r\narbetslösheten blev över 6 %. När svenska folket\r\ngjorde så att han fick avgå var arbetslösheten 14 %.\r\nDet måste ändå vara borgarnas förtjänst.</pre><pre>Anf.  147  Jordbruksminister  MARGARETA\r\nWINBERG (s):\r\nFru talman! Låt mig börja med att instämma i\r\nMaggi Mikaelssons syn på LRF:s nuvarande roll. LRF\r\när en bland flera intressenter. Jag skall gärna lyssna\r\noch diskutera med LRF, precis som jag skall lyssna\r\noch diskutera med andra företrädare - för\r\nkonsumentrörelser, för miljön, för allergiker osv. De\r\nsenare grupperna har alltför länge varit\r\nunderrepresenterade i dialogen om den svenska\r\njordbrukspolitiken.\r\nLåt mig säga till Lennart Daléus att jag känner\r\nvägen till Bryssel väl, trots att det bara har gått två\r\nmånader sedan vi fick ny regering. Dit åker jag\r\nnumera väldigt ofta - i snitt en gång i veckan. Det gör\r\njag eftersom så mycket av jordbrukspolitiken nu\r\nbeslutas där och inte i denna kammare. Det var det\r\nsom svenska folket bestämde den 13 november. Jag\r\nhar all respekt för det beslutet.\r\nDet betyder att Sverige är medlem av den\r\neuropeiska unionen om drygt två veckor och att det\r\nsvenska jordbruket inordnas under EG:s\r\njordbrukspolitik, CAP. Som vi vet är det en politik\r\nsom är både dyrbar och administrativt komplicerad.\r\nDen är en återgång till det som vi trodde att vi hade\r\nlämnat bakom oss 1990 när vi, precis som Inge\r\nCarlsson sade, i väldigt stor enighet beslutade om en\r\nreformering av den svenska jordbrukspolitiken. Alla\r\npartier utom Miljöpartiet var med på det beslutet. Det\r\när viktigt att understryka det, för också i denna debatt\r\nhar det framskymtat att 1990 års beslut enbart skulle\r\nvara ett socialdemokratiskt verk. Så var det inte. Fem\r\npartier av sex stod bakom det.\r\nMed tanke på det jag har sagt om CAP - om EU:s\r\njordbrukspolitik - kommer den naturligtvis att\r\nreformeras. I vilken takt vet vi inte.\r\nMen Sverige skall, när det svenska folket har\r\nröstat ja i folkomröstningen, vara med aktivt och\r\npåverka den nya politiken i en riktning som bättre\r\nstämmer överens med vår syn på ett\r\nkonkurrenskraftigt och konsument- och miljövänligt\r\njordbruk. Mot den bakgrunden kommer regeringen att\r\narbeta för förenkling, avreglering och förbilligande av\r\nden gemensamma jordbrukspolitiken. Kostnaderna för\r\ndenna utgör i dag över hälften av EU:s gemensamma\r\nbudget. Var och en som tänker litet grand framåt i\r\ntiden och funderar över framtiden för EU - oavsett\r\nvad man tror om den framtiden -  måste inse att en så\r\nstor del av EU:s gemensamma budget kommer\r\njordbrukspolitiken i fortsättningen inte att kunna dra.\r\nSom redan har sagt - det blir litet av upprepning -\r\ngenomförde den tidigare borgerliga regeringen under\r\nde tre senaste åren en anpassning av den svenska\r\njordbrukspolitiken till förhållandena inom EU. Vi\r\nsocialdemokrater kritiserade denna anpassning,\r\neftersom vi ansåg att den kostade pengar. Det finns en\r\nganska stor och dyr nota från de gångna tre åren också\r\npå det här området.\r\nVi ansåg också att denna anpassning alltför\r\nensidigt gynnade producenterna på konsumenternas\r\nbekostnad.\r\nKonsumenternas intresse av bra mat till rimliga\r\npriser skall nu lyftas fram i vad regeringen föredrar att\r\nkalla den svenska livsmedelspolitiken. I reformarbetet\r\ninom EU vill regeringen därför prioritera de\r\nlivsmedelspolitiska frågorna, där vi i stora drag\r\nkommer att arbeta för en fortsatt och fördjupad CAP-\r\nreform efter 1997, som också kommer att omfatta vin-\r\noch trädgårdsnäringarna och som inriktas på en friare\r\nhandel med livsmedel.\r\nDärför är det övergripande syftet med regeringens\r\npolitik på livsmedelsområdet\r\n- att på ett mer rättvist sätt fördela EU-\r\nmedlemskapets kostnader och intäkter mellan\r\nkonsumenter, skattebetalare och bönder,\r\n- att - som sagts tidigare i dag - mot bakgrund av\r\nden ekonomiska situation som vi har i landet bidra till\r\nen minskning av statens utgifter för jordbruket,\r\n- att begränsa jordbrukets negativa miljöpåverkan\r\nbl.a. genom att använda miljöavgifter som\r\nekonomiska styrmedel,\r\n- öka jordbrukets positiva miljöpåverkan genom\r\natt prioritera åtgärder för landskapsvård och\r\nbevarande av den biologiska mångfalden, och\r\n- att - genom en mer offensiv konkurrenspolitik -\r\nöka den svenska livsmedelssektorns konkurrenskraft.\r\nPå kort sikt anser regeringen att det är angeläget\r\natt\r\n- förstärka livsmedelskontrollen genom att inrätta\r\nen europeisk livsmedelsmyndighet, finansierad inom\r\nFEOGAS ram,\r\n- minimera användningen av kemiska tillsatser för\r\nkonservering av livsmedel,\r\n- förbjuda bestrålning av livsmedel,\r\n- öka livsmedlens hållbarhet genom fördjupade\r\nkvalitets- och hälsokrav,\r\n- införa tydligare märkning med avseende på\r\nursprung och tillsatser, och\r\n- förbättra djurskyddet med den svenska\r\ndjurskyddslagstiftningen som utgångspunkt. Det kan\r\ngälla intensiv boskapsuppfödning och regler för\r\nbåsplatser och transporttider, där Ministerrådet i går\r\ndär jag själv deltog tyvärr inte kunde ena sig om ett\r\nkompromissförslag om bl.a. maximala transporttider\r\nför slaktdjur. Det betyder att vi måste fortsätta att\r\ndriva på i ministerrådet i denna fråga.\r\nNär det gäller spannmål och oljeväxter finns det\r\nenligt min mening starka skäl för att fördjupa\r\nreformen.\r\nPå spannmålsområdet är det viktigaste inslaget i\r\nden reform av CAP som antogs av ministerrådet 1992\r\nen sänkning av stödpriset för spannmål.\r\nJordbruksreformen inom EU innebär således inte\r\natt de traditionella instrumenten i jordbrukspolitiken -\r\ngränsskydd, intervention och exportbidrag -\r\navskaffas, men de kommer att minska i betydelse.\r\nFörskjutningen från prisstöd till direktstöd kan\r\nförväntas innebära en minskad intensitet i odlingen,\r\nökad konsumtion och på sikt minskade överskott.\r\nFru talman! Enligt CAP-reformen kan\r\nmedlemsländerna själva bestämma hur arealbidragen\r\nskall fördelas på olika regioner. Det är ett av de\r\nganska få områden där den svenska riksdagen har\r\nmakt att bestämma över den i övrigt harmoniserade\r\njordbrukspolitiken.\r\nDen förra regeringens förslag om indelning av\r\nlandet i 11 arealbidragsklasser med en skillnad på ca\r\n200 kr mellan varje klass skulle enligt vår uppfattning\r\nleda till en snabb och kraftig kapitalisering av\r\nbidragen i Sveriges bästa jordbruksområden. Detta\r\nskulle i sin tur leda till en fortsatt allt intensivare\r\nodling, något som denna regering - inte minst av\r\nmiljöskäl - inte kan ställa sig bakom.\r\nMed ett mindre antal klasser kan man däremot\r\nåstadkomma en utjämning av arealbidragen mellan\r\nolika delar av landet och därigenom gynna framför\r\nallt jordbruket i skogs- och mellanbygderna i södra\r\nSverige och i stödområde 4 i norra Sverige. Detta har\r\nInge Carlsson utförligt redogjort för i replikskiften\r\nmed olika debattörer.\r\nPå det här sättet kan man delvis - jag betonar det -\r\nminska det nationellt finansierade strukturstödet,\r\nnågonting som är eftersträvansvärt ur statsfinansiell\r\nsynpunkt. Jag vill emellertid betona att jag är mycket\r\nmedveten om att det inte går att byta äpplen mot\r\npäron. Därför är betoningen av ordet delvis viktig.\r\nRiksdagens jordbruksutskott har nu stannat för en\r\nindelning av landet i tre regioner med en intervall på\r\nungefär 200 kr mellan regionerna.\r\nMed den inriktning av CAP som jag nu skisserat\r\ngynnas jordbruket i länder där, såsom i Sverige,\r\nmerparten av arealen finns hos små och medelstora\r\njordbruk och där kemikalieanvändningen begränsats.\r\nNågra ord om mjölkkvoterna, som också har\r\ndiskuterats här länge och väl. Vi vill ha ett system\r\nsom motverkar kapitalisering av kvoterna i form av\r\nhögre pris på jordbruksfastigheter, och vi vill\r\nmotverka en oreglerad handel med kvoter.\r\nDetta har Inge Carlsson tidigare redogjort för. Han\r\nhar också redogjort för utskottsmajoritetens\r\nställningstagande, varför jag inte närmare går in på\r\nbetänkandet i den delen.\r\nNär det gäller själva administrationen av hela det\r\nhär väldigt komplicerade systemet har vi också här en\r\nannan syn än den tidigare regeringen, som ville\r\nkoncentrera administrationen till väldigt stor del till\r\nJönköping. Vi har sagt att vi skall försöka trycka ut\r\nadministrationen på länen i så stor utsträckning som\r\nmöjligt. Det är viktigt av flera skäl - inte minst därför\r\natt det ger länen värdefulla jobb. Jag har själv arbetat i\r\nen lantbruksnämnd på den tiden de fanns, och jag vet\r\nhur betydelsefullt det är att bönder kan ringa till olika\r\ntjänstemän på lantbruksnämnden, som känner\r\nbönderna i den landsända där de jobbar. Det finns ett\r\nömsesidigt förtroende och en kunskap som är\r\novärderlig när man nu går in i ett system som kräver\r\nså mycket av byråkrati och blanketter. Jag tror därför\r\natt det är bra att man i så stor utsträckning som\r\nmöjligt kan få ut dessa jobb på länen.\r\nVi anser att administrationen skall handhas av\r\nJordbruksverket och i möjligaste mån av länen. Det är\r\nviktigt att den småskaliga och fristående\r\nförädlingsindustrin inte missgynnas när man skall\r\nfördela mjölkvoterna.\r\nVi har också i olika sammanhang skrivit att ett\r\nmedlemskap i en nationell organisation eller\r\nsammanslutning inte skall vara ett villkor för att en\r\njordbrukare skall kunna verka inom den kvoterade\r\nproduktionen och dess förädling.\r\nVi kommer att ge Konkurrensverket i uppdrag att\r\nnoga följa utvecklingen mot bakgrund av den\r\nbristande konkurrensen inom förädlingsledet. Vi\r\nkommer också att pröva om leverans- och\r\nmottagningsplikten är förenlig med EU:s\r\nkonkurrensregler.\r\nI utformningen av EU:s obligatoriska sektors- och\r\nprogramplaner ser regeringen samråd mellan berörda\r\nmyndigheter som en viktig del. I det sammanhanget\r\nblir lantbrukskooperationens framtida roll att -\r\ntillsammans med övrig livsmedelsindustri och andra\r\nintressenter - ge synpunkter på prioriteringar och\r\nlämna underlag för myndigheternas arbete.\r\nAnsvaret för de här sektorsplanerna skall\r\nemellertid, som jag sade, i första hand ligga på\r\nlänsstyrelsernas lantbruksenheter.\r\nFru talman! Vägen till en miljövänlig,\r\nkonsumentfrämjande och konkurrenskraftig\r\nlivsmedelspolitik kan förvisso tyckas både lång och\r\nsnårig. Jag har nu redogjort för regeringens syn på\r\nSveriges roll i det europeiska jordbrukssamarbetet och\r\npå de åtgärder som vi anser nödvändiga och\r\nönskvärda för att tillsammans med övriga länder inom\r\nUnionen åstadkomma en livsmedelspolitik som efter\r\n1997 präglas av lägre kostnader, mindre byråkrati,\r\nfriare handel och en bättre miljöanpassning - allt till\r\ngagn för både konsumenter och producenter.</pre><pre>Anf.  148  LENNART DALÉUS (c) replik:\r\nFru talman! Det är ju tryggt att höra att\r\njordbruksministern nu är väl förtrogen med vägen till\r\nBryssel och att hon åker dit flera gånger i månaden\r\neller i veckan.\r\nJag tillhörde några som gick i spetsen för att\r\nSverige skulle gå in i EU, om också kanske inte så\r\nmycket för att jordbruksministern skulle komma dit,\r\noch vi har blivit litet oroade. Vi tycker att det är\r\nviktigt att hela Sveriges villkor tas med i EU-arbetet.\r\nInte minst jordbrukarna hörde till den grupp som\r\njust gick i spetsen för ett svenskt inträde i EU, och\r\nman gjorde det på några premisser. Man utgick från\r\natt man skulle bli rättvist behandlad, och det har\r\njordbruksministern nu misslyckats med. Tankarna går\r\nosökt till den kände trädgårdsmästaren.\r\nVi kan förstå att när jordbruksministern och\r\nVänsterpartiet förenar sig om att utforma en politik\r\nför det svenska jordbrukets roll i EU blir resultatet\r\nnågonting som vi inte riktigt hade kunnat räkna med\r\nfrån början. Sanningen om Brysselresan är väl den att\r\njordbruksministern inte direkt sitter i loket utan har\r\ntvingats upp på sista vagnen för att motvilligt, får man\r\nförmoda, företräda de svenska intressena på det här\r\nområdet.\r\nDetta illustrerar, fru talman, också en passus som\r\nsedan kommer att kunna läsas i protokollet från\r\ndagens debatt. Jordbruksministern säger att\r\nkostnaderna nu skall fördelas rättvist på konsumenter,\r\nskattebetalare och bönder. Smaka på det en stund -\r\nkonsumenter, skattebetalare och bönder. Jag vågar\r\nsäga att de flesta av oss här i kammaren är\r\nkonsumenter och skattebetalare, men si, det är också\r\nbönderna. Här lägger man till en grupp som, utöver att\r\nvara konsumenter och skattebetalare, finns i tillvaron i\r\nen annan egenskap för vilken de också skall bära en\r\navgift. Jag har svårt att förstå det resonemanget. Jag\r\nskall inte utveckla det ytterligare - jag tror att var och\r\nen som lyssnat på det förstår det orimliga i det.\r\nJordbruksministern talade mycket utförligt om\r\nEU, och jag ställer mig gärna bakom många av de\r\nambitioner som hon framförde. Men det hade kanske\r\nvarit viktigare om vi i dag hade fått en tillstymmelse\r\ntill en konsekvensanalys av den jordbrukspolitik som\r\njordbruksministern för tillsammans med\r\nVänsterpartiet. Det vore bra att få en sådan före\r\nbeslutsfattandet.</pre><pre>Anf.  149  Jordbruksminister  MARGARETA\r\nWINBERG (s):\r\nFru talman! Jordbrukarna gick i spetsen för ett ja\r\ntill EU, säger Lennart Daléus. Ja, sanningen var väl\r\nden att LRF och dess ledning gick i spetsen för detta.\r\nJag har under hösten och även tidigare träffat många\r\njordbrukare. Man kunde utläsa av analyserna av vem\r\nsom röstade vad i Sverige att långt ifrån alla\r\njordbrukare röstade ja.\r\nLedningen för LRF gick i spetsen för ett ja, och\r\nman satsade tillsammans med Svenska\r\nArbetsgivareföreningen stora pengar för detta\r\nändamål.\r\nDet kan inte ha varit obekant för vare sig LRF:s\r\nledning, för Lennart Daléus eller för någon annan som\r\nläser tidningar, t.ex. för dem som följer debatten i\r\ntidningen Land, att jag under hela detta år har talat på\r\nmöten där lantbrukare deltagit. Jag har där sagt två\r\nsaker. Den ena var att även om vi nu har ett avtal som\r\när framförhandlat vad gäller miljö, struktur osv., är\r\ndet inte säkert att vi i de villkorade programmen har\r\nråd att ta emot de pengar som är framförhandlade. Det\r\nkan inte ha varit obekant för någon att detta har\r\nframförts, inte som min personliga uppfattning utan\r\nsom en uppfattning från det socialdemokratiska\r\npartiet.\r\nDen andra saken är något som jag kanske inte\r\nsjälv har drivit lika hårt som andra i mitt parti,\r\nnämligen att de som nu får stora fördelar av ett\r\nmedlemskap också måste bidra litet mer än andra.\r\nSignalen var mycket tydlig, eftersom bl.a. jordbruket\r\nnämndes som en grupp som skulle få stora fördelar.\r\nTrots dessa propåer från vår sida valde LRF-\r\nledningen att fortsätta att propagera för ett ja. Jag kan\r\ninte tolka det på annat sätt än att man, trots dessa\r\npålagor och trots att man visste att en\r\nsocialdemokratisk regering kanske inte skulle komma\r\natt utnyttja alla bidrag, tyckte att det skulle vara bra\r\nför det svenska jordbruket med ett medlemskap.</pre><pre>Anf.  150  LENNART DALÉUS (c) replik:\r\nFru talman! Det är möjligt att jag var litet slarvig\r\nnär jag sade att bönderna gick i spetsen för ett\r\nmedlemskap. Jag brukar resonera så att om det\r\nsocialdemokratiska partiet säger något, är det\r\nförhållandevis representativt för socialdemokraterna.\r\nJag skall inte lägga mig i frågan om\r\nrepresentativiteten, men jag brukar på motsvarande\r\nsätt litet slarvigt tro att LRF i huvudsak är\r\nrepresentativt för jordbrukarna. Vi vet att det finns\r\navvikare inom socialdemokratin, och det finns\r\nnaturligtvis avvikare också bland bönderna när det\r\ngäller synen på EU.\r\nJag tror ändå att det är rimligt att säga att de\r\nsvenska jordbrukarna ville att Sverige skulle gå in i\r\nEU - av många skäl, bl.a. därför att det var den enda\r\nmöjligheten för dem att få utrymme för en konkurrens\r\noch en livskraft i en kommande relation med Europa.\r\nJag tycker också att det är bra att\r\njordbruksministern tidigare har talat på möten, varvid\r\nhon - som jag nu förstår - har hotat med att Sverige\r\ninte skulle utnyttja det framförhandlade avtalet. Jag\r\ntror att det hotet kanske inte tillräckligt togs på allvar,\r\noch det beklagar jag. Man lyssnade naturligtvis mer\r\npå Ingvar Carlssons redovisning inför EU-\r\nomröstningen, och däri rymdes inte mycket av hot om\r\natt man inte skulle utnyttja det framförhandlade\r\navtalet. Jag har själv inte hört honom säga något\r\nsådant.\r\nVem som var representativ kan vi kanske lämna\r\ndärhän, men jag är litet besviken på\r\nrepresentativiteten i detta agerande.\r\nJag vill vidare återkomma till en liten fråga i\r\nsammanhanget. Jag ställde tidigare en fråga om\r\nGotland. Även om det gäller en del i ett större\r\nsammanhang, tror jag att det vore viktigt att vi här och\r\nnu kunde får en uttolkning av ett gemensamt ansvar\r\nför hur Gotland skall kunna ta del av den svenska\r\nnationella sockerkvoten. Denna gör det möjligt för oss\r\natt ha en sockerproduktion på Gotland, inte bara en\r\nsockerbetsodling.\r\nTill slut, fru talman, sade jordbruksministern att de\r\nsom propagerade för ett ja kanske inte lyssnade\r\ntillräckligt och att de nu skall bära mera av\r\nkostnaderna. Som jag sagt i ett tidigare anförande har\r\njag svårt att förstå det resonemanget. När Sverige\r\ngenom regering och riksdag fattar ett nationellt beslut\r\nvid vars utformning några har varit särskilt aktiva,\r\nskall just de som har agerat och som har trott på\r\nauktoritativa resonemang straffas särskilt.</pre><pre>Anf.  151  Jordbruksminister  MARGARETA\r\nWINBERG (s):\r\nFru talman! Jag kan bara säga att inte bara jag\r\nutan också Mats Hellström, som då var vår\r\ntalesperson och fortfarande är det i dessa frågor, hade\r\nprecis samma uppfattning, trots att vi i kampanjen\r\nstod på var sin sida. Vi sade båda att det inte är säkert\r\natt Sverige har råd att utnyttja alla stöd. Anledningen\r\nhärtill är naturligtvis att det för detta krävs en svensk\r\nmedfinansiering med nya svenska skattepengar. Vi\r\nmåste göra en prioritering mellan ytterligare stöd till\r\njordbruket och stöd till kommunerna, dvs. i\r\nförlängningen till undervisning, till barnomsorg, till\r\näldreomsorg, till vägar eller till poliser, sådant som vi\r\nbetalar med våra skattepengar. Det är att ta ansvar för\r\nhelheten.\r\nNär det sedan gäller Gotland blev jag mycket\r\nförvånad när jag börjat gräva mig ned i hur den\r\ntidigare regeringen skötte förhandlingarna. Jag är\r\nsynnerligen förvånad över att man släppte Gotland, att\r\nman inte förhandlade om en regional sockerkvot för\r\nGotland.\r\nJag har försökt analysera det hela. Jag har talat\r\nmed många personer i Bryssel om det. Den enda\r\nförklaring jag fått är att detta inte var en fråga för\r\nBryssel, utan en nationell fråga - här var en kamp\r\nmellan Skåne och Gotland. Den tidigare\r\njordbruksministern valde, av skäl som jag inte känner\r\ntill men möjligen kan ana, att prioritera Skåne framför\r\nGotland.\r\nVi har diskussioner om det här, och vi har goda\r\nförhoppningar, även om det är i elfte timmen. Just nu\r\ndiskuteras i Bryssel den nya sockerregimen. Jag\r\nhoppas att vi trots den tidigare regeringens\r\nförsumlighet på den här punkten skall kunna få\r\nigenom en regional kvot för Gotland.</pre><pre>Anf.  152  GUDRUN LINDWALL (mp)\r\nreplik:\r\nFru talman! Jordbruksministern talar om dyra\r\nnotor för jordbruket. Låt oss konstatera att den nota vi\r\nhar fått betala för 1990 års jordbruksbeslut inte varit\r\nså liten den heller.\r\nNu skall en del av omställningsbidragen betalas\r\ntillbaka, och dessa jordar skall börja odlas igen. Vi\r\nstår då inför ett problem som jag hoppas att lantbruket\r\nkan lösa på ett bra sätt. På många av dessa marker har\r\ndet växt ogräs, och det finns stora kvantiteter ogräsfrö\r\ni dem. Jag hoppas att det inte kommer att leda till en\r\nsprutomgång av sällan skådat slag i Sverige. Det finns\r\nrisk för att den round-up-mängd som kommer att\r\nsprutas ut kommer att öka väsentligt nästa år.\r\nJordbruksministern talade mycket om att vi skall\r\nförsöka få ett konsumentperspektiv på\r\njordbrukspolitiken. Det låter mycket bra. Om vi ser\r\nvad som efterfrågas i dag finner vi att det är KRAV-\r\nodlade produkter. Faktum är att Sverige inte kan själv\r\nproducera tillräckligt mycket KRAV-odlat för att\r\ntäcka det konsumentintresse som finns. Vi tvingas\r\nimportera.\r\nDet borde leda jordbruksministern till att snabbt\r\nförsöka få till stånd en politik som gynnar ekologisk\r\nodling.\r\nNär jordbruksministern talar om att LRF skall vara\r\nen av intressenterna kan jag säga att de andra\r\nintressenterna naturligtvis är Alternativodlarnas\r\nriksförbund och Naturskyddsföreningen, som har\r\nfunnits med i arbetet för att ta fram underlaget för\r\nmiljöstöden och förstärkta miljöinsatser i jordbruket,\r\noch som också kritiserat den politik som\r\nSocialdemokraterna och Vänsterpartiet nu avser att\r\nföra vad gäller miljöstöden.\r\nMan menar att de miljöstöd som fanns i det\r\ntidigare förslaget, nämligen strukturstöden,\r\nmiljöstöden och framför allt stöden till\r\nresurshushållande konventionellt jordbruk skulle få i\r\ngång en ändring som på sikt skulle ge oss alltmer\r\nekologisk odling.\r\nJag hoppas att jordbruksministern tar i alla fall de\r\norganisationernas synpunkter på allvar. De säger,\r\nprecis som Miljöpartiet, att visst går det att få råd med\r\nde här stöden om vi höjer miljöavgifterna och ser till\r\natt de blir så höga att de kan täcka de kostnader som\r\nSverige har för dessa stödformer.\r\nJag har talat med många konventionella odlare om\r\ndet här. Det finns en stor förståelse för en höjning av\r\nmiljöavgifterna med avsikten att kunna ha kvar de\r\nstöd som funnits i det tidigare förslaget, bl.a. stödet\r\ntill vall och bete och till resurshushållande\r\nkonventionellt jordbruk.\r\nDet skulle, jordbruksministern, leda till det\r\njordbruk jag hoppas vi är överens om att vi vill få,\r\nnämligen ett jordbruk betydligt mindre rikt på\r\nkemikalier, och ett som gynnar den ekologiska\r\nodlingen.</pre><pre>Anf.  153  Jordbruksminister  MARGARETA\r\nWINBERG (s) replik:\r\nFru talman! Får jag först instämma i det sista som\r\nGudrun Lindwall sade, att vi är överens om att vi vill\r\nha ett jordbruk som har mindre av kemikalier i sig.\r\nSjälvklart är det så.\r\nLåt mig sedan gå baklänges i det frågebatteri som\r\nGudrun Lindwall avlevererade. När det gäller att höja\r\nmiljöavgifterna ytterligare vet jag att det är en linje\r\nsom bl.a. Svenska Naturskyddsföreningen driver. Jag\r\när nog litet tveksam till att göra detta. Jag tror att det\r\nräcker med den avgiftshöjning vi infört under hösten.\r\nJag har i dag talat med olika representanter för\r\nKRAV-odlade, alternativodlade jordbruksprodukter.\r\nDet är självklart att jag också lyssnar till och\r\ndiskuterar med dem. Vi talade om hur man skulle\r\nkunna uppnå det beslut som de själva faktiskt drivit\r\nfram genom en god lobbyverksamhet i Sveriges\r\nriksdag. Ett enigt jordbruksutskott stod bakom\r\nbeslutet i våras att vid sekelskiftet skulle minst 10 %\r\nav den nuvarande jordbruksproduktionen vara\r\nekologiskt omställd.\r\nSjälvklart vill vi inte nu ha en stor sprutomgång.\r\nJag tror att den avgiftshöjning som vi gjort på\r\nhandelsgödsel och bekämpningsmedel kommer att\r\nborga för att man inte sprutar mer. Vår avsikt är\r\nnaturligtvis att man skall spruta mindre.\r\nJag tror att vi är överens om konsumentpolitiken.\r\nDen har varit eftersatt. Vi funderar just nu på hur\r\nkonsumentpolitiken på matens område skall vara i\r\nframtiden. Vi har inget färdigt svar. Vi avser att bjuda\r\nin representanter för samtliga partier till en diskussion\r\nom hur man skall gå vidare. Är\r\nKonsumentberedningen ett bra forum? Gör de rätt\r\nsaker? Eller kan man utveckla\r\nkonsumentorganisationer eller konsumenttänkandet på\r\nett annat sätt? Jag ser fram emot en diskussion också\r\nmed Miljöpartiet.\r\nSlutligen: Notan blev dyr av 1990 års beslut, det\r\nhåller jag med om. Det blev inte den nota som var\r\nförutsatt. Den blev nästan dubbelt så dyr. Vi hade trott\r\natt det skulle kosta så där 13,6 miljarder på en\r\nfemårsperiod. Nu är notan nästan dubbelt så hög. Det\r\när naturligtvis inte bra.</pre><pre>Anf.  154  GUDRUN LINDWALL (mp)\r\nreplik:\r\nFru talman! När det gäller socialdemokraternas\r\npolitik hamnar vi hela tiden i precis det här: Man talar\r\nom stöd till alternativodling och man talar om stöd för\r\natt få i gång alltmer ekologisk odling, men i praktiken\r\nstöder man det konventionella lantbruket. Här hade\r\nsocialdemokraterna en chans att ändra den politiken\r\ngenom att se till att höja miljöavgifterna på ett sådant\r\nsätt att man får ett incitament för konventionella\r\nlantbrukare att använda mindre handelsgödsel, i\r\nkombination med att det skall finnas möjligheter att\r\ngå in i programmet resurshushållande konventionellt\r\njordbruk.\r\nDvs. om man minskar mängden handelsgödsel och\r\nuppfyller ett antal andra miljökrav så skall man kunna\r\nfå ett stöd.\r\nDet måste finnas en förståelse hos\r\nsocialdemokraterna för att det inte är helt enkelt att\r\nlägga över från konventionell odling till ekologisk.\r\nDet krävs politiska och ekonomisk-politiska\r\nstyrmedel för att man skall klara av det.\r\nJag saknar den insikten hos socialdemokraterna.\r\nMan kan inte bara tro att bönderna lätt kan lägga om\r\ntill ekologisk odling. Det är svårt i övergången. Det\r\nkan gå fel. Man behöver en extra ekonomisk\r\nersättning för att klara det.\r\nSkall vi kunna nå det mål vi har satt upp, att 10 %\r\nav åkerarealen skall vara ekologiskt odlad fram till år\r\n2000, då måste vi stödja mellanformerna för att få i\r\ngång utvecklingen.´\r\nJag skulle önska att miljöministern, som nu har\r\nsagt att vi inte kan ha kvar ett stöd till\r\nresurshushållande konventionellt jordbruk just med\r\nanledning av PPP, dvs. att vi inte skall ge stöd till\r\nförorenarna, kunde tala om hur vi skall komma till\r\ndetta ekologiska lantbruk.\r\nOm socialdemokraterna nu anser att det\r\nkonventionella lantbruket är förorenarlantbruk, då\r\nmåste man verkligen ta till ordentligt för att komma\r\nifrån det.\r\nJag är personligen förvånad över att man har tagit\r\ntill så starka ord när det gäller det konventionella\r\nlantbruket. Jag hoppas vi kan enas om att det\r\nekologiska lantbruket är bättre, men anser man, som\r\nsocialdemokraterna, att det konventionella lantbruket\r\när ett förorenarlantbruk, då måste ni verkligen visa\r\nhur man skall komma ifrån det.\r\nVi menar att just ett resurshushållande\r\nkonventionellt jordbruk skulle kunna vara det som\r\nfick i gång en utveckling.\r\nHur ser Margareta Winbergs förslag ut för att få i\r\ngång en utveckling?</pre><pre>Anf.  155  Jordbruksminister  MARGARETA\r\nWINBERG (s) replik:\r\nFru talman! Jag tror inte att jag uttryckt mig så att\r\ndet svenska jordbruket skulle vara ett\r\n\"förorenarlantbruk\". Det vore nog att ta i, och det har\r\njag inte sagt.\r\nJämfört med handelsgödselanvändning i andra länder,\r\nDanmark, Holland, Tyskland, Frankrike osv. är vi\r\nfantastiskt duktiga i Sverige. Det gäller också\r\nkemikalieanvändning. Svenskt lantbruk är\r\ninternationellt sett mycket bra. Därmed inte sagt att\r\ndet inte kan bli bättre, och det är det som vi nu\r\neftersträvar.\r\nTidigare under åren har vi diskuterat två linjer.\r\nDen ena linjen är att man gör nischen med ekologiskt\r\njordbruk och struntar i det andra. Då blir det en liten\r\ngrupp människor som har det gott ställt som kan köpa\r\nde relativt dyra varorna, medan de andra får nöja sig\r\nmed det som blir kvar, den litet sämre produktionen.\r\nVi har inte valt den vägen i Sverige, utan vi har valt\r\natt försöka lyfta hela det konventionella jordbruket, så\r\natt alla medborgare i landet, oavsett vilken inkomst de\r\nhar, skall få bra mat till rimliga priser. Ovanpå det har\r\nvi det ekologiska jordbruket.\r\nDärför vill jag säga att jag anser att det svenska\r\njordbruket är mycket bra. Men det går säkert att\r\n\"toppa\", och det gör vi genom ekonomiska styrmedel,\r\nsom vi har lagt fram förslag om, och genom det\r\nannorlunda miljöprogram som vi har tagit fram\r\njämfört med den tidigare regeringen, där ett av våra\r\ntre delprogram handlar just om ekologisk odling. Det\r\när min absoluta ambition att uppnå målet minst 10 %\r\når 2000.\r\nJag får väl ta på mig rollen att försvara bönderna -\r\ndet är inte så vanligt att jag har den rollen. Jag tycker\r\nnog att det räcker med de pålagor som vi härmed har\r\ngjort - jag tänker på ekonomiska styrmedel men\r\nockså på det andra. Det skall inte vara mera nu.</pre><pre>Anf.  156  DAN ERICSSON (kds) replik:\r\nFru talman! Det som jordbruksministern sade\r\nsenast var ett intressant besked. Jag ställde några\r\nfrågor i mitt tidigare inlägg, men jag skall inte\r\nupprepa mer än en av dem. Den anknyter litet till vad\r\nLennart Daléus berörde, om vad som stod på\r\nvalsedeln i folkomröstningen. Det stod nämligen att\r\nett ja gällde i enlighet med det framförhandlade\r\navtalet med EU-länderna. Det ställdes alltså inte några\r\nvillkor eller sades något om att vi skulle avhända oss\r\ndelar av avtalet.\r\nMin fråga till jordbruksministern är återigen\r\nvarför man nu gör en ändring i förhållande till vad\r\nsom stod på valsedeln i folkomröstningen. Hur tror\r\nministern att detta uppfattas ute bland jordbrukarna\r\noch ute på landsbygden?\r\nJag skulle också vilja anknyta litet till alla de\r\nförslag som kommer och som har sin udd riktad mot\r\njordbruket och mot landsbygden. Vi fick ett besked\r\nom att det inte kommer fler pålagor, men det är dess\r\nvärre redan alltför många. Förutom de beslut vi nu\r\ndiskuterar handlar det om det minskade miljöstödet\r\ntill jordbruket, om neddragningen av landsbygdsstödet\r\nfrån strukturfonderna, om avvecklingen av\r\navbytarverksamheten, om skatten på jordbruks- och\r\nskogsfastigheter och om flyttbidrag. I stället för att\r\nföra en aktiv regionalpolitik och se till att det finns\r\nsysselsättning på landsbygden skall man återigen\r\nstimulera flyttlassen från landsbygden till städerna.\r\nMot bakgrund av detta vill jag fråga: Upplever\r\ninte ministern detta som ett problem, att regeringen i\r\nförhållande till vad statsministern sade i\r\nregeringsförklaringen, om att detta skulle vara en\r\nsamarbetsregering, har kommit i ett läge där man\r\nuppfattas som en konfrontationsregering? Är inte det\r\nett stort problem för ministern och för regeringen?\r\nFinns det någon tanke om hur man skall ta sig ur detta\r\nläge, som man själv har försatt sig i?</pre><pre>Anf.  157  Jordbruksminister  MARGARETA\r\nWINBERG (s):\r\nFru talman! Det framförhandlade avtalet finns,\r\noch det gäller. Vi har ramarna, och vi har sagt att det\r\ninte är säkert att vi fullt ut kan ta emot de bidrag som\r\nramarna medger. Ramarna finns kvar, och om vi\r\nskulle få en bättre ekonomisk utveckling i landet kan\r\ndet bli på ett annat vis, men inte i nuvarande läge.\r\nInge Carlssons och Dan Ericssons meningsutbyte var\r\nbra, sett ur Inge Carlssons synvinkel. Han försvarade\r\nväldigt bra varför vi i nuläget måste hålla igen, dvs.\r\npå grund av budgetunderskott, statsskuld, arbetslöshet\r\nosv. Jag hörde att Dan Ericsson tycker att det är\r\ntjatigt, men det är ju sanningen. Det må vara att\r\nsanningen är tjatig, men det är viktigt att påpeka den.\r\nJag skall säga några ord om avbytarverksamheten,\r\neftersom Dan Ericsson tog upp den som en del i detta.\r\nDet känns litet plågsamt, därför att jag vet att det\r\nbetyder väldigt mycket för bönderna att ha en bra\r\navbytarverksamhet. Därför pågår det nu diskussioner\r\nmed LRF om hur man skall lösa detta, genom att\r\nnäringen tar över finansieringen. Diskussionerna är\r\ninte slutförda.\r\nDan Ericsson talade om samarbetsregeringen. Den\r\nsocialdemokratiska regeringen har vid ett flertal\r\ntillfällen bjudit in kds, Centerpartiet, Folkpartiet,\r\nVänsterpartiet och Miljöpartiet, med varierande\r\nframgång. När det gäller de tre borgerliga partierna,\r\nkds, Centerpartiet och Folkpartiet, har det inte varit\r\nnågon framgång alls. De diskussionerna har inte gett\r\nnågonting, därför att de partierna har inte velat\r\nsamarbeta.\r\nPå just jordbrukets område har jag förstått av de\r\ndiskussioner som förts i utskottet att det inte heller där\r\nhar gått att få en bredare bas för utskottsmajoriteten.\r\nJag tycker att det är litet tråkigt, men å andra sidan är\r\njordbrukspolitiken av tradition ett område där vi har\r\nsvårt att ena oss, av olika skäl. Det kanske vi får leva\r\nmed.</pre><pre>Anf.  158  DAN ERICSSON (kds) replik:\r\nFru talman! Faktum kvarstår ju att det på\r\nvalsedeln stod att ett ja gällde i enlighet med det\r\nframförhandlade avtalet. Det avtalet gäller. Vad\r\nregeringen nu gör är att gå ifrån detta avtal, och\r\nfrågeställningen finns där fortfarande: Hur tror\r\nministern att detta kommer att uppfattas av dem som\r\ngick och röstade i tron att texten på valsedeln gällde?\r\nVi måste verkligen börja undra om folkomröstningar\r\nhar något värde, när man bara kan gå ifrån resultatet\r\nefter folkomröstningsdagen.\r\nSituationen i ekonomin har varit akut rätt länge -\r\nden är ingen nyhet och uppstod inte efter\r\nfolkomröstningsdagen. Det är inte ett argument för att\r\nnu gå ifrån avtalet.\r\nDet förvånar mig litet att regeringen skulle ha\r\nbjudit in också kds till överläggningar. Mig veterligt\r\nhar det inte skett när det gäller jordbrukspolitiken. Det\r\nhar inte heller skett några överläggningar om\r\nstrukturfonderna och det landsbygdspolitiska stödet.\r\nMen vi är alltid öppna för samtal, och man kanske kan\r\npresentera möjliga vägar att komma framåt. Men vi\r\nvill ha en inbjudan. Vi är inte representerade i\r\njordbruksutskottet, så man måste skicka ett särskilt\r\npapper över till vårt riksdagskansli, om man menar\r\nallvar med inbjudan till samtal.\r\nNär det gäller det konfrontationsläge som nu råder\r\nhar jag uppfattat två besked i debatten. Det ena är att\r\ndet inte kommer att läggas fram ytterligare pålagor\r\nsom är riktade mot jordbruket och landsbygden. Det\r\nvore bra att få bekräftat att det är på det sättet och om\r\ndet gäller ett år, två år eller mandatperioden.\r\nDet andra beskedet var att regeringen nu försöker\r\nlösa problemet med avbytarverksamheten på ett\r\nacceptabelt sätt. Jag uppfattade att det finns en vilja\r\natt göra det, och det är positivt. Det är på det sättet\r\nman måste bryta upp de låsningar som har uppstått.\r\nJag undrar om man har någon tanke på att komma\r\nur det konfrontationsklimatet som råder. Det här var\r\nett par besked som i och för sig var positiva, men det\r\nfinns tillräckligt många dåliga förslag som ligger kvar\r\nför att vi skall kunna ta talet om samarbetsregering på\r\nallvar. Det handlar fortfarande om en konfrontation.</pre><pre>Anf.  159  Jordbruksminister  MARGARETA\r\nWINBERG (s):\r\nFru talman! Får jag återigen när det gäller\r\ndelfinansieringen av programmen säga att\r\njordbrukarna - som läser tidningen Land, som för\r\növrigt är en så bra tidning att den läses av många fler\r\nän dem som jobbar inom jordbruket - inte kan ha\r\nvarit omedvetna om vad som gällde inför valet i\r\nseptember och inför folkomröstningen i fråga om vår\r\nsyn på vad vi skulle komma att ha råd med och inte.\r\nLåt vara att vi inte preciserade det i summor, men\r\nprincipen var fullständigt klar, dvs. att vi skulle inte\r\nkomma att ha råd att ta emot de framförhandlade\r\nresultaten i det här läget.\r\nSedan säger Dan Ericsson att ekonomin inte blev\r\ndålig efter folkomröstningen. Nej, den blev den dålig\r\nunder de tre år då ni satt i regeringsställning. Det var\r\ndå som statsskulden fördubblades och litet till. Den\r\ndebatten behöver vi inte föra nu. Det är bara att läsa i\r\nfinansplanen m.m. för att se hur det var. Jag tycker\r\ndärför att det är mycket märkligt att man ansåg sig ha\r\nråd att ta emot bidrag till den höga merkostnad för\r\nsvenska skattebetalare som inte var finansierad. Det\r\nfanns inte heller såvitt jag vet något samlat borgerligt\r\nförslag där man talade om hur man skall finansiera\r\nmedlemsavgiften.\r\nSå några ord om de \"låsningar\" som har uppstått.\r\nJag vill bara säga att det till stor del är en\r\nmassmedieprodukt. Jag har träffat väldigt många\r\nbönder, även under denna höst sedan jag blev\r\njordbruksminister. Vid mina möten, samtal och\r\ndiskussioner med Sveriges jordbrukare känner jag inte\r\nav någon låsning - tvärtom. Mina relationer till de\r\nmånga bönderna på basplanet är mycket goda och\r\nhjärtliga.</pre><pre>Anf.  160  INGVAR ERIKSSON (m) replik:\r\nFru talman! Jag vill bara erinra Margareta\r\nWinberg om att det fanns en finansminister på 80-\r\ntalet som hade vissa besvär. Det var då grunden lades\r\nför de problem som har tagits upp här. Jag tycker\r\nockså att det är fel tillfälle att ventilera dem. Vi har\r\nnog med jordbrukspolitiken av i dag.\r\nMargareta Winberg säger att hon har all respekt\r\nför folkomröstningen. Men varför har hon inte all\r\nrespekt för det avtal som man röstade om? Den frågan\r\nvill jag ha ett svar på.\r\nMargareta Winberg talade vidare om\r\nanpassningspolitiken som vi lade fast 1990. Den\r\nkostade mycket pengar. Hon säger t.o.m. att den\r\nkostade dubbelt så mycket som det budgeterade\r\nbeloppet. Det är inte sant. Kan jordbruksministern\r\nbevisa att det är så?\r\nAtt anpassningspolitiken gynnade producenterna\r\npå konsumenternas bekostnad talade Margareta\r\nWinberg också om. Det är inte heller sant. Sanningen\r\när att konsumenternas kostnader för de s.k. reglerade\r\nlivsmedlen sjönk under dessa år. Om inte jag minns\r\nfel rörde det sig om upp till 6 %.\r\nJordbruksministern säger också att hon vill öka\r\nlivsmedelsindustrins konkurrenskraft. Ja, visst det vill\r\nvi alla. Men det gör ni inte genom den praktiska\r\npolitik som ni nu står för. Inom livsmedelsindustrin än\r\nman tvärtom oroad i dag. Man hade långtgående\r\nplaner på att göra mycket stora satsningar, inte minst i\r\nsödra Sverige. Nu tvekar man på grund av den politik\r\nsom ni bedriver.\r\nVidare säger jordbruksministern att intensiteten\r\nökar genom höga arealstöd. Det är faktiskt tvärtom,\r\nfru jordbruksminister. Det gör det bl.a. därför att EU\r\nhar gått in för det här systemet.\r\nTill sist vill jag ställa en fråga om\r\ngödselavgifterna. De som nu är aktuella räcker, säger\r\njordbruksministern. Det är i och för sig glädjande. Jag\r\ntror inte att jordbruksministern i praktiken kan leda i\r\nbevis att de här ökade avgifterna är motiverade ur\r\nmiljösynpunkt. Är det ändå inte fråga om en ren\r\nskatt?\r\nTill sist sade jordbruksministern att svenska\r\nbönder är bättre på att dra ner på användningen av\r\nhandelsgödsel och bekämpningsmedel. Varför skall\r\nman då straffbeskatta den användningen med nya\r\navgifter? Det snedvrider konkurrensen.</pre><pre>Anf.  161  Jordbruksminister  MARGARETA\r\nWINBERG (s) replik:\r\nFru talman! Jag håller med Ingvar Eriksson om att\r\nvi inte skall diskutera hur det var och vems fel det var.\r\nVi kommer aldrig att bli överens, så det är\r\nmeningslöst.\r\nIngvar Eriksson talar om respekt för\r\nfolkomröstningen och avtalet. Men säg mig då Ingvar\r\nEriksson hur vi skall finansiera mottagandet av de\r\npengar som ni önskar? Vad skall vi dra ner på? Är det\r\npå barnomsorgen, utbildningen, sjukvården eller\r\npensionerna vi skall dra ner? Hade ni tänkt att vi\r\nskulle låna ytterligare pengar, utöver de 200 miljarder\r\nsom vi just nu har i budgetunderskott? Den\r\nackumulerade skulden är 1,3 biljoner.\r\nVi har inte dessa pengar. Så enkelt är det. Jag är\r\növertygad om att inte ni heller hade dem. Ni kunde\r\nlägga fram den här propositionen, eftersom ni kände\r\npå er att ni inte skulle behöva ta ansvar för resultatet.\r\nDå är det mycket lätt att i efterhand säga att om vi\r\nhade fått fortsätta att regera skulle det ha varit på ett\r\nannat sätt.\r\nIngvar Eriksson talade om kostnaden. Vi\r\nbudgeterade 13,7 eller möjligen 13,6 miljarder 1990\r\nunder en femårsperiod. Det gjorde vi efter mycket\r\ntricksande och diskuterande i utskottet. Vi var överens\r\nom detta - Moderata samlingspartiet, Folkpartiet,\r\nCenterpartiet, Socialdemokraterna och Vänsterpartiet.\r\nSedan fick vi en annan regering, och då gällde detta\r\ninte riktigt längre. Det var då som kostnaderna också\r\nökade. Den OECD-rapport där detta leds i bevis går\r\ndet numera mycket bra att få ut från\r\nJordbruksdepartementet.\r\nSå till konsumentfrågorna. Var fanns\r\nkvalitetsdiskussionen under den borgerliga\r\nregeringens tid? För oss gäller inte\r\nkonsumentpolitiken bara billig mat. Det är så mycket\r\nmer. Det handlar om kvaliteten. Var fanns\r\nmiljöengagemanget?\r\nJag har sagt att bönderna i Sverige är bättre än i\r\nandra länder. I slutet av de tre borgerliga åren såg vi\r\nen tendens till en ökning av\r\nhandelsgödselanvändningen. Det medförde att t.o.m.\r\nden borgerliga regeringen i sitt sista dokument\r\nföreslog en, om än försiktig, höjning av avgifterna.\r\nÄven den borgerliga regeringen såg tendenserna. Det\r\när skälet till att vi lade fram detta förslag som är litet\r\nskarpare.</pre><pre>Anf.  162  INGVAR ERIKSSON (m) replik:\r\nFru talman! Jordbruksministern undrar här hur vi\r\nskall ha råd att ta emot de pengar som EU genom\r\nåterflödet i avtalet kan ge Sverige. Om vi verkligen\r\nvågade satsa på framtiden i Sverige, vilket svenskt\r\njordbruk och svensk livsmedelsindustri vill och kan,\r\nskulle de pengarna faktiskt komma tillbaka till\r\nstatskassan. Med de höga skatter som ni\r\nsocialdemokrater förordar är jag helt övertygad om att\r\ndet åtminstone skulle bli en bra affär för staten.\r\nVarför missa alla de jobb som nu står på spel,\r\nMargareta Winberg? Det rör sig om tusentals jobb i\r\nsödra Sverige, som ni riskerar genom den här\r\npolitiken som snedvrider konkurrensen. Tala med\r\nLantarbetareförbundets representant i Skåne och med\r\nlivsmedelsindustrins anställda! Jag är övertygad om\r\natt Margareta Winberg därigenom skulle få reda på att\r\nde här pengarna kommer att ge ett återflöde genom en\r\ndynamik på landsbygden. Varför är\r\nsocialdemokraterna inte beredda? Ni har trots allt de\r\nflesta rösterna totalt sett på landsbygden. Ni tänker\r\ninte på landsbygdens utveckling och expansion. Ni\r\ntalar bara om den, men ni lever inte upp till det.\r\nNu har ni chansen att ändra er. Vi skall rösta i\r\nmorgon. Ni har faktiskt chansen att stöda en del av de\r\nförslag som vi har lagt fram. Det hade gynnat\r\nlandsbygden. Jag är säker på, Margareta Winberg, att\r\ndet skulle bli mycket, mycket lättare att vara\r\njordbruksminister om ni hade gjort detta.\r\nAvslutningsvis har jag en liten fråga som jag gärna\r\nvill ha svar på. Är det en medveten vilja och\r\nmålsättning att öka spannmålsodlingen i de svaga\r\nområdena i landet där man är mest inriktad på vall,\r\nbete och mjölkproduktion? Om svaret är nej undrar\r\njag hur ni kan motivera lägre LFA-stöd, stödet till de\r\nmissgynnade bygderna. Det är något som skulle vara\r\nmycket värdefullt för svensk landsbygd. Det återflöde\r\nsom vi kan få genom miljösatsningar har ni\r\nsocialdemokrater ofta talat om. Ni har kritiserat den\r\nborgerliga regeringen för att den inte var tillräckligt\r\nentusiastisk och ambitiös i miljöpolitiken. Nu har ni\r\nchansen, men ni tar den inte.\r\nJag hoppas verkligen att Margareta Winberg tar\r\ntill sig dessa ord. Det går bra att återkomma. Vi skulle\r\nuppskatta det. Jag är övertygad om att Sveriges\r\nlandsbygdsbefolkning skulle uppskatta det liksom\r\nkonsumenterna. Vi behöver alla en framtidstro och en\r\noptimism. Ta vara på chansen</pre><pre>Anf.  163  Jordbruksminister  MARGARETA\r\nWINBERG (s):\r\nFru talman! Jag blir alltid lika förundrad och full i\r\nskratt när jag hör företrädare för Moderaterna och\r\nandra borgerliga partier tala om detta återflöde. Man\r\nsäger att det kommer in så mycket skatt från\r\nbönderna.\r\nHur mycket skatt betalar en genomsnittsbonde,\r\nIngvar Eriksson? Betalar han värnskatt? Vårt bidrag\r\nvar att lägga en sådan skatt på de högavlönade. Jag\r\ntror inte att det är många bönder som betalar\r\nvärnskatt. Vilken skatt är det ni talar om som skall\r\nflöda in till den svenska statskassan så att det\r\negentligen inte kostar någonting att lämna ut den eller\r\nde miljarder som medfinansieringen innebär? Det\r\nvore på sin plats att ni förtydligar er och inte bara\r\nsäger att detta inte kostar någonting. Pengarna\r\nkommer tydligen från himlen eller någon annanstans\r\nifrån.\r\nDet är viktigt att slå fast att landsbygden skall\r\nutvecklas. Det skall vara ett jordbruk i hela landet.\r\nMen kom ihåg, Ingvar Eriksson, att det inte i första\r\nhand är genom en jordbrukspolitik som vi får en\r\nlevande landsbygd. Så många jordbrukare har vi inte.\r\nDe människor som väljer att bo på landet och som\r\nväljer att vara med och utveckla landsbygden sysslar\r\nmed annat än jordbruk. Men jag vill gärna säga att\r\njordbruket är väldigt viktigt för dessa personer.\r\nMotivet för människor att flytta ut på landet är många\r\ngånger att de vill se en levande landsbygd i form av\r\nöppna landskap. De vill se djur som går och betar. De\r\nvill känna att det finns bönder, djur och ett jordbruk.\r\nUr den aspekten är det viktigt att det finns ett\r\njordbruk, men det är inte jordbrukarna som i första\r\nhand svarar för den stora mängden arbete och\r\nutvecklingen på landsbygden.\r\nDet är på sin plats att säga att livsmedelsindustrin i\r\nSverige håller på att gå mycket bra. Jag har haft\r\nmånga samtal med företrädare för\r\nlivsmedelsindustrin, inte minst för att diskutera hur vi\r\nskall kunna marknadsföra och sälja svensk mat på i\r\nförsta hand den europeiska marknaden.\r\nJag ser det som en av mina viktiga uppgifter att\r\nbiträda livsmedelsindustrin i detta arbete, att vara litet\r\ngrand av en ambassadör för svensk mat. Jag har varit\r\npå en utställning i Paris. Jag kommer att vara i Berlin\r\npå \"Grüne Woche\" och på andra större\r\nlivsmedelsutställningar. Det tycker jag är viktigt. I\r\napril kommer jag också att leda en handelsdelegation\r\nsom består av livsmedelsproducenter till Turkiet. Det\r\nvärdesätter jag mycket högt i mitt arbete. Jag\r\nprioriterar det.\r\nSlutligen vill jag säga att motivet till att utskottet\r\nhar föreslagit färre regioner inte är att öka\r\nspannmålsodlingen längre norrut. Motiven är precis\r\nde som Inge Carlsson så bra beskrev tidigare. Dem\r\nbehöver jag inte upprepa.</pre><pre>Anf.  164  LENNART BRUNANDER (c):\r\nFru talman! Jag måste säga att jag har svårt att\r\nförstå vad den socialdemokratiska jordbrukspolitiken\r\negentligen syftar till.\r\nInge Carlsson sade att socialdemokraterna har en\r\nbra jordbrukspolitik. Jag tycker faktiskt inte att den är\r\nbra. Den är negativ. Den är nästan destruktiv, och den\r\när bakåtsträvande. Då kan man inte påstå att den är\r\nbra.\r\nDet finns förfärligt många påståenden om att man\r\nvill göra en massa saker, men man är också väldigt\r\nnegativ när man uttalar sig om svenskt jordbruk.\r\nJordbruksministern sade i sitt anförande att jordbruket\r\nhar en negativ miljöpåverkan. Det är litet vårdslöst att\r\nsäga så. Det går inte att bedriva någon mänsklig\r\nverksamhet utan att naturen och miljön påverkas. En\r\nstor del av den påverkan på naturen och miljön som\r\njordbruket och jordbrukarna har stått för är faktiskt\r\npositiv. En stor del av de kulturvärden och det\r\nlandskap som vi har är ett resultat av denna\r\nverksamhet.\r\nJordbruksministern sade visserligen i en replik att\r\nde svenska jordbrukarna egentligen är fantastiska.\r\nTack för det, jordbruksminister! Det behövs mer\r\nsådant.\r\nTrots att de är så fantastiska och trots att de gör\r\ndessa framsteg när det gäller att anpassa produktionen\r\nså att den följer naturens naturliga sätt att reagera tar\r\nman fram piskan för att driva jordbrukarna ännu litet\r\nlängre i stället för att nyttja det som hittills har varit\r\nframgångsrikt, nämligen moroten. Den är trevligare\r\noch bättre på alla möjliga sätt.\r\nJordbruksministern säger att hon är kompis med\r\nbönderna, att hon har varit ute och pratat med dem\r\noch att de är så snälla och hjärtliga. Så är det.\r\nBönderna är godhjärtade. När jag var på hälsokontroll\r\nhos Lantbrukarnas Hälsovårdscentral sade man att jag\r\nvar som bönder i vanliga fall är: Jag hade dålig hörsel\r\nmen ett gott hjärta.\r\nNär vi behandlade den borgerliga regeringens\r\nproposition om jordbrukspolitiken i våras hade\r\nsocialdemokraterna reservationer som skulle ha\r\ninneburit en halvering av bondens lön. Nu försöker\r\nMargareta Winberg på olika sätt att förverkliga denna\r\npolitik. Det är anmärkningsvärt. Det är egentligen\r\nförskräckligt.\r\nDet är oerhört viktigt att det finns ett jordbruk i\r\nSverige och att det fungerar. Vi behöver det svenska\r\njordbruket för att kunna behålla en levande landsbygd.\r\nVi behöver det för att kunna behålla det öppna\r\nlandskapet. Vi behöver det också för att behålla växter\r\noch djur i vårt landskap, det som vi brukar kalla den\r\nbiologiska mångfalden. När buskar och skog får växa\r\nupp kommer inte så många örter och blommor att\r\nfinnas kvar.\r\nOm vi skall kunna ställa om hela vårt samhälle i\r\nden miljövänliga kretsloppsinriktning som vi alla vill\r\när det absolut nödvändigt att vi använder biologiska\r\nprodukter i större utsträckning. Jordbruket och skogen\r\när en absolut förutsättning för att detta skall vara\r\nmöjligt. Då får vi inte rasera det vi har.\r\nOm vi tittar på detta i ett mera globalt perspektiv\r\nfinner vi att det inte är mängden mat som är det stora\r\nproblemet. Jordbruksministern och\r\nsocialdemokraterna vill ofta prata om de fantastiska\r\növerskotten. De är icke problemet. Problemet är att\r\nmänniskor svälter. Vi har en befolkningsutveckling\r\nsom gör att varenda hektar mark behövs. De behövs\r\nför mat och för att man skall kunna ta fram de\r\nnödvändiga miljövänliga produkterna.\r\nDetta är viktigt när vi formar jordbrukspolitiken.\r\nDessa möjligheter fanns i det avtal som den förra\r\nregeringen förhandlade fram med EU. Vi hade en\r\nfolkomröstning, och detta var en viktig del av\r\nförhandlingarna och det avtal som vi hade slutit.\r\nJag tycker faktiskt att det är litet grand av ett\r\nbedrägeri av regeringen att frångå det som människor\r\nhar röstat om och sagt ja till. Jordbruksministern säger\r\natt vi inte har råd. Jag skulle vilja säga att vi inte har\r\nråd att låta bli. Det kostar inte bara en massa pengar\r\natt ta emot dessa stöd, som jordbruksministern säger.\r\nDet är inte den skatt som bönderna betalar som är\r\nviktigast i detta sammanhang. Det viktigaste är all den\r\naktivitet som dessa pengar medför. Det blir olika\r\ninkomster för staten och finansministern. Han får in\r\nmoms. Han får in skatter från andra som gör jobb åt\r\nbönderna osv.\r\nDet är alldeles klart att regeringen och\r\nfinansministern inte kommer att få in några pengar på\r\nden skatt som bönderna skall betala med en\r\nsocialdemokratisk jordbrukspolitik. Det är bara\r\nförluster. Det betalar man inte skatt på, gudskelov.\r\nMen det kanske kommer en tid då en\r\nsocialdemokratisk regering hittar på ett sätt att ta ut\r\nskatt också på det. Det vet jag inte. Det skall jag inte\r\nuttala mig om.\r\nDet viktiga är att vi inte har råd att vara utan de\r\npengar som Sverige får, som blir ett inflöde i den\r\nsvenska ekonomin. Vi har inte råd att vara utan ett\r\nsvenskt jordbruk. Därför är det viktigt att vi slår vakt\r\nom det svenska jordbruket och ser till att vi får fram\r\ndessa miljöstöd, dessa LFA-stöd och ett sätt att\r\nfördela mjölkkvoten, så att vi utnyttjar den mjölkkvot\r\nsom vi har fått oss tilldelad.\r\nJordbruksministern sade ungefär att det skulle vara\r\nförskräckligt om vi skulle producera mer mjölk än\r\nvad vår kvot tillåter och att vi på det sättet skulle få\r\nbetala straffskatt.\r\nÄr det då regeringens avsikt att hålla igen så att\r\ninte hela kvoten delas ut, så att det blir en marginal?\r\nJag tror inte på de siffror som Inge Carlsson tidigare\r\nnämnde och som sedan jordbruksministern nämnde.\r\nDet skall finnas 170 miljoner ton att fördela. Med den\r\nautomatiska fördelningen av kvoten fördelas\r\n3 130 000 ton. Det är inte så. Det är fler bönder som\r\nförsvinner, och därför blir det förmodligen betydligt\r\nmer över.\r\nPå vilket sätt skall fördelningen ske? Det är en\r\nviktig fråga att svara på. Vi behöver inte mer av\r\npolitisk styrning och fördelning i sammanhanget. Vi\r\nbehöver en fördelning med utgångspunkt i de\r\nförutsättningar som företagen har att producera mjölk.\r\nDe som under många år successivt har byggt upp\r\nproduktionen skulle få behålla den.\r\nVad skall man säga till en mjölkproducent som har\r\nhaft 40 kor under ett antal år? Han har då och då haft\r\nbekymmer, precis som alla har. Vi vet att\r\nproduktionen var låg under 1991-1992 på grund av\r\ntorka och en del andra bekymmer. Han kommer att\r\nproducera mindre än den kvot han har i dag. Han får\r\nslakta tre fyra kor. Är det rimligt, jordbruksministern,\r\natt han skall behöva göra det så att jordbruksministern\r\nskall få litet mera kvot att fördela politiskt?\r\nSedan var det frågan om klasser i arealstödet. Inge\r\nCarlsson sade att det inte fanns något\r\nförhandlingsutrymme. Det fanns faktiskt ett\r\nförhandlingsutrymme. Vi hade en diskussion. Det var\r\ninte alls nödvändigt med de elva klasserna. Men det är\r\ndirekt tokigt med tre. Då blir det de konsekvenser som\r\nhar tagits upp i debatten tidigare. Jag behöver inte\r\nupprepa dem. Det fanns faktiskt utrymme. Det var\r\ninte som jordbruksministern sade tidigare, nämligen\r\natt vi från den borgerliga sidan icke ville diskutera. Vi\r\nville diskutera, men det gavs inte några möjligheter\r\ntill det. Man bjöd inte på något.\r\nDär är faktiskt en skillnad. Vi hade en stor\r\ndiskussion inför 1990 års beslut. Det var icke\r\nregeringens förslag som blev riksdagens beslut utan\r\nnågot helt annat. Då förde vi en dialog. Därför förstår\r\njag inte riktigt jordbruksministerns påstående att vi\r\naldrig brukar komma överens angående\r\njordbrukspolitiken. Det brukar vi faktiskt bli. Vi har i\r\nmånga sammanhang kommit överens i\r\njordbruksutskottet.\r\nEn sista fråga. Jordbruksministern pratar ofta om\r\ndet demokratiska underskottet i EU. Vi kan vara\r\növerens om att det är ett bekymmer. Men bekymret\r\nblir dubbelt när det demokratiska underskottet också\r\nsprider sig till den svenska politiken.\r\nRegeringen tycks ha fattat ett beslut om prisorter\r\nutan att bry sig om vad vi tycker här i riksdagen. Det\r\nfanns i den proposition som den tidigare regeringen\r\nlade fram en beskrivning av hur det skulle fungera\r\nmed 33 orter. Det var för att få ett så jämnt pris som\r\nmöjligt.\r\nNu har den nuvarande regeringen - såvitt jag\r\nförstår - varit nere i Bryssel och gjort upp utan att bry\r\nsig om vad vi tycker här. Är det att värna den svenska\r\ndemokratin? Är inte det att i stället förstöra den\r\nsvenska demokratin och de samarbetsmöjligheter vi\r\nhar? Det vore verkligen bra att få svar på några av\r\nfrågorna av jordbruksministern - och kanske av Inge\r\nCarlsson.</pre><pre>Anf.  165  Jordbruksminister  MARGARETA\r\nWINBERG (s):\r\nFru talman! Det var några nya frågor. De andra\r\ntänker jag inte beröra, för jag tycker att de är så\r\ngenomdiskuterade.\r\nMen ett svar vill jag ge: Vi skall dela ut hela\r\nkvoten i en första fördelning. Hur den fördelningen\r\nskall göras framgår av utskottets betänkande.\r\nLennart Brunander tycker inte att det skall vara\r\nnågon politisk fördelning. Nej, men nu är det så att\r\nhela EU-systemet - tycka vad man vill om det - är ju\r\nett gigantiskt centralstyrt politiskt system.\r\nNu är vi där. Folket har sagt ja. Vi får finna oss i\r\ndet, och nu får vi göra det bästa av situationen. Då blir\r\ndet också en politisk styrning av sällan skådat slag -\r\nockså i Sverige.\r\nVidare tar Lennart Brunander upp en fråga som\r\njag tror han är ganska ensam om. Jag har i alla fall\r\ninte hört någon centerpartist prata så i den här\r\nriksdagen. Det är möjligt att Lennart Daléus skulle\r\nkunna göra ett bemötande eller instämma. Det handlar\r\nom synen på överskottet.\r\nVi vet att det i den globala livsmedelsdebatten\r\nfinns två åsikter. Jag trodde att vi var överens i\r\nSveriges riksdag om den ena, som går ut på att vi\r\nskall minska överskottet i Sverige, i EU och i USA\r\noch varhelst det förekommer i den rika världen.\r\nJag har varit fyra dagar i Moçambique - över\r\nhelgen och två dagar innan. Jag var där på\r\npresidentinstallation. Men jag passade naturligtvis på\r\natt studera jordbruket, som är så viktigt för\r\nmänniskorna. Jag tittade på våra biståndsprojekt. Jag\r\nställde frågan: \"Vad är egentligen problemet nu när\r\ndet har blivit fred?\" Då fick jag svaret av alla\r\ninblandade i jordbrukspolitiken och i det praktiska\r\nutövandet av jordbruket: \"Det är den dumpade\r\nmarknaden.\" De sade att dit kommer livsmedel som\r\när så billiga att det inte lönar sig för dem att producera\r\nsjälva. De får inte betalt för produktionen.\r\nDet är det synsättet vi har delat i denna kammare,\r\nmöjligen med undantag för Lennart Brunander. Vi\r\nmåste minska vårt överskott och minska dumpningen\r\npå världsmarknaden och i tredje världen. De måste få\r\nen rimlig chans att producera sin egen mat, i stället\r\nför att producera nötter som vi har till vår whisky eller\r\nnågon annan cocktail här i Sverige.</pre><pre>Anf.  166  LENNART BRUNANDER (c)\r\nreplik:\r\nFru talman! Det är bra att få besked om att hela\r\nkvoten skall delas ut. Men då får man inte vara rädd -\r\nsom jordbruksministern var tidigare - för att det kan\r\nbli för mycket. Jag ställer inte upp på argumentet om\r\npolitisk fördelning och EU:s system. Om vi har en\r\nuppfattning att vi inte tycker att den politiska\r\nstyrningen är så fantastiskt bra, skall vi inte förstärka\r\nden och göra den ännu kraftigare. Jag tycker att det\r\nsker här.\r\nÖverskott kontra svält är naturligtvis ett\r\njätteproblem som vi kan diskutera hur länge som\r\nhelst. I Moçambique behöver de hjälp. De behöver\r\nockså skydd mot en lågprisimport. Vi är överens om\r\natt det skall finnas en liberaliserad jordbruksmarknad\r\növer hela världen för att få bort de dumpade priserna\r\n- som inte är bra för någon.\r\nMen jag skulle kunna ge en annan beskrivning av\r\nett annat land i Afrika där förutsättningarna för\r\nproduktion inte är densamma. Jag var i Etiopien i\r\nvåras. Där fanns 20 miljoner människor när jag\r\nbesökte landet 1962. De kunde inte försörja\r\nbefolkningen då. I dag är de 53 miljoner människor.\r\nEn tysk skulle på FAO:s uppdrag göra en bedömning\r\nav landets möjligheter att försörja befolkningen självt.\r\nHan gjorde det. År 2030 skulle befolkningen var en\r\nbra bit över 100 miljoner. Förutsättningarna för att\r\nföda alla de människorna finns naturligtvis inte. Vart\r\nsjätte till sjunde år är det dessutom torka och det\r\nväxer knappt någonting.\r\nDetta gäller inte bara Etiopien. Denna situation\r\nråder i stora delar av Afrika. Det finns andra och\r\nbättre förutsättningar på annat håll. Det viktiga är att\r\nfå en situation där  det inte finns en världsmarknad\r\nmed restprodukter som ingen vill ha och som sänker\r\npriserna. Vi måste hjälpa dessa länder så att det blir\r\nen riktig och rimlig marknad. På den marknaden\r\nplatsar också det svenska jordbruket.</pre><pre>Anf.  167  Jordbruksminister  MARGARETA\r\nWINBERG (s):\r\nFru talman! Jag tycker att det är bra att vi någon\r\ngång har denna diskussion. Alltför ofta och alltför\r\nlänge har vi debatterat svensk jordbrukspolitik i det\r\nsvenska jordbruksutskottet. Vi skall lyfta fram denna\r\ndiskussion även i fortsättningen.\r\nDen syn vi har på den globala\r\nlivsmedelsförsörjningen får faktiskt återspeglingar på\r\nvår egen politik, och i det här fallet, när vi skall bli\r\nmedlemmar i unionen, på unionens politik.\r\nSedan var det den politiska styrningen. Det är väl\r\ningen som kan förneka att det är en kolossal styrning\r\ninte minst på jordbrukets område. När jag har varit i\r\nEG-delegationen och beskrivit vad jag tänker säga i\r\nministerrådet har det också verkat som om det finns\r\nen enighet mellan partierna om att man måste göra\r\nnågonting åt detta.\r\nJag har i alla fall den socialdemokratiska\r\nregeringens uppgift att försöka att minska och helst\r\navskaffa denna politiska styrning. Det är en uppgift\r\nsom jag inser är gigantisk, men jag har lovat att åta\r\nmig den, och jag känner det verkligen som en\r\nutmaning.</pre><pre>Anf.  168  LENNART BRUNANDER (c)\r\nreplik:\r\nFru talman! Det är bra att vi kan vidga\r\ndiskussionen till att gälla internationell\r\njordbrukspolitik och politik över huvud taget. Men det\r\nfår inte innebära att vi inte kan diskutera det som är\r\nnära och som rör oss här. Vi skall i dag också kunna\r\nfå svar på de frågor vi ställer om den svenska\r\njordbrukspolitiken.\r\nDen svenske bonden är faktiskt ganska desperat i\r\ndag, jordbruksministern, och vet inte riktigt hur han\r\nskall göra eller på vilket sätt han skall hantera\r\nproblemen.\r\nDet ringde en person från en verkstad som också\r\nhar maskinförsäljning och frågade mig vad jag tyckte\r\noch trodde. Jag sade att det inte är så lätt att veta. Vi\r\nfår inga svar från jordbruksministern på frågan hur det\r\nhär kommer att se ut i framtiden.\r\nHan sade också att man inte köper så många\r\nmaskiner i dag och att man inte reparerar maskiner.\r\nHan har svårt att behålla sina anställda.\r\nDet måste finnas även sådan verksamhet i\r\nfortsättningen. Den får inte dö ut, lika litet som\r\njordbruket får dö ut. Därför krävs besked om att man\r\nskall föra en politik som gör det möjligt och som ger\r\nrimliga ekonomiska förutsättningar att bedriva den\r\nhär verksamheten.\r\nDet måste finnas en lönsamhet i svenskt jordbruk\r\nsom gör att man kan investera för framtiden. Det\r\nmåste finnas en lönsamhet som gör att man vågar\r\nsatsa på litet nya saker också, så att man kan börja\r\nodla de produkter som skulle kunna vara i stället för\r\nden spannmål som Margareta Winberg inte vill\r\nexportera. Det finns ett fantastiskt behov också av\r\ndetta för att vi skall kunna miljöanpassa det svenska\r\nsamhället.</pre><pre>Anf.  169  RAGNHILD POHANKA (mp):\r\nFru talman! Det här handlar inte om jordbruk utan\r\när ett allmänt anförande i förhållande till EU. I dag är\r\ndet sorg i demokratins namn för oss nej-sägare, som\r\nhar arbetat i fyra fem år för att behålla Sverige som\r\nett självständigt land.\r\nSällan har ett land betalat så mycket för att förlora\r\nså mycket. Annars brukar man säga: Smakar det så\r\nkostar det. Men att betala så mycket för något som ger\r\nen så dålig eftersmak, det är ändå inte brukligt.\r\nVi ser alla just nu hur svårt det är att spara 20\r\nmiljarder i Perssonplanen. Det är nästan exakt vad vi\r\nmåste punga ut med varje år för att kunna betala den\r\nårliga biljetten till EU. Men de dynamiska effekterna\r\ndå, som ja-sidan hävdar skall komma vid ett\r\nmedlemskap?\r\nJo, dynamiska effekter blir det säkert, men om de\r\nblir positiva eller negativa går inte att svara på. Tänk\r\npå den gamla skattereformen mellan Folkpartiet och\r\nSocialdemokraterna. Där uteblev de positiva\r\ndynamiska effekterna helt. Bara den har kostat oss\r\nmånga sköna miljarder och åstadkommit en\r\nomflyttning av pengar från fattiga till rika.\r\nKostnaderna av knytningen av den svenska kronan\r\ntill ecun, också en överenskommelse över\r\nblockgränserna, gav en förlust räknad i 100 miljarder\r\noch en ökad arbetslöshet på 4-5 %, som bara den\r\nårligen kostar oss 50 miljarder.\r\nAnpassningen till EU har kostat oss 30 miljarder\r\nenligt statliga beräkningar. Ett medlemskap beräknas\r\nmedföra intäktsminskningar genom att vi måste\r\nanpassa moms och punktskatter - en förlust på 20-30\r\nmiljarder. Våra kläder blir 5 - 20 miljarder dyrare.\r\nEnligt seriösa bedömare kommer ökad tillgänglighet\r\ntill alkohol att ge oss kostnader på ett antal miljarder.\r\nDe positiva ekonomiska effekterna ser vi nej-\r\nsägare som enbart visioner.\r\nVar skall vi ta och varifrån har vi hittills tagit alla\r\ndessa pengar - ofattbart höga siffror? Jo, mängder av\r\nbesparingar har drabbat och kommer att drabba\r\narbetslösa, barnfamiljer, låginkomsttagare.\r\nTvåtredjedelssamhället närmar sig, kryper allt\r\nnärmare inpå oss. Ja, en miljardrullning har det blivit.\r\nRedan känner sig bönderna lurade. Hur då? Jo, de\r\ntittade på den del av återbetalningen av EU-avgiften\r\nsom skulle gå till dem, och av den anledningen\r\nröstade många ja till medlemskap. Men att rösta bort\r\nsjälvstyre och nationell integritet för ett, visserligen\r\nstort, men ändock bidrag för de närmaste åren! Och\r\nnu ser vi hur den godbiten plockades bort genom\r\npolitiska fördelningsbeslut, och i framtiden kan ju\r\nbidragen helt försvinna.\r\nMen det handlar inte bara om pengar. Vi får också\r\nbetala med minskad demokrati, med en ny osynlig\r\njärnridå mot öst, även om ridån flyttas några länder\r\nlängre österut. Det blir slut på neutraliteten genom\r\nWEU, där vi redan får observatörsplats. Som medlem\r\ni en union med två kärnvapenstater får vi också\r\nbetala, liksom genom regional obalans, när hela\r\nSverige blir ett utkantslän. Vi får också betala genom\r\nrisk för miljöförstöring till följd av EU:s tillväxthets.\r\nFörst måste vi öka miljöförstöringen för att ha råd att\r\nminska den. Genom risk för social katastrof på grund\r\nav ökad alkoholkonsumtion och EU:s drogliberalism\r\nbetalar vi, genom offentlighetsprincipens delvisa\r\nupplösning och genom utveckling av en kapitalistisk\r\nplanekonomi. Vi får också börja om med vår fackliga\r\nkamp, vår jämställdhetskamp, vår miljökamp.\r\nDet här var bara några av mina nejargument.\r\nOch alla dessa löften som ja-sidan lockat med. Om\r\nde själva helhjärtat trott på EU hade de inte behövt\r\nanvända så många löften. Men vi skall komma ihåg\r\ndem.\r\nMen den kanske viktigaste orsaken för mig\r\npersonligen att vara emot är att antalet fattiga i EU\r\nbara växer. I dag finns det omkring 50 miljoner av\r\ntotalt 340. Det är en alltför hög procent. Den\r\nförväntade ökningen mot 2000-talet ligger kanske på\r\nytterligare 20 miljoner.\r\nNär är man fattig då? Jo, när man har mindre än\r\nhälften av medelinkomsten i sitt eget land. I en union\r\ndär man låter detta hända, där en humanistisk\r\ngrundsyn till denna grad saknas, vill inte jag bli\r\nmedlem.\r\nJa, sällan har ett folk betalat så mycket pengar och\r\nsamtidigt förlorat så mycket av självständighet och\r\nhumana värden i ett enda avtal.</pre><pre>Anf.  170  INGIBJÖRG\r\nSIGURDSDÓTTIR (s):\r\nHerr talman! Gotland är en ö. Det är uppenbart för\r\nde flesta. Det är viktigt att komma ihåg att Gotland är\r\nSveriges enda ö-region. Som ö-region har vi speciella\r\nproblem och även möjligheter. Vi har därför i en\r\nmotion begärt att ett särskilt Gotlandsprotokoll skall\r\nbifogas det svenska anslutningsavtalet med EU.\r\nEtt sådant protokoll skall fokusera på frågor som\r\när avgörande för Gotlands möjligheter att utvecklas\r\npositivt inom ramen för EU. På så sätt skapas juridiskt\r\nbindande möjligheter att åstadkomma\r\nspeciallösningar.\r\nUtrikesutskottet konstaterar att riksdagen skall ta\r\nställning till ett färdigt undertecknat anslutningsavtal\r\noch att det inte finns något utrymme för att bifoga ett\r\nsärskilt Gotlandsprotokoll.\r\nDet är tråkigt att konstatera att den förra\r\nregeringen misslyckades med att i\r\nmedlemskapsförhandlingarna få med ett\r\nGotlandsprotokoll. Det fanns och finns ett bra\r\nunderlag i den vitbok som Gotlands kommun gjorde\r\nom Gotland och den europeiska integrationen.\r\nDet hade inte kostat något extra att tillskapa sig\r\nmöjligheten till särlösningar för Gotland på samma\r\nsätt som man lyckats för andra öar i EU.</pre><pre>Faktum är att vi i våra internationella kontakter\r\nhar insett att man inom EU är betydligt mer villig att\r\nse till öregionernas särskilda behov och\r\nförutsättningar än vad den förra regeringen insåg. Det\r\när bara att beklaga.\r\nVid medlemskapsförhandlingarna finns en strävan\r\nefter att beakta regionsspecifika intressen. I\r\nuppgörelsen mellan Sverige och EU:s medlemsstater\r\nförbinder sig EU att noga studera Gotlands situation\r\nvid sammanställningen av listan över områden som\r\nkan komma i åtnjutande av s.k. LFA-stöd. Det är bra,\r\nmen det räcker inte. Vi hoppas att det vid kommande\r\nförhandlingar ges tillfälle att ta upp frågan på nytt.\r\nGotland är i likhet med andra öar inom EU i\r\nbehov av speciallösningar. Den nya regeringen har\r\nsatt sig in i frågan och lovat göra vad som är möjligt\r\nför att åstadkomma ett Gotlandsprotokoll. Vi förstår\r\nnu att det i detta läge inte är möjligt att yrka bifall till\r\nvår motion om Gotlandsprotokollet, utan hoppas att\r\nfrågan hålls aktuell för en positiv lösning längre fram.\r\nHerr talman! När det sedan gäller vår motion om\r\nen regional sockerkvot till Gotland är vi väldigt glada\r\növer den behandling som motionen fått både i\r\njordbruksutskottet och  i utrikesutskottet.\r\nJordbruksutskottet bedömer, med instämmande av\r\nutrikesutskottet, att det finns goda förutsättningar för\r\natt även framdeles kunna bedriva en ekonomiskt\r\nhållbar sockerproduktion på Gotland och att\r\nregeringen bör fortsätta sina ansträngningar att nå en\r\növerenskommelse med EU-kommissionen i detta\r\nsyfte. Sockerproduktionen är väldigt betydelsefull för\r\njordbruket och för dem som direkt arbetar vid\r\nsockerbruket, i åkerinäringen och med övriga\r\ntransporter.\r\nHerr talman! Med detta önskar jag att alla skall\r\nkomma ihåg vår enda öregion, nämligen Gotland.\r\nSlutligen vill jag ställa en fråga till\r\njordbruksministern. Vad händer i Bryssel inom\r\njordbrukssektorn? Hur går det med placeringen av\r\nGotland inom område för LFA-stödet, såsom mål 5a-\r\noch 5b-stöd?</pre><pre>Anf.  171  Jordbruksminister  MARGARETA\r\nWINBERG (s):\r\nHerr talman! Jag återupprepar vad jag tidigare\r\nsade, eftersom jag tror att det är värt att göra det.\r\nDen tidigare regeringen förhandlade inte om den\r\nregionala kvot för socker som jag vet att alla boende\r\npå Gotland önskade. Frågan har komplicerats\r\neftersom den inte fanns med vid förhandlingarna. Den\r\ndrevs inte, och det finns inte något protokoll om detta.\r\nNär den nuvarande regeringen tillträdde tog vi upp\r\nfrågan. Jag har själv personligen talat med\r\nkommissionär René Steichen vid två tillfällen, nu\r\nsenast i måndags, om den här saken. Den nya\r\nsockerregimen diskuteras i dag, och kanske just nu, på\r\nministermötet i Bryssel, där jag inte är därför att jag\r\när här. Men jag har någon som sitter och bevakar\r\ndessa frågor.\r\nVi får nu inte in detta i den regimen. Utan vår\r\nambition är att vi - och det är med stöd av\r\nkommissionären och med stöd av många andra\r\neuropeiska jordbruksministrar som jag också har talat\r\nmed - kan lösa den här frågan i SCA, som är en\r\narbetsgrupp till kommissionen. Där skall man kunna\r\nlösa den här frågan om sockret, och jag har goda\r\nförhoppningar att vi skall kunna klara det.\r\nNär det gäller LFA-stödet och mål 5a- och 5b-stöd\r\nhar vi lyckats få Gotland som LFA-område. Däremot\r\nhar vi inte lyckats få hela Gotland som 5b-område,\r\nmen en stor del av östra delen av Gotland. Det är\r\nockså något som den nuvarande regeringen faktiskt\r\nhar förhandlat om i Bryssel.</pre><pre>Anf.  172  INGRID BURMAN (v):\r\nHerr talman! Medlemskapet i EU innebär för\r\nSveriges del att vi ansluter oss till en ekonomisk\r\npolitik vars överordnade mål är att bekämpa\r\ninflationen. Det s.k. prisstabilitetsmålet skall\r\növerordnas allt annat.\r\nSverige har under årtionden i stället fört en politik\r\nsom i första hand har gått ut på att bekämpa\r\narbetslösheten, och vi har varit mycket framgångsrika\r\ni den politiken. När övriga medlemsländer i EU har\r\nhaft en konstant arbetslöshet på över 10 % i över tio\r\når har Sverige ända fram till år 1990 kunnat hålla\r\narbetslösheten nere. Det har vi gjort genom en aktiv\r\narbetsmarknadspolitik och en aktiv ekonomisk politik.\r\nEn stor del av förklaringen till vårt framgångsrika\r\narbete med att hålla arbetslösheten nere beror helt\r\nenkelt på att vi aktivt har kunnat använda den\r\nekonomiska politiken som ett medel både för att\r\nstimulera sysselsättningen och för att bekämpa\r\narbetslösheten.\r\nI samband med att vi lämnade in vår\r\nmedlemsansökan övergav Sverige sina gamla\r\nekonomiska mål och sin gamla ekonomiska politik. Vi\r\nbörjade att anpassa oss till EU genom att sätta målet\r\nprisstabilitet främst. Vad detta i kombination med en\r\nlågkonjunktur har inneburit för Sverige vet vi alla.\r\nArbetslöshetssiffrorna i Sverige har stigit till EU:s\r\nnivå.\r\nFrågan för Sveriges del blir nu om vi skall kunna\r\nbryta denna höga arbetslöshet inom ramen för EU\r\neller om vi skall tvingas att anpassa oss till samma\r\nkonstant höga arbetslöshetsnivå som i EU:s övriga\r\nländer. Det är länder där man inte har lyckats bryta de\r\narbetslöshetssiffrorna ens under högkonjunktur.\r\nDet betänkande från utrikesutskottet som vi\r\nbehandlar här i dag andas på den här punkten både\r\nuppgivenhet och passivitet. I betänkandet hänvisas till\r\nden av EU framtagna vitboken och den där angivna\r\nmålsättningen inom det sociala protokollet att\r\narbetslöshetsbekämpningen skall finnas högst på\r\ndagordningen och att EU skall främja\r\nsysselsättningen.\r\nDet är nog gott och väl. Men det räcker inte. Det\r\nhar mer än tio år med mer än 10 % arbetslöshet i EU-\r\nländerna visat på. Det hinder i form av en tvångströja\r\nsom EU lägger över länderna och deras möjligheter\r\natt bekämpa arbetslösheten genom att sätta\r\nprisstabilitetsmålet främst måste Sverige vara aktiv\r\nför att luckra upp.\r\nVänsterpartiet har i sin motion yrkat att kampen\r\nmot arbetslösheten skall bli en del av unionens\r\növergripande ekonomiska och politiska mål.\r\nSysselsättningsmålet och prisstabilitetsmålet måste stå\r\nsida vid sida och vara lika viktiga. Detta måste gälla\r\näven för Centralbanken.\r\nVi tycker att det är mycket märkligt att vi inte har\r\nfått gehör för vår motion. Ja-sidans representanter i\r\nfolkomröstningen förde hela tiden fram argumentet att\r\nmedlemskapet skulle vara en förutsättning för att lösa\r\nproblemet med den svenska arbetslösheten.\r\nNär man nu gjorde på detta sätt tycker vi  att det\r\nskulle vara anständigt att man i dag bekräftade det\r\ngenom att säga att detta innebär att\r\nsysselsättningsmålet skall vara ett övergripande mål.\r\nVi hade förväntat oss att få stöd för vår motion.I\r\nutskottets betänkande redovisar majoriteten att den\r\nviktigaste uppgiften för den ekonomiska politiken är\r\njust prisstabilitet. Man säger att detta skall leda till\r\nlägre räntenivåer. Det skall också leda till en\r\ninternationell monetär stabilitet, dvs. vi skall\r\ntillsammans alla länder uppnå konvergenskriterierna\r\nså som de är fastställda i Maastrichtfördraget.\r\nJag kan bara konstatera att i och med den här\r\nanalysen frånhänder sig majoriteten det främsta vapen\r\nsom Sverige har för att bekämpa arbetslösheten,\r\nnämligen den ekonomiska politiken.\r\nJag kan också konstatera att Sverige sedan 90-\r\ntalets början redan har praktiserat den politik som\r\nmajoriteten redovisar i betänkandet. Vi har nämligen\r\nbekämpat en låg, eller ibland obefintlig inflation, och\r\nlåtit arbetslösheten stiga ohejdat. Detta har inte sänkt\r\nnågra räntenivåer. Det har inte ökat investeringsviljan\r\nhos företagen.\r\nTrots detta avvisar majoriteten Vänsterpartiets\r\nförslag. Det skulle skapa en möjlighet att inom EU\r\npraktisera den politik vi i Sverige förde under\r\nårtionden och som ledde till en låg arbetslöshet.\r\nVad kommer då i stället? Bakom EU:s och den\r\ns.k. vitbokens rekommendationer ligger bl.a. krav på\r\nökad flexibilitet hos arbetskraften, dvs. krav ställs på\r\natt acceptera lägre löner, större löneskillnader och på\r\nen ökad geografisk rörlighet.\r\nDen inre marknaden syftar ju till att öka tillväxten\r\ngenom både skärpt konkurrens och ökade\r\nstordriftsfördelar. Det innebär att man stimulerar en\r\nutveckling där allt färre människor får tillgång till\r\nsysselsättning. Detta kan sammantaget innebära både\r\nmassarbetslöshet och ökade klassklyftor även för\r\nSveriges del.\r\nSverige har tidigare varit ett föregångsland när det\r\ngäller att utveckla rättigheter för arbetstagare. Det har\r\nskett i olika former, t.ex. genom lagstiftning, genom\r\nkollektiv avtal och genom lokala avtal. Det har under\r\nårtionden rått stor enighet om att den svenska\r\narbetsrättsliga modellen, där parter genom avtal\r\nreglerar en rad frågor, fungerar bra.\r\nI betänkandet påstår utskottets majoritet att den\r\nsvenska arbetsrättstraditionen har erkänts av EU. Jag\r\nkan konstatera att utskottet i det fallet enbart lutar sig\r\npå en ensidig deklaration från Sveriges sida. Detta är\r\ningen garanti för framtiden.\r\nEtt första underkännande har redan skett. När\r\narbetsmarknadsutskottet behandlade återinförandet av\r\nvetoreglerna i svensk rätt konstaterade nämligen\r\nlagutskottet att det inte var förenligt med EU:s\r\nupphandlingsdirektiv att tillåta veto bara för att en\r\nentreprenör bröt mot gällande kollektivavtal på\r\nmarknaden. Kollektivavtalet har alltså ingen rättslig\r\nstatus enligt EU.\r\nMig veterligt är detta den första gången som\r\nkollektivavtalets rättsliga status prövas i förhållande\r\ntill ett EU-direktiv. Jag kan bara konstatera att\r\nkollektivavtalet bedömdes ha ingen eller föga rättslig\r\nstatus. Betänkandet andas även på det här området en\r\ntilltro och en förhoppning. Det redovisar inget av\r\nkritiskt granskande eller framåtsyftande förslag för att\r\nrädda eller värna den svenska arbetsrättsliga\r\nmodellen. Jag finner det mycket märkligt.\r\nEnligt Vänsterpartiet sker alltså EU:s kraftiga\r\nbetoning på de monetära målen på bekostnad av de\r\narbetspolitiska målen. Detta får till följd att kampen\r\nmot arbetslöshet kommer att underordnas kravet på\r\nprisstabilitet. Det är en prisstabilitet som har till\r\nfrämsta syfte att underlätta kapitalets rörlighet och\r\nhöga avkastning. Omsorgen om människor och miljö\r\nkommer i andra hand.\r\nHerr talman! Svenska folket har röstat för ett\r\nmedlemskap i EU. Det har det bl.a. gjort för att ja-\r\nsidan representanter har utlovat räntesänkningar och\r\narbete. Då krävs det också att ja-sidans företrädare i\r\nden här kammaren börjar leverera utifrån sina löften.\r\nDå kan man inte lägga sig platt inför EU. Utskottets\r\nmajoritet skriver att Sverige bör verka för lika\r\nambitiösa gemensamma mål för sysselsättning, en\r\naktiv arbetsmarknadspolitik och social välfärd som de\r\ngemensamma målen för det monetära samarbetet.\r\nDetta \"bör\" är till intet förpliktigande. Det visar att\r\nSverige har en mycket låg ambitionsnivå när det\r\ngäller att faktiskt lyfta upp sysselsättningsmålet och\r\näven att värna den svenska arbetsrättsmodellen.\r\nHerr talman! Jag yrkar bifall till reservation nr 4.</pre><pre>Anf.  173  GÖRAN LENNMARKER (m):\r\nHerr talman! Det svenska folket fattade ett\r\nhistoriskt beslut för en månad sedan när det beslöt att\r\nSverige skall bli medlem i den europeiska unionen.\r\nDet var historiskt inte bara därför att det innebär en\r\nförändring av stora mått för Sverige. Det är också\r\nhistoriskt därför att det fullföljer en mycket gammal\r\nsvensk tradition som vi kan spåra tillbaka till senare\r\nhälften av 1800-talet. Den har inneburit en ständigt\r\nökad internationalisering för Sverige.\r\nVi har ökat våra förbindelser med omvärlden. Vår\r\nekonomi har utvecklats i nära samarbete med\r\nomvärlden. Vi har haft ett näringsliv som ständigt\r\nökat sina kontakter avbrutna av två världskrig. Vi kan\r\nse trenden under över hundra år.\r\nVi har också haft en lång tradition att Sverige\r\nalltmer aktivt deltagit i det internationella politiska\r\nsamarbetet. Efter andra världskrigets slut fattade vi\r\nbeslut om att gå med i FN. Det var ett för sin tid\r\nmycket långtgående beslut. FN är ju ett överstatligt\r\norgan. Det var ett överstatligt avtal till skillnad från\r\nEU-avtalet som är ett mellanstatligt avtal. Det var ett\r\nstort steg för sin tid. Detta har följts av Europarådet,\r\nEFTA och EES-avtalet.\r\nI den meningen innebär detta det svenska folkets\r\nbeslut en fortsättning av en historisk tradition.\r\nDet finska folket fattade ett likartat beslut med\r\nstor majoritet. Det innebär att Sveriges förbindelser\r\nmed Finland kommer att kunna öka ganska kraftigt.\r\nVi får möjlighet att ta bort många av de hinder som\r\nfaktiskt har funnits mellan oss såsom nordiska länder\r\nallt sedan 1809 när gränsen drogs i Tornedalen och\r\nTorneälven. Det är kanske den bygd i Sverige som\r\nmest kommer att märka av EU-medlemskapet. En\r\ngräns försvinner mitt i en bygd. Jag beklagar att\r\nNorge inte fattade samma beslut, men det är ett\r\nfaktum.\r\nEU-samarbetet kommer att ha en stor betydelse på\r\nmånga olika områden. Jag tänkte bara ta upp någon\r\nenstaka punkt så här i slutet på debatten.\r\nEtt sådant område är Östersjöområdet. Om några\r\nveckor är fyra av Östersjöns nio strandstater EU-\r\nmedlemmar. Polen har redan ett mycket omfattande\r\nassociationsavtal med EU, ett s.k. Europaavtal. Det är\r\nmycket glädjande att EU nu avser att förhandla fram\r\nliknande Europaavtal med Estland, Lettland och\r\nLitauen.\r\nVid toppmötet i Essen i slutet av förra veckan\r\nbeslöts att detta skall vara klart under första halvåret\r\n1995, dvs. före juni 1995. Då skall det upp på nästa\r\ntoppmöte. Detta är en oerhört stor framgång främst\r\nför Baltikum, men det är faktiskt också en framgång\r\nför svensk politik som hela tiden har strävat efter att\r\nge Estland, Lettland och Litauen nära förbindelser\r\nmed den europeiska unionen och så att säga flytta\r\nEstland, Lettland och Litauen från f.d. Sovjetunionen\r\ntill Centraleuropa, om vi skall tala i bildspråk.\r\nDet finns även ett partnerskaps- och\r\nsamarbetsavtal mellan EU och Ryssland. Det innebär\r\natt det nu finns möjlighet att bygga upp ett kraftfullt\r\nsamarbete i Östersjöregionen inom EU:s ram. Detta\r\nsamarbete kan få kraft och styrka genom att det sker\r\ninom bestämda institutionella former. Det kan omfatta\r\nfrihandel. Redan den 1 januari, alltså om drygt två\r\nveckor, träder frihandelsavtalen i kraft mellan\r\nBaltikum och EU. Samarbetet kan också gälla\r\nmiljöfrågor, framför allt vad gäller\r\ngränsöverskridande problem. Det kan gälla\r\nbrottsbekämpning, frågor om flyktingar och\r\nmigration, nätverk, kommunikationssamband. En\r\nsådan fråga är för övrig energisäkerheten för\r\nBaltikum. Samarbetet kan också gälla det vi kallar\r\nutrikes- och säkerhetspolitik.\r\nDet kan inom EU:s ram växa fram ett kraftfullt\r\ngränssamarbete mellan Baltikum och Ryssland och\r\nmellan Finland och Ryssland. Detta är aspekter som\r\nman oftast inte tänker på. Mycket av vår debatt har ju\r\nkretsat kring Sveriges förhållande till\r\nKontinentaleuropa och Bryssel. Det har dominerat\r\nbilden av vad svenskt EU-medlemskap innebär. Men\r\nde kanske största effekterna kommer i vårt\r\nomedelbara närområde.\r\nVi kan se hur EU nu systematiskt arbetar för att\r\nförverkliga vår generations viktigaste historiska\r\nuppgift, den viktigaste uppgiften för oss europeiska\r\npolitiker i min generation. Det är att se till att klyftan\r\nmellan Väst- och Östeuropa minskar och försvinner.\r\nDå kan vi kanske, för första gången någonsin i den\r\neuropeiska historien, få ett Europa som hänger\r\nsamman.\r\nDet som ligger bakom EU är ju mardrömmen från\r\n1930-talet, när nationalismen växte sig stark. Man\r\nförsökte ha nationella lösningar både på ekonomins\r\noch säkerhetspolitikens områden. Det man uppfattade\r\nsom skyddsåtgärder för att främja ekonomin och\r\nminska arbetslösheten gav de facto instabilitet i\r\ngrannländerna. De totalitära ideologierna,\r\nkommunismen, fascismen och nationalsocialismen,\r\nväxte sig starka. Vi vet resultatet. Hela denna\r\nerfarenhet från 1930-talet, både vad gäller\r\nsäkerhetspolitik och fred samt arbetslöshet och\r\nekonomi, är den bittra europeiska erfarenhet som är\r\ngrunden för hela EU:s bildande. Det är viktigt att det\r\ninte händer igen. Det är därför EU:s kraftfulla\r\nsamarbete gentemot Central- och Östeuropa är så\r\nviktigt, för att se till att vi inte får ett nytt 1930-tal.\r\nSveriges säkerhet ökar till följd av EU-\r\nmedlemskapet, även om detta omfattar enbart den\r\ncivila säkerheten. Men den är kraftfull och\r\nbetydelsefull nog. Dessutom ger vi vårt bidrag till att\r\nhela Europa blir stabilare. Central- och Östeuropa blir\r\nstabilare liksom vårt Östersjöområde.\r\nÖstersjöområdet är ju det närområde som för Sverige\r\när så utomordentligt viktigt.\r\nHerr talman! Med detta vill jag yrka bifall till de\r\nborgerliga reservationerna och i övrigt till\r\nutrikesutskottets hemställan.</pre><pre>Anf.  174  CHARLOTTA L\r\nBJÄLKEBRING (v):\r\nHerr talman! Den korta erfarenhet jag har av\r\narbetet här i riksdagen är att kulturfrågorna i mycket\r\nliten omfattning debatteras här i kammaren. Med\r\nanledning av detta och vikten av kulturfrågorna står\r\njag nu i talarstolen.\r\nVi har tidigare i dag och i kväll haft en lång debatt\r\nom jordbrukspolitiken. Jag vill påminna er som är\r\nkvar att även kultur betyder odling, men inte av\r\njorden. Det betyder själslig och andlig odling.\r\nSom medlem av kulturutskottet vill jag yttra mig\r\nangående det svenska kulturarvet och vår påverkan\r\nfrån kultur som kommer utifrån, främst genom TV\r\noch video. Det gör jag med anledning av att svenska\r\nfolket faktiskt har yrkat bifall till medlemskap i den\r\neuropeiska unionen.\r\nDen allmänna svenska uppfattningen är att Sverige\r\nsom medlem kan behålla rätten att föra en egen\r\nkulturpolitik. Den nationella bestämmanderätten vad\r\ngäller kulturområdet är inskriven i Romfördragets\r\nkulturartikel 128.\r\nKulturartikeln innebär i korthet att man skall bidra\r\ntill kulturell utveckling i medlemsländerna med\r\nrespekt för det nationella samtidigt som man skall\r\nvärna det gemensamma kulturarvet enligt fyra\r\npunkter:\r\n- att sprida de europeiska folkens kultur och historia,\r\n- att bevara och skydda kulturarv av europeisk\r\nbetydelse,\r\n- att främja icke kommersiellt kulturutbyte\r\n- samt att främja konstnärligt och litterärt skapande.\r\nMedlemsländerna skall även främja samarbete\r\nmed tredje land.\r\nHerr talman! Allt detta låter ju väldigt bra. Kultur\r\nkan bygga broar mellan människor i olika länder av\r\nolika kulturer. Jag vill också påminna om att dessa\r\nbroar är både billiga och miljövänliga.\r\nMen hur ser det ut egentligen? Är det verkligen så\r\nhär bra?\r\nEtt stort problem är den gränsöverskridande\r\ntelevisionen. Vi får rakt in i våra vardagsrum våld,\r\nporr och andra osmakligheter av kommersiell natur,\r\ntrots att det finns en Europarådskonvention som\r\ninnefattar regler om begränsning av reklam,\r\npornografi och meningslöst våld. Vårt intryck är att\r\növervakningen av dessa regler är svag. Överträdelser\r\nbeivras alltför sällan. Därför anser Vänsterpartiet att\r\nSverige aktivt skall verka för att reglerna enligt TV-\r\ndirektivet följs genom ett effektivare\r\nmyndighetssamarbete mellan länderna i unionen.\r\nVad innebär då detta TV- och videovåld konkret\r\nför oss? Bl.a. har Per Svensson i sin bok Den leende\r\nmördaren sagt att en 12-åring konsumerar 1 500\r\nfilmmord på ett år. 12-åringen ser på TV i snitt två\r\noch en halv timme per dag. 12-åringen talar med sin\r\npappa fem minuter om dagen. Detta är också ett\r\nkulturarv!\r\nEnligt Landstingsförbundet är det pojkar i åldern\r\n10-14 år som mår sämst i vårt samhälle i dag.\r\nPsykklinikernas ansökningar har ökat med 30 %.\r\nVi måste väl alla vara överens om att vi inte vill\r\natt våra barn skall växa upp så här. Hur stämmer det\r\növerens med EU:s kulturartikel om att främja icke\r\nkommersiellt kulturutbyte? Inte särskilt bra, anser jag.\r\nVad kan vi då göra åt problemet? Jo, vi kan\r\ngemensamt yrka bifall till reservation 8 under\r\nmom. 19. Där sägs att vi aktivt skall verka för ett\r\neffektivare utnyttjande av regelverket vad gäller\r\nrestriktionerna mot pornografi och våldsskildringar.\r\nHerr talman! Kultur är så mycket. Det handlar om\r\nrelationer, upplevelser, insikter och skapande, om allt\r\nsom vi bär inom oss av sorg och lycka. Kultur kan\r\nbetyda livsmönster, hur vi lever våra liv. Egentligen\r\nhandlar all politik om kultur.\r\nEn annan del som också handlar om kultur är det\r\nsvenska språket. Det tror jag att vi alla är mycket\r\nmedvetna om och också överens om. Men för den\r\nsakens skull får vi inte slå oss till ro. Det svenska\r\nspråket måste värnas i EU liksom i vårt eget land. Vi\r\nmåste inse vikten av det svenska språket som skall\r\nbära fram vårt kulturarv genom generationer i litterärt\r\noch konstnärligt skapande.\r\nVänsterpartiet kommer också att värna våra å, ä\r\noch ö i EU. Vi skall ständigt arbeta för att all EU-\r\ninformation skall utgå på svenska, så att alla vi\r\nvanliga svenskar kan vara delaktiga i det som händer i\r\nunionen.\r\nHerr talman! Enligt artikel 36 i Romfördraget\r\ntillåts nationella exportrestriktioner för att skydda\r\nskatter av konstnärligt, historiskt och arkeologiskt\r\nvärde. Det gör vi också genom att anta det EG-\r\ndirektiv som finns angående återlämnande av\r\nkulturföremål som olovligt förts ut ur landet.\r\nDet här direktivet kommer vi att ta ställning till\r\nsenare, troligtvis i morgon, när vi debatterar KrU6.\r\nMedlemskapet öppnar våra gränser, vilket kan\r\nleda till att kulturföremål som inte innefattas av detta\r\ndirektiv kommer att föras ut ur landet. Direktivet\r\ngäller föremål som har ett betydande ekonomiskt\r\nvärde. Exempelvis kommer vissa allmogeföremål inte\r\natt uppnå detta gränsvärde - ej heller andra\r\nkulturföremål som till största delen härrör från den\r\nsvenska bonde- och arbetarkulturen. Vänsterpartiet\r\nser en risk i att respekten för kulturföremålens\r\nmänskliga värde får en ställning som är underordnad\r\ndet ekonomiska värdet.\r\nDet finns också en klassmotsättning i detta som vi\r\nvill råda bot på. Enligt vår uppfattning skall inte\r\nkulturarvet skyddas enbart på grund av sitt\r\nekonomiska värde, utan hänsyn skall också tas till det\r\nfolkliga värdet.\r\nMed hänvisning till detta har Vänsterpartiet yrkat\r\npå att Kulturarvsutredningen vid utarbetandet av sitt\r\nförslag skall beakta dessa synpunkter.\r\nHerr talman! Härmed yrkar jag bifall till\r\nreservation 7 till UU5, mom. 18, samt reservation 8\r\nunder mom. 19.\r\nTack för ordet!</pre><pre>Överläggningen var härmed avslutad.\r\n(Beslut skulle fattas den 15 december.)</pre><pre>7 §  Ändringar av bilagorna I och II till avtalet\r\nom Europeiska ekonomiska samarbetsområdet\r\n(EES-avtalet)\r\nFöredrogs\r\njordbruksutskottets betänkande\r\n1994/95:JoU6 Ändringar av bilagorna I och II till\r\navtalet om Europeiska ekonomiska\r\nsamarbetsområdet (EES-avtalet) (prop.\r\n1994/95:90).</pre><pre>Förste vice talmannen konstaterade att ingen talare\r\nvar anmäld.\r\n(Beslut skulle fattas den 15 december.)</pre><pre>8 §  Lag om åtgärder beträffande djur och\r\nväxter som tillhör skyddade arter, m.m.\r\nFöredrogs\r\njordbruksutskottets betänkande\r\n1994/95:JoU10 Lag om åtgärder beträffande djur och\r\nväxter som tillhör skyddade arter, m.m. (prop.\r\n1994/95:117).</pre><pre>Förste vice talmannen konstaterade att ingen talare\r\nvar anmäld.\r\n(Beslut skulle fattas den 15 december.)</pre><pre>9 §  Nya lagar om skatt på alkohol och tobak,\r\nm.m.\r\nFöredrogs\r\nskatteutskottets betänkande\r\n1994/95:SkU6 Nya lagar om skatt på alkohol och\r\ntobak, m.m. (prop. 1994/95:56).</pre><pre>Anf.  175  JAN-OLOF FRANZÉN (m):\r\nHerr talman! Jag vill inleda med att yrka bifall till\r\nden moderata reservationen om 24-timmarsregeln vid\r\ninförsel av s.k. taxfree-varor, mom. 4 och 6 i\r\nmotsvarande del.\r\nDet är enligt vår mening ytterst tveksamt om EU-\r\nrätten ger utrymme för en 24-timmarsregel vare sig i\r\nfråga om gods som inköpts med skatt  i andra EU-\r\nländer eller i fråga om varor som inhandlats skattefritt\r\nombord på färjor till Sverige från ett annat EU-land.\r\nPropositionen ger inte heller det minsta besked på\r\ndenna punkt.\r\nI utredningen SOU1994:131 Skyddet vid inre\r\ngräns beskrivs kortfattat den specialregel som för\r\nnärvarande gäller för dansk del. Denna särlösning har\r\nunder hand åberopats av regeringskansliet, men det är\r\nenligt vår mening osäkert vilka slutsatser man kan dra\r\nav den och hur stort manöverutrymme den ger\r\nSverige när det gäller vår egen beskattning av\r\ngränshandeln av varor som inköpts i andra EU-länder\r\neller ombord på färjor från andra EU-länder.\r\nDen danska särlösningen skiljer sig på flera sätt\r\nbåde från det förslag som regeringen presenterat i\r\npropositionen och från det modifierade förslag som i\r\nall hast under ärendets beredning i riksdagen kastats\r\nfram av regeringskansliet och som går ut på att en 24-\r\ntimmarsregel även i fortsättningen skall gälla för\r\ninförsel av skattefria varor som inköpts på färja.\r\nNågot underlag som skulle möjliggöra en bedömning\r\nav förslagets förenlighet med EU-rätten har inte\r\npresenterats.\r\nSammanfattningsvis anser vi att den nya lagen om\r\nbeskattning av privatinförsel över huvud taget inte bör\r\ninnehålla någon 24-timmarsregel. Vad särskilt gäller\r\ntaxfree-varor som säljs ombord på färjor till Sverige\r\nanser vi att den kvantitativa restriktion som följer av\r\ngällande provianteringsföreskrifter, som begränsar\r\nförsäljningen ombord på färjor, är tillräcklig från\r\nolika synpunkter och att någon 24-timmarsregel inte\r\nbehövs. Den bör därför utgå ur lagförslaget.\r\nSamtidigt förutsätter vi att regeringen har sin\r\nuppmärksamhet riktad på hur taxfree-försäljnigen\r\npraktiseras på färjorna efter ett borttagande av den\r\nnuvarande 24-timmarsregeln. Vid eventuella ansatser\r\ntill missbruk, t.ex. i form av taxfree-försäljning på\r\nfärjeturer på internationellt vatten utan något egentligt\r\ntransportsyfte, förutsätter vi att regeringen lägger\r\nfram de förslag som kan visa sig nödvändiga för att\r\nmotverka sådana tendenser.\r\nDet anförda innebär att 24-timmarsregeln helt bör\r\nutgå ur propositionen.</pre><pre>Anf.  176  LARS U GRANBERG (s):\r\nHerr talman! I skatteutskottets betänkande nr 6\r\nföreslås en EU-anpassning av lagar om tobaksskatt\r\nrespektive alkoholskatt samt en ny lag om beskattning\r\nav privat införsel av alkoholdrycker och tobaksvaror\r\nfrån andra EU-länder.\r\nEn strikt tillämpning av direktiven beträffande\r\nskatteuttag för cigaretter skulle innebära en mycket\r\nkraftig skattehöjning. Sverige har i förhandlingar\r\nmedgivits en övergångsbestämmelse som innebär att\r\nlandet kan tillämpa en avvikelse från EU:s\r\nminiminivå under en period av fyra år.\r\nFör alkoholdrycker, och då speciellt öl, skulle\r\negentligen en strikt tillämpning medföra att skatten\r\nbehöver ändras till att bli helt proportionell i stället för\r\nsom i dag progressiv. Också här har Sverige fått rätt\r\ntill en regelavvikelse. Vi kan med den bibehålla vår\r\nprogressiva beskattning under en övergångstid om tre\r\når.\r\nÖvergångstiden innebär också att tid ges för\r\nproduktionsomläggning inom den svenska\r\nbryggerinäringen - en omläggning till produkter som\r\nanpassats till de nya skatt- och\r\nkonkurrensförutsättningar som EU-medlemskapet\r\nmedför.\r\nJag måste säga att man till viss del skulle vilja\r\nönska sig litet mer för den svenska bryggerinäringen.\r\nMed tanke på det EU-avtal som är undertecknat både\r\nav mitt parti och av Jan-Olof Franzéns parti blir mitt\r\nsvar att det nu är dags att fullfölja EU-avtalet och\r\ndärmed också folkomröstningsbeslutet.\r\nVilka mängder får man då ta med sig hem från en\r\nresa till ett annat EU-land? De kvantiteter som\r\nföreslås är den mängd som man får föra in när varan\r\när beskattad i inköpslandet. Den stora kavantitativa\r\nskillnaden ser man bäst vad gäller mängden starköl.\r\nDen nya regeln tillåter en införsel av 15 liter starköl.\r\nDagens mängd är 2 liter.\r\nNär det gäller taxfree-försäljning ombord på\r\nfartyg eller luftfartyg kommer en 24-timmarsregel att\r\ninföras. Det gäller resor mellan EU-länder och resor\r\ntill och från tredje land. Speciella kvantitativa\r\nbegränsningar införs också på taxfree-handeln. Det\r\nhär sker enligt en särskild övergångsordning som\r\ninnebär att skattfrihet medges vid en försäljning för\r\nbelopp upp till vad som gäller för införsel utom EU.\r\nBegränsningen består i att det skattefria beloppet inte\r\nfår överstiga 90 ECU, alltså ca 800 kr. Vid införsel\r\nfrån tredje land uppgår motsvarande summa till 175\r\nECU, dvs. ca 1 500 svenska kronor.\r\nHerr talman! Återigen är jag förbryllad över vissa\r\npartiers beslutsvånda. I detta fall tänker jag\r\nModeraterna och Jan-Olof Franzén som i ena stunden\r\nvärnar om svensk bryggerinäring och i den andra\r\nkonkurrensutsätter den på ett helt orimligt sätt.\r\nHelt plötsligt föreslår man en helt frisläppt taxfree-\r\nhandel på resor mellan EU-länder eller på resor till\r\noch från tredje land.\r\nTänk er bara in i situationen att man skulle kunna\r\nstå och välja mellan att gynna svenska bryggare\r\ngenom att köpa svenskt skattebelagt öl och att resa\r\növer till exempelvis Danmark och på resan över\r\nkunna välja och vraka inte bara inom den danska\r\nölkulturens mångfald utan t.o.m. ha tillgång till hela\r\nEuropas sortiment.\r\nHerr talman! Det här förslaget från Jan-Olof\r\nFranzén har den karaktären som ett borgerligt parti\r\nförväntas ha i den här frågan, inte minst med tanke på\r\nvissa ungdomsförbunds syn på alkoholpolitiken och\r\nden liberala synen på droger. Men tur är väl ändå att\r\nallt som drivs i det moderata ungdomsförbundet inte\r\ntar form i konkret moderat politik. Men med tanke på\r\nJan-Olof Franzéns syn på alkoholpolitiken ser det\r\nfaktiskt ganska mörkt ut. Det enda vi kan göra är att\r\nhoppas att så inte blir fallet.\r\nHerr talman! Med detta yrkar jag bifall till\r\nutskottets hemställan och avslag på reservationen.</pre><pre>Anf.  177  JAN-OLOF FRANZÉN (m)\r\nreplik:\r\nHerr talman! Jag tror inte att taxfree-handeln på\r\nbåtarna har någon speciell betydelse för våra\r\nbryggerinäringar. Det har också sagts att man skall\r\nåterkomma med förslag i frågan om ölet. Jag anser att\r\nman därför bör avvakta och se vad som kommer att\r\nföreslås.</pre><pre>Anf.  178  LARS U GRANBERG (s) replik:\r\nHerr talman! Med tanke på konkurrenssituationen\r\nkanske detta inte har så stor betydelse för bröderna\r\nSpendrup och Åbrå. Men det finns ju en massa små\r\nbryggerier, och de kommer att få stora svårigheter att\r\nslå sig in på taxfree-handeln, där de stora bjässarna\r\nklampar fram.</pre><pre>Överläggningen var härmed avslutad.\r\n(Beslut skulle fattas den 15 december.)</pre><pre>10 §  Tullagstiftningen vid ett EU-\r\nmedlemskap\r\nFöredrogs\r\nskatteutskottets betänkande\r\n1994/95:SkU8 Tullagstiftningen vid ett EU-\r\nmedlemskap (prop. 1994/95:34).</pre><pre>Anf.  179  NILS FREDRIK AURELIUS (m):\r\nHerr talman! Detta ärende handlar om de stora\r\nförändringar av den svenska tullagstiftningen som\r\nföljer av inträdet i EU. En fråga som diskuterades\r\nmycket tidigare i höst var hur möjligheterna att stoppa\r\nnarkotikan vid våra gränser skulle påverkas av ett EU-\r\nmedlemskap. På kort sikt händer väl inte så mycket,\r\nmen så småningom borde narkotikasmugglingen\r\nkunna bekämpas effektivare.\r\nTills vidare behåller som bekant tullen sina\r\nnuvarande befogenheter när det gäller att stoppa\r\nillegal införsel av bl.a. narkotika över inre gräns, med\r\nde möjligheter till s.k. selektiva kontroller som detta\r\ninnebär. Genom att tullen vidare inte längre kommer\r\natt behöva så stora resurser på klarering vid de inre\r\ngränserna frigörs resurser för spaning. Som medlem i\r\nEU kan Sverige också ta en ännu aktivare del i det\r\neuropeiska samarbetet mot internationell brottslighet.\r\nEftersom brottsligheten har blivit alltmer\r\nvälorganiserad måste också brottsbekämpningen\r\nbygga på gränsöverskridande samarbete och ett väl\r\nfungerande utbyte av information.\r\nLåt mig nu ta upp en annan del av betänkandet.\r\nInkonsekvent nog har detta ett inslag som inte alls\r\nhar med tullagstiftningen inom EU att göra. Jag syftar\r\npå förslaget att ett tioprocentigt tulltillägg skall\r\nåterinföras för mervärdesskattebelopp även i de fall\r\ndär momsen skulle ha varit avdragsgill om den\r\npåförts. Så sent som hösten 1993 beslutade riksdagen\r\natt tulltillägg inte skulle tas ut i sådana fall. Innan ens\r\nett år har gått och utan att någon utvärdering har skett,\r\nså föreslår alltså regeringen och utskottsmajoriteten\r\natt importmomsen åter skall räknas in i underlaget för\r\ntulltillägg.\r\nNär denna sanktion avskaffades för ett år sedan\r\nvar motiveringen att en tillkommande debitering inte\r\nskulle medföra att deklaranten slutligt skulle behöva\r\nerlägga mera skatt. Samma summa som han betalar in\r\nfår han ju lyfta av vid nästa\r\nmomsredovisningstillfälle. Även regeringen, den\r\nnuvarande alltså, medger i propositionen på sidan 107\r\natt \"den tullskyldige i sådant fall inte gör någon\r\ndefinitiv skattevinst\".\r\nDet kan tilläggas att eftersom en helt övervägande\r\ndel - ungefär 75 % - av vår handel sker med EU-\r\nländer, så kommer den föreslagna regeln att minska\r\navsevärt i betydelse efter årsskiftet.\r\nUtskottsmajoriteten menar att den som uppger ett\r\nför lågt momsbelopp \"kan uppnå vissa fördelar i\r\nränte- och likviditetshänseende\", som det heter. Som\r\nväl också formuleringen antyder är den vinsten inte så\r\nstor.\r\nDe fel som har lett till tulltillägg tagits ut har\r\nnästan alltid berott på felräkning eller skrivfel. Fr.o.m.\r\nårsskiftet drabbas importören av nya krångligheter,\r\nsom det kan ta tid att sätta sig in i. Inlämningsfristen\r\nför tulldeklarationer minskar dessutom från 15 till 9\r\ndagar, dvs.. tidspressen ökar.\r\nEnligt vår mening bör man vara försiktig med att\r\ninföra regler som uppfattas som besvärande för dem\r\nsom hanterar tulldeklarationer ute i näringslivet om\r\nsamtidigt vinsten för det allmänna är marginell eller\r\nobefintlig. Såvitt bekant har heller inte kvaliteten på\r\ntulldeklarationerna blivit avsevärt sämre under 1994,\r\ndvs. tulltillägget för avdragsgill moms slopades.\r\nLitet förenklat kan man kanske säga att\r\nimportören lånar ut en summa till staten när han först\r\nbetalar in och sedan får tillbaka momsen. Det kan inte\r\nvara rimligt att han skall drabbas av tulltillägg om han\r\nutan att ha uppsåt råkar göra fel när han hjälper\r\nsamhället på detta sätt.\r\nOm det finns anledning att anta att det föreligger\r\nbedrägligt uppsåt från deklarantens sida, kommer\r\nförstås saken i ett annat läge. Då finns det andra\r\nmöjligheter att ställa honom till svars.\r\nHerr talman. Jag yrkar bifall till reservation 1\r\nbeträffande tulltillägg.</pre><pre>Anf.  180  SVERRE PALM (s):\r\nHerr talman! Under de senaste åren har tullen stått\r\ninför flera stora utmaningar när det gällt att anpassa\r\ntullverksamheten till en ny värld. I dag står vi på\r\ntrappan för att ta steget in i EU.\r\nEtt EU-medlemskap medför betydande\r\nförändringar av tullens arbetsuppgifter. EU:s mer\r\nkomplexa tullprocedurer skall tillämpas av den\r\nsvenska tullen, och det tillkommer också vissa\r\nuppgifter, såsom kvot- och licenshantering.\r\nSveriges utrikeshandel och Sveriges\r\ntransportvägar är i mycket hög grad EU-beroende.\r\nDetta medför att in emot 60 % av tulldokumenten och\r\nca 65 % av klareringen av lastbilstransporterna\r\nbortfaller. För fartygs- och flygplanstransporterna är\r\nbortfallet lägre. Antalet orter med passagerartrafik\r\nfrån tredje land blir mindre. Dock kvarstår resande-\r\noch godsströmmar från EU-länderna, vilket\r\nnödvändiggör fortsatta kontrollinsatser.\r\nI skatteutskottets betänkande 1994/95:SkU8\r\ntillstyrker ett i stort sett enigt utskott regeringens\r\nproposition nr 34: Den svenska tullagstiftningen vid\r\nett EU-medlemskap. Utskottet föreslår dock att en 24-\r\ntimmarsregel fortfarande skall gälla för skattefri\r\ninförsel av alkoholdrycker, tobak m.m.\r\nI övergångsbestämmelserna har kompletteringar\r\ngjorts beträffande tullens medverkan i kontrollen av\r\nutförsel av krigsmateriel och\r\nmassförstörelseprodukter.\r\nTill betänkandet har fogats två reservationer - en\r\navseende reglerna om tulltillägg och en om 24-\r\ntimmarsreglen.\r\nHerr talman! När det gäller tulltillägget föreslår\r\nutskottet att vi återgår till de regler som gällde före\r\nden 1 januari 1994. Reglerna innebär att\r\ninförselmoms ingår i underlaget för tulltillägg även\r\nnär det gäller belopp som är avdragsgilla i\r\nefterkommande momsredovisning. Moderaterna,\r\nCentern och Folkpartiet har i en gemensam\r\nreservation yrkat avslag på propositionen i denna del.\r\nVi socialdemokrater delar inte uppfattningen att\r\ninförandet av tulltillägg på detta område skulle\r\nmedföra så stora nackdelar för näringslivet som\r\nreservanterna hävdar. När man lyssnar på\r\nreservanternas företrädare skulle man kunna tro att\r\nsocialdemokraterna vill göra allt för att försämra\r\nreglerna för näringslivet. Det är ingalunda på det\r\nviset. Syftet med tulltillägget är att få fram så bra\r\ntulldeklarationer att de kan godtas utan närmare\r\nkontroll. På en stor del av importen utgår ju inte\r\nnågon tull utan endast moms. För Tullverket är det\r\nlika viktigt att dessa deklarationer är riktiga.\r\nBeträffande reservationen mot införande av 24-\r\ntimmarsregeln för skattefri resandeinförsel från tredje\r\nland anser vi att reglerna skall i stort sett vara lika\r\noavsett om den resande kommer från EU-land eller\r\nfrån tredje land.\r\nHerr talman! Jag yrkar bifall till utskottets\r\nhemställan och avslag på reservationerna.</pre><pre>Anf.  181  NILS FREDRIK AURELIUS (m)\r\nreplik:\r\nHerr talman! Jag vill trots den sena timmen bara\r\nhelt kort bemöta argumenten för ett återinförande av\r\ntulltillägg.\r\nJag uppfattade att Sverre Palm framför allt\r\nbefarade att det skulle bli fler felaktigheter i\r\ndokumenten, om man tog bort den administrativa\r\nsanktionsmöjlighet som ett tulltillägg innebär. Om det\r\nnu är så, Sverre Palm, tycker jag att ni borde ha visat\r\ndetta på något sätt. Det aktuella tulltillägget har ännu\r\ninte varit borttaget ens ett år, och något material som\r\nvisar att det skulle ha blivit mycket sämre kvalitet på\r\ntulldeklarationerna har vi inte sett i utskottet.\r\nJag lägger också märke till att Sverre Palm inte\r\nanför det argument som återfinns i utskottets\r\nformulering, att det skulle uppstå en likviditets- och\r\nräntevinst för den som av misstag råkar uppge ett för\r\nlågt belopp. Möjligen inser Sverre Palm lika väl som\r\njag att det argumentet inte är särskilt starkt. Det\r\nhandlar om små belopp under kort tid och vid enstaka\r\ntillfällen.\r\nSammantaget tycker jag att vi skulle kunna enas\r\nom att försöka göra tullbestämmelserna, som är\r\nkrångliga nog ändå, litet enklare genom att inte\r\nåterinföra det nyligen avskaffade tulltillägget.</pre><pre>Anf.  182  SVERRE PALM (s) replik:\r\nHerr talman! Som jag sade skulle ett\r\ntillmötesgående av reservanternas argument innebära\r\natt en del av de aktuella deklarationerna inte skulle\r\ndrabbas av tulltillägg. Det är givetvis, som jag sagt,\r\nlika viktigt att dessa deklarationer är riktiga som att\r\nandra är det.\r\nFör importörerna skulle det verka orättvist att den\r\nsom slarvar skulle klara sig utan tulltillägg medan den\r\nsom har gjort ett bra jobb får ett sådant tillägg.\r\nVi har också i den inrikes beskattningen ett\r\nsanktionssystem för undandragen skatt, och ett sådant\r\nsystem bör fungera lika oavsett om det är en\r\ntullmyndighet eller en skattemyndighet som utdömer\r\nbeloppet.\r\nNågot som kan noteras när vi nu återinför\r\ntulltillägg på momsdelen är att detta överensstämmer\r\nmed den av Bo Lundgren framlagda proposition som\r\nbehandlades under det förra riksmötet. I dag är Bo\r\nLundgren reservant.</pre><pre>Anf.  183  NILS FREDRIK AURELIUS (m)\r\nreplik:\r\nHerr talman! Det är glädjande att också Bo\r\nLundgren reserverat sig för ett klokt beslut. Det var\r\nmed anledning av en enskild motion som den\r\ndåvarande majoriteten i utskottet i enighet föreslog att\r\ndetta onödiga tulltillägg skulle tas bort.\r\nVad gäller argumentationen för tulltillägg tycker\r\njag att Sverre Palm inte lägger tillräckligt stor vikt vid\r\natt det här handlar om ouppsåtliga fel, misstag som\r\nman råkar göra i samband med tulldeklarationen. Att\r\nanvända ett slags administrativ sanktion i det\r\nsammanhanget är knappast rimligt. De misstag som\r\nbegås är såvitt jag förstår inte speciellt många, och det\r\när inte någon som egentligen tjänar på att begå dem.\r\nImportören får ju efter någon tid tillbaka den summa\r\nsom han först har fått betala i moms.\r\nDessutom är det i praktiken ofta ett ombud för\r\nimportören, speditören, som sköter denna deklaration.\r\nInte heller han har något intresse av att det tas ut ett\r\nför lågt belopp. Det är fråga om misstag, och då skall\r\nvi inte krångla till saken i onödan med tulltillägg, i\r\nvarje fall inte i detta fall.</pre><pre>Anf.  184  SVERRE PALM (s) replik:\r\nHerr talman! Låt mig förklara detta. Det är slarvet\r\nsom vi vill motverka, så att tullen skall få ett bra\r\nutgångsmaterial och skall slippa extra arbete. För fall\r\ndär misstag har begåtts finns det ventiler, så att ingen\r\nskall drabbas i onödan.</pre><pre>Anf.  185  STEN ANDERSSON (m):\r\nHerr talman! I det nu aktuella betänkandet om\r\ntullagstiftningen vid EU-medlemskap behandlas en\r\nfråga som jag ställde till Göran Persson för ett antal\r\nveckor sedan. Tyvärr har denne av rent praktiska skäl\r\ninte kunnat besvara frågan, men när jag nu återfinner\r\nden i betänkandet tar jag chansen att föra några\r\nsynpunkter till protokollet.\r\nInnan och under EU-debatten slirades det ganska\r\nbetänkligt på en del håll i frågan om tullens\r\nkontrollmöjligheter för bekämpning av\r\nknarksmuggling skulle komma att behållas, förbättras\r\neller försämras vid ett eventuellt ja till EU. Jag måste,\r\nherr talman, erkänna att även den borgerliga\r\nregeringen i varje fall tidvis levde i något av en\r\nfantasivärld. Europol, som man har talat en del om, är\r\nen utopi och kommer kanske i bästa fall inte att vara\r\nrealiserad förrän ett stycke in på 2000-talet.\r\nSent skall syndaren vakna, men han vaknade\r\ndessbättre. Vi kommer nu att bestämma att tullen\r\nskall behålla sina nuvarande kontrollmöjligheter, som\r\nbaseras på yrkeskunskap och erfarenhet. De har visat\r\nsig vara mycket effektiva. Däremot vill jag bestämt ta\r\navstånd från ett språkbruk som förekommer i\r\ndebatten, nämligen talet om stickprov. Tullen tar inga\r\nstickprov. Inga tullare kastar krona eller klave om att\r\nt.ex. kontrollera alla rödhåriga kvinnor över 45 års\r\nålder. Man agerar baserat på den kunskap som man\r\nhar från sitt arbete.\r\nJag noterar att den s.k. Gränskontrollutredningen\r\ntill min glädje i varje fall till vissa delar har körts\r\növer. Jag hoppas att propositionen inte baseras på\r\nnågon form av populism inför EU-valet och att man\r\ninte av det skälet ansett sig tvungen att i propositionen\r\nföreslå att tullen skall få behålla de möjligheter som\r\nden bevisligen har tillämpat tidigare och som har varit\r\neffektiva. Jag tror faktiskt inte att så är fallet. EU-\r\nländer som Storbritannien, Frankrike och Danmark\r\ntillämpar exakt samma metoder, och om de kan göra\r\ndet, kan också Sverige som ny medlem göra det.\r\nHerr talman! Orsaken till min fråga är egentligen\r\ninte detta, inte heller att en del tulltjänstemän har\r\nblivit irriterade över att man drar ned på tullens\r\nverksamhet, så att en del anställda tyvärr måste\r\nantingen byta jobb eller t.o.m. lämna verket.\r\nSådant måste man kämpa med och acceptera i en tid\r\nav förändring. Men det som förvånar och irriterar mig\r\när att tulltjänstemän bestämt hävdar att den mening\r\nsom finns i propositionen att man skall bibehålla\r\nknarkkontrollen med samma effektivitet och på\r\nsamma nivå som hittills inte kan uppfyllas. Jag har\r\nfått höra att man avser att minska den delen av\r\norganisationen inom tullverket som försöker bekämpa\r\nknarksmugglingen.\r\nNu tror jag inte att detta är fel. Jag vet också, herr\r\ntalman, att vi i riksdagen inte skall gå in och\r\ndetaljstyra verken eller tala om för dem hur de skall\r\narbeta och agera. Men om det visar sig att ett verk\r\nagerar tvärtemot riksdagens och regeringens förslag,\r\nså finns det skäl att tala om att man är ute på fel spår.\r\nTill sist, herr talman, är vi väl alla överens om att\r\nvi skall sätta till alla resurser för att bekämpa\r\nmissbruket av narkotika. Vi vill inte likt Miljöpartiet\r\noch Vänsterpartiet, som sade nej till EU, fastna i en\r\nsituation som innebär att trots tullens effektivitet 95 %\r\nav det knark man försökte smuggla till Sverige kom\r\nin.\r\nJag är helt övertygad om, herr talman, att om vi\r\nframöver kan behålla tullens hittills bevisade effektiva\r\nmetoder, tillsammans med ett framgångsrikt\r\ninternationellt samarbete, så kommer\r\nknarksmugglarna att få det åtminstone litet mera\r\nbesvärligt än de haft hittills.</pre><pre>Överläggningen var härmed avslutad.\r\n(Beslut skulle fattas den 15 december.)</pre><pre>11 §  Immunitet och privilegier\r\nFöredrogs\r\njustitieutskottets betänkande\r\n1994/95:JuU7 Immunitet och privilegier (prop.\r\n1994/95:46).</pre><pre>Anf.  186  KIA ANDREASSON (mp):\r\nHerr talman! Det är endast jag som har reagerat på\r\ndetta ärende. Det är kanske för att jag är ny ledamot\r\noch ser med nya ögon på handlingarna och för att jag\r\nalltid vill veta vad jag beslutar om.\r\nI anslutningsfördraget till EU anges att fördrag\r\noch rättsakter som har antagits inom EG före\r\nanslutningen är bindande för de nya medlemsstaterna\r\nfr.o.m. dagen för anslutningen.\r\nDetta medför att Sverige övertar den primärrätt\r\noch sekundärrätt som finns inom EU på\r\nanslutningsdagen.\r\nJag uppfattar detta som att vi automatiskt\r\nförbundit oss att följa dessa regler. Därför behöver vi\r\nhär i riksdagen inte godkänna lagändringen i\r\npropositionen. Den är ändå reglerad. Vi kan inte utan\r\nprocess säga nej.\r\nDet var just denna bundenhet vi sade ja till när vi\r\nanslöt oss till EU. Vi har förbundit oss att överta cirka\r\n13 000 regler, utformade i fördrag, protokoll,\r\nrättsakter, direktiv, förordningar, beslut och avtal.\r\nVid en anslutning till EU måste en stat acceptera\r\noch tillämpa vid tillträdespunkten existerande\r\nregelverket.\r\nI detta ärende vill regeringen för riksdagen\r\npresentera vilka fördrag som blir gällande i Sverige.\r\nDet är alltså ett tillkännagivande eller en presentation.\r\nDet är i och för sig tacknämligt. Det står också\r\nangivet att bestämmelserna finns i protokollet till\r\nfördraget den 8 april , men även i vissa förordningar\r\noch vissa avtal.\r\nJag får inte veta vad dessa bestämmelser innebär,\r\nmen det är detta som är av intresse för mig. Jag\r\nefterlyser alltså innehållet i reglerna. Hur skall jag\r\nannars veta vad jag bestämmer. Det räcker inte med\r\nen hänvisning till EU:s regler. Om mina väljare eller\r\njournalister frågar mig vad jag beslutat om vet jag inte\r\ndet.\r\nMan kan ju tänka att det är upp till mig som\r\nledamot att ta reda på bestämmelserna. I detta fall\r\ntycker jag att det skall presenteras i propositionen.\r\nNu står visserligen i slutet på propositionen att\r\nsåväl enskilda som berörda myndigheter kan förutses\r\nfå svårigheter att överblicka regelverket. Regeringen\r\ngör bedömningen att statsmakterna bör tillhandahålla\r\nen förteckning över de fördrag, rättsakter och avtal\r\nsom innehåller bestämmelser på detta område.\r\nMen jag anser att det inte räcker med endast\r\nhänvisning till fördrag, rättsakter och avtal. I\r\nframtiden bör man även tala om vad texterna säger i\r\nde enskilda dokumenten. Det blir väldigt arbetsamt\r\nom jag som enskild riksdagsledamot skall ta reda på\r\ninnehållet i alla dessa dokument. T.o.m. jurister som\r\njag har kontaktat tycker det är svårt.\r\nJag vill att kommande tillkännagivanden om\r\nlagändringar är tydliga i detta hänseende.</pre><pre>Överläggningen var härmed avslutad.\r\n(Beslut skulle fattas den 15 december.)</pre><pre>12 §  Övergång från EES till EU på\r\ntransportområdet\r\nFöredrogs\r\ntrafikutskottets betänkande\r\n1994/95:TU7 Övergång från EES till EU på\r\ntransportområdet (prop. 1994/95:71).</pre><pre>Förste vice talmannen konstaterade att ingen talare\r\nvar anmäld.\r\n(Beslut skulle fattas den 15 december.)</pre><pre> 13 §  Återlämnande av kulturföremål\r\nFöredrogs\r\nkulturutskottets betänkande\r\n1994/95:KrU6 Återlämnande av kulturföremål (prop.\r\n1994/95:74).</pre><pre>Förste vice talmannen konstaterade att ingen talare\r\nvar anmäld.\r\n(Beslut skulle fattas den 15 december.)</pre><pre> 14 §  Bordläggning</pre><pre>Anmäldes och bordlades\r\nJordbruksutskottets betänkande\r\n1994/95:JoU11 Lageravgift på socker och ris</pre><pre>Arbetsmarknadsutskottets betänkanden\r\n1994/95:AU4 Förändring av vissa arbetsrättsliga\r\nregler, m.m.\r\n1994/95:AU5 Förändringar i arbetslöshetsersättningen</pre><pre> 15 §  Anmälan om interpellationer</pre><pre>Anmäldes att följande interpellationer framställts</pre><pre>den 14 december</pre><pre>1994/95:45 av Roy Ottosson (mp) till miljöministern\r\nom bevarande av skog med höga naturvärden\r\n1994/95:46 av Widar Andersson (s) till\r\njustitieministern om åtgärder mot den grova\r\nkriminaliteten</pre><pre>Interpellationerna redovisas i bilaga som fogas till\r\nriksdagens snabbprotokoll tisdagen den 20 december.</pre><pre> 16 §  Kammaren åtskildes kl.22.07.</pre><pre>Förhandlingarna leddes\r\nav talmannen från sammanträdets början t.o.m. 6 §\r\nanf. 32 (delvis),\r\nav förste vice talmannen därefter t.o.m. anf. 85\r\n(delvis),\r\nav tredje vice talmannen därefter t.o.m. anf. 109\r\n(delvis),\r\nav förste vice talmannen därefter t.o.m. ajourneringen\r\nkl. .17.57\r\nav andre vice talmannen därefter t.o.m. anf. 169\r\n(delvis) och\r\nav förste vice talmannen därefter till sammanträdets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}