{"dokumentstatus":{"dokument":{"hangar_id":"2439011","dok_id":"GE09125","rm":"1990/91","beteckning":"125","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"125","slutnummer":"0","datum":"1991-06-04 00:00:00","systemdatum":"2010-02-17 00:00:00","publicerad":"1991-06-04 00:00:00","titel":"Riksdagens snabbprotokoll 1990/91:125 Tisdagen den 4 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{2B8B6026-CB68-4A29-A3EE-0A0E07E77BE6}","dokument_url_text":"http://data.riksdagen.se/dokument/GE09125/text","dokument_url_html":"http://data.riksdagen.se/dokument/GE09125","dokumentstatus_url_xml":"http://data.riksdagen.se/dokumentstatus/GE09125","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:125</div>\r\n<div class=\"sidhuvud_datum\">Tisdagen den 4 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 29 maj.</pre><pre>2 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU46</pre><pre>Finansutskottets betänkande 1990/91:FiU35</pre><pre>Skatteutskottets betänkanden 1990/91:SkU37 och\r\nSkU38</pre><pre>Utbildningsutskottets betänkanden 1990/91:UbU5,\r\nUbU12 och UbU16--UbU20</pre><pre>Trafikutskottets betänkanden 1990/91:TU28 och\r\nTU29</pre><pre>Näringsutskottets betänkande 1990/91:NU46</pre><pre>Bostadsutskottets betänkande 1990/91:BoU19</pre><pre>3 § Beslut rörande utskottsbetänkanden som\r\nslutdebatterats den 31 maj och 3 juni</pre><pre>Företogs till avgörande socialförsäkringsutskottets\r\nbetänkande 1990/91:SfU13, jordbruksutskottets\r\nbetänkande 1990/91:JoU30 och utrikesutskottets\r\nbetänkande 1990/91:UU19 (beträffande debatten i\r\ndessa ärenden, se prot. 123 och 124).</pre><pre>Socialförsäkringsutskottets betänkande SfU13</pre><pre>Mom. 1 (statens invandrarverks verksamhet med\r\nflyktingmottagning)</pre><pre>Först biträddes reservation 1 av Margit Gennser\r\nm.fl. med 65 röster mot 35 för reservation 3 av\r\nKarin Israelsson och Rune Backlund. 201\r\nledamöter avstod från att rösta.</pre><pre>Härefter bifölls utskottets hemställan med 171\r\nröster mot 60 för reservation 1 av Margit Gennser\r\nm.fl. 73 ledamöter avstod från att rösta.</pre><pre>Mom. 4 (medelsanvisning till\r\nförläggningskostnader)</pre><pre>Utskottets hemställan bifölls med 288 röster mot\r\n16 för reservation 4 av Jan-Olof Ragnarsson. 1\r\nledamot avstod från att rösta.</pre><pre>Mom. 8 (asylsökandes boende)</pre><pre>Utskottets hemställan bifölls med 265 röster mot\r\n39 för reservation 6 av Barbro Sandberg och Maria\r\nLeissner.</pre><pre>Mom. 9 (kollektiva hemförsäkringar för\r\nasylsökande)</pre><pre>Utskottets hemställan -- som ställdes mot\r\nreservation 7 av Jan-Olof Ragnarsson -- bifölls med\r\nacklamation.</pre><pre>Mom. 11 (ensamma flyktingbarn)</pre><pre>Utskottets hemställan -- som ställdes mot\r\nreservation 10 av Barbro Sandberg m.fl. -- bifölls\r\nmed acklamation.</pre><pre>Mom. 12 (hälso- och sjukvård och tandvård för\r\nbarn)</pre><pre>Utskottets hemställan bifölls med 229 röster mot\r\n71 för reservation 11 av Barbro Sandberg m.fl. 1\r\nledamot avstod från att rösta.</pre><pre>Mom. 14 (tortyrskador)</pre><pre>Utskottets hemställan bifölls med 273 röster mot\r\n32 för reservation 13 av Jan-Olof Ragnarsson.</pre><pre>Mom. 16 (arbete för asylsökande)</pre><pre>Utskottets hemställan med godkännande av\r\nutskottets motivering bifölls med 174 röster mot\r\n129 för utskottets hemställan med den ändring i\r\nmotiveringen som föreslagits i reservation 16 av\r\nMargit Gennser m.fl. 1 ledamot avstod från att\r\nrösta.</pre><pre>Mom. 30 (organisationers m.fl. roll i\r\nflyktingmottagningen)</pre><pre>Utskottets hemställan -- som ställdes mot\r\nreservation 23 av Margit Gennser m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU30</pre><pre>Återförvisningsyrkandet</pre><pre>Kammaren avslog med 290 röster mot 16 det av\r\nMarianne Samuelsson under överläggningen\r\nframställda yrkandet om återförvisning av ärendet\r\ntill utskottet för ytterligare beredning.</pre><pre>Mom. 1 (inriktningen av miljöpolitiken)</pre><pre>Först biträddes reservation 4 av Annika Åhnberg\r\nmed 25 röster mot 17 för reservation 5 av Marianne\r\nSamuelsson. 263 ledamöter avstod från att rösta.</pre><pre>Härefter biträddes reservation 3 av Karl Erik\r\nOlsson och Lennart Brunander med 34 röster mot\r\n16 för reservation 4 av Annika Åhnberg. 256\r\nledamöter avstod från att rösta.</pre><pre>Därpå biträddes reservation 2 av Sören Norrby och\r\nLars Ernestam med 37 röster mot 34 för reservation\r\n3 av Karl Erik Olsson och Lennart Brunander. 233\r\nledamöter avstod från att rösta.</pre><pre>Härefter biträddes reservation 1 av Sven Eric\r\nLorentzon m.fl. med 61 röster mot 38 för\r\nreservation 2 av Sören Norrby och Lars Ernestam.\r\n206 ledamöter avstod från att rösta.</pre><pre>Slutligen bifölls utskottets hemställan med 142\r\nröster mot 60 för reservation 1 av Sven Eric\r\nLorentzon m.fl. 103 ledamöter avstod från att\r\nrösta.</pre><pre>Mom. 2 (atmosfären och klimatet)</pre><pre>Utskottets hemställan -- som ställdes mot\r\nreservation 9 av Marianne Samuelsson -- bifölls\r\nmed acklamation.</pre><pre>Mom. 3 (gränsöverskridande luftföroreningar\r\nm.m.)</pre><pre>Utskottets hemställan -- som ställdes mot dels\r\nreservation 10 av Sören Norrby och Lars Ernestam,\r\ndels reservation 12 av Marianne Samuelsson --\r\nbifölls med acklamation.</pre><pre>Mom. 6 (fortsatt användning av ekonomiska\r\nstyrmedel m.m.)</pre><pre>Utskottets hemställan -- som ställdes mot\r\nreservation 14 av Sören Norrby och Lars\r\nErnestam -- bifölls med acklamation.</pre><pre>Mom. 8 (koldioxidskatten)</pre><pre>Utskottets hemställan -- som ställdes mot\r\nreservation 21 av Marianne Samuelsson -- bifölls\r\nmed acklamation.</pre><pre>Mom. 16 (trafikens miljöeffekter)</pre><pre>Utskottets hemställan bifölls med 180 röster mot\r\n98 för reservation 29 av Sven Eric Lorentzon m.fl.\r\n24 ledamöter avstod från att rösta.</pre><pre>Mom. 35 (föroreningar av gränsvattnen)</pre><pre>Utskottets hemställan bifölls med 157 röster mot\r\n146 för reservation 44 av Karl Erik Olsson m.fl. 1\r\nledamot avstod från att rösta.</pre><pre>Mom. 37 (miljö och folkrätt)</pre><pre>Utskottets hemställan -- som ställdes mot\r\nreservation 46 av Marianne Samuelsson -- bifölls\r\nmed acklamation.</pre><pre>Mom. 38 (miljö och handel)</pre><pre>Utskottets hemställan bifölls med 275 röster mot\r\n30 för reservation 47 av Annika Åhnberg. 1\r\nledamot avstod från att rösta.</pre><pre>Mom. 42 (sambandet mellan yttre och inre miljö)</pre><pre>Utskottets hemställan bifölls med 280 röster mot\r\n19 för reservation 50 av Annika Åhnberg. 7\r\nledamöter avstod från att rösta.</pre><pre>Mom. 50 (miljökvalitetsnormer)</pre><pre>Utskottets hemställan -- som ställdes mot\r\nreservation 57 av Marianne Samuelsson -- bifölls\r\nmed acklamation.</pre><pre>Mom. 51 (''ren produktion'')</pre><pre>Utskottets hemställan bifölls med 262 röster mot\r\n38 för reservation 58 av Karl Erik Olsson och\r\nLennart Brunander. 6 ledamöter avstod från att\r\nrösta.</pre><pre>Mom. 54 (utsläppstak inom geografiskt bestämda\r\nområden)</pre><pre>Utskottets hemställan -- som ställdes mot\r\nreservation 60 av Sven Eric Lorentzon m.fl. --\r\nbifölls med acklamation.</pre><pre>Mom. 60 (miljöombudsman)</pre><pre>Utskottets hemställan -- som ställdes mot\r\nreservation 69 av Karl Erik Olsson m.fl. -- bifölls\r\nmed acklamation.</pre><pre>Mom. 66 (en särskild statsåklagare i miljömål)</pre><pre>Utskottets hemställan -- som ställdes mot\r\nreservation 75 av Karl Erik Olsson och Lennart\r\nBrunander -- bifölls med acklamation.</pre><pre>Mom. 98 (utvidgad tillståndsprövning)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo89 av Marianne\r\nSamuelsson -- bifölls med acklamation.</pre><pre>Mom. 100 (omhändertagande av industrins\r\nprocessvatten m.m.)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo118 yrkande 14\r\nav Claes Roxbergh m.fl. -- bifölls med acklamation.</pre><pre>Mom. 102 (stabila organiska ämnen)</pre><pre>Utskottets hemställan -- som ställdes mot\r\nreservation 93 av Marianne Samuelsson -- bifölls\r\nmed acklamation.</pre><pre>Mom. 109 (inriktningen av kemikaliehanteringen)</pre><pre>Först biträddes reservation 101 av Karl Erik Olsson\r\noch Lennart Brunander med 51 röster mot 16 för\r\nreservation 102 av Annika Åhnberg. 239 ledamöter\r\navstod från att rösta.</pre><pre>Härefter bifölls utskottets hemställan med 235\r\nröster mot 49 för reservation 101 av Karl Erik\r\nOlsson och Lennart Brunander. 14 ledamöter\r\navstod från att rösta.</pre><pre>Mom. 111 (substitutionsprincipen)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo710 yrkande 9 av\r\nÅsa Domeij m.fl. -- bifölls med acklamation.</pre><pre>Mom. 112 (principen om den omvända\r\nbevisbördan)</pre><pre>Utskottets hemställan bifölls med 288 röster mot\r\n18 för reservation 104 av Marianne Samuelsson.</pre><pre>Mom. 117 (sekretessen för produktregistret)</pre><pre>Utskottets hemställan -- som ställdes mot motion\r\nJo710 i motsvarande del av Åsa Domeij m.fl. --\r\nbifölls med acklamation.</pre><pre>Mom. 118 (utvidgat bemyndigande för\r\nkemikalieinspektionen och naturvårdsverket\r\nm.m.)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motionerna Jo119 yrkande\r\n25 av Inger Schörling m.fl. och Jo710 yrkande 11 av\r\nÅsa Domeij m.fl. -- bifölls med acklamation.</pre><pre>Mom. 119 (vissa lagändringar med anknytning till\r\nkemikaliekontrollen)</pre><pre>Utskottets hemställan -- som ställdes mot motion\r\nJo710 i motsvarande del av Åsa Domeij m.fl. --\r\nbifölls med acklamation.</pre><pre>Mom. 127 (kadmium m.m.)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo119 yrkandena\r\n32--36 av Inger Schörling m.fl. -- bifölls med\r\nacklamation.</pre><pre>Mom. 129 (klorerade organiska lösningsmedel)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Sk625 yrkande 19\r\nav Roy Ottosson m.fl. -- bifölls med acklamation.</pre><pre>Mom. 137 (ozonnedbrytande lösningsmedel)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo119 yrkande 19\r\noch 20 av Inger Schörling m.fl. -- bifölls med\r\nacklamation.</pre><pre>Mom. 138 (avfallsreducering m.m.)</pre><pre>Utskottets hemställan -- som ställdes mot dels\r\nreservation 116 av Karl Erik Olsson och Lennart\r\nBrunander, dels reservation 117 av Marianne\r\nSamuelsson -- bifölls med acklamation.</pre><pre>Mom. 139 (lag om avfall och återvinning m.m.)</pre><pre>Utskottets hemställan -- som ställdes mot\r\nreservation 119 av Marianne Samuelsson -- bifölls\r\nmed acklamation.</pre><pre>Mom. 142 (ekonomiska styrmedel inom\r\navfallsområdet)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo119 yrkande 8 av\r\nInger Schörling m.fl. -- bifölls med acklamation.</pre><pre>Mom. 145 (katalysatorer och smörjoljor)</pre><pre>Utskottets hemställan -- som ställdes mot\r\nreservation 128 av Marianne Samuelsson -- bifölls\r\nmed acklamation.</pre><pre>Mom. 151 (miljömärkning m.m.)</pre><pre>Utskottets hemställan -- som ställdes mot\r\nreservation 134 av Marianne Samuelsson -- bifölls\r\nmed acklamation.</pre><pre>Mom. 157 (flygtrafiken)</pre><pre>Utskottets hemställan -- som ställdes mot motion\r\nJo120 i motsvarande del av Claes Roxbergh m.fl. --\r\nbifölls med acklamation.</pre><pre>Mom. 172 (gränsvärde för benseninnehåll i\r\nmotorbränsle)</pre><pre>Utskottets hemställan -- som ställdes mot\r\nreservation 160 av Marianne Samuelsson -- bifölls\r\nmed acklamation.</pre><pre>Mom. 176 (nationalparksplanen)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo751 yrkande 6 av\r\nInger Schörling m.fl. -- bifölls med acklamation.</pre><pre>Mom. 179 (principerna för naturvården, m.m.)</pre><pre>Först biträddes reservation 164 av Sven Eric\r\nLorentzon m.fl. -- som ställdes mot reservation 165\r\nav Karl Erik Olsson och Lennart Brunander -- med\r\nacklamation.</pre><pre>Härefter bifölls utskottets hemställan -- som\r\nställdes mot reservation 164 av Sven Eric\r\nLorentzon m.fl. -- genom uppresning.</pre><pre>Mom. 180 (holistiskt synsätt på naturvårdsarbetet,\r\nm.m.)</pre><pre>Utskottets hemställan bifölls med 286 röster mot\r\n18 för reservation 166 av Annika Åhnberg. 3\r\nledamöter avstod från att rösta.</pre><pre>Mom. 182 (hänsynsområden m.m.)</pre><pre>Utskottets hemställan bifölls med 251 röster mot\r\n39 för reservation 168 av Sören Norrby och Lars\r\nErnestam. 16 ledamöter avstod från att rösta.</pre><pre>Mom. 184 (världsstrategi m.m.)</pre><pre>Utskottets hemställan -- som ställdes mot\r\nreservation 170 av Marianne Samuelsson -- bifölls\r\nmed acklamation.</pre><pre>Mom. 190 (långsiktig arealmål)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion Jo751 yrkandena 1\r\noch 2 av Inger Schörling m.fl. -- bifölls med\r\nacklamation.</pre><pre>Mom. 200 (ersättningsprinciperna)</pre><pre>Utskottets hemställan bifölls med 236 röster mot 71\r\nför reservation 183 av Sören Norrby m.fl.</pre><pre>Mom. 229 (jordbrukets betydelse för en god miljö)</pre><pre>Utskottets hemställan -- som ställdes mot\r\nreservation 203 av Karl Erik Olsson och Lennart\r\nBrunander -- bifölls med acklamation.</pre><pre>Mom. 240 (minskad användning av\r\nhandelsgödselkväve)</pre><pre>Utskottets hemställan -- som ställdes mot\r\nreservation 212 av Marianne Samuelsson -- bifölls\r\nmed acklamation.</pre><pre>Mom. 250 (disposition av miljöavgifter)</pre><pre>Utskottets hemställan -- som ställdes mot\r\nreservation 225 av Marianne Samuelsson -- bifölls\r\nmed acklamation.</pre><pre>Mom. 252 (miljöförbättrande åtgärder i\r\njordbruket)</pre><pre>Utskottets hemställan bifölls med 272 röster mot 35\r\nför reservation 226 av Karl Erik Olsson och Lennart\r\nBrunander.</pre><pre>Mom. 256 (statens naturvårdsverk)</pre><pre>Först biträddes reservation 227 av Sören Norrby\r\noch Lars Ernestam -- som ställdes mot reservation\r\n230 av Marianne Samuelsson -- med acklamation.</pre><pre>Härefter bifölls utskottets hemställan med 202\r\nröster mot 55 för reservation 227 av Sören Norrby\r\noch Lars Ernestam. 50 ledamöter avstod från att\r\nrösta.</pre><pre>Mom. 261 (bidrag till miljöarbetet)</pre><pre>Utskottets hemställan bifölls med 168 röster mot\r\n139 för reservation 234 av Jan Fransson m.fl.</pre><pre>Mom. 264 (investeringar inom miljöområdet)</pre><pre>Först biträddes reservation 235 av Sven Eric\r\nLorentzon m.fl. -- som ställdes mot utskottets\r\nhemställan med den ändring däri som föranleddes\r\nav bifall till motion Jo104 yrkande 18 av Claes\r\nRoxbergh m.fl. -- med acklamation.</pre><pre>Härefter bifölls utskottets hemställan med 232\r\nröster mot 60 för reservation 235 av Sven Eric\r\nLorentzon m.fl. 15 ledamöter avstod från att rösta.</pre><pre>Mom. 271 (visst internationellt miljösamarbete)</pre><pre>Utskottets hemställan bifölls med 168 röster mot\r\n138 för reservation 239 av Jan Fransson m.fl.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU19</pre><pre>Mom. 15 (internationella miljöfonder)</pre><pre>Utskottets hemställan bifölls med 251 röster mot 48\r\nför reservation 8 av Pär Granstedt och Birgitta\r\nHambraeus. 4 ledamöter avstod från att rösta.</pre><pre>Mom. 19 (förhållandet mellan internationella\r\nmiljökonventioner och den nationella rätten)</pre><pre>Utskottets hemställan bifölls med 291 röster mot 16\r\nför reservation 12 av Per Gahrton.</pre><pre>Mom. 22 (internationell miljödomstol)</pre><pre>Utskottets hemställan -- som ställdes mot\r\nreservation 13 av Per Gahrton -- bifölls med\r\nacklamation.</pre><pre>Mom. 25 (villkor för medlemsansökan till EG)</pre><pre>Utskottets hemställan bifölls med 270 röster mot 32\r\nför reservation 15 av Bertil Måbrink och Per\r\nGahrton.</pre><pre>Övriga moment</pre><pre>Utskottets hemställan bifölls.</pre><pre></pre><pre>4 § Granskning av statsrådens tjänsteutövning\r\noch regeringsärendenas handläggning</pre><pre>Föredrogs</pre><pre>konstitutionsutskottets betänkande</pre><pre>1990/91:KU30 Granskning av statsrådens\r\ntjänsteutövning och regeringsärendenas\r\nhandläggning.</pre><pre>Anf. 1 ANDERS BJÖRCK (m):</pre><pre>Fru talman! Som vanligt kan vi konstatera att vid\r\nen debatt då riksdagen utnyttjar sin kontrollmakt\r\ntill att granska regeringen finns inget statsråd\r\nnärvarande. Jag har den erfarenheten att man från\r\nregeringens sida inte är särskilt intresserad av vad\r\nriksdagen säger i dessa sammanhang. Kanske beror\r\nden bristande respekten för riksdagen på vad en av\r\nregeringens allra käraste vänner inom\r\nfackföreningsrörelsen sade till mig för ett tag sedan:\r\n''Någon regeringen har vi inte längre -- bara ett\r\nantal befordrade statssekreterare.''</pre><pre>Fru talman! Att försöka göra en slutsummering av\r\nden mandatperiod som nu lider mot sitt slut är\r\nfrestande även om granskningen formellt bara\r\nomfattar det senaste året. Ett stort antal ''affärer''\r\nhar rullat förbi, och de offentliga\r\nutskottsutfrågningarna har blivit ett inslag i det\r\npolitiska livet, lika uppskattat bland allmänheten\r\nsom ogillat av regeringsmakten.</pre><pre>Sett i den politiska backspegeln förefaller det\r\nmärkligt att vi faktiskt bara har haft detta\r\nhjälpmedel för KUs granskning sedan 1988. Det är\r\nintressant att tänka sig vad som hänt om vi hade\r\nhaft offentliga utskottsutfrågningar långt tidigare.\r\nSäkerligen skulle mycket ha sett annorlunda ut i\r\nsvenskt politiskt liv då.</pre><pre>Därmed inte sagt, fru talman, att utfrågningarna i\r\nalla avseenden varit perfekta. Det tar tid för nya\r\narbetsformer att få en utformning som fyller de\r\nkrav som man rimligen kan ställa så länge frågan\r\nom sanningsförsäkran inte lösts, får vi dess värre\r\nfinna oss i att hela sanningen inte kommer fram vid\r\nKU-utfrågningarna.</pre><pre>Nu granskar konstitutionsutskottet inte bara s.k.\r\naffärer utan också administrativ praxis.\r\nInledningsvis skall vi också behandla ett antal\r\nfrågor med anknytning till detta.</pre><pre>Under de borgerliga regeringsåren brukade den\r\nsocialdemokratiske vice ordföranden i\r\nkonstitutionsutskottet, Hilding Johansson i\r\nTrollhättan, hålla långa utläggningar om\r\nregeringsmaktens förfall. Det var ingen hejd på\r\neländet, vilket enligt herr Johansson berodde på att\r\ndet fanns så starka meningsskiljaktigheter inom de\r\nborgerliga partierna och inom de aktuella\r\nministärerna, att regeringssamarbetet -- ja, hela\r\nvårt demokratiska statsskick, hela\r\nparlamentarismen -- blev lidande.</pre><pre>Nu har vi fått ett vittnesbörd om hur arbetet och\r\npolitiken har fungerat inom de socialdemokratiska\r\nregeringar som suttit sedan 1982. Jag tänker bl.a.\r\npå Kjell-Olof Feldts memoarer. Om man skall tro\r\ndessa -- och sanningshalten skall nog inte bestridas,\r\näven om hans partivänner är mindre förnöjda med\r\nden feldtska frispråkigheten -- var de borgerliga\r\nregeringsåren rena idyllen jämfört med de\r\nmaktkamper och lappkast som vi har fått uppleva\r\nsedan dess.</pre><pre>Jag tycker, fru talman, att de här interiörerna,\r\nväldigt klart visar att den kritik som man från\r\nsocialdemokratiskt håll riktade under de borgerliga\r\nregeringsåren sannerligen inte var särskilt bärande,\r\nom man nu om några minuter kommer och påstår --\r\nvilket jag förmodar att Olle Svensson gör -- att allt\r\nhar varit frid och fröjd och perfekt.</pre><pre>Vad jag tycker är alldeles klart när man tittar\r\ntillbaka är att det har varit en bristande respekt för\r\nlag och ordning inom regeringskansliet. Det har\r\nvarit en bristande respekt för vår konstitution. Att\r\nde s.k. affärerna har kunnat inträffa beror i ett\r\nflertal fall -- inte bara när det gäller Ebbe Carlsson\r\naffären -- på att man tagit lätt på lagar och\r\nförordningar och ansett sig stå över någonting så\r\nenkelt som regler för regeringsarbetet och för\r\nparlamentarismen. Det har under de här\r\nregeringsåren funnits en klar nonchalans, och den\r\nnonchalansen har straffat sig.</pre><pre>Hela den s.k. Ebbe Carlsson-affären hade ju aldrig\r\nkunna inträffa, om man hade följt de regler som\r\nfinns för regeringsarbetet. Ebbe Carlsson-affären\r\nvar inget olycksfall i arbetet. Den hade aldrig\r\nbehövt inträffa, om man hade hållit sig till gällande\r\nregler.</pre><pre>Det gäller också en rad andra affärer. Med större\r\nkänsla för lag och rätt, med större respekt för de\r\nregler som gäller och med bättre juridiskt\r\nkunnande hade sådant här inte kunnat inträffa.</pre><pre>Jag vill påstå att den regering, och det två\r\nregeringar, som vi har haft under 1980-talet inte\r\nhar, fru talman, drabbats av otur -- inte alls. De\r\nmånga affärer som har ägt rum är i stor utsträckning\r\nsjälvförvållade, och de kunde ha undvikits. Det\r\nfinns därför ingen anledning att tycka synd om\r\nregeringarna Palme och Carlsson, för att de har\r\nråkat särskilt illa ut. De har sig själva att skylla.</pre><pre>Det är naturligtvis inget grundlagsbrott att man\r\ntycker olika i en regering, som Feldts memoarer så\r\nvältaligt vittnar om, men det finns faktiskt\r\nanledning att peka på hur besvärligt det kan vara\r\nför också en formellt homogen enpartiregering att\r\nsköta sina åligganden.</pre><pre>Vi har haft enpartiregeringar under de här åren,\r\nmen de har också varit minoritetsregeringar, varför\r\ndet har varit naturligt att söka stöd åt olika håll.\r\nDetta ingår i det parlamentariska spelet. Ett\r\ninstrument i detta sammanhang har varit s.k.\r\npartiledaröverläggningar.</pre><pre>Utskottet har behandlat dessa. Det finns all\r\nanledning att understryka att information till\r\noppositionspartierna självfallet är ett acceptabelt,\r\nför att inte säga önskvärt, inslag i ett demokratiskt\r\nsamhälle. Vad som är mera tveksamt är om\r\npartiledaröverläggningar ersätter de\r\nberedningsorgan som finns t.ex. riksdagsutskott,\r\nutredningar, parlamentariska beredningar m.m.\r\nOm man använder den senare typen av samråd med\r\noppositionen sker en kontroll och en\r\ndokumentation av arbetet. Det är viktigt från\r\nparlamentarisk synpunkt. Inte minst tar sig denna\r\nkontroll uttryck i direktiv, som är offentliga --\r\nprotokollering etc.</pre><pre>Annorlunda är det faktiskt med\r\npartiledaröverläggningarna. Det är viktigt att slå\r\nfast att regeringen har det fulla politiska och\r\njuridiska ansvaret för alla regeringsbeslut, även om\r\ndet har föregåtts av partiledaröverläggningar. Det\r\ngår inte att skylla i från sig på att partiledarna har\r\nnickat bifall.</pre><pre>Fru talman! Det är viktigt att också i fortsättningen\r\nhålla ögonen på partiledaröverläggningar. De är\r\nförvisso i vissa situationer och vad gäller vissa\r\nfrågor berättigade, men de kan aldrig ersätta den\r\nnormala berednings- och ansvarsprocessen. Inte\r\nminst finns det från riksdagens synpunkt anledning\r\natt hävda dess roll när det gäller att fatta politiska\r\nbeslut.</pre><pre>Fru talman! Detta är Olle Svenssons sista\r\ngranskningsdebatt, även om -- av skäl som jag skall\r\nåterkomma till senare under dagen -- jag hoppas att\r\nhans KU-arbete inte skall upphöra under\r\nsommaren. Olle Svensson har varit ordförande i\r\nKU under en dramatisk period av utskottets\r\nhistoria. En rad s.k. affärer har väckt stort\r\nuppseende och intresse -- också utanför\r\npolitikernas led. På så sätt har KU, under hans\r\nordförandetid, kommit att spela en viktig roll i det\r\nsom kallas för riksdagens kontrollmakt.</pre><pre>Ibland har Olle Svensson fått kritik i dessa\r\nsammanhang. Nu är det faktiskt inte Olle Svensson\r\nsom har ställt till dessa affärer, utan kritiken bör\r\nriktas mot regeringen och de mer eller mindre\r\nosannolika figurer, som gjort KU den äran under\r\nOlle Svenssons ordförandetid. Olle Svensson har\r\nnaturligtvis haft en svår uppgift under dessa\r\nintensiva år. Det har emellertid, tycker jag, i\r\nallmänhet gått mycket bra tack vare hans intresse\r\nför arbetsuppgifterna och tack vare det förnämliga\r\nkansli, som konstitutionsutskottet förfogar över\r\noch vars insatser inte skall underskattas.</pre><pre>Olle Svenssons engagemang för utskottets arbete\r\nhar varit obestridligt. Han har haft ett intresse för\r\nriksdagens arbetsformer och för ledamöternas\r\narbetssituation, som varit föredömligt. Om KU\r\nunder hans ledning hade haft litet mer att säga till\r\nom i dessa avseenden hade mycket sett annorlunda\r\noch bättre ut.</pre><pre>Olle Svensson har därutöver haft en egenskap som\r\när av stor betydelse, inte minst för en\r\nutskottsordförande. Han har kunnat skilja på\r\nperson och sak. Det har alltid varit ett nöje att\r\nsamarbeta med honom. Jag vill rikta ett varmt tack\r\ntill Olle Svensson, för det samarbete som vi har haft\r\nunder åren.</pre><pre>Anf. 2 FÖRSTE VICE TALMANNEN:</pre><pre>Granskningsdebatten uppdelas liksom tidigare år i\r\nflera avsnitt varje avsnitt behandlas som ett\r\nsjälvständigt ärende och talarlistan för de olika\r\navsnitten kan därför utökas med ytterligare talare.\r\nDå alla under ett avsnitt anmälda talare haft ordet\r\növergår kammaren omdelbart till att debattera\r\nnästa avsnitt. Voteringarna äger rum i ett\r\nsammanhang sedan samtliga avsnitt\r\nslutdebatterats.</pre><pre>Först debatteras alltså avsnittet Regeringen och\r\nregeringsarbetet allmänt.</pre><pre>Anf. 3 BIRGIT FRIGGEBO (fp):</pre><pre>Fru talman! Någon kan kanske tycka att detta år,\r\nrent publikt sett, är något av ett mellanår vad avser\r\nkonstitutionsutskottets granskning av regeringen.\r\nDet har varit ganska litet skriverier, och det är\r\nendast några få av våra öppna utskottsförfrågningar\r\nsom har väckt intresse och därigenom samlat en\r\nstörre skara åhörare.</pre><pre>Bakgrunden är delvis, tror jag, att många av de\r\närenden som vi har behandlat i år också har\r\ngranskats tidigare under en följd av år. Det gäller\r\nutlänningsärenden, krigsmateriel och Ebbe\r\nCarlsson-affären, och därmed har dessa frågor mist\r\nnågot av nyhetens behag och fräschör.</pre><pre>För oss, som skall sköta den konstitutionella\r\ngranskningen, är det naturligtvis viktigt att vi kan\r\ngå på djupet i alla ärenden och att vi också kan\r\navsluta dem. Arbetet är inte mindre viktigt, menar\r\njag, även om det publika intresset inte är särskilt\r\nstort.</pre><pre>Några av dessa långärenden återstår fortfarande att\r\navsluta. Det gäller, numera omdöpt, olovlig\r\navlyssning, som är en utlöpare av Ebbe Carlsson-\r\noch Anna-Greta Lejon-affären. Det gäller också\r\nnågra få rester av krigsmaterielexporten,\r\nexempelvis den export som har skett ifrån FFV.</pre><pre>Fru talman! Det finns ändå en del nya ärenden för\r\nåret, vilka tidigare, när det var mer aktuella än de\r\när i dag, väckte stort intresse. Det gäller polisens\r\nmassarresteringar, statsministerns brev till Saddam\r\nHussein och statens personalpolitik, som handlar\r\nom regeringens avskedande av alla anställda på SÖ.\r\nDessa frågor är stora och viktiga, och de har väckt\r\nett stort och brett intresse i många grupper. Jag\r\ntycker det är en brist att vi inte i riksdagens\r\nkammare kan diskutera dessa frågor när de är som\r\nmest aktuella.</pre><pre>Detta förhållande aktualiserar frågan om huruvida\r\nutskottet löpande under året borde avge\r\ndelrapporter, i stället för att samla på sig alla\r\närenden till en redovisning och slutdiskussion i maj\r\neller juni månad.</pre><pre>Fru talman! Jag vet att man, i regeringskansliet,\r\nsäger att konstitutionsutskottet ser oss. Under de\r\nsenaste åren har kontrollmakten i Sverige fått en\r\nökad betydelse. Från min egen regeringsperiod\r\nminns jag inte alls att konstitutionsutskottet\r\nspelade samma roll. Förvisso försökte vi att ålägga\r\noss disciplinen att fatta lagliga beslut och att följa\r\nregler och förordningar. Men jag minns inte att man\r\nnågonsin hänvisade till att konstitutionsutskottet\r\nkunde komma att ingripa i efterhand.</pre><pre>I dag förhåller det sig annorlunda, vilket jag\r\nvälkomnar. I en demokrati är kontrollmakten en\r\nviktig funktion. Nu återstår att få riksdagens\r\nrevisorer att fungera på ungefär samma sätt.\r\nTalmannens nytillsatta utredning när det gäller hur\r\narbetet skall gå till i riksdagen är därför viktig. I det\r\narbetet ingår till en del att försöka stärka\r\nkontrollmakten i Sverige.</pre><pre>Nu är det naturligtvis så, att fokus har litet olika\r\norsaker. En sak är att vi har haft öppna\r\nutskottsförhör, vilket har ökat intresset för\r\nutskottets arbete. Men det är klart att även de stora\r\naffärerna har givit bränsle till den mer publika\r\ndelen av utskottets arbete. Under de senaste åren\r\nhar det varit smärtsamt, eftersom vi har kunnat\r\nuppdaga maktmissbruk ifrån regeringspartiets sida\r\noch då vi har sett att regeringsmakten har hanterats\r\nsom en privatsak, som privat egendom. Detta är\r\nnaturligtvis utslag av den socialdemokratiska\r\nhegemonin, som har vuxit sig stark under de\r\nsenaste 60 åren. Jag skulle vilja säga att det inte\r\nminst ur detta perspektiv är viktigt att vi efter valet\r\ni höst får ett regeringsskifte.</pre><pre>Som sagt vet vi att utskottets granskning har\r\nbetydelse för regeringens arbete. Aldrig någonsin\r\nmer kommer krigsmaterielexporten att hanteras så\r\nsangviniskt och oorganiserat som fallet har varit\r\nunder en följd av år. Det är också min förhoppning\r\natt den här sammanblandningen av makten mellan\r\nolika myndigheter och regeringen skall upphöra.\r\nHär kan vi ännu inte se några resultat. Det återstår\r\nbara att hoppas att det skall bli på det sättet.</pre><pre>Låt mig ta ett litet exempel som vi har fördjupat oss\r\ni vid årets granskning. Vi har fått ett exempel på att\r\nregeringen har bättrat sig. Förra året granskade vi\r\nett byggnadsärende i bostadsdepartementet och\r\nkunde konstatera att det hade tagit flera år för\r\ndepartementet att fatta ett beslut. Vi aviserade då\r\nen förnyad granskning och en sådan har vi också\r\ngjort. Det visar sig då att ärendebalanserna ökade\r\ndramatiskt under 1988 och 1989. Nästan hälften av\r\nde ärenden som bostadsdepartementet hade att\r\nbehandla när det gäller planärenden under de här\r\nåren var obearbetade och obehandlade vid årets\r\nslut. Det skedde en dramatisk förändring jämfört\r\nmed början av 80-talet. Detta är naturligtvis ett\r\nresultat av den avisering som utskottet gjorde vid\r\nbehandlingen av det förra granskningsbetänkandet\r\noch då vi sade att vi skulle återkomma till\r\närendebalanserna inom bostadsdepartementet. Vi\r\ngratulerar departementet till att det efter krafttag\r\nhar kunnat åstadkommas en bättring för\r\nmedborgarna. Dessa slipper nu att vänta lika länge\r\npå utslag från regeringen som de tidigare tvingades\r\ntill vid den försämring som inträdde då Ulf\r\nLönnqvist började som bostadsminister.</pre><pre>En viktig fråga för inte minst medborgarna men\r\nockså för tillståndet i landet över huvud taget är\r\nbeslutsfattandet i denna kammare. Det finns\r\nönskemål om att vi skall kunna fatta mer\r\növergripande beslut, att kunna se litet mer\r\nlångsiktigt på politiken, att vi inte skall gräva ned\r\noss i olika detaljer. Tyvärr har vi inte kommit så\r\nlångt med det arbetet, men det har ändå påbörjats.\r\nI detta avseende är det viktigt att man kan se\r\nkonsekvenserna av de stora och övergripande\r\nbeslut som vi fattar i denna kammare.</pre><pre>Då kommer jag in på en annan del av den\r\ngranskning som vi har ägnat oss åt när det gäller\r\nbostadsdepartementet. Riksdagen fattade ju förra\r\nåret ett mycket viktigt beslut om en ny\r\nbostadsfinansiering. Lånen sträcker sig över en 40-\r\nårsperiod. Det har stora ekonomiska konsekvenser\r\nbåde för medborgarna och för statsbudgeten, men\r\ndepartementet hade bara orkat att beskriva de\r\nekonomiska effekterna för statsbudgeten under de\r\nnärmaste fyra åren och kunde då visa på en\r\nförbättring av statens budget med mellan åtta och\r\nelva miljarder kronor, en ganska substantiell\r\nbesparing. Men varför har departementet inte\r\nförsökt att göra en konsekvensbeskrivning på\r\nlängre sikt med tanke på att varje individuellt lån\r\nkommer att löpa under en 40-årsperiod? Svaret\r\nfrån departementets och ministerns sida har varit\r\natt de inte kan beräkna konsekvenserna. Detta\r\nbetyder i klartext att departementet säger att det\r\nstruntar i konsekvenserna -- efter oss syndafloden.\r\nVi har i denna kammare under årens lopp fattat en\r\nmängd beslut om stora, tunga stödsystem av olika\r\nslag på samma sangviniska sätt som nu\r\nsocialdemokraterna och kommunisterna har gjort\r\nnär det gäller bostadsfinansieringen. Man vägrar\r\natt försöka bedöma konsekvenserna. Nu har\r\nberäkningar gjorts på olika oberoende håll,\r\nberäkningar som visar att\r\nbostadsfinansierieringssystemet kanske efter bara\r\n10--12 år återigen kommer att innebära en större\r\nbelastning på statens budget än det nuvarande\r\nbostadsfinansieringssystemet. Jag vill påstå att\r\ndenna kammare beträffande denna nya\r\nbostadsfinansiering inte har vetat vilket beslut som\r\nhar fattats.</pre><pre>När det gäller konsekvensanalyser av olika\r\npropositioner som har kommit till riksdagen har vi\r\ntagit hjälp av andra utskott. De har bistått oss med\r\nett mycket värdefullt arbete. Det har tagits fram\r\nexempel på olika propositioner där det har saknats\r\nkonsekvensanalyser eller där analyserna har varit\r\nbristfälliga. Jag tycker att den typen av samarbete\r\nmellan utskotten har bidragit till att höja kvaliteten\r\npå vårt granskningsbetänkande detta år.</pre><pre>I demokratins väsen ligger ju att partier och\r\npolitiker samtalar med varandra, att man kan träffa\r\növerenskommelser. Det finns många som hävdar\r\natt det faktum att demokratier inte kommer i krig\r\nmed varandra beror på just detta att man löser\r\nkonflikter genom samtal och överenskommelser.\r\nHar man en minoritetsregering är det naturligtvis\r\nnödvändigt att det förs samtal mellan partierna,\r\nmellan opposition och regering. Det tillhör\r\nminoritetsregerandets villkor och är därmed\r\nväsentligt och grundläggande. Under senare år har\r\nvi sett att överläggningarna har blivit fler, både\r\nmellan partierna och mellan partiledarna. Det finns\r\nlitet olika slag av överläggningar mellan\r\npartiledarna. Det gäller t.ex. att förbereda\r\npropositioner som skall läggas fram i denna\r\nkammare. Det ger ett mer politiskt innehåll åt\r\növerläggningarna. Egentligen ligger det utanför\r\nkonstitutionsutskottets ansvarsområde att granska\r\nden typen av överläggningar. På ett annat sätt\r\nförhåller det sig när regeringen informerar\r\noppositionen om viktiga regeringsbeslut eller\r\nibland också rent av samråder om regeringsbeslut i\r\nförvaltningsärenden. När det gäller dessa frågor --\r\noch det konstaterar utskottet samfällt -- har\r\nregeringen helt ensam ansvar för de beslut som till\r\nsist fattas. Jag vet att förvaltningslagen innehåller\r\nbestämmelser för myndigheter, innebärande att\r\nman beträffande de ärenden som skall handläggas\r\nmåste tillhandahålla de uppgifter som har betydelse\r\nför handläggningen. Dessa regler gäller inte\r\nregeringskansliet, men regeringskansliet har sagt\r\natt man trots detta skall följa bestämmelserna i\r\nfråga. Utskottet gör då samfällt för regeringen ett\r\npåpekande om att det naturligtvis finns tillfällen då\r\npartiöverläggningarna måste innebära att väsentlig\r\ninformation för ärendets avgörande skall tillföras\r\närendet. Men det är kanske inte det viktigaste.</pre><pre>Folkpartiet har en reservation när det gäller\r\npartiledaröverläggningarna. Den har sitt ursprung i\r\natt regeringen har försökt att smita ifrån sitt ansvar\r\nför beslut fattade i förvaltningsärenden vid några\r\ntillfällen. Man har försökt att skjuta över ansvaret\r\npå oppositionen här i riksdagen.</pre><pre>Förra året prickade vi utrikeshandelsministern när\r\ndet gällde översändandet av riksrevisionsverkets\r\nrapport till Indien. I samband med att utskottet\r\noffentliggjorde detta skickade statsrådet Anita\r\nGradin ut ett pressmeddelande där hon hävdade att\r\növerläggningar hade skett med de borgerliga\r\npartiledarna före regeringens beslut och att de\r\nborgerliga partiledarna hade godkänt detta beslut.\r\nFör att ta loven av utskottets kritik skickade alltså\r\nAnita Gradin ut detta pressmeddelande. Nu har det\r\nuppdagats att det innehöll en helt felaktig\r\ninformation. Regeringen hade fattat beslutet innan\r\nman träffade partiledarna. Regeringen hade själv\r\ngjort bedömningen att en öppen del av rapporten\r\nskulle gå till Indien och en hemlig del skulle stanna\r\ni Sverige. Några överläggningar av detta slag hade\r\nalltså inte skett.</pre><pre>Jag tycker att det är viktigt att man kan föra samtal\r\nmellan partierna, men dessa frågor måste skötas på\r\nett riktigt sätt. När regeringen försöker ge intryck\r\nav att oppositionen skulle vara delaktig i\r\nregeringens beslut, riskerar man att undergräva\r\nmöjligheterna för oppositionspartierna att motta\r\nförtrolig information från regeringen. Vi har från\r\nfolkpartiets sida velat peka på denna risk, för att\r\nmöjliggöra förtroliga överläggningar mellan\r\noppositionspartierna och regeringen också i\r\nframtiden.</pre><pre>Fru talman! Detta är Olle Svenssons sista\r\ngranskningsdebatt. Jag har emellertid låtit mig\r\ninformeras om att Olle Svensson kommer att delta\r\ni fler debatter i denna kammare senare under\r\nriksmötet. Därför tänker jag inte vända mig direkt\r\ntill Olle Svensson i denna debatt, utan jag\r\nåterkommer vid ett senare tillfälle.</pre><pre>Till sist yrkar jag bifall till reservation 3, som\r\nhandlar om utseende av föreståndare vid\r\nbyggforskningsrådet -- vi återkommer till den\r\nsenare i debatten -- och till reservation 5, som\r\nhandlar om statsministerns brev till Saddam\r\nHussein.</pre><pre></pre><pre>Anf. 4 Tredje vice talman BERTIL FISKESJÖ\r\n(c):</pre><pre>Fru talman! Det är alldeles uppenbart att KUs\r\nverksamhet under senare år dels har blivit alltmer\r\nomfattande, dels har uppmärksammats på ett sätt\r\nsom inte var vanligt tidigare. Det är alltså ett aktivt\r\nkonstitutionsutskott som utövar sina\r\ngrundlagsenliga skyldigheter. Denna aktivitet har\r\nockså medverkat till att utskottets synpunkter har\r\nfått ett större genomslag.</pre><pre>Jag brukar i olika sammanhang betona att en viktig\r\neffekt av konstitutionsutskottets verksamhet är den\r\npreventiva, den förebyggande. Det är många som\r\nansluter sig till den synpunkten. Även tidigare\r\ntalare här i dag har varit inne på att man i\r\nkanslihuset, inte minst handläggande tjänstemän,\r\nvet om att det som göms i snö kommer upp i tö, när\r\nkonstitutionsutskottet fäster sina varma blickar på\r\nnaturen i kanslihuset.</pre><pre>Det är naturligtvis glädjande att\r\nkonstitutionsutskottet har kunnat upprätta denna\r\nstatus, som ju höll på att förfalla fram till början av\r\n1970-talet. Jag tror för min del att\r\nkonstitutionsutskottets intensiva verksamhet\r\nkommer att fortsätta, oavsett vilka som sitter i\r\nutskottet i framtiden. Det har blivit en etablerad\r\nordning.</pre><pre>Utskottet har under de uppmärksammade affärer\r\nsom har behandlats under senare år fått en hel del\r\nkritik, inte minst från företrädare för rättsväsendet,\r\nfristående advokater m.fl. Utskottet har också fått\r\nen del beröm. Kritiken har bl.a. gått ut på att\r\nutskottet lägger sig i sådant som utskottet\r\negentligen inte har med att göra, dvs. utskottet går\r\nför långt utanför regeringens aktiviteter i strävan\r\natt få fram sanningen. Jag tycker att den kritiken\r\nmissar målet. Det är alldeles givet att utskottet\r\nibland måste gräva djupare för att få en korrekt\r\nbelysning av hur regeringen har hanterat sina\r\närenden och hur statsråden har levt upp till sitt\r\nansvar.</pre><pre>Utvecklingen av det mest uppmärksammade\r\närendet, den s.k. Ebbe Carlsson-affären, med\r\nsmuggling, buggning och allt vad det nu är,\r\nillustrerar att utskottet har klarat avgränsningen\r\nganska bra. Utskottet koncentrerade sig på\r\nregeringen och regeringskansliet och gjorde en\r\nmycket stor insats när det gällde att ta fram sådant\r\nsom verkligen borde belysas ur konstitutionell\r\nsynpunkt. Utskottets agerande fick också, som vi\r\nvet, politiska konsekvenser.</pre><pre>Vi har sedan fått en efterföljande rättsprocess, där\r\ndet ordinarie rättsväsendet har tagit hand om det\r\nsom kan rubriceras som brottsligt beteende. Det är\r\nden ordning som skall tillämpas.\r\nKonstitutionsutskottet sätter nålarna i regeringen\r\noch regeringens handläggning av ärendet. Om det\r\ndärvid uppdagas oegentligheter av olika slag som\r\nfaller under strafflagstiftningen eller annan\r\nlagstiftning, är det rättsväsendets uppgift att agera.</pre><pre>Om man gör en summering av dessa frågor finner\r\nman att utskottet har fyllt sin funktion på ett bra\r\nsätt och att den uppdelning som måste förekomma\r\nockså har fungerat ganska bra.</pre><pre>Årets granskning har inte uppmärksammats på\r\nsamma sätt som tidigare års -- jag tror att Birgit\r\nFriggebo var inne på det också. Det är naturligt att\r\ndet går litet upp och ned. Det får nu inte hindra\r\nutskottet från att träget arbeta vidare. I själva\r\nverket finns det också i det aktuella betänkandet en\r\nlång rad viktiga frågor som har fått en mycket\r\ningående belysning.</pre><pre>Det finns inte så många reservationer i\r\nutskottsbetänkandet i år. Det beror i mycket stor\r\nutsträckning på att det har varit möjligt att i\r\nutskottet komma fram till skrivningar som har\r\nkunnat tillgodose önskemål även från dem som har\r\nvarit kritiska mot regeringens handlande på en rad\r\npunkter. I de inledande avsnitten i utskottets\r\nbetänkande finner man att det nästan under varje\r\npunkt förekommer kritiska anmärkningar från\r\nutskottet. Det är alltså anmärkningar som vi har\r\ngjort i största enighet. Därmed blir de inte\r\nuppmärksammade av massmedia på samma sätt\r\nsom om det föreligger bittra reservationer. Det är\r\nen särskild styrka att konstitutionsutskottet på\r\ndetta sätt kan markera sin uppgift som ett\r\nfristående granskningsorgan. Det tycker jag är bra.</pre><pre>Det finns en del frågor i årets betänkande som är av\r\nspeciellt intresse för riksdagen och från\r\nkonstitutionell synpunkt. Jag har inte tänkt beröra\r\nalla dessa frågor inledningsvis, utan jag nöjer mig\r\nmed att ta upp ett par.</pre><pre>I samband med regeringskrisen under våren förra\r\nåret bestämde sig regeringen för att man skulle\r\norganisera sitt arbete på ett delvis annorlunda sätt.\r\nDet var svårt att få grepp om vad omorganisationen\r\ngick ut på. Det har fått till följd att vi i årets\r\ngranskningsbetänkande har sett närmare på denna\r\nomorganisation.</pre><pre>Tanken var att man inom regeringen skulle ha tre\r\nsärskilda grupper, en för utrikes- och\r\nsäkerhetspolitik, en för näringspolitik och en för\r\nsociala välfärdsfrågor. Därutöver skulle det finnas\r\nen särskild ledningsgrupp med statsministern som\r\nordförande och där ordförandena för de olika\r\narbetsgrupperna skulle ingå. Man genomförde\r\nalltså ett slags nyordning av regeringsarbetet, och\r\ndet är naturligtvis av intresse för riksdagen att få\r\nveta hur denne nyordning har fungerat.</pre><pre>Även om vi har haft en del utfrågningarna på den\r\nhär punkten, har det inte blivit någon absolut\r\nklarhet i hur det hela har fungerat. Men det är ändå\r\nav intresse att man har fått besked om att de olika\r\narbetsgrupperna under deras ordföranden inte har\r\nnågon beslutanderätt. Ansvaret återfaller således\r\npå de statsråd som är chefer för departementen\r\neller som efter särskilda förordnanden handlägger\r\nolika ärenden.</pre><pre>Arbetsgrupperna skulle tydligen vara till för att\r\ngöra regeringsarbetet effektivare. Det kan\r\ndiskuteras om det har blivit så. Vi i riksdagen har ju\r\ninte upplevt regeringen som någon särskilt effektiv\r\ninitiativtagare eller planerare för de förslag som\r\nman vill att riksdagen skall ta ställning till.</pre><pre>Jag tänker då säga några ord om\r\npropositionsavlämnandet, som ju har en väldigt\r\nstor betydelse för möjligheten att över huvud taget\r\norganisera arbetet i riksdagen på ett vettigt sätt.\r\nSenast under gårdagens debatt hördes ganska\r\nupprörda tongångar när det gäller möjligheterna\r\nför riksdagen att på ett adekvat sätt bereda de\r\närenden som regeringen vill att riksdagen skall ta\r\nställning till.</pre><pre>Det är lätt att instämma mera generellt i den\r\nkritiken. Regeringen har ju inte alls varit särskilt\r\nduktig på att planera sitt eget arbete. Man får en\r\nstark känsla av att det ibland har varit stundens\r\ningivelse som har varit avgörande för vad\r\nregeringen har bestämt sig för.</pre><pre>Utskottet har sett på propositionsavlämnandet\r\nförra året. Detta redovisas i betänkandet. Det\r\nframgår att inte mindre än 12 av de aviserade\r\npropositionerna inte avlämnades, medan 30 av de\r\navlämnande propositionerna över huvud taget inte\r\nhade aviserats i propositionsförteckningen. Veckan\r\nföre den 31 mars avlämnades 16 propositioner och\r\nefter detta datum sammanlagt 28 propositioner.\r\nDet är givet att med en sådan ordning blir det\r\nväldigt svårt att organisera kammarens arbete.\r\nPartigrupperna, partigruppernas sekretariat,\r\nriksdagsledamöterna och utskottskanslierna blir\r\növeransträngda. Det blir en allmän stress under\r\nvårmånaderna, och det är naturligtvis inte bra för\r\nden sakliga behandlingen.</pre><pre>Utskottet har har under flera år i följd påtalat att de\r\ninte får gå till så här, men det har dess värre inte\r\nhjälpt. Regeringen har inte rättat sig efter vad\r\nutskottet har haft att anföra.</pre><pre>Om man ser till årets propositionsavlämnande, har\r\ndetta vid flera tillfällen varit uppe till behandling i\r\ntalmanskonferensen, och det finns papper på hur\r\ndet har sett ut. Statistiken från tiden 9 januari--5\r\napril visar att det ankom 87 propositioner eller\r\nskrivelser från regeringen. Om man ser till hur\r\nregeringen har hållit sina löften, har åtta\r\npropositioner avlämnats cirka en vecka efter den\r\nangivna dagen. 20 propositioner var mer än en\r\nvecka försenade. 16 propositioner var helt nya och\r\nfanns inte med i propositionsförteckningen över\r\nhuvud taget.</pre><pre>Under perioden 1 april--14 maj avlämnades 34\r\npropositioner, varav 26 var aviserade i den\r\nreviderade propositionsförteckningen. Av dessa 26\r\npropositioner kom sex före eller på den angivna\r\navlämningsdagen eller inom två dagar efter den\r\nangivna dagen. Nio var mer än två dagar försenade.\r\nEn proposition var försenad en hel månad och två\r\npropositioner var tre veckor försenade. Av de\r\navlämnade propositionerna var 13 inte upptagna i\r\nden reviderade propositionsförteckningen.</pre><pre>När regeringen organiserar sitt arbete på det här\r\nsättet är det alldeles givet att det är oerhört svårt att\r\növer huvud taget få en god planering i riksdagen\r\noch en gedigen behandling av stora och viktiga\r\nfrågor. Jag har uppehållit mig en hel del vid detta,\r\neftersom jag anser att det är viktigt att riksdagen\r\ninte sätts åsido och att riksdagens möjlighet till\r\nordentlig granskning av regeringens förslag inte\r\nförsummas.</pre><pre>Det är klart att en delförklaring till att det blir så\r\nhär är att vi har en så konstig ordning med\r\nindelningen av budgetåret. Som de ärade\r\nledamötena i utskottet vet har vi från centerns sida\r\ni årtionden krävt en omläggning av budgetåret för\r\natt få till stånd en bättre ordning på riksdagens\r\nbehandling av budgeten och andra frågor. Men vi\r\nhar stött huvudet i väggen. Det är ingen som har\r\nvelat lyssna på oss. Man har sagt några välvilliga\r\nord, men man har inte velat ta några initiativ till\r\nförändringar. Nu ser jag en ljusning i och med den\r\nkommitté under talmannens ledning som Birgit\r\nFriggebo nämnde. Den har nämligen redan visat ett\r\nmycket stort intresse för en omläggning av\r\nbudgetåret. Jag tror att en sådan omläggning nu\r\näntligen kan komma till stånd, vilket skulle vara en\r\nstor fördel, både rent allmänt och inte minst för\r\nriksdagens arbete. Ett bidragande skäl till att man\r\nnu äntligen börjar se på den här frågan med större\r\nallvar är att praktiskt taget alla länder inom EG har\r\nett annat budgetår, dvs. kalenderår.</pre><pre>Fru talman! I övrigt skall jag inte gå in på de olika\r\närendena. De kommer att behandlas under den\r\nföljande debatten. Jag vill än en gång understryka\r\natt för den som är intresserad av\r\nkonstitutionsutskottets granskning av regeringens\r\nsätt att handlägga sina uppgifter finns det mycket\r\natt hämta även i årets betänkande. Det finns\r\ndessutom många synpunkter från utskottet om hur\r\ndet borde ha gått till, även om dessa synpunkter av\r\ndet skäl som jag tidigare angav inte har gett upphov\r\ntill så många reservationer.</pre><pre>Anf. 5 ROLF L NILSON (v):</pre><pre>Herr talman! Jag kan närma mig den här debatten\r\ni viss mån som utomstående, eftersom jag som\r\nsuppleant och ordinarie ledamot i ett annat utskott\r\ninte har haft möjlighet att delta i\r\ngranskningsarbetet. För vänsterpartiets del har\r\ndenna uppgift skötts av Bo Hammar, som tyvärr är\r\nförhindrad att närvara här i dag.</pre><pre>Jag kan bekräfta det intryck som de tidigare talarna\r\nhar förmedlat. Sett utifrån har granskningsdebatten\r\noch konstitutionsutskottets granskningsarbete\r\nförflutit lungt och stilla. Det är inte mycket som har\r\nmärkts utåt, annat än presskonferensen när\r\ngranskningsbetänkandet offentliggjordes.</pre><pre>Av de tidigare talarna kan man märka ett stråk av\r\nsorg eller besvikelse över att de glada dagarna för\r\nnågra år sedan, då man stod uppsminkad inför de\r\noffentliga föreställningarna i stålkastarljuset uppe\r\npå barrikaderna, åtminstone tillfälligtvis är förbi.\r\nAllting har i stor utsträckning återgått till det\r\nvanliga. Jag säger inte detta med någon\r\nskadeglädje, utan jag konstaterar att det är på det\r\nsättet och att det faktiskt ligger en del positivt i att\r\nsaker och ting har återvänt till vardagen. Man kan\r\nse detta på två sätt.</pre><pre>Man kan se det som att konstitutionsutskottet\r\nunder de tidigare åren har gjort ett bra arbete och\r\natt regeringen är mer omsorgsfull i sitt eget arbete\r\noch mer noga med att motivera sina beslut och följa\r\nde spelregler som gäller för arbetet.</pre><pre>Man kan också se det som en naturlig tingens\r\nordning att det sker svängningar fram och tillbaka i\r\npolitiken, att vissa perioder är dramatiska på grund\r\nav yttre omständigheter och yttre händelser som\r\nman inte råder över, men, tack lov, att den politiska\r\nvardagen i Sverige är relativt civiliserad och att den\r\ni allt väsentligt försiggår inom lagars och\r\nförordningars ramar.</pre><pre>Granskningen har alltså varit en ganska fridfull\r\ntillställning. Det framgår också av att det finns\r\nendast 17 reservationer fogade till detta\r\nomsorgsfulla betänkande. Jag tycker att det är värt\r\natt notera att det av dessa reservationer bara är tre\r\nsom är gemensamma borgerliga reservationer.\r\nFolkpartiet har faktiskt reserverat sig fler gånger\r\ntillsammans med vänsterpartiet än tillsammans\r\nmed de två andra borgerliga partierna. Fyra gånger\r\nhar folkpartiet reserverat sig tillsammans med\r\nvänsterpartiet. Tre gånger har den samlade\r\nborgligheten reserverat sig.</pre><pre>I olika frågor finns det olika konstellationer i\r\nutskottet. När det gäller utlännings- och\r\nflyktingpolitiken är det ofta folkpartiet,\r\nvänsterpartiet och miljöpartiet som förenas i sin\r\ngemensamma syn. Det är framför allt dessa tre\r\npartier som har utmärkt sig för en mer progressiv\r\noch mer humanistisk flyktingpolitik än de andra\r\npartierna. Detta avspeglas också i den\r\nkonstitutionella granskningen. Just dessa tre\r\npartier markerar ofta en hårdare kritik mot brister i\r\nflyktingpolitiken än de andra partierna gör. Jag tror\r\ninte att det så mycket beror på att vi politiserar\r\ngranskningen, att vi låter politiska överväganden få\r\nföreträde framför de konstitutionella, utan snarast\r\npå att vi granskar noggrannare och att vi är mer\r\nomsorgsfulla och mer känsliga för svagheterna än\r\nvad jag tror att övriga partier är.</pre><pre>Betänkandet är inte enbart eller främst intressant\r\npå grund av dess reservationer. På en rad punkter\r\när utskottet enigt och har riktat anmärkningar, och\r\ni något fall ganska frän kritik, mot regeringen, eller\r\nockså har man kommit med förslag till förbättringar\r\ni regeringsarbetet.</pre><pre>Vapenexportfrågorna kommer upp till särskild\r\ndebatt senare. Men jag vill ändå nu notera att\r\nutskottet på vissa punkter är enigt om en mycket\r\nhård kritik. Det gäller t.ex. den illegala exporten till\r\nThailand i början av 1980-talet under den\r\ndåvarande borgerliga regeringen. Utskottet\r\nkritiserar denna regering för att ha visat en\r\nanmärkningsvärd brist på vaksamhet.</pre><pre>Av värde i detta sammanhang är också att utskottet\r\npå vänsterpartiets initiativ har gjort en ordentlig\r\ngenomgång av Sveriges folkrättsliga ställning i\r\nsamband med Gulfkriget. Det gäller bl.a.\r\nförberedelserna för det svenska fältsjukhuset. Vi\r\nför vår del anser att denna affär sköttes på ett\r\notillfredsställande sätt, och på denna punkt har vi\r\ntillsammans med miljöpartiet fogat en reservation\r\ntill betänkandet.</pre><pre>Däremot finner vi inte några skäl till att rikta kritik\r\nmot regeringen för statsministerns brev till Saddam\r\nHussein. I detta sammanhang anser vi att man bör\r\nerinra sig den utomordentligt svåra situation som\r\nmånga i den svenska gisslan i Irak då befann sig i.\r\nDet är klart att man i efterhand med facit i hand kan\r\nvända och vrida på olika formuleringar i\r\nstatsministerns brev. Men vårt intryck är att det då\r\nblir mer fråga om utrikespolitiska bedömningar\r\nsnarare än konstitutionella. Men detta är också en\r\nfråga som blir föremål för särskild debatt om en\r\nliten stund.</pre><pre>Jag vill gärna göra en viktigt markering och\r\nunderstryka att det för vänsterpartiets del är\r\nmycket noga att skilja mellan allmänpolitisk kritik\r\nmot regeringen och regeringens politik och\r\nkonstitutionella aspekter på regeringsarbetet. Jag\r\ntror att det är detta som har gett vår representant\r\nBo Hammar det goda anseende som han har fått för\r\nsitt arbete i konstitutionsutskottet. Jag skall ta ett\r\nexempel från det här granskningsbetänkandet.</pre><pre>Vi motsätter oss t.ex. bestämt av politiska skäl\r\nbyggandet av en Öresundsbro för biltrafik mellan\r\nMalmö och Köpenhamn. Vi gör det av\r\ntrafikpolitiska och miljöpolitiska skäl. Vi tycker att\r\ndet av dessa anledningar är ett dåligt beslut. Men vi\r\nhar för vår del inte funnit någon grund att rikta\r\nkritik mot beslutsordningen, beslutsprocessen, som\r\nhar lett fram till att vi nu verkar stå inför beslut som\r\nleder till ett brobyggande. Vi har inte funnit skäl till\r\nkonstitutionellt grundad kritik av denna\r\nbeslutsprocess. Jag tycker att det är viktigt att\r\nunderstrycka att man för att bibehålla\r\nkonstitutionsutskottets höga anseende måste göra\r\nklara markeringar och klara skiljelinjer mellan den\r\nallmänpolitiska kritiken och den konstitutionella,\r\nså att konstitutionsutskottet inte riskerar att bli en\r\nsorts minoritetspartiernas sista chans att ha en\r\npolitisk debatt om frågor där de av politiska skäl är\r\nmissnöjda med innehållet i beslutet.</pre><pre>När det gäller utnämningsärendena kan man\r\nkonstatera att Anders Björck bullrar på som\r\nvanligt. När betänkandet presenterades\r\nhäromveckan på en presskonferens frågade Bo\r\nHammar Anders Björck om de listor som han\r\npresenterar i sin reservation är signaler om politiska\r\nutrensningar i statsförvaltningen efter ett eventuellt\r\nborgerligt maktövertagande.</pre><pre>Utnämningar av socialdemokrater till framstående\r\nbefattningar anses tydligen a priori vara\r\npartipolitiskt grundade, medan utnämningar av\r\nborgerliga politiker är helt i sin ordning, som om\r\nförtjänst och skicklighet vore borgerliga dygder\r\nsom inte kan förekomma någon annanstans. Det\r\nverkar som om det är helt i sin ordning att förre\r\nutrikesministern Ola Ullsten hamnar på\r\nambassadörsstolen i Rom, men att det är en politisk\r\nskandal att förre utrikesministern Lennart\r\nBodström hamnar på en stol i Oslo.</pre><pre>Utnämningsärendena skall diskuteras senare. Men\r\neftersom vi inte kommer delta i den debatten vill\r\njag markera att jag för min del ser Anders Björcks\r\nagerande här som en partipolitisk markering och\r\nknappast någonting som har en stark\r\nkonstitutionell förankring.</pre><pre>Vi kan konstatera att utskottets majoritet,\r\nbestående av socialdemokrater och de borgerliga,\r\nför andra året i rad vägrar att granska regeringens\r\nbefattning med frågan om den s.k.\r\ndiplomatbuggningen. Bo Hammar fick inte ens\r\nställa frågor i ärendet under en sluten\r\nutskottsutfrågning av justitieminister Laila\r\nFreivalds. Vi tycker att det är skandalöst. Vår\r\nutgångspunkt är att regeringen har handlagt\r\närendet korrekt men att det faktiskt är utskottets\r\nuppgift att försäkra sig om detta genom att ta in de\r\nhandlingar som behövs och förelägga dem för hela\r\nutskottet. Olle Svensson och Anders Björck utgör\r\ninte något särskilt sekret utskott inom utskottet.\r\nOch jag tycker att det är märkligt att Birgit\r\nFriggebo och Bertil Fiskesjö accepterar att ställa sig\r\nutanför granskningen av regeringen i detta ärende.\r\nDet är för oss oacceptabelt. I betänkandet finns\r\nockså en del andra punkter, som kan vara värda att\r\nkommentera. Jag kan nämna att vi delar\r\nfolkpartiets och Birgit Friggebos kritik av\r\nhanteringen av personalärendena i samband med\r\nrationaliseringen av de statliga verken, i första hand\r\nnedläggningen av SÖ.</pre><pre>Fru talman! Jag vill avrunda mitt anförande med att\r\nyrka bifall till enbart reservation 4 om\r\nfältsjukhuset. Det innebär dock inte att jag har en\r\nannan uppfattning än Bo Hammar i övriga frågor.\r\nTvärtom är vi fullständigt eniga. Det innebär inte\r\nheller att någon av de kommande talarna från\r\nvänsterpartiet är förhindrade att yrka bifall till\r\nandra reservationer, om de skulle finna detta vara\r\nmotiverat.</pre><pre></pre><pre>Anf. 6 Tredje vice talman BERTIL FISKESJÖ\r\n(c) replik:</pre><pre>Fru talman! Rolf L Nilson berömde sig och\r\nvänsterpartiet av att inta en något mer objektiv och\r\nkonstitutionellt oantastlig hållning i\r\ngranskningsfrågor än andra ledamöter och partier i\r\nkonstitutionsutskottet. Jag tycker att han inte har\r\nnågon särskilt bra grund för detta påstående. Vi\r\neftersträvar naturligtvis alla att hålla oss inom de\r\nräjonger som anges av de normer som gäller för\r\nKUs arbete. En del av förtjänsterna med KUs\r\ngranskning jämfört med vad som skulle gälla för en\r\nförfattningsdomstol är just att vi kan röra oss i\r\ngränsskiktet mellan juridik och politik. Det är ofta\r\ndär som de intressanta frågor dyker upp.\r\nVänsterpartiet har inte någon anledning att slå sig\r\nför bröstet. Ni har minsann deltagit i granskningen\r\npå precis samma villkor som andra ledamöter i KU.</pre><pre>Jag begärde ordet på grund av vad Rolf L Nilson\r\nsade om utlänningspolitiken och\r\nutvisningsärendena, där folkpartiet, vänsterpartiet\r\noch miljöpartiet har reservationer. Det skulle tyda\r\npå en speciell okänslighet för dessa ärenden hos\r\növriga partier. För min och centerpartiets del\r\ntillbakavisar jag absolut den karaktäristiken. Vad vi\r\nsom tillhör majoriteten har gjort är tvärtom att se\r\npå dessa ärenden från strikt administrativ och\r\nkonstitutionell synpunkt. Vissa delfrågor, t.ex.\r\nensamma asylsökande barns situation och förvar av\r\nbarn, är frågor som behandlades av riksdagen i\r\nförra veckan mycket ingående med anledning av\r\nbetänkanden från de utskott som har sakansvaret i\r\ndessa frågor. Vid behandlingen av dessa\r\nsakärenden framgick mycket tydligt vilka\r\nuppfattningar som mitt parti har i dessa frågor. Vi\r\nhar inte funnit anledning till andra skrivningar i\r\ndessa ärenden än dem som majoriteten står för. Det\r\ninnebär inte att vi skulle vara mera okänsliga än\r\nvänsterpartiet möjligen kan vara när det gäller t.ex.\r\nbarn som tagits i förvar och isolerats från sina\r\nföräldrar.</pre><pre>Anf. 7 BIRGIT FRIGGEBO (fp) replik:</pre><pre>Fru talman! Rolf L Nilson ville såsom\r\nutanförstående och därmed kanske även såsom\r\nmera objektiv ge ett intryck av att de mera aktiva\r\nledamöterna i utskottet skulle vara sorgsna och\r\nbesvikna över att arbetet nu har gått tillbaka i de\r\ngamla fållorna igen. Vad mig anbelangar finns\r\ningen som helst sorg eller besvikelse över att\r\nmedierna inte längre bevakar oss lika mycket.\r\nBakgrunden till den redovisning som jag gjorde var\r\natt KU gör ett viktigt arbete, oavsett om det blir\r\npublikt redovisat eller inte. Det ligger inget\r\negenvärde i att vi jämt syns i medierna. Möjligen\r\nkan man säga att det var positivt att det fanns en\r\nperiod då arbetet var mycket publikt. Det gjorde\r\nockså regeringen mycket mer uppmärksam på vad\r\nvi kom fram till.</pre><pre>Rolf L Nilson återkom till någonting som Bo\r\nHammar har hävdat tidigare, nämligen att Bertil\r\nFiskesjö och jag skulle ha avsvurit oss möjligheten\r\natt granska den olovliga avlyssningen. Så är inte\r\nfallet. Det finns i utskottet samfällt redovisat att\r\nutskottet i denna fråga återkommer när\r\nbrottsutredningar och domstolar har gjort sitt. Det\r\nfinns ingen som helst grund för denna från\r\nkommunisterna ofta återkommande anklagelse om\r\natt vi skulle ha avstått från denna granskning.</pre><pre>Rolf L Nilson vill även göra det troligt att\r\nvänsterpartiet skulle sköta granskningen mer\r\nkonstitutionellt. Han hänvisar då till\r\nSaddambrevet. Utgångspunkten för granskningen\r\nav Saddambrevet var hur beredningen har gått till\r\noch om det har funnits brister i beredningen som\r\nhar lett fram till ett dåligt resultat. Det är i högsta\r\ngrad en konstitutionell fråga.</pre><pre>Anf. 8 ROLF L NILSON (v) replik:</pre><pre>Fru talman! När jag säger, Bertil Fiskesjö, att de\r\ntre partier som jag tycker har visat störst\r\nengagemang för en humanitär, vidsynt och generös\r\nflyktingpolitik också visar en större känslighet vid\r\nmisstänkta brister i hanteringen av de utsatta\r\nmänniskor som flyktingar och flyktingbarn är,\r\ninnebär det inte såsom en följd att representanter\r\nför andra partier är okänsliga för dessa\r\nmänniskoöden. Men det ligger i sakens natur att\r\npolitiska frågor som är centrala för partierna ger en\r\nstörre känslighet, skärpa och fokusering på dessa\r\nfrågor än när det gäller politiska frågor, i detta fall\r\nflyktingpolitiken, som man inte ger samma centrala\r\nställning.</pre><pre>I övrigt, Bertil Fiskesjö, tog jag tillfället i akt att\r\nuttrycka min uppskattning av Bo Hammars\r\nförtjänstfulla arbete i KU. Jag tycker att det är\r\nmotiverat, och jag tycker att jag har den rätten.\r\nEftersom han inte själv är här, kan jag framföra det\r\npå detta sätt.</pre><pre>När jag säger utanförstående, Birgit Friggebo,\r\nmenar jag inte att jag formellt sett har någon annan\r\nställning än andra ledamöter och suppleanter i\r\nutskottet. Jag konstaterar bara att jag inte har\r\nkunnat delta i utfrågningarna och det konkreta\r\ngranskningsarbetet under detta år. Mitt\r\nkonstaterande av sorg och viss besvikelse i\r\nanförandena är mitt subjektiva intryck. Det kan\r\nvara felaktigt, men jag vidhåller det nog.</pre><pre>I övrigt delar jag Birgit Friggebos och andra talares\r\nuppfattning att det är viktigt att vardagsarbetet\r\nsköts noggrant och sker kontinuerligt, även om det\r\ninte får så stor uppmärksamhet i pressen. Jag kan\r\nhålla med om att den våldsamma uppståndelsen för\r\nnågra år sedan har lyft KU och givit KU en\r\nvitamininjektion. Det torde, som jag sade i mitt\r\ntidigare anförande, har lett till att regeringen har\r\nskärpt sig under denna period. Därför är det inte så\r\nmycken dramatik i detta betänkande.</pre><pre>Anf. 9 Tredje vice talman BERTIL FISKESJÖ\r\n(c) replik:</pre><pre>Fru talman! Det som jag sade tidigare skall\r\nnaturligtvis inte tolkas så att jag skulle ha någon\r\nanmärkning mot Bo Hammars insatser i KU. Han\r\nhar väl flutit in i ledarmotsskaran och gjort bra\r\ninsatser; det skall jag gärna erkänna.</pre><pre>Vad jag vände mig mot var att Rolf L Nilson\r\nförsökte framställa vänsterpartiet såsom särskilt\r\naktivt, engagerat och drivande i\r\ngranskningsarbetet. Flera ledamöter i utskottet har\r\nunder året gjort stora insatser i detta arbete, och jag\r\ntror inte att man i detta sammanhang skall lyfta\r\nfram någon särskild ledamot.</pre><pre>Vad gäller själva frågan om buggningen, är det\r\nprecis som Birgit Friggebo sade. När den rättsliga\r\nprocessen är slut kan det bli aktuellt för utskottet\r\natt behandla frågan igen om det visat sig att\r\nomständigheter framkommit som ger vid handen\r\natt regeringsledamöter har varit inblandade på ett\r\nannat sätt än som vi redan känner till och tidigare\r\nhar haft tillfälle att behandla.</pre><pre>Jag vill anknyta till det jag sade i mitt\r\ninledningsanförande. Det är mycket viktigt att vi\r\nskiljer mellan konstitutionsutskottets granskande\r\nuppgifter och det normala rättsväsendets skyldighet\r\natt ta itu med oegentligheter inom vilka områden\r\nde än vara må.</pre><pre>Anf. 10 CLAES ROXBERGH (mp):</pre><pre>Herr talman! Mycket får man höra innan öronen\r\ntrillar av. Rolf L Nilson säger här att vänsterpartiet\r\ninte kan ställa sig bakom miljöpartiets reservation\r\nom Öresund. Man anser i och för sig att bron inte\r\nskall byggas, men man tycker inte att regeringen\r\nhar gjort något fel. Men poängen, Rolf L Nilson, är\r\natt vi ville fortsätta granskningen i höst och se efter\r\nom det förekommit några oegentligheter. Vi påstår\r\ninte i vår reservation att regeringen har gjort något\r\nfel, utan vi vill fortsätta granskningen. Det finns\r\nvissa tecken som tyder att på att otillbörlig\r\npåverkan har förekommit. Jag hoppas att\r\nvänsterpartiet ställer sig bakom denna reservation.</pre><pre>Jag skall gå vidare till det jag hade tänkt säga. Vi\r\nverkar i en demokrati där både regering och riksdag\r\nutgör de väsentligaste delarna. En mycket viktig\r\nfaktor för att demokratin skall fungera är\r\ninformationen. Vilken information får riksdagen,\r\noch vilken information sitter regeringen på? Jag är\r\nfullkomligt medveten om att informationsflödet\r\ninte kan vara fritt. Men ibland, alltför ofta,\r\nförekommer väl mycket hysch hysch. Det är särskilt\r\nsmå partier som specialbehandlas.</pre><pre>Det finns en grundlagsreglerad ordning för\r\nriksdagens insyn. Såvitt jag förstår finns ett organ\r\nsom har en sådan funktion, nämligen\r\nutrikesnämnden. Den kallades lämpligt nog en\r\ngång i tiden för sekreta utskottet. Det är väl på det\r\nsättet den fortfarande fungerar. Regeringen vill se\r\ntill att hålla viss information utanför, eller rättare\r\nsagt, lämna viss information till en så begränsad\r\nkrets som möjligt.</pre><pre>Jag kan hålla med om att det finns viss information\r\nsom måste hållas inom en mycket trång krets. Men\r\ndet är frestande för en regering -- och det måste ni\r\nväl alla medge -- att låta bli att informera om\r\nkontroversiella frågor. Det är en mycket frestande\r\nväg att gå.</pre><pre>Detta system har senare vidareutvecklats med\r\ninformationer till partiledarna, något som utskottet\r\nhar granskat. Vid dessa informationsstunder har\r\ndet ibland fattats beslut, en märklig sorts beslut,\r\nnågot som också har kritiserats av utskottet. Men\r\ninformationen har delats upp. Partiledarna i de\r\nstora partierna, de borgerliga partierna, har\r\ninformerats separat, och ibland har även vi i\r\nmiljöpartiet och vänsterpartiet fått viss\r\ninformation.</pre><pre>Vi menar att detta är ett mycket snedvridet sätt att\r\nge information. Ett litet parti skall inte ha samma\r\ninflytande som ett stort parti, men till yttermera\r\nvisso behöver ett litet parti lika mycket information\r\nsom ett stort parti.</pre><pre>Vidare beklagar vi från miljöpartiet KUs bristande\r\nvilja att fortsätta granskningen av regeringens\r\nbeslut och agerande i samband med Öresundsbron.\r\nDetta har ingenting med vårt politiska\r\nställningstagande vad avser Öresundsbron att göra.\r\nDet är fråga om en faktisk granskning av hur\r\nregeringen har hanterat detta ärende likväl som alla\r\nandra ärenden. Jag förstår över huvud taget inte\r\nvarför vänsterpartiet inte kan ställa sig bakom\r\ndenna fortsatta granskning.</pre><pre>Sedan till de propositioner som flera talare här har\r\nberört. Vi har senast i går fått ett utmärkt exempel\r\npå vad behandlingen av propositioner kan leda till.\r\nRegeringen samlade sig till slut till en proposition\r\nom miljöpolitiken. Den kom efter mycket tal. Den\r\npropositionen var sällsynt sönderhackad. Det var\r\nuppenbarligen vad som blev kvar efter passagen\r\ngenom departement och andra ställen.</pre><pre>Propositionen behandlades i riksdagen på ett nytt\r\nsummariskt sätt. Miljöpartiet yrkade i går på\r\nåterremiss av utskottsbetänkandet, eftersom vi inte\r\nanser att ärendet har behandlats på ett lämpligt\r\nsätt. Vi menar inte att ärendet skall styckas ner i\r\nännu mindre delar och behandlas. Problemet var\r\natt regeringen hade snuttifierat propositionen så till\r\nden milda grad att partierna i riksdagen och även vi\r\ni miljöpartiet tvingades att väcka motioner på\r\nsamma snuttifierade sätt. Det var detta som ledde\r\ntill att det blev över 900 yrkanden med anledning av\r\ndenna proposition. Det saknades alltså\r\nhelhetsgrepp.</pre><pre>Detta har vi också sett när det gäller andra\r\npropositioner. De har varit sönderryckta. Det\r\ngäller t.ex. tillväxtpropositionen. Regeringen\r\nborde ha haft ett samlat grepp om dessa frågor. Då\r\nhade också behandlingen i riksdagen kunnat bli helt\r\nannorlunda.</pre><pre>Utskottet har på miljöpartiets initiativ gjort en\r\nberömdvärd genomgång när det gäller\r\nkonsekvensanalyser och konsekvenser av\r\nregeringens propositioner. Detta är en viktig fråga\r\nsom riksdagen och även regeringen måste ägna\r\nökad uppmärksamhet.</pre><pre>Det finns ofta i propositionerna en\r\nkostnadsangivelse för hur mycket en reform\r\nkommer att kosta staten. Men man har ofta struntat\r\ni att se efter vad det kostar kommunerna,\r\nlandstingen och vilka andra konsekvenser det blir\r\nute i samhället. Det måste från början ske en\r\nsamlad bedömning av detta i propositionerna.</pre><pre>Det finns en sak som är ett elände i detta\r\nsammanhang, och det är ramlagarna. Ramlagar är\r\nnästan omöjliga att kostnadsberäkna. Men\r\nregeringen lägger fram ett förslag till ramlag för\r\nriksdagen där man kanske inte ens kan beräkna\r\nkostnaderna. Detta är ett problem för framtiden,\r\noch jag tror att den enda vägen är att undvika\r\nramlagarna.</pre><pre>När det gäller den forskningspolitiska\r\npropositionen avvek riksdagen i våras från\r\nregeringens förslag, och det är berömvärt för\r\nutskottet. Men regeringen vidtog motåtgärder mot\r\ndetta i den proposition som kom senare under\r\nvåren. Det berodde på att riksdagen, som utskottet\r\nså riktigt påpekar, inte hade tagit ställning till de\r\nsamlade riktlinjerna och det samlade beloppet för\r\nde kommande tre åren. Det kan ju naturligtvis inte\r\ngå till så här i framtiden.</pre><pre>Jag vill avslutningsvis yrka bifall till reservationerna\r\n4, 6, 7 och 17.</pre><pre>Anf. 11 ROLF L NILSON (v):</pre><pre>Herr talman! Jag kan konstatera att Bo Hammar\r\nvid utskottsbehandlingen gjort den bedömningen\r\natt det enligt hans uppfattning inte finns\r\nkonstitutionellt grundade skäl att ifrågasätta\r\nbeslutsprocessen kring Öresundsbron. Jag har\r\ningen anledning att ha en annan uppfattning, och\r\njag har därför heller inte yrkat bifall till\r\nmiljöpartiets reservation 17.</pre><pre>Vid en jämförelse mellan de två reservationer som\r\navgivits med anledning av Öresundsbroärendet kan\r\nkonstateras att centerpartiet har en konkret\r\ninvändning. Man säger att det finns en brist i\r\nberedningen av ärendet i det avseendet att\r\nregeringen inte i tillräcklig utsträckning har beaktat\r\nde intressen som andra länder har enligt den\r\nnordiska miljöskyddskonventionen. I miljöpartiets\r\nreservation framförs insinuationer om vissa\r\nstatsråds, eventuellt hela regeringens, sätt att\r\nhantera frågan. Det är underförstått att de låtit sig\r\ntubbats till detta beslut.</pre><pre>Jag ser denna reservation mer som ett olycksfall i\r\narbetet från miljöpartiets sida och som ett\r\nbeklagligt uttryck för en i viss mån paranoid\r\nvärldsbild där dåliga beslut betraktas som onda,\r\ntillkomna av elaka krafter som konspirerar för att\r\nfå sin vilja igenom. Jag tror inte att en sådan\r\nvärldsbild är hållbar, och jag tycker inte att den\r\nskall fungera som utgångspunkt för\r\nkonstitutionsutskottets granskningsarbete. Jag\r\nfinner i detta fall inget annat än att regeringar har\r\nunder en lång följd av år förberett detta beklagliga\r\nbeslut, dvs. ända från seklets början. Jag har haft\r\nförmånen att följa den process sedan jag var barn,\r\noch jag kan konstatera att när jag föddes var frågan\r\ngammal.</pre><pre>Anf. 12 CLAES ROXBERGH (mp) replik:</pre><pre>Herr talman! Man begär inte en granskning av\r\nnågot, Rolf L Nilson, om man inte misstänker att\r\ndet har funnits en otillbörlig påverkan eller något\r\nannat som inte borde ha skett. Vi säger inte att det\r\nhar varit så. Vi säger att det finns skäl för\r\nkonstitutionsutskottet att fortsätta granskningen så\r\natt utskottet antingen kan avfärda eller bestyrka\r\närendet. Jag begriper inte varför Rolf L Nilson och\r\nvänsterpartiet inte kan ställa upp på en fortsatt\r\nsådan granskning. Detta gäller också alla andra\r\närenden som konstitutionsutskottet granskar. Man\r\nkan säga det om buggning och precis vad som helst,\r\ndvs. att det är fråga om insinuationer. Ja, då skall vi\r\ninte fortsätta granskningen. Men då kan man lika\r\ngärna säga att misstankarna finns kvar, om vi inte\r\nfortsätter med granskningen och utreder ärendet.</pre><pre>Anf. 13 OLLE SVENSSON (s):</pre><pre>Herr talman! Det är riktigt som här har sagts att\r\njag har gott och väl 20 års erfarenhet av vad som\r\ntidigare kallades decharge- och numera\r\ngranskningsdebatter. Så här i finalen vill jag för min\r\negen del gärna erkänna att jag ser det som en\r\nförmån att sedan 1971 ha varit ledamot av\r\nkonstitutionsutskottet och att från 1982 ha\r\ntjänstgjort som dess ordförande.</pre><pre>Jag tackar utskottets vice ordförande Anders\r\nBjörck för hans vänliga ord. Det är riktigt att vi har\r\nkunnat skilja mellan person och sak. Den offentliga\r\ndebattens Jan Ersa och Per Persa har kunnat hålla\r\nfred i det praktiska arbetet. Jag vill gärna säga att\r\njag har uppskattat samarbetet inte bara inom\r\npresidiet utan också i utskottet i övrigt med\r\nledamöter och personalstaben. Det har varit\r\nmycket trevligt. Det är trevligt att gå till en\r\narbetsplats där stämningen har varit så fin som den\r\nhar varit i konstitutionsutskottet under vårt arbete.</pre><pre>Intensiteten i granskningen har skiftat. Bertil\r\nFiskesjö var inne på det. I början av 70-talet var\r\nbetänkandena tunna och kammardebatterna korta\r\noch avslagna. Betydligt större uppmärksamhet\r\nväckte granskningen under de borgerliga\r\nregeringsåren 1976 till 1982. Debatten stimulerades\r\nockså av att vi stenografiskt registrerade utskottets\r\nutfrågningar och offentliggjorde dem i bilagorna till\r\ngranskningsbetänkandena.</pre><pre>Statsrådens närvaro under debatterna har ibland\r\ndiskuterats. Jag undrar om det verkligen skall ses\r\nsom en nonchalans om statsråden inte är\r\nnärvarande. De borgerliga regeringarna menade i\r\nbörjan av deras regeringstid att de skulle vara\r\nnärvarande. De satt här något år, men så\r\nsmåningom blev det ganska tomt på\r\nregeringsbänkarna under granskningsdebatterna.\r\nJag tror att det här inte har etablerats någon riktigt\r\nsäker praxis. Många anser att statsråden inte skall\r\nnärvara under själva granskningsdebatten i\r\nkammaren. Men det har inte hindrat att man från\r\nregeringarnas sida har tagit intryck av vad\r\nkonstitutionsutskottet har sagt.</pre><pre>Sedan vi i februari 1988, efter de nya regler som vi\r\nkom överens om för riksdagens samtliga utskott i\r\nfolkstyrelsekommittén och som ledde till beslut i\r\nriksdagen, inledde de offentliga utfrågningarna har\r\nockså den delen av vår verksamhet funnit former,\r\nsom i allt väsentligt blivit en tillgång i vårt arbete.\r\nDet bör betonas att utfrågningarna är ett sätt --\r\nbland flera andra för utskottet -- att samla in\r\nuppgifter. Så har också skett i stor omfattning för\r\natt, som det föreskrivs i 12 kap. 1 §\r\nregeringsformen, granska statsrådens\r\ntjänsteutövning och regeringsärendenas\r\nhandläggning.</pre><pre>I olika grad vid olika tidpunkter, men som ett\r\nstående inslag i granskningen, är granskningen\r\ninriktad på det som också uttryckligen nämns i\r\ngrundlagen, nämligen en granskning av protokoll\r\noch beslut i kanslihuset. Vi kommer under dagens\r\ndebatt att återkomma till skilda sakfrågor. Ett\r\nsärskilt avsnitt har ägnats åt olika spörsmål i\r\nanslutning till Gulfkriget. Bland de ärenden som\r\nutskottet under senare tid tagit upp årligen, och nu\r\nåtervänder till, kan nämnas krigsmaterielexporten,\r\nutlänningsärenden och utnämningsärenden. Dessa\r\närenden är också exempel på ett ämnesområde jag\r\nsärskilt vill uppehålla mig vid. Det gäller den\r\nviktiga kontrollen av bl.a. regeringens\r\nadministrativa praxis. Där väger, alla s.k. affärer\r\ntill trots, de administrativa ärendena tungt.</pre><pre>Trots ett antal reservationer och särskilda yttranden\r\ngäller i år liksom tidigare att konstitutionsutskottet\r\ni flertalet frågor uppnått enighet. Jag vill vitsorda\r\nvad Bertil Fiskesjö sade i det avseendet. Det gör\r\ninte vår kritik mindre värd. Det framkommer\r\nframför allt i de inledande avsnitten som vi just nu\r\nbehandlar.</pre><pre>Dagens Nyheter skrev en gång att ledamöterna i\r\nkonstitutionsutskottet känner en stolthet över att\r\npå ett ansvarsfullt sätt fullgöra den i grundlagen\r\ntilldelade granskningsuppgiften. Låt mig inför min\r\navgång som ordförande säga att det är mitt intryck\r\natt utskottets ledamöter, oavsett partifärg, är\r\nberedda att ta ett gemensamt ansvar för de\r\nundersökningar vi gör av regeringens fögderi och\r\natt det sker objektivt och med bevarad integritet.</pre><pre>Någon gång har jag fått fräsa tillbaka på\r\nutomstående, som inte insett att utskottet har ett\r\nsådant ansvar. Jag vill inte gå så långt som Staffan\r\nSöderblom, som i sin utmärkta bok om de folkvalda\r\ntyckte sig kunna iaktta ''den mörklagda maktens\r\nförakt för den goda viljan'' då utskottet krävde att\r\nde inkallade skulle visa anständighet och respekt.\r\nMen visst har också jag inom maktens hierarkier\r\nupptäkt kritiker som sett utskottet som en\r\nobehaglig uppstickare som man helst bör\r\nnonchalera. Hos den allmänna opinionen har\r\nemellertid utskottet skaffat sig en sådan respekt att\r\nen sådan överlägsen attityd inte längre är möjlig.\r\nJag vill uppmana dem som skall fullfölja arbetet att\r\nstå fast vid den viktiga uppgiften att övervaka\r\nmakten i alla dess former.</pre><pre>Vi kan av granskningsbetänkandet utläsa att\r\nregeringen avgjorde över 20 000 ärenden under\r\n1990. I en så omfattande verksamhet kan man\r\nnaturligtvis finna fel eller brister.</pre><pre>Min erfarenhet är att konstitutionsutskottets årliga\r\ngranskning, som sker under medverkan av vårt\r\nambitiösa och skickliga kansli, mindre innebär att\r\nman hyvlar av någon än att man slipar till de kanter\r\nsom kan finnas. Jag tror mig också med fog kunna\r\npåstå att man inom regeringskansliet tar till sig den\r\nmed ärligt uppsåt och öppen blick utförda\r\ngranskningen. Den medverkar till att förbättra\r\nrutiner och praxis, och den tjänar utan tvivel ett\r\nviktigt preventivt syfte. KU finns där med sina\r\nvakande ögon, och utskottet är inte vare sig blåögt\r\neller enögt.</pre><pre>Utskottet har, som jag nyss berörde, enat sig om\r\nviss kritik och andra synpunkter. När det gäller\r\npartiledaröverläggningar erinrar utskottet såväl om\r\natt utrikesnämndens uppgifter, såsom de\r\ndefinierats i regeringsformen, måste upprätthållas\r\nsom om vikten av dokumentation i\r\nförvaltningsärenden. Utfrågningen med\r\nstatsministern visar att han delar denna\r\nuppfattning. Principiellt tycker jag inte att det finns\r\nnågon större skillnad mellan majoriteten i utskottet\r\noch de folkpartistiska reservanterna.</pre><pre>Det sägs i reservationen att vissa händelser som\r\nåberopas riskerar att undergräva möjligheterna för\r\noppositionspartierna att motta förtrolig\r\ninformation från regeringen. Jag tycker att det är\r\natt gå litet långt. Om man ser på vad statsministern\r\nsjälv har sagt, hävdar han att när man hänvisar till\r\nsamarbete och samtal med partiledarna är\r\nutgångspunkten självklart att det inte skall vara\r\nfelaktiga hänvisningar utan korrekta sådana. Detta\r\ngörs inte för att regeringen skall skylla ifrån sig.\r\nRegeringen har fattat beslutet, är ansvarig för det\r\noch står bakom det, men det kan ändå vara en\r\nviktig och värdefull information att beslutet har\r\nföregåtts av partiledaröverläggningar.</pre><pre>Så har statsministern upplevt det, och han har inte\r\nsett det som något särskilt kontroversiellt. Jag tror\r\ndärför att vi kan återgå till vad\r\nkonstitutionsutskottet tidigare har sagt; att det är\r\nvärdefullt att partiledaröverläggningar har kommit\r\ni gång och att det har skett i ökad utsträckning. De\r\när ett viktigt inslag i vår demokrati, men man bör\r\ninte institutionalisera dem. De bör ha den fria form\r\nsom de hittills har haft.</pre><pre>Vidare diskuterar vi i den administrativa delen\r\nspråkdräkten i två beslut om utlämning på grund av\r\nbrott. Jag tycker att det där finns mycket krångliga\r\nformuleringar både i lagtext och i\r\nbeslutsmotivering. Det är viktigt att utskottet har\r\ntagit itu med detta, och det har skett förbättringar\r\nredan under behandlingsgången.</pre><pre>Vi har vidare granskat protokollen och funnit en del\r\nbrister. Det handlar bl.a. om onödiga remisser, om\r\nknapphändiga beslutsmotiveringar samt om hur\r\ngränser inte alltid dragits på ett korrekt sätt mellan\r\nförvaltningsbeslut och normgivning.</pre><pre>Andra punkter där konstitutionsutskottet\r\nåterkommer med kritik gäller, som tidigare\r\nåberopats här i debatten, sent utgivna\r\nförfattningar -- där naturligtvis också riksdagen har\r\nett ansvar -- samt förseningar i\r\npropositionsavlämnandet, vilka försvårar\r\nplaneringen av riksdagsarbetet. I ett annat fall\r\nlämnas synpunkter på utformningen av\r\nanslagsförslag inom ramen för\r\nflerårsbudgeteringen. Utskottet anser också att\r\nreglerna och riktlinjerna för regeringens kontroll av\r\nden militära underrättelsetjänsten behöver ses\r\növer. Utskottet är vidare enigt om det\r\neftersträvansvärda i att delegera ärendegrupper\r\nsom bereds i bostadsdepartementet, och det ser\r\nmed oro på den omfattning i vilken barn tas i förvar\r\ni samband med avvisnings- och utvisningsbeslut\r\nenligt utlänningslagen.</pre><pre>Herr talman! Konstitutionsutskottet har i många\r\nolika sammanhang framhållit som en angelägen\r\nuppgift för riksdagen att utvärdera sina beslut. I\r\nanslutning till årets granskning har utskottet i ett\r\nsärskilt betänkande berört regeringens skrivelse om\r\nbehandlingen av riksdagsskrivelserna och gör, med\r\nstöd av synpunkter från andra utskott, ett\r\ntillkännagivande till regeringen. Vi skall behandla\r\nett särskilt betänkande om detta, och jag ber, för\r\natt det inte skall bli bortglömt, att få yrka bifall till\r\nutskottets hemställan i betänkandet KU43.</pre><pre>Utskottet anser vidare i likhet med andra utskott att\r\nsystemet med konsekvensanalyser i\r\npropositionerna kan förbättras. Jag vill därvidlag\r\ninstämma i Claes Roxberghs synpunkter.</pre><pre>Herr talman! Innan vi om en stund kommer att\r\ndiskutera de ärenden där meningarna går isär -- alla\r\ngör inte som Svensson gör -- finns det anledning att\r\nytterligare understryka att vi i flertalet ärenden\r\nuppnått enighet. Vid årets granskning har de\r\nadministrativa frågorna en central plats. Det\r\nhandlar om angelägenheter av stor vikt för den\r\nenskilde individen, vilken är beroende av en väl\r\nfungerande demokratisk beslutsprocess. Jag skulle\r\nuppskatta om denna del av vår verksamhet kunde\r\nmötas av större intresse från nyhetsmedierna.</pre><pre>Jag vill till Bertil Fiskesjö säga att jag gärna\r\nunderstryker det värdefulla i att han tog upp\r\närendet om regeringens organisation, men jag\r\ntycker faktiskt att statsministern gav en god\r\nmotivering för den organisation av\r\nstatsrådsgrupperna som han har infört. Jag kan nog\r\nsäga att Ingvar Carlsson i sådana frågor är mycket\r\nmer systematisk än många tidigare statsministrar\r\nsom vi har haft. Jag tror att det har varit ett värde\r\nmed den organisation som här har uppbyggts, när\r\nman under den gångna perioden har haft att fatta\r\nen lång rad mycket svåra och viktiga beslut: om\r\nskattereformen, EG-frågan, Öresundsbron, radio-\r\noch TV, äldreomsorgen och decentralisering av\r\nskolan. Det har då tydligen varit bra för regeringen\r\natt ha denna mera informella organisation, som inte\r\npå något sätt har påverkat de olika departementens\r\nberedningsansvar.</pre><pre>Med denna motivering låter jag mig nöja och yrkar\r\nbifall till utskottets anmälan i alla delar.</pre><pre></pre><pre>Anf. 14 Tredje vice talman BERTIL FISKESJÖ\r\n(c):</pre><pre>Herr talman! I mycket kan jag instämma i vad\r\nutskottets ärade ordförande här har sagt. Han\r\nredovisade något utförligare än vad jag gjorde i mitt\r\nanförande en del av de punkter där utskottet är\r\nenigt i sin kritik mot regeringen. Det är naturligtvis,\r\nsom ordföranden framhöll, en styrka att vi har\r\nkunnat uppnå enighet härvidlag, och förtjänsten\r\nför detta faller naturligtvis i rätt stor utsträckning\r\npå utskottets ordförande.</pre><pre>När det gäller administrativ praxis, regeringens sätt\r\natt hantera sina uppgifter, inte minst visavi\r\nriksdagen, hade jag en hel del kritik i mitt\r\ninledningsanförande, som Olle Svensson berörde\r\nbara i förbigående. Det har ju varit så att\r\nregeringen när det har blivit kritiserad har sagt: Det\r\nmå vara si och så i den frågan, men när det gäller\r\nkonsten att regera är socialdemokrater mästare i\r\nSvea rikes land. Det tycker inte jag.</pre><pre>Den omorganisation som Olle Svensson uppehöll\r\nsig vid har såvitt jag har kunnat se -- regeringen har\r\nju full frihet att organisera sig som den vill -- inte\r\nlett till någon speciell effektivitet i\r\nregeringsarbetet. Det framgår t.ex. om man\r\ngranskar regeringens sätt att hantera\r\npropositionsavlämnandet i riksdagen. Snarare har\r\ndet i år varit värre än någonsin. Det har varit\r\nsvårare att få fram propositioner i viktiga ärenden.\r\nDe har kommit sent, senare än vid angivna tider,\r\noch det har åstadkommit mycket bekymmer för\r\nriksdagen och för de partier som verkar i riksdagen,\r\nsom jag sade i mitt inledningsanförande.</pre><pre>På den här punkten är det alltså angeläget att med\r\nbreda streck understryka den kritik som utskottet\r\nriktar emot regeringen. Regeringen har inte varit\r\nsärskilt effektiv.</pre><pre>Olle Svensson har, enligt min mening med rätta,\r\nblivit hyllad av tidigare talare. Jag försummade att\r\ngöra det i mitt inledningsanförande -- det är såvitt\r\njag kan förstå litet osäkert hur det blir framöver. Vi\r\nhar ju flera större debatter kvar inom KUs\r\nämnesområden, och jag antar att Olle Svensson\r\nkommer att delta också i någon av dem. Men detta\r\när under alla omständigheter den sista\r\ngranskningsdebatt som Olle Svensson deltar i, och\r\nmed anledning av det vill också jag uttrycka min\r\nstora uppskattning av den energi och den\r\nskicklighet som Olle Svenssonh har hanterat sitt\r\nsvåra värv med. Jag har en viss erfarenhet av en\r\nmotsvarande position, så jag vet att det kan vara\r\nrätt jobbigt att vara ordförande i\r\nkonstitutionsutskottet.</pre><pre>Vad som har varit utmärkande för Olle Svensson är\r\nju att han i alla lägen har varit mycket\r\nförekommande och omsorgsfull och att han har haft\r\nlätt att resonera med ledamöter inom utskottet.\r\nHan har spritt en trivsam stämning omkring sig.\r\nDenna vänlighet som alltid har utstrålat från Olle\r\nSvensson har jag särskilt uppskattat.</pre><pre>Olle Svensson har också varit mycket skicklig och\r\nmycket kunnig. Jag vill gärna lyfta fram\r\nyttrandefrihetsområdena, tryckfrihetsområdena,\r\nfrågor som rör sekretess och liknande. Där tillhör\r\nOlle Svensson utan tvivel landets allra främsta\r\nexperter. Utöver den politiska bedömning som vi\r\nhar haft att göra har det naturligtvis varit av mycket\r\nstort värde att ha tillgång till denna\r\nexpertiskunskap som ordföranden själv besitter\r\ninom dessa för utskottet så viktiga områden.</pre><pre>Jag har alltid tyckt om att samarbeta med Olle\r\nSvensson. Det har varit givande och angenämnt.\r\nÄven om vi i granskningsdebatterna ibland har\r\ndrabbat samman, har det inte efterlämnat några\r\nsåriga spår. Det har varit lätt att umgås även efter\r\nordentliga kubbningar i denna talarstol, och så skall\r\ndet ju vara i riksdagen. Jag är övertygad om att Olle\r\nSvensson kommer att följa utskottets verksamhet\r\nmed stor uppmärksamhet även efter det att han har\r\nlämnat denna kammare.</pre><pre>Kammaren övergick till att debattera Olovlig\r\navlyssning m.m.</pre><pre>Anf. 15 ANDERS BJÖRCK (m):</pre><pre>Fru talman! Utskottet har under året bara i\r\nbegränsad omfattning sysslat med den s.k. Ebbe\r\nCarlsson-affären, eller om man så vill de händelser\r\nsom följde efter mordet på Olof Palme. Det har rått\r\nenighet om att ligga lågt, inte därför att de\r\nfrågetecken som finns ur utskottets synvinkel skulle\r\nvara uträtade, utan därför att flera rättegångar har\r\nblivit avsevärt försenade.</pre><pre>Ebba Carlsson-affären blev offentlig den 1 juni\r\n1988. Dom i den s.k. smugglingsaffären faller i\r\nförsta instans i övermorgon, den 6 juni, på Svenska\r\nflaggans dag. Det innebär att det dröjt tre år innan\r\nvi får ett domstolsutslag i detta sammanhang.</pre><pre>Det är självklart att detta innebär komplikationer\r\nför det riksdagsutskott -- KU -- som enligt\r\nregeringsformen har till uppgift att granska\r\nregeringens inblandning i affärer av detta slag. En\r\nså lång tidsutdräkt har naturligtvis också\r\nkonsekvenser för det rättsliga maskineriet, men det\r\nskall jag inte gå in på här -- det förbjuder\r\nregeringsformen.</pre><pre>När Ebbe Carlsson m.fl. framträdde inför\r\nkonstitutionsutskottet sommaren 1988 hänvisade\r\nde gång på gång till kommande rättegångar för att\r\ninte behöva svara på vissa viktiga frågor. Gång på\r\ngång sade de och deras advokater: Det här kan vi\r\ninte svara på nu, därför att vi har rättegångar\r\nframför oss.</pre><pre>Några juridiska hinder fanns det emellertid inte för\r\natt tillmötesgå utskottet och hjälpa till att bringa\r\nklarhet i de märkliga händelser som följde av\r\nmordet på Olof Palme. Jag vill erinra om att några\r\nav de åtalade s.k.Bofors-direktörerna kom till\r\nutskottet mellan det att åtal hade väckts mot dem\r\noch den rättegång som sedan följde och svarade på\r\nutskottets frågor. Ebbe Carlsson och hans\r\nkumpaner vägrade att svara på vissa frågor, till\r\nskillnad från Bofors-direktörerna, genom att skylla\r\npå en kommande rättegång.</pre><pre>KU respekterade 1988 och 1989 Ebbe Carlssons\r\nm.fl. önskemål att slippa svara på viktiga frågor.\r\nMen vi gjorde helt klart att vi avsåg att återkomma.\r\nOch där är vi nu.</pre><pre>Huvudförhandlingarna i såväl buggnings- som\r\nsmugglingsrättegångarna är nu avslutade. Dom har\r\nfallit i första instans i buggningsrättegången. Där\r\nhar framkommit intressanta uppgifter som rör\r\nregeringens roll i den s.k. Ebbe Carlsson-affären.\r\nDet framstår för mig som rimligt att utskottet nu tar\r\ninitiativ till att slutföra de utfrågningar som har\r\nhållits för att bringa klarhet i denna affär. Det bör\r\nske innan det konstitutionsutskott som nu sitter\r\nskils åt genom att ett val förändrar\r\nsammansättningen av utskottet.</pre><pre>Det finns nämligen en rad obesvarade frågor. Det\r\ngäller Anna-Greta Leijons roll. Enligt vittnesmålen\r\nfrån dåvarande rikspolischefen Nils-Erik\r\nÅhmansson i smugglingsrättegången spelade hon\r\nen långt mera aktiv roll när det gällde att styra\r\nmordutredningen än vad som framkom i KU-\r\nförhören. Uppenbarligen gav hon direktiv att\r\nsärskilt arbeta med det PKK-spår som Ebbe\r\nCarlsson och hans omgivning så hårt drev. Om\r\ndetta skulle vara korrekt, är det ett solklart fall av\r\nministerstyre, och detta i ett utomordentligt\r\nkänsligt ärende.</pre><pre>Det är fortfarande oklart varför man ringde\r\nstatsminister Ingvar Carlsson när Ebbe Carlssons\r\nlivvakt fastnade i tullen i Helsingborg i juni 1988\r\nmed avlyssningsutrustning i bagaget. Det torde inte\r\ntillhöra vanligheterna att man ringer\r\nstatsministern -- som då befann sig i New York --\r\nnär någon åker fast i tullen i Helsingborg.</pre><pre>Vidare är det inte klarlagt vad\r\navlyssningsutrustningen egentligen skulle användas\r\ntill. Handlade det bara om att avlyssna den s.k.\r\nkälla A? Jag tror inte det. Behövde man den mängd\r\nutrustning som togs in bara för detta? Jag tror inte\r\ndet. Vem eller vilka skulle sköta utrustningen? Var\r\ndet bara personal ur säkerhetspolisen? Eller var\r\nandra, utomstående, redan vidtalade? Fanns det\r\nandra inblandade? Och är det verkligen troligt att\r\ndet ändamål som uppgivits för att sätta i gång den\r\nhär avlyssningen är korrekt? Var det helt andra\r\nsaker som det handlade om, och det var därför man\r\nvidtog de här åtgärderna?</pre><pre>Men det finns fler obesvarade frågor. Varför valde\r\nman att föra in utrustningen genom Helsingborg?\r\nVar det därför att man tvangs ändra planerna på\r\nkurirpost? Vad spelade Carl Lidbom för roll i det\r\nhär sammanhanget?</pre><pre>Att svensk kurirpost används för transport av\r\nelektronisk utrustning, vet vi. Det har t.o.m. gått så\r\ntill att skador har uppmärksammats. Den svenska\r\nregeringen har fått betala skadestånd på grund av\r\natt elektronisk utrustning har uppfört sig på visst\r\nsätt. Kan ytterligare utrustning ha förts in som vi\r\ninte känner till?</pre><pre>Det har på sistone uppstått en diskussion om i\r\nvilken utsträckning Ebbe Carlsson talat sanning i\r\nolika sammanhang, bl.a. inför KU och JK. Bl.a.\r\nhar nya element tillkommit i fråga om relationerna\r\nmed den franska säkerhetspolisen. Vi har fått via\r\nmedia del av en promemoria från svenskt håll, och\r\ndet fanns en fransk promemoria som KU inte har\r\nhaft del av. Det finns säkert betydligt mer material\r\nsom berör märkliga händelser med Carl Lidbom,\r\nEbbe Carlsson m.fl. inblandade.</pre><pre>Fru talman! Om man läser igenom utfrågningarna i\r\nEbbe Carlsson-affären från 1988 och 1989 är det lätt\r\natt konstatera att många nya fakta har kommit till.\r\nPåståenden och anklagelser har adderats. Samtidigt\r\nhar mystiken tätnat på vissa områden, frågetecknen\r\nhar blivit flera, konstigheterna likaså.</pre><pre>Frågan är nu om KU skall låta sig nöja med det som\r\nvarit, underlåta att lägga de återstående\r\npusselbitarna på rätt plats, låta dem som gång på\r\ngång skyllt på kommande rättegångar få säga\r\nsanningen, hela sanningen och ingenting annat än\r\nsanningen, utan att kunna skylla på kommande\r\nrättegångar.</pre><pre>Detta är viktigt att ta ställning till. Skall vi låta\r\nsaken bero? Är inte Ebbe Carlsson-ligans\r\nhärjningar uttjatade? Är vi inte alla trötta på den\r\nhär historien? Men vore det inte bra att skapa den\r\nklarhet som ändå går att skapa innan alltför lång tid\r\nhar förflutit, innan den glömska som vi fått så\r\nmånga exempel på i denna affär blir total?</pre><pre>Självklart tycker de som har något att dölja att det\r\nvore skönt att slippa ytterligare KU-utfrågningar.\r\nDet förstår jag så väl. Och kanske några av\r\nutskottets ledamöter tycker att det är skönare att\r\nsamla krafter inför en förestående valrörelse, i\r\nstället för att ägna några förhoppningsvis vackra\r\njulidagar åt att genomföra de utfrågningar som vi\r\nkan hoppas blir de sista i denna sorglustiga affär.</pre><pre>Fru talman! KU skall nu avvakta dom i\r\nsmugglingsmålet som faller den 6 juni. Den rör\r\nemellertid bara en del av allt det som hänt sedan vi\r\nsenast granskade Ebbe Carlsson-affären. Den 10\r\njuni, nästa måndag, skall utskottet ha ett extra\r\nsammanträde för att ta ställning till om det blir\r\nnågra utfrågningar i sommar.</pre><pre>Fru talman! Jag hoppas att utskottets majoritet gör\r\nett försök att räta ut de frågetecken som finns. Från\r\nmoderata samlingspartiets sida är vi beredda att\r\nmedverka till att all upptänklig klarhet som kan\r\nuppnås kommer före valet. Vi har ju sagt\r\ngemensamt i utskottet att vi under innevarande\r\nmandatperiod skall slutföra utfrågningarna i Ebbe\r\nCarlsson-affären. Låt oss leva upp till detta löfte!</pre><pre>Anf. 16 KURT OVE JOHANSSON (s):</pre><pre>Fru talman! Frågan om olovlig avlyssning och\r\ninförsel av utrustning för avlyssning har, precis som\r\nAnders Björck varit inne på, sysselsatt\r\nkonstitutionsutskottet och det svenska\r\nrättsväsendet under lång tid. I moderaternas\r\nsärskilda yttrande framhålles det att de här\r\nfrågorna har en konstitutionell räckvidd. Om detta\r\när vi naturligtvis överens. Det är därför som KU i\r\nflera betänkanden behandlat frågan om olovlig\r\navlyssning och den numera mycket omtalade\r\ninförseln av avlyssningsutrustning som slutade så\r\nsnöpligt i Helsingborg.</pre><pre>Även i årets betänkande redovisas ärendet så långt\r\nsom det nu är möjligt med hänsyn tagen till den\r\nrättsliga prövning som pågår. Det kan kanske vara\r\npå sin plats att erinra om att den skrivning som nu\r\nåterfinns i granskningsbetänkandet är enhällig.\r\nAlla partier står bakom utskottets skrivning.</pre><pre>Det särskilda yttrande som moderaterna har fogat\r\ntill utskottets betänkande på denna punkt berör i\r\nhuvudsak sådana frågor som kan komma att få\r\nbetydelse i ett framtida granskningsarbete och som\r\negentligen, Anders Björck, då i sak inte skall\r\ndiskuteras i dag.</pre><pre>Domen i buggningsmålet mot Hans Holmér, P-G\r\nNäss och Christer Ekberg har överklagats, det vet\r\nvi. Ärendet beräknas komma upp först någon gång\r\ni höst. Mot den bakgrunden är det naturligtvis\r\nförvånande att Anders Björck genom ett särskilt\r\nyttrande försöker initiera en debatt i den frågan i\r\ndag, som han egentligen själv anser inte vara\r\nfärdiggranskad. Fortfarande är det ju så, Anders\r\nBjörck, att vi saknar på den här punkten ett\r\nfaktaunderlag och uppgifter om att något egentligt\r\nnytt har tillkommit som kan ha intresse från\r\ngranskningssynpunkt.</pre><pre>Den för konstitutionsutskottet mest intressanta\r\nfrågan är huruvida dåvarande justitieministern Sten\r\nWickbom eller hans medarbetare känt till eller\r\nmedgivit elektronisk avlyssning. Utskottet\r\nkonstaterar i dag att det inte framkommit några\r\nuppgifter som föranleder utskottet att ändra sin\r\nbedömning från 1989. Då skall det kanske tilläggas\r\natt utskottet 1989 inte fann någon som helst\r\nanledning att rikta kritik mot Sten Wickbom. Att\r\ndet förhåller sig på det sättet har ju Anders Björck\r\ntvingats medge i utskottet. Likväl försöker han i\r\ndag att ta upp en debatt genom sitt särskilda\r\nyttrande och genom att misstänkliggöra ett f.d.\r\nstatsråd utan att egentligen ha någonting på\r\nfötterna.</pre><pre>Nu uppfattade jag det ändå som om Anders Björck\r\nskulle sitta inne med vissa uppgifter som inte\r\nframkommit vid granskningen 1989. Då tycker jag\r\natt det är litet märkligt att inte Anders Björck har\r\nframfört de uppgifterna under årets granskning och\r\nutskottets behandling. Det hade varit rimligt att\r\ngöra det eller, om det fanns några nyheter, att\r\nredovisa detta i en reservation eller i det särskilda\r\nyttrandet som moderaterna har.</pre><pre>I detta särskilda yttrande försöker Anders Björck\r\nockså göra ett stort nummer av att regeringen\r\ndiskuterat frågan om abolition och begränsningar i\r\nmålsägares rätt att biträda åtal. Visserligen berörde\r\ninte Anders Björck detta i sitt anförande här, men\r\ndet står dock i det särskilda yttrandet, och där\r\ntycker jag att man kan läsa fram att Anders Björck\r\nanar ugglor i mossen.</pre><pre>Anders Björck finner regeringens agerande på det\r\nhär punkterna märkligt som det står i det särskilda\r\nyttrandet. Detta trots att Anders Björck mycket väl\r\nkänner till att Hans Holmér ansökte om abolition\r\nden 30 juli 1990. Det hade väl varit märkligt,\r\nAnders Björck, om inte regeringen i den situation\r\nsom var rådande hade penetrerat abolition som en\r\nmöjlighet att skydda rikets intressen? Att frågan\r\nom abolition blev ett formellt ärende hos\r\nregeringen berodde ju på att det kom en skrivelse\r\nfrån Hans Holmér med en sådan begäran. Hans\r\nHolmérs ansökan avslogs av regeringen sexton\r\ndagar efter att den hade lämnats in. Märkligare än\r\nså var det faktiskt inte.</pre><pre>I det särskilda yttrandet finner moderaterna det\r\nockså märkligt att regeringen visat intresse för att\r\nbegränsa målsägares rätt att delta i rättegång.\r\nDenna fråga bereds fortfarande i regeringskansliet.\r\nVad som har förevarit på den punkten och var\r\nfrågan befinner sig i dag redovisas utförligt i\r\nutskottets betänkande. Man måste nog, vill jag\r\ntillägga, vara utpräglat inbilsk för att finna något\r\nmärkligt i den beredning som har skett på denna\r\npunkt i regeringskansliet.</pre><pre>Det är riktigt som Anders Björck säger att dom i\r\nden s.k. smugglingsrättegången faller den 6 juni.\r\nKU kommer mycket noggrant att ta del av vad\r\ndomen innehåller och vad som har förevarit under\r\nsjälva rättegången. Fram till dess utesluter inte\r\nutskottet att en fortsatt granskning kan komma att\r\nske. KU sammanträder, precis som Anders Björck\r\nsade, den 10 juni för att ta ställning i dessa frågor.\r\nDå får vi väl lämna den eventuella debatten som\r\nkan följa på grundval av detta till en annan\r\ntidpunkt.</pre><pre>Med detta yrkar jag bifall till hemställan i utskottets\r\nbetänkande.</pre><pre>Anf. 17 ANDERS BJÖRCK (m) replik:</pre><pre>Fru talman! Om vi går exakt tre år tillbaka i tiden\r\nsade Olle Svensson, Kurt Ove Johansson och en rad\r\nandra socialdemokrater precis samma sak. Detta\r\nvar ingenting att bry sig om. Det här var väl inget\r\nkonstigt. Detta var konspiratoriska inlägg av\r\nAnders Björck och övriga som krävde att KU skulle\r\ntitta på detta. Halva sommaren 1988 fick vi som\r\nville ha klarhet, slåss för att få fram öppenhet och\r\nöppna utskottsutfrågningar. Kurt Ove Johansson\r\ngjorde, fru talman, inte ett skvatt den gången för att\r\ndriva fram någon öppenhet i den här frågan. Det\r\nvar inte socialdemokraterna, varken i eller utanför\r\nkonstitutionsutskottet, som drev fram att vi fick\r\nden öppenhet som vi ändå fick.</pre><pre>Jag rekommenderar alla att läsa igenom vad som\r\nsades då. Tvärsäkerheten om att där inte fanns\r\nnågonting att bry sig om var ju formidabel. Kurt\r\nOve Johansson har inte lärt sig någonting under de\r\nhär åren.</pre><pre>Jag vill ändå säga att det naturligtvis är viktigt att vi\r\nslutgranskar detta om vi kan det. Det är inte\r\nkonstitutionsutskottets fel att rättegångar har blivit\r\nså försenade och att det har tre år innan vi får dom\r\ni en, juridiskt sett, mycket okomplicerad\r\nsmugglingsaffär. Den kan dock vara politiskt\r\nintressant. Det är icke konstitutionsutskottets fel\r\natt det tar tre år. Hade vi haft en annan tidsplan i\r\ndet rättsliga maskineriet hade vi kunnat klara av\r\ndetta, vilket vi en gång hoppades, betydligt\r\ntidigare. Då hade vi sluppit dagens diskussion.\r\nProblemet är ju att de inblandade konsekvent har\r\nsagt att de inte vill svara på några frågor på de här\r\nkänsliga områdena, som jag indikerade, förrän\r\ndom har fallit i de mål som finns. Det har vi\r\nrespekterat. De har inte någon rätt att vägra svara\r\npå frågor, men vi har respekterat detta, eftersom vi\r\nhar tyckt att det varit rimligt.</pre><pre>Efter det inlägg som Kurt Ove Johansson har hållit\r\när det väl stor risk att han och hans partivänner\r\nkommer att blockera en fortsatt öppenhet i den här\r\nfrågan. Jag tror, fru talman, att man då kommer att\r\ngöra samma misstag som 1988.</pre><pre>Anf. 18 KURT OVE JOHANSSON (s)\r\nreplik:</pre><pre>Fru talman! Att Anders Björck är konspiratorisk\r\nhar jag säkert sagt i åtskilliga debatter med Anders\r\nBjörck. Jag tycker nog att hans framträdande i den\r\nhär repliken också ger bevis för att det förehåller sig\r\npå det sättet. Jag försökte ändå i mitt\r\ninledningsanförande slå fast att det är ett enigt\r\nutskott som står bakom de skrivningar som\r\nkonstitutionsutskottet har gjort. Anders Björck vill\r\nlikväl föra en debatt kring områden som vi inte har\r\nprövat i utskottet ännu.</pre><pre>Vi socialdemokrater utesluter ingalunda att det kan\r\nfinnas anledning för konstitutionsutskottet att\r\nfortsätta att granska den här frågan. Men som läget\r\när i dag, när dom faller om två dagar, är det ganska\r\nrimligt att avvakta dessa två dagar innan vi sätter i\r\ngång en våldsam granskningsdebatt i ärendet. Det\r\när också rimligt att vi tar del av vad som har kommit\r\nfram i domen och skaffar oss vetskap och kunskap\r\nom vad som har skett under det pågående målet.\r\nSedan får den framtida diskussionen i\r\nkonstitutionsutskottet avgöra hur vi skall hantera\r\nfrågan fortsättningsvis.</pre><pre>Jag vill gärna säga till Anders Björck, och jag\r\ntycker att det framgår av de skrivningar som vi\r\nockså har gjort i utskottsbetänkandet, att det finns\r\nen del andra områden som också kan vara\r\nintressanta att granska för utskottet. De har\r\nanknytning till det som vi talar om i dag, t.ex. det\r\nfaktum att justitieombudsmannen utreder den\r\nrättsliga processen i avlyssningsmålet. Även JO\r\navaktar dom den 6 juni. Det är alltså möjligt att vi\r\nhär, precis som vi skriver i utskottsbetänkandet, när\r\nJOs utredning blir klar, kanske kommer att få\r\nanledning att granska regeringens befattning med\r\nfrågor som har med sekretess att göra i samband\r\nmed rättegången i avlyssningsmålet i Stockholms\r\ntingsrätt. Nog finns det en öppenhet från\r\nsocialdemokraternas sida att verkligen pröva den\r\nhär frågan. Man skall verkligen vara\r\nkonspiratorisk, Anders Björck, om man skall hitta\r\nanledning att angripa socialdemokraterna från de\r\nutgångspunkter som Anders Björck gör.</pre><pre>Anf. 19 ANDERS BJÖRCK (m) replik:</pre><pre>Fru talman! Jag tycker inte att jag är särskild\r\nkonspiratorisk. Jag vill bara erinra om att jag fick\r\nden beskyllningen i början av juni för tre år sedan,\r\n1988. Vad jag sade då och vad jag trodde då, och\r\njag var ingaludna ensam, visade sig väl vida\r\növerträffas av verkligheten. Nu i efterhand tycker\r\njag att problemet var att jag inte var tillräckligt\r\nkonspiratorisk. Det är nog bra att vara litet\r\nkonspiratorisk i stället för att vara så godtrogen som\r\nen och annan var när den här affären blev offentlig.\r\nJu mer man har rört i den, desto mer har det visat\r\nsig att de misstankar som har funnits faktiskt varit\r\nberättigade.</pre><pre>Jag tror självfallet inte att Kurt Ove Johansson är\r\ngodtrogen i den här frågan, absolut inte. Han är\r\ninte alls godtrogen. Han är en listig person som vet\r\natt en fortsättning på den här affären kanske skulle\r\nkunna vara skadlig för de parti han representerar i\r\nriksdagen. Jag har all förståelse för Kurt Ove\r\nJohanssons utgångspunkter i den här diskussionen.\r\nNu har dock konstitutionsutskottet som sådant\r\nnaturligtvis ansvar att få fram de fakta som vi på\r\ngrund av rättsmaskineriet inte har kunnat få fram\r\ntidigare. Vi bör få fram det före valet, precis som vi\r\nresonerade 1988.</pre><pre>Vad jag tycker är särskilt allvarligt, fru talman, är\r\natt Ebbe Carlsson -- för att citera hans egna ord --\r\nhar vidgått att han ljög inför justitiekanslern. Han\r\nundanhöll uppgifter. När han blivit anklagad i dessa\r\nsammanhang har han svarat: Ingen frågade mig.</pre><pre>Det är utan tvivel så, fru talman, att det finns en rad\r\nfrågor som borde ställas för att vi skall få fram hela\r\nsanningen i denna historia.</pre><pre>Jag hoppas att därvidlag är Kurt Ove Johansson\r\növerens med mig. Några beslut fattar vi inte förrän\r\ndom fallit i buggningsrättegången. Vi bör\r\ngemensamt kunna hitta en vettig arbetsordning\r\nsom tar hänsyn till utskottets arbetssituation och\r\nger rättsliga aspekterna. Vi bör se till att vi skiljer\r\noss från vårt granskningsuppdrag med den heder\r\nsom vi tycker att utskottet förtjänar efter dess\r\nintensiva arbete de tre senaste åren.</pre><pre>Anf. 20 KURT OVE JOHANSSON (s):</pre><pre>Fru talman! Jag vill gärna säga att det definitivt inte\r\när någon list som ligger bakom mitt agerande i\r\ndenna fråga. Det finns kanske anledning att än en\r\ngång betona att de skrivningar\r\nkonstitutionsutskottet gjort har stöd av alla partier\r\ni utskottet. Där pekar konstitutionsutskottet på\r\nmöjligheter som kan finnas att fortsätta att granska\r\ndenna sak.</pre><pre>Jag vill gärna säga till Anders Björck att jag inte är\r\nett dugg orolig för mitt parti när det gäller den här\r\nfrågan. Jag tycker att jag utifrån den granskning har\r\ngjort har skäl att fälla ett sådant påstående. Det\r\nenda jag eftersträvar, Anders Biörck, är att vi skall\r\nha ordentligt på fötterna innan vi gör en massa\r\nuttalanden.</pre><pre>Jag vänder mig inte emot att Anders Björck vill\r\nfortsätta att granska detta ärende, men jag vänder\r\nmig mot att man springer i väg och gör\r\ninsinuationer och påståenden när man inte har det\r\nsakmaterial som man behöver för att kunna göra\r\ndetta.</pre><pre>Det är därför jag tycker att det är fel att i ett särskilt\r\nyttrande, som moderaterna avgivit, tala om\r\nmärkligt agerande osv., när man ändå 1989 skrev\r\nunder att man inte kunde beslå ett numera före\r\ndetta statsråd med några oegentligheter på detta\r\nområde.</pre><pre>Innan någon springer i väg och fäller en massa\r\nomdömen tycker jag att konstitutionsutskottet skall\r\nse till att man har ordentligt på fötterna. Därefter\r\nskall vi göra granskningen och -- i händelse man har\r\nkommit på några oegentligheter -- ge vederbörande\r\nvad de förtjänar.</pre><pre></pre><pre>Anf. 21 BIRGIT FRIGGEBO (fp):</pre><pre>Fru talman! Egentligen skulle det över huvud taget\r\ninte finnas något behov av denna diskussion i denna\r\nkammare. Men eftersom frågan ändå kommit upp\r\ntycker jag man behöver visa vilken attityd man har\r\ni frågan om fortsatt granskning.</pre><pre>Det vore en fördel om det fanns möjligheter att\r\navsluta denna fråga under denna mandatperiod, så\r\natt det är samma personer som avslutar det hela och\r\nsom också ägnat så många timmar och så mycket\r\nmöda åt denna förskräckliga historia.</pre><pre>Jag har den uppfattningen att om vi skall ta upp\r\ndetta behöver vi ha som underlag nya uppgifter\r\nutöver dem vi tidigare fått fram. Har Anders\r\nBjörck några ytterligare bevis som inte varit\r\nföremål för utskottets granskning bör han\r\nnaturligtvis ta fram dem.</pre><pre>Jag skulle som en allmän kommentar vilja säga att\r\nnär man nu ser litet mera översiktligt vad tidningar\r\noch andra media rapporterar från rättegångarna,\r\nverkar det som om vi fick fram förvånansvärt\r\nmycket uppgifter och material under den\r\ngranskning vi gjorde under de hektiska\r\nsommarmånaderna 1988 med den uppföljning som\r\nblev efter valet. Men jag vill med bestämdhet\r\ndeklarera att det inte får vara så att vi i något slags\r\ntrötthetens tecken, eller med argumentet att detta\r\när en så gammal och uttjatad fråga, säger att\r\nutskottet inte skall ägna sig åt denna fråga i\r\nsommar. Det får inte ske. Det är nödvändigt att\r\nkomma till slutet i denna fråga.</pre><pre>Min uppfattning när det gäller surdegar är att det är\r\nbättre att få fram information och uppgifter -- ju\r\nförr dess bättre. Jag har erfarenhet från andra\r\nsurdegar, t.ex. IB-affären, kopplingen till\r\nsocialdemokratiska partiet, spionen i Göteborg,\r\nsom finns kvar. Jag tror det är på grund av att man\r\ninte tog fram alla uppgifter i ljuset redan från\r\nbörjan. Sådana här surdegar lever kvar med alltför\r\nmånga frågetecken. Surdegarna försvinner inte.</pre><pre>Det finns vad jag skulle vilja kalla en symbolfråga\r\nsom blivit allt viktigare under rättegångarna här i\r\nvår. Det är frågan: Varför ringde man upp\r\nstatsministern i New York mitt i natten och\r\ninformerade honom när en underordnad\r\ntjänsteman fastnade i tullen? Svaret på den frågan\r\nhar vi enligt min uppfattning inte fått ordentligt i\r\nden granskning vi har genomfört. Det är möjligt att\r\nvi aldrig får svaret på den frågan. Då kommer\r\nsurdegen att leva kvar lång tid framöver.</pre><pre>Anf. 22 ANDERS BJÖRCK (m):</pre><pre>Fru talman! Jag vill börja med att instämma i vad\r\nBirgit Friggebo sagt om surdegar. I det avseendet\r\nhar konstitutionsutskottet på ett förtjänstfullt sätt\r\nklarat upp frågorna tycker jag. När det gäller\r\nvapenexportaffärer, där vi ändå fått fram allt det\r\nmaterial man rimligtvis kan få fram, har vi dragit\r\nslutsatser. De har, tycker jag, agerat väldigt öppet.\r\nSocialdemokraterna har kritiserat sina statsråd, vi\r\nhar varit med att kritisera våra. Det är självfallet så\r\ndet bör gå till.</pre><pre>Jag tycker det är utmärkt att vi denna gång har\r\nväldigt litet att diskutera om vapenexportsidan i\r\ndenna granskning. Det beror på att vi metodiskt\r\narbetat av vapenexportfråga efter\r\nvapenexportfråga så långt som det över huvud taget\r\nhar varit möjligt.</pre><pre>Det tycker jag att vi skall göra i Ebbe Carlsson-\r\naffären också. Jag tycker inte den bör kvarstå i\r\ndenna valrörelse. Jag tror väldigt många är trötta\r\npå den, men den kommer att leva kvar och spela en\r\nroll i denna valrörelse, tro mig, ännu mer om vi inte\r\nbetar av den nu och i stället säger att vi kan ta det\r\nnästa år.</pre><pre>Det har kommit fram en lång rad nya saker. När jag\r\nfrågade Ebbe Carlsson sommaren 1988 hur han\r\nhade fått tag på den s.k. åklagarpärmen, svarade\r\nhan att han inte kunde svara på detta eftersom det\r\nskulle bli rättegång. Bara en sådan sak! Det\r\nrespekterade jag och utskottet, men så är det på\r\npunkt efter punkt -- man vägrade svara på frågor\r\nmed hänvisning till kommande rättegång. Vi kände\r\ninte till detta som berörde kurirpost. Vi visste inte\r\nom de kontakter man hade med den franska\r\nunderrättelsetjänsten via den svenska ambassaden\r\ni Paris. Detta har kommit fram senare. Det finns\r\nbelagt i skriftliga promemorior. Skall vi inte\r\nundersöka detta? Skall vi inte ta fram det material\r\nsom finns?</pre><pre>Vi granskar ju regeringen. En del har velat göra\r\ngällande att regeringens anknytning till detta är\r\nperifer. Jag tycker inte det. Om landets\r\nstatsminister under ett viktigt officiellt besök i New\r\nYork blir uppringd och får beskedet om att någon\r\nfastnat i tullen i Helsingborg är det faktiskt inte\r\nnågot som regeringen befinner sig på långt avstånd\r\nifrån.</pre><pre>Kammaren övergick till att debattera\r\nKrigsmaterielexport samt Sverige och Gulfkriget.</pre><pre>Anf. 23 ANDERS BJÖRCK (m):</pre><pre>Fru talman! Sveriges roll i den s.k. Gulfkrisen var\r\ninte särskilt heroisk, även om vi slogs till sista\r\namerikan. Med tanke på förspelet till detta krig\r\nfinns det inte någon anledning till kritik mot de\r\nblygsamma svenska insatser som gjordes för att\r\nbefria Kuwait: ett fältsjukhus och viss export av\r\nmateriel. Det var ju detta som i huvudsak var de\r\nsvenska insatserna när det gällde att sätta stopp för\r\nSaddam Husseins framfart.</pre><pre>Vi har alltså ingen anledning att förhäva oss när det\r\ngällde att befria Kuwait. Den kritik som riktats från\r\nreservanternas sida får väl ses som ett återsken av\r\nden svenska efterkrigstradition som alltid inneburit\r\natt Sverige visat förståelse för diktarurer på\r\nvänsterkanten och riktat kritik mot demokratiska\r\nländer, särskilt USA. Jag tycker därför inte att det\r\nfinns någon anledning att rikta någon kritik mot de\r\nblygsamma svenska insatser som gjordes i\r\nGulfkriget.</pre><pre>Det finns däremot grundad anledning att rikta\r\nkritik mot den svenska regeringens handlande vad\r\ngäller brevet till Saddam Hussein. Detta brev\r\ninnehåller formuleringar som är olyckliga och\r\nkomprometterande för Sverige. Statsministern\r\nstrycker Saddam Hussein medhårs genom att tona\r\nned betydelsen av den irakiska ockupationen av\r\nKuwait och utnämna Palestinafrågan till den\r\navgörande konflikten i regionen. Det skapade\r\nosäkerhet om Sveriges stöd till FNs handlingslinje.\r\nDetta brev, fru talman, tillhör inte det inom\r\nutrikespolitiken som vi svenskar har anledning att\r\nkänna särskilt stor stolthet över.</pre><pre>Detta kunde ha undvikits om ett samråd hade skett\r\nmed utrikesnämnden. Med hänsyn till\r\ntidsaspekterna fanns det faktiskt alla möjligheter\r\ntill detta, att påstå något annat är undanflykter.\r\nKontakt borde i varje fall ha kunnat tas direkt med\r\nledarna för de partier som är företrädda i\r\nutrikesnämnden. Här föreligger ett nonchalerande\r\nav oppositionen. Man kan fråga sig om skälen\r\ndärtill.</pre><pre>Oavsett om det fanns ett brev eller inte fick\r\nsamtliga länders gisslan åka hem. Detta gäller även\r\nde amerikanska medborgare som befann sig i Irak.\r\nMan frågar sig då: Var brevet med dess\r\nkomprometterande formuleringar nödvändigt?</pre><pre>Det är faktiskt tveksamt. Regeringen skall\r\nsjälvfallet inte ha någon kritik för sitt arbete att\r\nförsöka få ut den svenska gisslan -- tvärtom. Men\r\ngenom privata svenska initiativ -- bl.a. leveranser\r\nav medicin -- var faktiskt en frigivning på gång.\r\nDetta kände regeringen till.</pre><pre>Samtidigt som detta ägde rum kunde vi i massmedia\r\nläsa att förre centerledaren Thorbjörn Fälldin\r\növervägde att resa till Bagdad för att få hem gisslan.\r\nJag har en känsla av att här kan föreligga ett\r\nsamband och en förklaring till varför statsminister\r\nIngvar Carlsson var så ivrig att snabbt få i väg sitt\r\nbrev.</pre><pre>Fru talman! Om inte några prestigesynpunkter\r\nhade lagts på ärendet hade gisslan blivit fri i vilket\r\nfall som helst. Sverige hade då sluppit att sända ett\r\nbrev som inte hedrar vårt land och självfallet inte\r\ndess undertecknare, Ingvar Carlsson.</pre><pre>Anf. 24 BIRGIT FRIGGEBO (fp):</pre><pre>Herr talman! Jag skulle vilja inleda med att säga att\r\njag tycker att det finns anledning att ge regeringen\r\nen eloge för det sätt man skötte Sveriges hållning i\r\nGulfkriget. Man höll nämligen god kontakt med\r\nalla partier i denna kammare. Det blev alltså en\r\ngemensam nationell angelägenhet. Det ledde till ett\r\ngivande och tagande. Man var överens om\r\nangreppssättet, och regeringen var mycket lyhörd\r\nför oppositionens olika uppfattningar.</pre><pre>Mot bl.a. denna bakgrund blir det desto mer\r\nuppseendeväckande hur regeringen skötte\r\nhanteringen av brevet till Saddam Hussein. Det är\r\nhelt avvikande från det sätt som man skötte de\r\nandra frågorna. Utskottsmajoriteten --\r\nsocialdemokraterna, kommunisterna och\r\nmiljöpartiet -- säger att det hade varit en fördel om\r\nfrågan om brevet hade anmälts till\r\nutrikesnämnden. Enligt den tidtabell som vi har fått\r\nfrån regeringskansliet aktualiserades frågan om\r\nbrevet i början av november. Den 13 november\r\nsvarade utrikesministern på en fråga i riksdagen.\r\nDet frågesvaret skulle senare utgöra underlag för\r\nbrevet. Den 22 november överlämnades brevet.</pre><pre>Sten Andersson har under utfrågningen också sagt\r\natt det hade varit önskvärt om han hade hunnit\r\növerlägga i utrikesnämnden. Statsminister Ingvar\r\nCarlsson påstår att frågan underställts riksdagen\r\ngenom ett frågesvar. Det frågesvaret handlade om\r\nen Mellanösternkonferens. Han har också sagt att\r\nhan inte ville fördröja avsändandet av brevet\r\ngenom ett sammanträde i utrikesnämnden. Det\r\nframgår varken av de handlingar som vi har fått\r\nfrån regeringskansliet eller ens av\r\nutskottsmajoritetens skrivning att utrikesnämnden\r\nfaktiskt sammanträdde den 15 november, två dagar\r\nefter det att utrikesministern hade givit sitt\r\nfrågesvar i riksdagen och sju dagar innan brevet\r\növerlämnades till Iraks chargé-d'affaires.\r\nMajoriteten har inte ens bemödat sig om att ta reda\r\npå om utrikesnämnden hade ett sammanträde.</pre><pre>Man måste då ställa sig frågan: Varför ville\r\nregeringen dölja avsändandet av brevet för\r\noppositionen? Min hypotes är att den visste att\r\nbrevet innehöll kontroversiella formuleringar och\r\natt det kunde bli bråk om formuleringarna. Brevet\r\nvar väldigt devot formulerat och avsänt till en\r\ndespot. Det ledde också till jubel i Iraks parlament.\r\nMan visste att formuleringarna kunde ge utrymme\r\nför missförstånd. Utrikesministern har också\r\nsedermera i utfrågningen i konstitutionsutskottet\r\nerkänt detta. Han säger att vissa formuleringar i sitt\r\nsammanhang kunde missförstås. Han erkänner\r\nockså att man i brevet har använt ett felaktigt\r\nordval.</pre><pre>Jag måste säga att jag tycker att det är märkligt att\r\nsocialdemokrater, miljöpartister och kommunister\r\ninte finner någon anledning att rikta kritik mot\r\nregeringen. Här finns ju kritiken serverad på fat i\r\nstatsministerns och utrikesministerns egna\r\nformuleringar i samband med att de svarade på\r\nfrågor i utskottet.</pre><pre>Kommunisterna försöker springa undan genom att\r\nsäga att detta är utrikespolitik och ingen\r\nkonstitutionell fråga. Det är ju helt fel, eftersom\r\ngranskningen har koncentrerat sig väldigt mycket\r\npå hur beredningen av detta ärende har gått till.\r\nKonstitutionsutskottet har undersökt om ärendet\r\nhar varit föremål för överläggningar i\r\nutrikesnämnden och hur samarbetet mellan\r\nutrikesdepartementet och statsrådsberedningen\r\nhar skett. Det är ju just bristerna i beredningen av\r\närendet som har lett till detta katastrofala resultat.\r\nJag är alldeles övertygad om att brevet inte hade\r\nsett ut som det gjorde om överläggningar i\r\nutrikesnämnden eller med samtliga partiledare\r\nhade kommit till stånd. Om brevet då hade sänts i\r\nväg eller inte kan vi inte veta. Den frågan kan vi\r\ninte ge något svar på.</pre><pre>Majoriteten motiverar det faktum att man inte vill\r\nkritisera regeringen med att det rådde mycket\r\nspeciella förhållanden i fråga om gisslans situation.\r\nDet är helt riktigt att så var fallet, men det är ett\r\nmycket dåligt försvar, eftersom just det faktum att\r\nsituationen var speciell, att det rådde speciella\r\nförhållanden och att läget var väldigt upphetsat\r\nmed kritik från de anhöriga borde utgöra en grund\r\nför regeringen att vara speciellt noggrann och göra\r\ndet önskvärt med överläggningar i denna fråga\r\nliksom i alla andra frågor i samband med Sveriges\r\nuppträdande i Gulfkriget.</pre><pre>Jag skall inte göra någon genomgång av\r\nformuleringarna i brevet utan hänvisar framför allt\r\ntill den utfrågning jag hade med Sten Andersson,\r\nsom finns redovisad i bilagan med utfrågningar på\r\ns. 143--148. Jag skall nöja mig med att dra några\r\nslutsatser utifrån hur själva granskningen har gått\r\ntill.</pre><pre>Jag tycker att granskningen i det här ärendet ger en\r\nmycket dålig eftersmak. Till att börja med har man\r\nförsökt dölja att utrikesnämnden har sammanträtt\r\nunder den period då diskussionen om brevet pågick\r\ni regeringskansliet. Man har försökt att säga att\r\nman inte kunde hinna med ett\r\nutrikesnämndssammanträde, trots att man faktiskt\r\nhade ett utrikesnämndssammanträde. Man har\r\npåstått att brevet och formuleringarna i det var\r\nförankrade i riksdagen. Statsministern sade vid\r\nutfrågningen att frågan hade underställts hela\r\nriksdagen, och han syftade då på ett frågesvar som\r\nhade lämnats till en enskild person i denna\r\nkammare. Man försökte också i ett visst skede ge\r\nintryck av att det var en interpellationsdebatt som\r\nhade ägt rum och att alla partier i och med detta\r\nhade kunnat delta i diskussionen. Det var\r\nemellertid en helt felaktig uppgift. Statsministern\r\nsade också vid utfrågningen att frågan i realiteten\r\ngenom interpellationssvaret från Sten Andersson --\r\nsom lämnades en vecka före utfrågningen -- hade\r\nunderställts riksdagen och att det därför inte fanns\r\nnågon anledning att för detta brev inkalla\r\nutrikesnämnden. Statsministern vill alltså försöka\r\nsäga att ett enkelt frågesvar i denna kammare\r\nersätter överläggningar i utrikesnämnden. Detta är\r\nväl -- om något -- en konstitutionell fråga. Man har\r\nvidare försökt göra troligt att formuleringarna i\r\nbrevet överensstämde med frågesvaret och att det i\r\nbrevet inte fanns något nytt, som inte fanns med i\r\nfrågesvaret. Ett enigt utskott konstaterar att det\r\nfinns vissa skillnader i formuleringarna och att det i\r\nbrevet finns uppgifter som inte framgick av\r\nfrågesvaret.</pre><pre>Herr talman! Jag är av den bestämda uppfattningen\r\natt detta behov av bortförklaringar och de felaktiga\r\nuppgifter som både statsministern och\r\nutrikesministern har lämnat innebär ett\r\nerkännande i efterhand av att frågan inte har skötts\r\nsärskilt bra. Mot den bakgrunden är jag mycket\r\nförvånad över att i varje fall kommunisterna och\r\nmiljöpartiet inte har tagit dessa svar från\r\nregeringskansliet som en utgångspunkt för kritik\r\nmot regeringen. Regeringen har ju genom sina svar\r\negentligen kritiserat sig själv.</pre><pre></pre><pre>Anf. 25 Tredje vice talman BERTIL FISKESJÖ\r\n(c):</pre><pre>Herr talman! Rubriken på detta avsnitt innefattar\r\nkrigsmaterielexport i allmänhet samt de svenska\r\ninsatserna i Gulfkriget och brevet till Saddam\r\nHussein.</pre><pre>Vad gäller krigsmaterielexporten tycker jag att det\r\när viktigt att slå fast att konstitutionsutskottets\r\nivriga grävande i dessa frågor sedan många år\r\ntillbaka har givit ett positivt resultat. Vi har fått en\r\nuppstramning av det regelverk som skall gälla för\r\nkrigsmaterielexporten, vi har fått en förstärkning\r\nav KMI, och vi har fått en allmän vakenhet vad\r\ngäller slutanvändarintyg och risken för\r\nvidareexport.</pre><pre>Det fanns på detta område ett slags troskyldighet\r\nsom var ganska häpnadsväckande och som bl.a.\r\nvisade sig i att man levererade så mycket vapen till\r\ndet lilla Singapore. Jag kommer ihåg att jag i\r\nsamband med att vi första gången tog upp dessa\r\nfrågor just ifrågasatte om detta lilla land över huvud\r\ntaget hade utrymme nog för att placera alla de\r\nvapen som Sverige exporterade dit. Det fanns alltså\r\nett slags troskyldighet och en alltför stor tillit till\r\nvapenindustrin.</pre><pre>På detta område har konstitutionsutskottet enligt\r\nmin uppfattning gjort en mycket fin insats, som har\r\ngivit upphov till en annan attityd och en annan\r\nlagstiftning än vi hade tidigare. Men det finns\r\nfortfarande en del frågor att besvara, och vi säger\r\nockså att vi skall komma tillbaka till en del av\r\närendena.</pre><pre>Det är generellt inte mycket att säga om de svenska\r\ninsatserna i Gulfkriget. Såvitt vi har kunnat finna\r\nhar regeringen handlat på ett riktigt sätt. Vi är med\r\ni FN, och vi kan naturligtvis inte undandra oss de\r\nuppgifter som åligger FNs medlemmar om ett\r\nenhälligt säkerhetsråd fattar beslut. Den insats vi\r\ngjorde på FN-sidan kan naturligtvis karaktäriseras\r\nsom liten och obetydlig, men själva den principiella\r\nmarkeringen är viktig. Lasarettsinsatserna kunde\r\nockså ha blivit mycket betydelsefulla, inte minst ur\r\nhumanitär synpunkt.</pre><pre>Det är viktigt att vi har fått en ordentlig redovisning\r\nav de folkrättsliga resonemang som man måste\r\nkänna till när man tar ställning i ett ärende av detta\r\nslag. Vi har kunnat konstatera att vi på den här\r\npunkten inte har något särskilt att säga om\r\nregeringens sätt att handlägga ärendet. De\r\nkonsultationer som bör förekomma i ett sådant här\r\närende har ägt rum.</pre><pre>Jag är litet förvånad över den kritik som vpk och\r\nmiljöpartiet har riktat mot Sveriges uppslutning på\r\ndemokratiernas och FNs sida i kriget.</pre><pre>Jag är också förvånad över att vi inte kunde enas i\r\nen bred kritik mot regeringens handläggning av det\r\nnu så omtalade och omskrivna brevet till Saddam\r\nHussein. Med hänsyn till situationen i\r\nMellanöstern, det läge den svenska gisslan befann\r\nsig i och den över huvud taget upphetsade\r\nstämningen är det alldeles givet att detta brev inte\r\nvar ett brev vilket som helst. Det var ett mycket\r\nviktigt brev. Enligt min uppfattning borde det ha\r\nvarit alldeles givet att regeringen skulle ha\r\nföredragit ärendet i utrikesnämnden. Som Birgit\r\nFriggebo ingående har redovisat fanns det heller\r\ninte några tidsmässiga eller formella hinder mot att\r\nta upp ärendet i utrikesnämnden. Jag skulle vilja\r\nsäga att det är för bl.a. denna typ av ärenden som\r\nvi har utrikesnämnden. Jag förstår inte varför man\r\nundlät att redovisa ärendet i nämnden om det inte\r\nvar så som Birgitt Friggebo insinuerade, nämligen\r\natt regeringen var ängslig för att man då inte skulle\r\nfå med de formuleringar man tydligen tyckte var\r\nbra, dvs. att man i brevet drog in andra konflikter i\r\nstället för att koncentrera sig på den fråga det i\r\nsjälva verket gällde, nämligen diktatorns och hans\r\nanhangs tagande av svensk gisslan i Irak.</pre><pre>Jag beklagar således att socialdemokraterna på den\r\nhär punkten inte har kunnat gå med på en kritik\r\nmot regeringens handläggning som jag tycker är väl\r\nbefogad. Jag instämmer i den utförliga\r\nargumentation som Birgit Friggebo hade på den här\r\npunkten. Jag skall inte upprepa den, men jag skulle\r\nvilja skärpa det hela i så måtto att jag yrkar bifall\r\ntill reservation nr 5.</pre><pre>Anf. 26 BENGT HURTIG (v):</pre><pre>Herr talman! Det har fallit på min lott att fuska litet\r\ni konstitutionsutskottets arbete. Jag måste säga att\r\nvi inte har riktat någon kritik på konstitutionella\r\ngrunder mot regeringens handläggning av brevet.\r\nDet konstateras dock i utskottets yttrande som vi\r\nstod bakom att det hade varit en fördel om man\r\nhade informerat om brevet till utrikesnämnden. I\r\növrigt har vi således inte haft någon anledning att\r\ngå in i någon skarpare kritik av det. Jag tror att det\r\nvar en komponent som sannolikt var nödvändig för\r\natt vi skall kunna vara säkra på att de svenskar som\r\nsatt fast nere i Irak skulle kunna komma loss. Det\r\när möjligt att så ändå hade skett med någon\r\ntidsfördröjning, men det var en del i den strategi\r\nsom jag tror var nödvändig för att vi skulle kunna\r\nvara säkra på att få hem svenskarna.</pre><pre>Herr talman! Jag tror att man kan säga att vi i vårt\r\nland i en internationell jämförelse i stort sett har\r\nvarit ganska förskonade från laglöshet och\r\nkorruption hos våra myndigheter och företag.\r\nKrigsmaterielexportfrågor står på grund av den\r\nlagstiftning vi har regeringens handläggning mycket\r\nnära. Handläggningen av många av\r\nkrigsmaterielexportfrågorna har medfört att\r\nSveriges anseende på den internationella arenan\r\nhar fått sig en ordentlig törn. Skandalerna och\r\nrättegångarna har avlöst varandra i en lång pinsam\r\nföljetong under 80-talet. I Indien har Bofors blivit\r\nnärmast ett skällsord, och en regering har fallit på\r\nanklagelser om att den har tagit emot förmodade\r\nmutor från svenska intressen.</pre><pre>I går diskuterade vi svårigheterna att förena en\r\nmarknadsekonomi med en konsekvent\r\nmiljöpolitik. I dag påminns vi om att den\r\ninternationella vapenhandeln är en mycket olustig\r\ndel av den berömda marknadsekonomin. Även i\r\ndenna fråga påminns vi om att en politisk kontroll\r\nav marknaden är nödvändig.</pre><pre>Jag tror att jag kan hålla med Bertil Fiskesjö om att\r\ndet omfattande arbete som har lagts ned på den här\r\nkontrollen har lett till en uppstramning av\r\nhandläggningen.</pre><pre>I det avvecklade krutmålet med de inblandade från\r\nNobel Krut, tvingades man ogilla åtalet eftersom\r\ndet hade varit oklart för de inblandade parterna om\r\nexportförbud förelegat eller inte. Man har sagt att\r\nexport har medgetts av regeringen i avsevärd\r\nomfattning. Ingen visste egentligen var gränsen\r\ngick för vad som fick exporteras. Denna oreda som\r\ngällde i början av 80-talet är givetvis oförsvarbar.</pre><pre>När det gäller exporten till Thailand år 1988 är det\r\npinsamt att läsa i utskottets betänkande hur den\r\nborgerliga regeringen fungerade. Regeringen,\r\nfrämst handelsminister Burenstam Linder och\r\nutrikesminister Ullsten, behandlade Thailands\r\nönskan att få köpa kanoner. Det finns dock\r\negentligen inga dokument som visar vad de kom\r\nfram till. När Bofors begärde exporttillstånd för\r\nsamma kanoner till Singapore gav regeringen\r\nexporttillstånd efter föredragning av\r\nförsvarsminister Krönmark, trots att Thailand var\r\nett stängt land för vapenexport. Jag tycker att det\r\när bra att ett enigt utskott konstaterar att bristen på\r\nvaksamhet var anmärkningsvärd i den borgerliga\r\nregeringen.</pre><pre>Trots att krigsmaterialexport i princip har varit\r\nförbjuden har vi fått tre sätt att exportera\r\nkrigsmateriel. Det kan dels ske genom en olaglig\r\nsmuggling, dels genom en olaglig utförsel med\r\nregeringens tysta medgivande, dels genom en\r\nutförsel med regeringens öppna medgivande. Jag\r\ntror att det är tack vare fredsrörelsens forskningar\r\nsom den ljusskygga delen av verksamheten har\r\nkommit i dagern. Vi får hoppas att fredsrörelsen\r\näven i fortsättningen hjälper oss att bevaka\r\nframtida regeringar. Avvecklingen av\r\nvapenexporten kommer säkerligen också att\r\ndiskuteras i fortsättningen i denna kammare.</pre><pre>Frågan om vapenexporten till de krigförande i\r\nGulfkriget och det svenska deltagandet med\r\nfältsjukhuset hänger givetvis samman med den\r\nlojalitet med Förenta nationerna som vi har\r\nbekännt oss till. Beslutet att sluta upp i de allierades\r\naktion föregicks inte enligt min mening av\r\ntillräckliga folkrättsliga analyser. Nu i efterhand\r\nkan det konstateras att det mycket väl kan\r\nifrågasättas hur FN-stadgan har tillämpats. Det har\r\nbl.a. gjorts i nedrustningsbetänkandet UU18, som\r\nvi behandlade för någon vecka sedan. Där\r\nkonstateras bl.a. att det hade varit önskvärt att\r\nproceduren enligt stadgan hade kunnat iakttas. I\r\nden internationella debatten finns också en stark\r\noro för att stadgan i själva verket missbrukas och\r\nför att man skulle kunna säga att FN utvecklas till\r\nett instrument för främjande av vissa\r\nstormaktsintressen.</pre><pre>Man kan också fråga sig på vilken rättslig grund\r\nkärnkraftsreaktorer och förmodade fabriker för\r\nstridsmedel bombades. På vilken grund bombades\r\nvattenverk, reningsverk och skyddsrum? Dessa\r\nbombningar har i dag genom bristen på rent vatten\r\noch smittspridningen åstadkommit avsevärda\r\nlidanden för civilbefolkningen.</pre><pre>De farhågor vårt parti redovisade om hur kriget\r\nfördes från de allierades sida anser jag i stor\r\nutsträckning har bekräftats. Civilbefolkningen har\r\ndrabbats hårt, och Saddam Hussein sitter\r\nfortfarande kvar vid makten. De motstridiga\r\nuppgifter som regeringen har lämnat som\r\nförklaringar till hur fältsjukhuset skall fungera visar\r\nockså att de folkrättsliga förberedelserna inte var\r\nsärskilt grundliga. Såvitt vi kan finna finns det\r\nemellertid ingen anledning för att rikta någon\r\navgörande kritik på konstitutionella grunder mot\r\nregeringens handläggning av åtgärderna i\r\nGulfkriget. I en så betydelsefull fråga kan man,\r\nsåsom i reservation nr 4, resa frågan om inte\r\nriksdagen skulle ha behövt medverka i samband\r\nmed de överenskommelser som slöts med\r\nStorbritannien och Saudiarabien.</pre><pre>Herr talman! Jag yrkar bifall till reservation nr 4.</pre><pre>Anf. 27 PAUL CISZUK (mp):</pre><pre>Herr talman! Utskottet har behandlat\r\nvapenexport. Sveriges vapenexport ökade från 1,6\r\ntill 6 miljarder i fasta priser åren 1975--1989. Under\r\nde senaste åren har den minskat något på grund av\r\natt det inte blev något av med ytterligare\r\nhaubitsbeställningar till Indien. Det svenska\r\nförsvaret fick i stället köpa de överblivna\r\nkanonerna.</pre><pre>Det värsta är emellertid inte att vi nu får hålla en\r\nkrisbransch under armarna med skattemedel, utan\r\natt vi förlorar heder och internationellt anseende på\r\ngrund av vapenexporten.</pre><pre>Vår s.k. neutralitetspolitik avslöjas som ett\r\ndubbelspel. Svenska vapen har sålts olagligt i\r\nkrigförande länder eller kommit till användning i\r\nkrig genom vidareförsäljning från länder som vi har\r\nsålt till enligt regler och tradition.</pre><pre>Det s.k. Gulfkriget har ytterligare illustrerat\r\nproblemet och kommit som lök på laxen till\r\nsmuggelaffärerna. Bo Hammar och Per Gahrton\r\npåpekar detta i ett särskilt yttrande.</pre><pre>I vad gäller svenska vapen i Gulfkriget har vi ingen\r\nsärskild reservation för att pricka regeringen. Man\r\nhar skött detta dubbelspel mellan vapenexport,\r\nfredsiver och neutralitet så gott det sig nu göra låter,\r\nmen pinsamt är det. Borde inte riksdagen göra\r\nnågonting åt problemet. KU har, som Bertil\r\nFiskesjö framhållit, gjort en del hedervärda\r\ninsatser och medverkat till skärpta regler. Men bl.a.\r\nGulfkriget visar att dessa åtgärder tyvärr inte\r\nräcker. Vi menar att all vapenexport måste\r\navvecklas. Det är den enda lösningen. Vår heder i\r\ninternationella sammanhang är värd mer än fem\r\nmiljarder i exportinkomster. Vi kan för övrigt sälja\r\nandra saker.</pre><pre>Så sägs det alltid att vi måste ha en exporterande\r\nkrigsmaterielindustri för att kunna upprätthålla ett\r\nbra försvar. Ja, visst behöver vi det, om vi skall ha\r\nett försvar som ser ut som det vi har i dag. Vi\r\nbehöver ett samarbete med stormakten USA, om\r\nvi skall ha ett stormaktsförsvar i miniatyr. Inte\r\nklarar vi JAS-projektet utan amerikansk eller\r\nfransk teknologi. Men man kan bygga upp ett\r\nförsvar enligt andra principer. Vi har motionerat\r\nom det. Nog skulle det väl vara fördelaktigt med ett\r\nförsvar som var oberoende av stormakterna och\r\noberoende av en exporterande\r\nkrigsmaterielindustri. Jag är ävertygad om att den\r\nförsvarsmodellen finns, men den blir aldrig utredd\r\noch projekterad så länge man låter\r\nförsvarsindustrin och det militära etablissemanget i\r\nså stor utsträckning som nu styra utformningen av\r\nvårt försvar.</pre><pre>Herr talman! En omstrukturering av vårt försvar är\r\nden nödvändiga förutsättningen för att vi skall\r\nkunna ta oss ur den smutsiga vapenhandeln och\r\nåterupprätta vårt internationella anseende och få\r\nmöjligheter att styra och ställa i vårt eget bo.</pre><pre>I reservation 4 har vi tagit upp frågan om formerna\r\nför inrättandet av krigssjukhuset i Saudi-Arabien.\r\nJag yrkar bifall till den reservationen. Sverige\r\nborde ha kunnat bistå med sjukvård genom Röda\r\nkorset och inte genom samverkan med två\r\nkrigförande länder.</pre><pre>Anf. 28 KURT OVE JOHANSSON (s):</pre><pre>Herr talman! Konstitutionsutskottet har under\r\nsenare år ägnat mycken tid åt att granska\r\nhandläggningen av exporten av svensk\r\nkrigsmateriel. Utskottet har genom åren gjort\r\nmånga kritiska uttalanden i dessa frågor. Det är\r\nsäkerligen heller inga överord att påstå, precis som\r\nBertil Fiskesjö var inne på, att KUs granskning\r\nockså aktivt bidragit till att reglerna för export av\r\nsvensk krigsmateriel skärpts vid olika tillfällen.</pre><pre>Jag lade märke till att Paul Ciszuk ville avveckla all\r\nkrigsmaterielexport. Så kan man naturligtvis tycka,\r\nmen jag vill gärna tillägga att detta egentligen inte\r\nhar särskilt mycket att göra med årets\r\ngranskningsdebatt. Den debatten skall ju föras på\r\nett helt annat plan. Vår debatt beträffande\r\ngranskningen avser ju om regeringen verkligen har\r\nhållit sig till de regler som gäller på det här\r\nområdet. Utskottsmajoriteten har då kunnat\r\nkonstatera att så varit fallet. Vill man avveckla all\r\nkrigsmaterielexport, får den frågan diskuteras av\r\nriksdagen på sedvanligt sätt.</pre><pre>Att välrenommerade svenska företag medverkat i\r\nolaglig vapenexport var från början ofattbart för de\r\nflesta av oss. Rykten och påståenden om att man på\r\nregeringskansliet kände till dessa förhållanden var\r\nju en tillräcklig grund för en konstitutionell\r\ngranskning. Trots många år av idogt\r\ngranskningsarbete har dessa rykten och påståenden\r\ndess bättre inte besannats. Det är intressant att\r\nkonstatera att medborgarkommissionen, som\r\nockså har utrett frågan om den svenska\r\nvapenexporten, i stort sett dragit samma slutsatser\r\nsom konstitutionsutskottet. Fortfarande pågår\r\nutredningar angående grov varusmuggling av\r\nkrigsmateriel. Det kan därför bli nödvändigt för\r\nutskottet att i vissa avseenden fortsätta sin\r\ngranskning av svensk krigsmaterielexport.</pre><pre>Herr talman! Innan jag går in på de reservationer i\r\nkonstitutionsutskottets betänkande, som berör\r\nGulfkriget, skall jag med några ord beröra en\r\nexportaffär, via Singapore och Thailand, vilken\r\naffär varit föremål för årets granskning.</pre><pre>Den här affären handlades av regeringen i slutet av\r\n1979 och under första halvåret 1980. Vid denna\r\ntidpunkt var Staffan Burenstam-Linder\r\nhandelsministern och Ola Ullsten utrikesminister.\r\nNär utförseltillstånden gavs, var Eric Krönmark\r\nföredragande statsråd. Händelseförloppet i affären\r\nhar, så långt vi kunnat konstatera, utförligt\r\nbeskrivits i utskottets betänkande. Som framgår\r\ndärav har utskottet inte kunnat få svar på alla sina\r\nfrågor. Vi har nämligen tyvärr tvingats konstatera,\r\natt det inte är möjligt att komma längre i ärendet.</pre><pre>Utskottet har övervägt att söka komplettera\r\nutredningen genom ytterligare utfrågningar av\r\nberörda personer. Utskottet har då inte funnit det\r\nmeningsfullt att gå vidare i ärendet -- detta mot\r\nbakgrund av den tid som gått och resultatet av de\r\nutfrågningar i saken som gjorts genom\r\nmedborgarkommissionen, polis och\r\nåklagarmyndigheter.</pre><pre>Utskottet delar medborgarkommissionens slutsats\r\natt ärendets handläggning tyder på en\r\nanmärkningsvärd brist på vaksamhet inom\r\nregeringskansliet. Det är precis som ett par talare\r\ntidigare har sagt att detta är en ganska klart uttalat\r\nkritik och en stark skrivning.</pre><pre>Att genomföra en konstitutionell granskning långt\r\nefter en inträffad händelse är, precis som Birgit\r\nFriggebo sade, något som har sina svårigheter. Den\r\nerfarenheten har vi gjort i konstitutionsutskottet,\r\natt när en längre tid förflutit, så har aktörerna svårt\r\natt komma ihåg detaljer, vilka kan vara nog så\r\nviktiga.</pre><pre>KU har i årets betänkande mycket ingående\r\ngranskat regeringens handläggning av de\r\nproblemställningar som för svenskt vidkommande\r\nuppstod under Gulfkrisen. I tiden har granskningen\r\nkunnat genomföras mycket nära tidpunkterna då\r\nhändelserna ägde rum, och det är alldeles klart att\r\ndetta förhållande har varit en stor fördel.</pre><pre>Rent allmänt måste regeringen få ett gott betyg för\r\nsitt sätt att hantera situationer som uppstod i\r\nsamband med Gulfkrisen. Det var svåra beslut som\r\nskulle fattas och frågor skulle handläggas under\r\ntidspress. Företrädare för oppositionspartierna har\r\nockså givit beröm för regeringens sätt att sköta\r\ninformationen till utrikesnämnden.</pre><pre>I reservation nr 4 riktar vänsterpartiet och\r\nmiljöpartiet kritik mot regeringens beslut att\r\nupprätta ett fältsjukhus i Saudi-Arabien. Man\r\nanser att åtagandet inte föregicks av erforderliga\r\nfolkrättsliga analyser.</pre><pre>Från utskottsmajoritetens sida har vi inte kunnat\r\nförstå, hur man har kunnat komma fram till den\r\nslutsatsen. Enligt vår mening framstår det som helt\r\nklart att regeringens beslut att tillmötesgå en\r\nbegäran om att upprätta ett fältsjukhus i Saudi-\r\nArabien var korrekt. Någon konstitutionell kritik\r\nkan inte riktas mot regeringen på denna punkt.</pre><pre>I reservation 5 hävdas att den svenska regeringens\r\nbrev till Iraks president skulle ha givit ett felaktigt\r\nintryck om Sveriges Mellanösternpolitik. Framför\r\nallt Birgit Friggebo har utvecklat den kritiken\r\nytterligare. Kritik har också riktats mot skillnader i\r\nformuleringen i brevet och i frågesvaret.</pre><pre>Några klargöranden kan vara på sin plats. Det finns\r\nenligt vår mening absolut ingen grund för att rikta\r\nkritik mot det sätt på vilket brevet beretts i\r\nregeringskansliet. Jag vill minnas att Birgit\r\nFriggebo var inne på den saken. Hur brevet\r\nbereddes i regeringskansliet framgår mycket klart\r\nav den redovisning som lämnas på s. 60 i\r\ngranskningsbetänkandet.</pre><pre>Ett brev som detta från Sveriges statsminister till\r\nIraks president är inte att anse som ett\r\nregeringsärende i den meningen att beslut i frågan\r\nmåste fattas av regeringen samfällt. Som en följd av\r\ndetta finns inte heller något formellt krav på\r\ngemensam beredning mellan olika delar av\r\nregeringskansliet. Däremot är omfattningen och\r\növerlämnandet av brevet en fråga där, enligt 10\r\nkap. 8 § regeringsformen, utrikesministern skall\r\nhållas underrättad. Så har också, vilket utskottet\r\nhar kunnat konstatera, varit fallet.</pre><pre>Beträffande skillnader i formuleringar och att det i\r\nbrevet lämnas uppgifter utöver dem som finns med\r\ni svaret, måste man ta i beaktande att frågesvaret i\r\nförsta hand gäller frågan om en konferens i\r\nMellanöstern. Brevets syfte var att bidra till att få\r\nden svenska gisslan fri. KU har emellertid från sina\r\nutgångspunkter inte anledning att utgå från annat\r\nän att brevet redovisar Sveriges tidigare intagna\r\nutrikespolitiska linje.</pre><pre>Självfallet -- det vill jag betona precis som\r\nmiljöpartiet och vänsterpartiet har gjort -- hade det\r\nvarit en fördel om frågan om brevet anmälts för\r\nutrikesnämnden. Men det står fullkomligt klart att\r\nutrikesminister Sten Andersson i sitt svar till Hans\r\nGöran Franck här i riksdagen redovisade de\r\ngrundläggande principerna för svensk\r\nMellanösternpolitik. Den fråga om ställdes gällde\r\nen fredskonferens. Brevet till Saddam Hussein\r\nbygger också på dessa principer. Lägger man därtill\r\nde speciella förhållanden som rådde beträffande\r\ngisslans situation, så finns det enligt min mening\r\ninte anledning att kritisera regeringen för brevet till\r\nIraks president.</pre><pre>Nu arbetar Birgit Friggebo så vitt jag förstår med\r\nhypoteser, och det tycker jag inte att hon skall ägna\r\nsig åt. Att göra det på det sätt som hon gjorde här\r\nleder alltid fel. Det finns alltså inte enligt min\r\nmening anledning att arbeta med hypoteser som\r\nhysch hasch och säga att regeringen hade för avsikt\r\natt dölja någonting för oppositionen. Det hade den\r\ndefintivt inte. Det sista regeringen skulle önska i ett\r\nsådant läge var att i det egna landet föra en onödig\r\ndiskussion.</pre><pre>Jag har svårt att förstå att den som läser frågan och\r\nsvaret på den över huvud taget kan missförstå\r\nintentionerna i brevet. I detta brev redovisar\r\nregeringen att Sverige i princip är ett neutralt land\r\nsom har levt i fred i 200 år. Det kan ju ingen\r\nbestrida. Samtidigt understryker man i brevet till\r\nSaddam Hussein att den svenska regeringen står\r\nbakom de resolutioner som FN har antagit. Från\r\ndessa utgångspunkter kan det knappast råda något\r\ntvivel om vilken hållning Sverige intar i\r\nMellanösternfrågorna.</pre><pre>Herr talman! Jag yrkar bifall till\r\nutskottsmajoritetes skrivningar.</pre><pre>Anf. 29 PAUL CISZUK (mp) replik:</pre><pre>Herr talman! Det är naturligtvis riktigt, Kurt Ove\r\nJohansson, att en avveckling av vapenexporten inte\r\nhar något att göra med den konstitutionella frågan\r\nom hur regeringen har handlagt ärendet i fråga.\r\nMen Gulfkriget visar vilket stort problem denna\r\nvapenexport är. Jag försöker bara vara litet\r\nhjälpsam och lägga fram konstruktiva förslag, så att\r\nregeringen slipper att år efter år få dessa otrevliga\r\ndebatter där dess handlande hela tiden ifrågasätts.\r\nDet kan inte vara lätt att samtidigt vara\r\nvapenexportör och fredsvän samt oberoende av\r\nandra. Det uppstår svårigheter att få dessa saker att\r\ngå ihop. Jag tror dock att det finns konstruktiva\r\nlösningar som vi har anledning att diskutera i ett\r\nsammanhang som detta.</pre><pre></pre><pre>Anf. 30 BIRGIT FRIGGEBO (fp) replik:</pre><pre>Herr talman! Jag vet inte vad hysch hasch är för\r\nnågot, men det är kanske ett skånskt uttryck. På\r\nmig låter det som om Kurt Ove Johansson deltar i\r\nen knarkdebatt i stället för en granskningsdebatt.</pre><pre>Han talade om beredningen av detta ärende och\r\nmenade att det inte fanns någon anledning att rikta\r\nkritik mot regeringens handlande. Men\r\nutskottsmajoriteten säger ju själv att det hade varit\r\nen fördel om ärendet redovisats i utrikesnämnden.\r\nDet bör ju vara en del av beredningsarbetet. Det\r\nhar Kurt Ove Johansson själv skrivit under på.\r\nÄndå talar han om att det inte finns några formella\r\nregler för hur ett sådant ärende skall handläggas.</pre><pre>Regeringen har gett sken av att det inte har funnits\r\ntid i utrikesnämnden att föredra frågan om brevet\r\ntill Saddam Hussein. Nu har det visat sig att\r\nutrikesnämnden sammanträdde under den tid som\r\nregeringen diskuterade brevet, men ändå tog man\r\nalltså inte upp saken i utrikesnämnden.</pre><pre>Utskottsmajoriteten har kanske inte heller ansett\r\nsig ha tid att ta fram uppgiften om att\r\nutrikesnämnden faktiskt har sammanträtt. Det är\r\nmöjligt att utskottsmajoriteten hade kommit till en\r\nannan uppfattning om man hade känt till att\r\nutrikesnämnden sammanträdde två dagar efter det\r\natt Sten Andersson gav sitt frågesvar här i\r\nkammaren. Vi får väl hoppas och utgå från att\r\nfrågesvaret har beretts i vanlig ordning, men det\r\nintressanta är att utskottsmajoriteten själv säger att\r\nfrågesvaret skiljer sig från brevet vad gäller\r\nformuleringarna. Det skiljer sig faktiskt från brevet\r\nså när som på två formuleringar i det samma.</pre><pre>Jag rekommenderar Kurt Ove Johansson att ta\r\nkontakt med erfarna diplomater i\r\nutrikesförvaltningen och höra vad de tycker om\r\ndetta brev. Jag behöver kanske inte redovisa det\r\nhär, men så mycket kan jag säga att de tycker att\r\nbrevet var utomordentligt olyckligt. Bakgrunden är\r\nnaturligtvis att det helt och hållet var en politisk\r\nberedning av ärendet. Utrikesministern hade inte\r\nsett det slutliga formuleringarna. Pierre Schori\r\nagerade i stället för honom. Brevet formulerades av\r\nstatsministern och några personer i hans närmaste\r\nkrets i statsrådsberedningen. Då går det som det\r\ngår, om man dessutom inte föredrar brevet i\r\nutrikesnämnden på det formella sätt som man\r\nbrukar göra där.</pre><pre>Kurt Johansson säger till mig att jag inte skall ägna\r\nmig åt att arbeta med hypoteser. Men det måste\r\nman göra i detta fall. Varför bereddes ärendet på\r\ndet sätt som skedde? Vi får inga svar på den frågan.\r\nRegeringen säger att man inte hann föredra ärendet\r\ni utrikesnämnden, men den uppgiften är fel. Det\r\nfinns därför anledning att fråga sig varför\r\nhandläggningen av detta ärende så helt avviker från\r\nregeringens beteende under hela perioden i övrigt\r\nför Gulfkriget.</pre><pre>Anf. 31 INGELA MÅRTENSSON (fp):</pre><pre>Herr talman! Vapenexporten har under många år\r\nutgjort ett omfattande inslag i KUs\r\ngranskningsarbete -- dock inte i år. Det finns några\r\nnya anmälningar, men många är gamla ärenden.\r\nEtt sådant gammalt ärende är vidareexporten till\r\nThailand.</pre><pre>När jag våren 1987 besökte Algeriet fick jag tillfälle\r\natt tala med vår dåvarande ambassadör Jean\r\nChristophe Öberg. Jag frågade honom hur han\r\nupplevde den då mycket intensiva debatten i\r\nSverige om vapenexporten. Han svarade att han\r\ninte kunde förstå att man plötsligt inte visste\r\nnågonting i utrikesdepartementet om misstankar\r\nom illegal vapenexport. Han var mycket förvånad,\r\neftersom han själv hade rapporterat till det svenska\r\nutrikesdepartementet, då han var ambassadör i\r\nBangkok. Av rapporten framgår att en\r\nrepresentant för Thailands regering hade bett vår\r\nsvenska ambassadör att framföra önskemål om att\r\nfå köpa svenska kanoner direkt från Bofors i stället\r\nför att gå omvägen via Singapore och vara tvungen\r\natt betala 25 % högre pris.</pre><pre>Jag måste medge att jag blev mycket förvånad över\r\ndenna beskrivning. När jag kom tillbaka till Sverige\r\nbad jag att konstitutionsutskottet skulle få ta del av\r\ndenna rapport. Jag visste inte vilket årtal det gällde\r\neller rubriken på rapporten. Men mycket snart fick\r\nvi ta del av rapporten. Utrikesdepartementet kände\r\nhelt klart till rapporten, men det var först när jag\r\nbad om den som vi fick ta del av den. Detta har varit\r\nutmärkande för utskottets arbete. Vi har varit\r\ntvungna att själva ange vilka rapporter som vi vill\r\nha. Det är sällsynt att vi har fått material utan\r\nspeciell begäran, åtminstone när det gällt mera\r\nkänsligt material. Det är ju inte så lätt för en\r\nutomstående att veta vilket material som finns i\r\nregeringskansliet eller i departementet. En månad\r\ninnan jag träffade Jean-Christophe Öberg hade vi\r\nen utfrågning i konstitutionsutskottet. När vi\r\ndiskuterade vidareexport från Singapore frågade\r\njag Carl Johan Åberg om det hade kommit\r\nrapporter eller väckts misstankar i departementet.\r\nCarl Johan Åberg svarade då mycket undvikande:\r\n''Det har väckts misstankar successivt under 1984\r\nunder vår tid. Det väcktes misstankar redan 1980\r\noch 1981 under borgerliga regeringar.'' Sedan\r\nforsatte han: ''Sedermera kom det fram ett mera\r\nhandfast material när ingenjör Bratt överlämnade\r\nen del papper -- -- --.'' Vidare sade han: ''Vi hade\r\ntidigare inte haft några handfasta tecken på\r\noegentligheter.'' Men Jean-Christophe Öberg hade\r\nrapporterat i september 1985 att han hade skickat\r\nde ifrågavarande rapporterna redan fem år tidigare\r\noch att han ville bidra till lösningen av det pussel\r\nsom man nu höll på att lägga. En anledning var\r\nockså Sverker Åströms resa till Singapore. Därför\r\nvar det märkligt att Carl Johan Åberg svarade oss\r\natt det inte fanns några handfasta tecken på illegal\r\nvapenhandel.</pre><pre>När rapporterna blev kända och Jean-Christophe\r\nÖberg blev uppringd av massmedia uppmanade\r\nCarl Johan Åberg dessutom Jean-Christophe\r\nÖberg att denne inte offenligt skulle kommentera\r\nsina rapporter. Det är märkligt att bete sig på detta\r\nsätt, dvs. litet grand försöka dölja vad som\r\negentligen hänt liksom också den information som\r\nman hade fått. Detta är märkligt med tanke på Sten\r\nAnderssons uttalande att vapenexporten minsann\r\nskall tvättas offenligt.</pre><pre>Det här sättet att kringgå riktlinjerna är en skam för\r\nSverige. Svenska vapen dyker upp i alla möjliga och\r\nomöjliga länder och används i många av de krig\r\nsom pågår världen runt.</pre><pre>Jag läste i en internationell ekonomisk tidskrift att\r\nBurma har köpt svenska vapen. Enligt vad\r\nutskottet har kunnat få fram härrör de från tidigare\r\nlegala leveranser. Här står uppgift mot uppgift.\r\nBesvärande är dock att Sverige ständigt\r\nåterkommer i sådana här sammanhang. Det skadar\r\nvårt förtroende utomlands. Därför är det viktigt att\r\nden svenska regeringen verkligen tar misstankar\r\nom illegal vapenexport på allvar. Man har tidigare\r\nvarit alldeles för flat. Det gäller både de\r\nsocialdemokratiska och de borgerliga regeringarna.\r\nVi har kunnat konstatera detta i\r\nkonstitutionsutskottet. Vi är överens i vår kritik,\r\noch det tycker jag är mycket bra.</pre><pre>Det är ju t.ex. helt otillfredsställande att riksdagen\r\nbeslutar om att slutanvändarintyg skall krävas vid\r\nundertecknande av exportavtal och det sedan\r\ndröjer flera år innan detta sker.</pre><pre>Den internationella vapenhandeln har blivit allt\r\nhårdare och allehanda trick används för att kunna\r\nsälja vapnen. Problemet existerar inte bara i\r\nSverige, utan det är ett internationellt problem.\r\nMin förhoppning är dock att den svenska\r\nregeringen är mera observant på detta och vid varje\r\nmisstanke om brott anstränger sig att ta reda på vad\r\nsom faktiskt har hänt. Det är helt uppenbart att så\r\ninte har skett tidigare.</pre><pre>Till sist skulle jag vilja kommentera regeringens\r\nuppgift att Sverige under Gulfkriget bara har sålt\r\nvapen till ''traditionella länder'', däribland\r\nPakistan. Jag tycker inte att Pakistan uppfyller\r\nkraven när det gäller riktlinjerna för\r\nkrigsmaterielexport. Det har ju inte heller alltid\r\nansetts lämpligt att vi skall exportera dit. Men det\r\när ju egentligen en annan historia.</pre><pre>Anf. 32 CLAES ROXBERGH (mp):</pre><pre>Herr talman! Jag skulle vilja kommentera det\r\ndiskuterade Saddam-brevet som har varit uppe till\r\ndiskussion.</pre><pre>Miljöpartiet informerades om det här brevet,\r\nliksom övriga partier, och för oss var detta bättre än\r\natt det behandlades i utrikesnämnden. Då skulle vi\r\növer huvud taget inte ha fått någon information.\r\nEftersom det ledde till missförstånd och trassel\r\ntyckte vi att det var rimligt att det stod i utskottets\r\nskrivning att denna typ av brev i framtiden bör\r\nanmälas i utrikesnämnden i och för undvikande av\r\nproblem. Vi har inte funnit någon anledning att\r\nrikta konstitutionell kritik mot regeringen. Vi fick\r\ninformation innan. Det fick uppenbarligen, såvitt\r\njag har förstått, också de övriga partierna. Jag anser\r\ndet vara helt förmätet att vi i förväg skulle lägga oss\r\ni brevets innehåll. Vi var nöjda med den\r\ninformation som vi fick och tyckte att den var\r\nkonstitutionellt riktig. Därför finner vi ingen\r\nanledning att rikta kritik mot regeringen i denna\r\nfråga.</pre><pre>Anf. 33 BIRGIT FRIGGEBO (fp):</pre><pre>Herr talman! Om jag förstod Claes Roxbergh rätt\r\nantydde han att miljöpartiet skulle ha fått\r\ninformation om brevet innan det sändes. Det är\r\nmycket sensationellt om miljöpartiet var det enda\r\nparti som fick denna information. Vårt parti och de\r\növriga borgerliga partierna har i varje fall inte fått\r\nnågon information om detta brev innan det sändes.\r\nBrevets avsändande uppdagades senare och så\r\nsmåningom har man också informerat om\r\ninnehållet. Dessutom skriver utskottsmajoriteten,\r\nsom miljöpartiet står bakom, att det hade varit till\r\nfördel om utrikesnämnden hade fått ta del av det\r\nhela. Det står ingenting om att liknande brev skall\r\ntas upp i utrikesnämnden i framtiden. Sådana\r\nutskottsuttalanden vore enligt min mening\r\nolämpliga, eftersom man inte kan veta hur breven\r\nkommer att se ut. Man vet inte vilka brev som kan\r\njämföras med det ifrågavarande brevet. Det här\r\nbrevet är förmodligen alldeles unikt, och sådana\r\nbrev kommer aldrig mer att sändas från något\r\nregeringskansli, vare sig det blir borgerliga\r\nregeringar eller socialistiska.</pre><pre>Anf. 34 CLAES ROXBERGH (mp):</pre><pre>Herr talman! Jag vet inte den exakta tidsföljden.\r\nFörmodligen skickades informationen ut till\r\npartierna i samband med att brevet sändes vidare.\r\nVi fick alltså en kopia av brevet i samband med att\r\ndet sändes till Iraks chargé-d'affaires.</pre><pre>Efteråt kan man naturligtvis inse att det hade varit\r\nbra om saken hade kommit upp i utrikesnämnden.\r\nDärför kan ju förfluten tid vara tillämplig även där.\r\nMen det väsentliga var ändå att regeringen\r\ninformerade oppositionspartierna om detta. På det\r\nviset var det till fyllest.</pre><pre>Anf. 35 BIRGIT FRIGGEBO (fp):</pre><pre>Herr talman! Det här blir alltmer förvirrat. Nu står\r\nClaes Roxbergh och säger att man efteråt kan tycka\r\nsi eller så. Konstitutionsutskottets uppgift är alltid\r\natt granska saker och ting efteråt. Tycker man att\r\ndet är litet genant att säga hur man borde ha gjort\r\neller inte ha gjort efteråt, får konstitutionsutskottet\r\nlägga ned sin verksamhet. Vi skall granska i\r\nefterhand och ge våra synpunkter. Det har också\r\nutskottet och den majoritet som Claes Roxbergh\r\ntillhör gjort i detta ärende. Men ni drar ju inte\r\nslutsatserna, nämligen att kritisera regeringen för\r\natt den inte gjorde som utskottet tycker att\r\nregeringen borde ha handlat.</pre><pre>Vi skall naturligtvis inte tvista om hur\r\ninformationen till oppositionspartierna har skett,\r\nmen det är fullt klart att det inte fanns någon som\r\nhelst information i förväg eller ens samtidig\r\ninformation om att brevet överlämnades och om\r\ndess innehåll. Vårt parti fick begära att få fram\r\nbrevet när det började ryktas om att det fanns, i\r\nsyfte att få veta vad brevet innehöll. Möjligen har\r\nmiljöpartiet favoriserats av den socialdemokratiska\r\nregeringen.</pre><pre>Anf. 36 CLAES ROXBERGH (mp):</pre><pre>Herr talman! Det är just detta som är\r\nkonstitutionsutskottets uppgift, att se på vad som\r\nhar hänt. Finns det anledning att erinra om\r\nnågonting kan utskottet göra som i detta fall,\r\nnämligen uttala: Det hade varit bra om ett sådant\r\nhär brev hade anmälts till utrikesnämnden. Med\r\ndetta påpekande är vi nöjda. Vi finner ingen\r\nanledning att rikta någon konstitutionell kritik mot\r\nregeringen utöver den kritik som faktiskt finns i\r\nbetänkandet. Det är ju faktiskt kritik när utskottet\r\nskriver att saken borde ha anmälts i\r\nutrikesnämnden.</pre><pre>Anf. 37 BIRGIT FRIGGEBO (fp):</pre><pre>Herr talman! Majoriteten vill inte dra slutsatserna\r\nav sina egna påpekanden. Utskottets utlåtande är\r\nganska kritiskt skrivet, men man vill inte knyta till\r\nsäcken. När det gäller socialdemokraterna kan jag\r\nförstå det, men inte när det gäller kommunisterna\r\noch miljöpartiet.</pre><pre>Det står i betänkandet att det hade varit en fördel\r\nom regeringen hade anmält brevet för\r\nutrikesnämnden. Sedan fortsätter utskottet: ''Mot\r\nbakgrund av de utomordentligt speciella\r\nförhållanden som rådde -- -- -- anser emellertid\r\nutskottet att någon kritik mot regeringen inte är\r\nbefogad.'' Detta är en mycket farlig väg som börjar\r\nbli alltmer vanlig i Sverige, nämligen att man låter\r\nändamålet helga medlen.</pre><pre>Det är ju under mycket speciella förhållanden som\r\ndet är viktigt att man följer reglerna och gör som\r\ndet är förutsatt. Det är då man prövas. I den\r\nvardagliga lunken fungerar allt säkert mycket bra.\r\nDå överlåter man också mycket till underordnade\r\ntjänstemän, som läser i regelboken hur det skall gå\r\ntill. Här blev det en politisk hantering av brevet.</pre><pre>En del kan tycka att detta är en småsak som man\r\ninte skall hålla på och bråka om så länge. Jag tycker\r\natt det är ett utslag av någonting som förekommer\r\npå flera nivåer i Sverige, nämligen en inriktning\r\nmot att låta ändamålet helga medlen. Vi har sett det\r\ni alla de stora affärerna -- när man skall lösa ett\r\nmord på statsministern kan man sopa vilka regler\r\nsom helst under mattan. Då får man göra precis hur\r\nsom helst, man får ha privata\r\nspaningsorganisationer osv.</pre><pre>Anf. 38 CLAES ROXBERGH (mp):</pre><pre>Herr talman! Jag anser fortfarande att en\r\nregeringen i motsvarande situation nästa gång\r\nmåste anmäla ett liknande brev för\r\nutrikesnämnden, efter det som\r\nkonstitutionsutskottet har skrivit. Det tycker jag är\r\nett framsteg.</pre><pre>Kammaren övergick till att debattera\r\nUtlänningsärenden m.m.</pre><pre>Anf. 39 INGELA MÅRTENSSON (fp):</pre><pre>Herr talman! Den svenska flyktingpolitiken har\r\nändrats drastiskt under senare år, allt i syfte att\r\nförsvåra för människor att få asyl i Sverige. Vi har\r\nett par sådana exempel i årets granskning av\r\nutlänningsärenden. Det gäller regeringens beslut\r\nden 13 december och dess fortsatta giltighet samt\r\nförhandlingar med Polen.</pre><pre>Det beslut som regeringen fattade den 13 december\r\n1989 innebar en förändring av asylpolitiken så att\r\nenbart konventionsflyktingar skulle få asyl och\r\növriga asylsökande enbart om synnerliga skäl\r\nförelåg.</pre><pre>Folkpartiet liberalerna ansåg redan då beslutet\r\nfattades att regeringen utnyttjade en\r\nundantagsregel på felaktig grund. Det var inte\r\nomständigheter i flyktingströmmar som var\r\ngrunden till den onekligen svåra situation som\r\nflyktingmottagandet då befann sig i. Det var\r\nsnarare regeringens oförmåga att se till att vi hade\r\nen fungerande flyktingpolitik.</pre><pre>I utfrågningen av invandrarminister Maj-Lis Lööw\r\ni våras sade hon att Bulgarienturkarna, som var de\r\nsom orsakade den stora anhopningen av\r\nasylsökande i december 1989, inte ens med den\r\ngamla praxisen skulle ha fått stanna i Sverige. Då\r\nförstår jag ännu mindre varför man använder\r\nbeslutet om avvisning av Bulgarienturkar för att\r\ntillfälligt ändra på asylpolitiken.</pre><pre>Vi anser således inte att det fanns skäl 1989 för att\r\nutnyttja regeln om undantag för flyktingpolitiken. I\r\nkonsekvens med detta anser vi att det är dags för\r\nregeringen att gå tillbaka till den ordning som rådde\r\nföre december 1989.</pre><pre>Invandrarministern påstår att ribban för\r\nasylsökande inte har höjts och stödjer sig på en\r\nutredning som Göran Melander i Lund har gjort.\r\nDet är riktigt att Melander anser att just\r\ndecemberbeslutet inte har medfört någon kraftig\r\nförändring av skälen för att få asyl. Men Melander\r\nanger något annat som förklaring till att det har\r\nblivit så mycket svårare att få asyl. Han menar att\r\nregeringens beslut den 2 november 1989 om s.k.\r\ndokumentlösa flyktingar har haft stor\r\ngenomslagskraft. Den förändring som har ägt rum\r\nunder 1990 innebär att asylsökande som anländer\r\ntill Sverige utan dokument i stigande utsträckning\r\nkommit att avvisas från Sverige. Det innebär de\r\nfacto att ribban har höjts. Melander skriver i sin\r\nrapport följande: ''Skillnaden mellan\r\nkonventionflyktingar och de facto-flyktingar synes\r\ninte främst ha att göra med de skäl som sökanden\r\nanför. Troligare är att tilltron till sökandens\r\nuppgifter blir avgörande, dvs. en sökande vars\r\nuppgifter anses tillförlitliga och i övrigt uppfyller\r\nkraven för konventionsflyktingskap, beviljas sådan\r\nställning, medan en annan sökande, som åberopar\r\nidentiska uppgifter, men vars tillförlitlighet\r\nifrågasättes, erhåller ställning som de facto-\r\nflykting.'' Detta leder i sin tur till att personer som\r\när dokumentlösa får en annan status och då inte\r\nheller får asyl, eftersom man efter den 13 december\r\ninte ger uppehållstillstånd till de facto-flyktingar.</pre><pre>Maj-Lis Lööw kommenterade inte dessa slutsatser,\r\noch det är betecknande i sig. Hon tog bara upp det\r\nsom passade för regeringens motiv. I dag är det\r\nfärre än hälften av de asylsökande som får asyl,\r\nmedan det tidigare var 80 %. Det förklarade Maj-\r\nLis Lööw med att det är så många som kommer från\r\nÖsteuropa och med utvecklingen där det senaste\r\nåret. Det är märkligt att man på detta vis försöker\r\nförklara den förändring som har skett i\r\nasylpolitiken. Det man inte vill se, det ser man inte.</pre><pre>Inställningen att flyktingar måste vara försedda\r\nmed sanna dokument kommer också i dagen vid\r\ngranskningen av regeringens förhandlingar med\r\nPolen förra året. Det ärendet påminner mycket om\r\nett ärende som vi har haft tidigare i\r\nkonstitutionsutskottet, som gällde förhandlingar\r\nmed DDR för att hindra asylsökande från att\r\nkomma den vägen till Sverige. I båda dessa fall\r\ngäller det länder som inte har skrivit under\r\nGenèvekonventionen och förbundit sig att ge asyl\r\ntill politiskt förföljda personer. I båda fallen vill den\r\nsvenska regeringen att länderna skall stoppa\r\nströmmen av asylsökande till Sveriges gräns.\r\nSverige förmådde dessa länder att kräva legala\r\nviseringar till Sverige för att dessa personer skulle\r\nfå transitvisum till DDR resp. Polen. I båda fallen\r\nlyckades man nå det resultat som man hade\r\neftersträvat, dvs. man fick stopp på\r\nflyktingströmmarna.</pre><pre>Men det fordras inte att man har alla resedokument\r\nom man är flykting. Det kan ju ingå i den svårighet\r\nsom en flykting har, att få dokument. Att söka\r\nvisum är ju inte precis lätt för den som vill fly från\r\nsitt land. Det vet regeringen. Trots det kräver man\r\natt de asylsökande skall ha riktiga dokument, som\r\nom det handlade om turister. Jag har redan nämnt\r\natt man anser en person som inte har riktiga\r\ndokument för mindre trovärdig än en person som\r\nhar dokument.</pre><pre>I en PM från arbetsmarknadsdepartementet som\r\nfinns med i konstitutionsutskottets handlingar sägs\r\nföljande: ''Representanter för de polska utrikes-\r\noch inrikesministerierna hävdade bestämt att en\r\nasylsökande inte riskerade att återsändas från\r\nPolen till hemlandet och förföljelse där.'' Men man\r\nnämner inte att representanterna från Polen\r\nframhöll att de inte har de ekonomiska\r\nmöjligheterna att till punkt och pricka följa\r\nGenèvekonventionen. Annars hade väl Polen\r\nskrivit under den. Det är allmänt bekant vilka\r\nsvårigheter som finns i Polen. Man kan ha\r\nförståelse för den situationen. Invandrarministern\r\nmotiverar dock sitt beslut med att Sverige är\r\nförvissat om att Polen skall ställa upp för dessa\r\nasylsökande.</pre><pre>Vi har med jämna mellanrum fått ta del av\r\nforskningsrapporter om flyktingbarnens situation i\r\nSverige. Det är mycket alarmerande rapporter.\r\nSverige har nyligen undertecknat\r\nbarnkonventionen och förbundit sig att verka för\r\natt barn växer upp under trygga förhållanden.\r\nFlyktingbarnen i Sverige är inte trygga. Det visar\r\nsocialstyrelsens rapport och andra\r\nforskningrapporter. Barnen tvingas byta\r\nförläggningar, saknar god man, får vistas här lång\r\ntid innan de får besked om ifall de får lov att stanna\r\neller ej. Det är helt otillfredsställande. Men det är\r\ninte några nyheter. Sverige har dålig beredskap för\r\natt ta emot framför allt ensamma flyktingbarn. Det\r\nhar påpekats länge. Jag har själv tagit upp frågan\r\ntill granskning för flera år sedan, då jag upprördes\r\növer hur flyktingbarn i Göteborg levde. De fick gå\r\ni oviss väntan på besked i flera år. Så småningom\r\nkom ett beslut att de flesta fick stanna. Några\r\nutvisades. Varför just de skulle utvisas var det ingen\r\nsom visste.</pre><pre>Asylrätten har blivit något av en tombolavinst här i\r\nSverige. Den är mycket svår att förutspå. Så får det\r\ninte vara. Det handlar ju om människor som lever\r\nunder mycket svåra förhållande. Speciellt\r\nupprörande är det när barn far illa på detta sätt.\r\nInvandrarministern har också offentligt framfört att\r\nbarnkonventionen inte omfattar de asylsökande\r\nbarnen, utan den skulle bara gälla barn som bor här\r\ni Sverige. Det är också ett förskräckligt sätt att se\r\npå barns rättigheter.</pre><pre>Folkpartiet liberalerna är emot att barn sätts i\r\nförvar. När den nya utlänningslagen presenterades\r\ni riksdagen slogs nya regler fast för förvarstagande.\r\nVi varnade då för att allt fler barn skulle komma att\r\nsättas i förvar. Invandrarministern hävdade att det\r\ninte alls skulle bli på det sättet utan snarare\r\ntvärtom. Nu har vi sett att det blev som vi varnade\r\nför, att allt fler barn sätts i förvar. Här har vi\r\ngemensamt skrivit att vi i utskottet är oroande över\r\nutvecklingen och att regeringen bör vidta åtgärder.\r\nDet är bra att vi gemensamt kan ställa oss bakom\r\ndessa formuleringar. Det är dags för\r\ninvandrarministern att göra någonting så att det\r\ninte sätts för många barn i förvar.</pre><pre>Slutligen vill jag ta upp ett ärende som jag också har\r\nanmält. Det gäller släktingar till de två utländska\r\nmedborgare som förra året dömdes för terrorism. I\r\nsamband med detta utvisade man i princip två\r\nfamiljer. Många har upprörts över utvisningen och\r\nmenar att den förefaller som en kollektiv\r\nbestraffning. Därför bör man göra en oberoende\r\nundersökning. Det har kommit ett brev till\r\ninvandrarministern, som jag själv har varit med om\r\natt underteckna, om att det skall göras en\r\noberoende undersökning för att verkligen klargöra\r\natt det inte är fråga om kollektiv bestraffning. Jag\r\npåstår inte att det rör sig om kollektiv bestraffning,\r\nmen det är en allvarlig anklagelse. Jag anser att\r\nman borde ha gjort en ordentlig undersökning.</pre><pre>Det ena fallet handlade om en man som hade bott\r\noch hade haft uppehållstillstånd i Sverige under\r\nflera år. Han höll på att utbilda sig och var gift med\r\nen svensk kvinna. Denne man har utvisats till\r\nSyrien. Kvinnan, som är mycket förtvivlad över\r\nsituationen, har själv tvingats att resa till Syrien.</pre><pre>Enligt min mening borde ärendet inte ha hanterats\r\npå det sätt som har skett. Det har varit väldigt svårt\r\nför utskottet att kunna gå in och granska ärendet.\r\nI den här typen av ärenden är uppgifterna mycket\r\nkänsliga. Det är väldigt svårt att veta vilka källor\r\nsom finns och att bedöma hur trovärdiga\r\npåståendena är. Därför hade det varit angeläget\r\nmed en mer oberoende undersökning.</pre><pre></pre><pre>Anf. 40 JAN-OLOF RAGNARSSON (v):</pre><pre>Herr talman! Som Ingela Mårtensson sade tas det\r\ni detta granskningsbetänkande upp en del frågor\r\nangående utlänningslagen. De frågor som tas upp\r\när bl.a. regeringens 13 december-beslut från 1989\r\nvad gäller restriktioner i utlänningslagen angående\r\nasylsökande, situationen för asylsökande ensamma\r\nbarn och direktavvisning av asylsökande till Polen.</pre><pre>Ett enigt konstitutionsutskott ser med oro på den\r\nomfattning i vilken barn tas i förvar i samband med\r\navvisnings- och utvisningsbeslut. När det gäller\r\nbarn i förvar har utvecklingen ytterligare\r\nförsämrats. Antalet barn i förvar var under tredje\r\nkvartalet 1990 132. Under fjärde kvartalet togs 162\r\nbarn i förvar och färska siffror från invandrarverket\r\nför första kvartalet 1991 visar att 169 barn togs i\r\nförvar, alltså en ytterligare upptrappning. Också\r\njag ser med en stor oro på denna utveckling och jag\r\ndelar utskottets uppfattning att det finns anledning\r\natt i granskningsarbetet återkomma till denna\r\nfråga.</pre><pre>Fredagen den 31 maj debatterades här i kammaren\r\nflyktingpolitiken. Man kan konstatera att det är\r\nsamma partier som i dag har gemensamma\r\nreservationer angående tillämpningen av\r\nutlänningslagen som hade gemensamma\r\nreservationer till betänkandet om\r\nflyktingspolitiken, dvs. vänsterpartiet, folkpartiet\r\nliberalerna och miljöpartiet de gröna.</pre><pre>När det gäller decemberbeslutet angåede\r\nrestriktioner i asylrätten finns det till detta\r\nbetänkande en reservation som tar upp detta\r\nbeslut. Om man läser förarbetena till\r\nutlänningslagen om våra möjligheter att ta emot\r\nasylsökande som inte är konventionsflyktingar,\r\nskall dessa asylsökande bedömas med\r\nutgångspunkt från landets samlade resurser. Det\r\nskall alltså vara fråga om en situation där det\r\nbedöms som ofrånkomligt med begränsningar.\r\nBegränsningarna skall alltså vara nödvändiga i en\r\nextraordinär situation.</pre><pre>Det kan starkt ifrågasättas om det förelåg lagliga\r\nförutsättningar för regeringsbeslutet den 13\r\ndecember 1989. Det var inte på något sätt fråga om\r\natt samhällets samlade resurser inte räckte till.\r\nDäremot fanns det olika administrativa problem i\r\nflyktingmottagningens organisation.\r\nVänsterpartiet, folkpartiet liberalerna och\r\nmiljöpartiet de gröna har hela tiden varit starkt\r\nkritiska mot regeringens 13 december-beslut. Man\r\nkan starkt ifrågasätta om påfrestningarna på\r\nflyktingmottagandet var så allvarliga som\r\nregeringen ville framhålla, att man måste tillämpa\r\nbestämmelserna om särskilda skäl.</pre><pre>Under 1991 har det kommit betydligt färre\r\nasylsökande än vad invandrarverket hade räknat\r\nmed, ändock håller regeringen fast vid att\r\ndecemberbeslutet fortfarande skall gälla. Det är\r\nmycket allvarligt när invandrarministern säger att\r\ndecemberbeslutet är en tillfällig åtgärd, samtidigt\r\nsom jag starkt misstänker att regeringen håller på\r\natt permanenta inskränkningarna i asylrätten. Man\r\nkan verkligen fråga sig hur lång tid regeringen\r\nmenar att ett tillfälligt beslut skall gälla. Jag\r\nmisstänker att det kan dröja fem eller tio år innan\r\ndet händer någonting.</pre><pre>Vad det gäller de ensamma asylsökande barnens\r\nsituation har Sverige genom anslutning till FN-\r\nkonventionen om barns rättigheter åtagit sig att låta\r\nbarnets bästa komma i främsta rummet vid alla\r\nåtgärder som rör barn. Enligt konventionen skall\r\nstaten vidta lämpliga åtgärder för att säkerställa att\r\nett barn som söker flyktingstatus eller som anses\r\nsom flykting, oberoende om det kommer ensamt\r\neller ej, erhålla lämpligt skydd och humanitärt\r\nbistånd.</pre><pre>Socialstyrelsen har tagit upp de ensamma\r\nflyktingbarnens situation i en rapport, där det\r\nframkommer en mängd brister i mottagandet av\r\nensamma flyktingbarn. Bl.a. saknade mer än 40 %\r\nav de aktuella barnen en god man. Det är vanligt\r\natt flyktingbarnen måste flytta flera gånger redan\r\ninnan de får besked om eventuellt\r\nuppehållstillstånd, vilket medför mycket svåra\r\npåfrestningar för dessa utsatta barn. Det visar sig\r\näven att det råder stor osäkerhet inom\r\nsocialtjänsten om lämpliga placeringar av\r\nflyktingbarnen. Ansvarsgränserna i förhållande till\r\nandra myndigheter, främst invandrarverket, är\r\nmycket oklara.</pre><pre>Socialstyrelsen konstaterar i sin rapport ''Barn,\r\nflykting och utan föräldrar i Sverige'' att det finns\r\nbrister både i mottagandet av de ensamma\r\nflyktingbarnen och i det fortsatta arbetet.</pre><pre>Herr talman! Det slutgiltiga ansvaret för att det\r\nsvenska samhället lever upp till sina åtaganden om\r\nbarns bästa ligger hos regeringen. Därför anser jag\r\natt de brister i mottagandet och i behandlingen av\r\nensamma asylsökande barn som har framkommit är\r\nså stora att riksdagen måste ge invandrarministern\r\nen anmärkning för hennes brist på agerande när det\r\ngäller att förbättra de ensamma barnens situation.</pre><pre>Herr talman! I reservation nr 8 tas frågan om\r\ndirektavvisning av asylsökande till Polen upp. Jag\r\nhåller med Ingela Mårtensson om att det är\r\nanmärkningsvärt att Sverige direktavvisar\r\nmänniskor till Polen mot bakgrund av att Polen inte\r\nundertecknat Genèvekonventionen. Jag anser att\r\nSverige måste betraktas som första asylland.\r\nDessutom har det senare bekräftats att en del av\r\nflyktingarna har haft sådan anknytning till Sverige\r\natt den berättigat till asyl.</pre><pre>Genom Genèvekonventionen har Sverige förbundit\r\nsig att ge asyl till människor som känner välgrundad\r\nfruktan för förföljelse. Denna rätt tillkommer även\r\nden som saknar pass och visum. Resultatet av\r\nregeringens handlande har blivit att asylsökande\r\nhar hindrats från att få sin sak prövad. Jag anser att\r\ndetta strider mot de konventioner som Sverige har\r\nundertecknat, liksom mot de riktlinjer för\r\nflyktingpolitiken som riksdagen har fattat beslut\r\nom.</pre><pre>Herr talman! Jag vill yrka bifall till reservationerna\r\nnr 6, 7 och 8.</pre><pre>Anf. 41 RAGNHILD POHANKA (mp):</pre><pre>Herr talman! Jag vill först yrka bifall till\r\nreservationerna 6, 7 och 8. Reservation 6 avser\r\navsnitt 14 b, och reservationerna 7 och 8 avser\r\navsnitt 14 c.</pre><pre>Vid årets granskning har frågan om ensamma\r\nasylsökande barn tagits upp. Man måste tänka efter\r\nvarför dessa barn skickas hit. Föräldrarna är ofta\r\nutsatta för förföljelse därför att de har deltagit i en\r\ngerillarörelse eller för att de har varit\r\noppositionella. Och de kanske väljer att stanna\r\nkvar för att delta i kampen men försöker rädda sina\r\nbarn, eller också har de inte pengar eller dokument\r\nså att de själva kan följa med. En del barn skickas\r\nmed som familjemedlemmar i en annan familj som\r\nhar möjlighet att resa ut från landet.</pre><pre>Det har talats i Sverige om att det skulle vara bättre\r\nför dem att stanna i sina hemländer. Men det får\r\nman verkligen ifrågasätta. Vi vet att även barn i\r\nSomalia och Kurdistan torteras och fängslas. Så om\r\nman kan rädda sina barn gör man självfallet det.\r\nMen vi har inte varit beredda på denna anstormning\r\nav ensamma barn och inte haft någon beredskap för\r\ndetta. Det har tagit alldeles för lång tid innan man\r\nhar upprättat en sådan beredskap. Jag delar därför\r\nkritiken i detta sammanhang.</pre><pre>Det är viktigt att vi nu verkligen följer upp detta så\r\natt det blir ett annat förhållningssätt till de\r\nensamma barn som kommer hit, att de snabbt tas\r\nom hand och att de slipper att slitas upp gång på\r\ngång från olika förläggningar.</pre><pre>När jag läser invandrarmininsterns svar gläder jag\r\nmig åt att hon har tagit detta på allvar och har\r\nförhoppningen att det skall bli en annan beredskap.\r\nJag vet att de tidigare har fått vänta i flera år, vilket\r\när fruktansvärt. De har inte haft någon\r\nvuxenkontakt som har kunnat bli bestående. Det\r\nhar gällt både små och större barn.</pre><pre>Sedan handlar det om förvarstagande av barn,\r\nvilket jag skall återkomma till senare. Miljöpartiet\r\nhar velat förbjuda det helt och hållet, även innan\r\nSverige ratificerade barnkonventionen.</pre><pre>Därefter tas beslutet från den 13 december och\r\nterroristutvisningarna upp.</pre><pre>När det gäller beslutet från den 13 december vill jag\r\nsäga följande. Trots att det nu kommer mycket\r\nfärre asylsökande till Sverige har\r\nhandläggningstiderna ökat med 37 dagar sedan\r\nmars förra året, dvs. upp till 121 dagar i genomsnitt.\r\nDetta är märkligt, eftersom pengar och nya tjänster\r\nhar tillkommit för att handläggningstiderna skall\r\nminska. Och i varje flyktingdebatt sägs det att det\r\nnu är på väg att bli bättre, men samtidigt sker ingen\r\nförbättring. När man börjar studera detta visar det\r\nsig att handläggningstiderna har blivit längre. Och\r\ndet är en av de största bristerna i\r\nflyktingmottagandet. Det låter alltid som om\r\nväntetiderna är på väg att bli kortare, men det sker\r\nalltså inte, trots ökade resurser och trots\r\nluciabeslutet. Nu har ytterligare 16 tjänster tillsatts\r\nför 4,6 miljoner, och i höstas tillfördes 62 miljoner.\r\nVilket verk förutom invandrarverket får hela tiden\r\nökade resurser i denna omfattning? Utgifterna ökar\r\nvarje år, men trots det händer detta.</pre><pre>Konstitutionsutskottet har emellertid sagt att\r\nrättssäkerheten ändå måste gå först. Om det alltså\r\när osäkert om det går rätt till enligt lagar och\r\nförordningar får väntetiden i detta fall hellre öka.\r\nDet tror jag att alla är överens om.</pre><pre>Förra gången inskränkningar gjordes i asylrätten\r\nvarade de i sex år. Det är en mycket lång tid för ett\r\ntillfälligt beslut. Miljöpartiet och andra reservanter\r\nanser att tillfälligheten har överskridits i och med\r\nde 18 månader som har förflutit sedan detta beslut\r\nträdde i kraft. Det upplevs inte som ett tillfälligt\r\nbeslut. Man skulle möjligen ha kunnat tänka sig en\r\nettårsgräns.</pre><pre>Dessutom finns det i dag brist på flyktingar i\r\nkommunerna. Det orsakar också problem. I en del\r\nkommuner går allt på tomgång. Man har byggt upp\r\nen organisation för att ta emot flyktingar, men\r\nsedan finns det inga flyktingar att ta emot. Men de\r\npersoner som har anställts kan inte bara sägas upp,\r\noch detta orsakar alltså problem. Det finns t.o.m.\r\nbostäder.</pre><pre>I Melanders undersökning sägs det att luciabeslutet\r\ninte har betytt något när det gäller det minskade\r\nantalet beslut om asyl. Men det är klart att det,\r\nförutom dokumentlösheten, har betytt något.\r\nTidigare lät man ungefär 80--85 % stanna i Sverige.\r\nI dag är man nere på under 40 %. Jag delar alltså\r\ninte uppfattningen som framförts i denna\r\nundersökning. Men att dokumentlösheten har varit\r\nen mycket viktig orsak till att man har skickat ut fler\r\nasylsökande och att färre därmed har fått asyl är\r\nhelt klart. Man ställer så höga krav att\r\ndokumentlösheten minskar trovärdigheten. Den\r\nhär debatten förde vi i fredags, och jag tänker inte\r\nupprepa den.</pre><pre>När det gäller de ensamma barnen skall nya regler\r\ninföras. Offentligt biträde skall förordnas redan då\r\nett barn registreras hos invandrarverket.\r\nMiljöpartiet de gröna anser att det skall gälla även\r\nvuxna som söker asyl. Men det sker inte alls alltid.\r\nI detta sammanhang har invandrarministern också\r\naviserat att stor vikt skall läggas vid detta.</pre><pre>Förvarstagande av barn har ökat i omfattning. Vi i\r\nmiljöpartiet de gröna har tillsammas med två andra\r\npartier sagt att vi inte vill att förvarstagande av barn\r\nskall få förekomma. Vi menar att uppsikt skall vara\r\ndet rekvisit som skall kunna användas när det gäller\r\nbarn.</pre><pre>När den nya utlänningslagen antogs trodde vi att\r\nantalet barn i förvar skulle öka. Men vi fick höra att\r\ndet var alldeles fel. Paragrafer infördes som skulle\r\ninnebära att antalet barn i förvar skulle minska.\r\nMen det har visat sig att det har ökat. Detta\r\nförklaras delvis med att det är så många barn i de\r\nfamiljer som nu har sökt asyl, dvs. kosovoalbaner\r\noch turkbulgarier. Men det finns inte någon\r\nanledning att sätta barn i förvar bara på grund av\r\natt det är många barn i vissa familjer. Det skulle i\r\nstället motverka detta beslut.</pre><pre>Beträffande avvisningarna till Polen vill jag säga\r\nföljande. Vi anser att man inte skall skicka någon\r\ntillbaka till ett första asylland som inte har skrivit\r\nunder Genèvekonventionen. Detta skall vara en\r\nriktlinje. Polen är dessutom ett fattigt land som har\r\nsvårt att leva upp till konventionen även om man\r\nhar raticiferat den.</pre><pre>Enligt förarbetena till utlänningslagen är det\r\nutlänningen som skall göra det troligt att han endast\r\nreste igenom första asylland. Vi anser att\r\nbevisföringen skall vara omvänd. Det finns faktiskt\r\nmänniskor som har flytt till Sverige och som har\r\nvistats några timmar i en transithall. De har sedan\r\navvisats till detta land med hänvisning till att det är\r\nförsta asylland. Det har bl.a. gällt ett land som\r\nSyrien, och det har varit fråga om kurder som har\r\nkommit från den fruktansvärda\r\nMellanösterngrytan, där det är sådana stora\r\nproblem.</pre><pre>Beträffande terroristlagstiftningen vill jag nämna\r\nde två familjer som har avvisats. Jag har haft\r\nmycket god kontakt med frun till den mannen som\r\ndet står om i betänkandet. Jag fick ett brev från\r\nhenne i Syrien där hon skrev att hon inte ville lämna\r\nSyrien förrän hon fick med sig sin man hem. Detta\r\nvar för en månad sedan, och jag har inte hört något\r\nsedan dess. Detta är fruktansvärt.</pre><pre>Vi vill ha en anknytningsinvandring, men inte en\r\nanknytningsutvisning. Jag tror faktiskt att det är på\r\ndet viset det har gått till i detta fall när man utvisar\r\ngamla föräldrar som är 70 år för att man tror att de\r\när presumtiva terrorister. Och de har inte sitt hem\r\neller något annat kvar i Syrien. Det är alltså fråga\r\nom föräldrarna till den man som också blev utvisad.\r\nDe har däremot anknytning till en terrorist som är\r\ndömd för terrorism. Han skall naturligtvis avtjäna\r\nsitt straff. Men att man förutsätter att gamla\r\nföräldrar skulle göra fritagningsförsök eller något\r\nannat är ganska horribelt. Denna man har\r\ndessutom vistats i Sverige i nästan fem år och varit\r\ngift med en svensk kvinna i flera år. Jag är rädd för\r\natt detta är ett justitiemord. Jag kan inte bevisa det,\r\nmen jag tror det. Detta borde därför tas upp till\r\nförnyad behandling för att man möjligen skall\r\nkunna få honom tillbaka till Sverige igen.</pre><pre>Anf. 42 ULLA PETTERSSON (s):</pre><pre>Herr talman! De ärenden som vi i\r\nkonstitutionsutskottet granskar varje år är av\r\nmycket skiftande karaktär. Handläggningspraxis\r\noch löpande rutiner behöver genomlysas ibland och\r\nenskilda ärenden betraktas i ljuset av senare\r\nutveckling.</pre><pre>En särskild behandling får de ärenden som vi år\r\nefter år följer utvecklingen av. Man kan genom att\r\nläsa konstitutionsutskottets betänkanden inte bara\r\nfölja arbetet inom regeringen eller i anknytning till\r\nden, utan också få en antydan om de yttre skeenden\r\nsom ligger bakom beslut av olika slag.</pre><pre>För att få en fullständig bild av de omständigheter\r\nsom riksdag och regering baserar sina\r\nställningstaganden på måste man gå till det\r\nsakutskott som har ärendet eller ärendegruppen\r\nsom sin huvuduppgift.</pre><pre>Så sent som i fredags försiggick, som tidigare har\r\nnämnts, här i kammaren en lång debatt om flykting-\r\noch invandrarfrågor. Det var en debatt där man i\r\nmångt och mycket utförligt behandlade det som vi i\r\nvårt granskningsbetänkande tar upp under\r\nsamlingsrubriken Utlänningsärenden. Jag kommer\r\ndärför, herr talman, att försöka hålla mig ganska\r\nstrikt till vårt betänkande och det underlag som vi\r\ni utskottet har tagit fram och hänvisar beträffande\r\nsocialdemokratisk uppfattning i dessa frågor till de\r\ninlägg som invandrarministern och företrädaren för\r\nsocialförsäkringsutskottets majoritet Maud\r\nBjörnemalm gjorde i fredags.</pre><pre>Handläggningstiderna är ett återkommande\r\nbekymmer för alla instanser som är involverade i\r\nasylhanteringen. Polisen som är det första ledet\r\nklarar i stort sin målsättning på två veckors\r\nutredningstid. Invandrarverket har fått\r\nförstärkning, och även inom regeringskansliet\r\nutökar man resurserna för att kunna arbeta av de\r\närenden som ligger.</pre><pre>Den genomsnittliga handläggningstiden för\r\navlägsnandeärenden var som det står i betänkandet\r\ni mars 121 dagar. Nu kan jag glädja Ragnhild\r\nPohanka som säger att det inte händer något på\r\ndetta område med att invandrarsministerns\r\nförhoppning inför utskottet om en förkortning av\r\nhandläggningstiderna redan under första halvåret i\r\når visar sig bli infriad. Redan i april hade\r\ngenomsnittstiden sjunkit till 97 dagar.</pre><pre>Beträffande praxis vill jag nämna att utskottet förra\r\nåret granskade det s.k. decemberbeslutet från 1989\r\noch då inte fann någon anledning till kritik. Det\r\nbehöver jag alltså inte gå in på. Sedan dess har\r\ngenom ett enskilt ärende beslutet prövats i\r\nregeringsrätten, som inte heller fann annat än att\r\nman hade följt undantagsregeln i utlänningslagen\r\npå avsett sätt. Dessa ärenden har också tagits upp\r\ni motioner, som har blivit avslagna i kammaren. I\r\nmotionerna krävde man att decemberbeslutet\r\nskulle rivas upp. Enligt KUs majoritet finns ingen\r\ngrund för kritik. Jag utgår från att\r\nsocialförsäkringsutskottet kommer att fortsätta att\r\nfölja denna fråga på samma sätt som hittills.</pre><pre>Eftersom Ingela Mårtensson är så kritisk mot just\r\ndecemberbeslutet, vill jag fråga henne om hon\r\nanser att det var lika felaktigt förra gången den här\r\nmöjligheten till undantag från utlänningslagen\r\ntillämpades, nämligen under praktiskt taget hela\r\nden borgerliga regeringsperioden.</pre><pre>De ensamma asylsökande barnen utgör en alldeles\r\nsärskilt allvarlig del av vårt flyktingmottagande. Vi\r\nskall naturligtvis göra det bra för barnen, men vi\r\nskall också verka för att familjer håller samman. De\r\nflesta barn som kommer hit har numera föräldrar i\r\nlivet någonstans. Det kan inte vara helt riktigt, om\r\nvi får ett rykte som landet dit man i all välmening\r\nkan sända sina små barn för att tas om hand men till\r\npriset av splittrade familjer. Jag kan gott erkänna\r\natt jag personligen har grubblat väldigt mycket över\r\ndenna fråga utan att egentligen komma fram till\r\nnågon enkel lösning, som jag själv skulle vilja\r\narbeta för. Hur som helst är vi i utskottet överens\r\nom att situationen för dessa barn har sina brister\r\noch att kunskap och förbättrad samordning behövs.\r\nÄven invandrarministern delar den uppfattningen\r\noch har också, som man säger, tagit tag i frågan.\r\nÄndå har folkpartiet, vänsterpartiet och\r\nmiljöpartiet känt ett behov av att reservera sig just\r\npå det här området.</pre><pre>En annan fråga som har diskuterats mycket inte\r\nbara i socialförsäkringsutskottet utan också i fråge-\r\noch interpellationsdebatter här i riksdagen är\r\nförvarstagande av barn. Antalet barn som tagits i\r\nförvar har ökat tvärtemot vad avsikten var med de\r\nnya regler som infördes 1990. Det finns förklaringar\r\ntill detta. Utskottet har på den punkten gjort en\r\nenig bedömning att det är en oroande utveckling,\r\nsom måste följas. Om det visar sig nödvändigt\r\nmåste den åtgärdas. Vi har noterat att\r\ninvandrarministern har givit uttryck för samma\r\nintention.</pre><pre>Utskottet har också granskat några\r\ndirektavvisningar till Polen 1990. Det finns en\r\nreservation, vilken framställer Polen som ett\r\nopålitligt land, som man inte skall förhandla med,\r\neftersom Polen inte har undertecknat FNs\r\nflyktingkommission. Att Polen har givit utfästelser\r\nom att följa de bestämmelser som det handlar om,\r\nhar för avsikt att biträda konventionen och har tagit\r\nhjälp av FNs flyktingkommissarie för att göra\r\nbedömningen av de asylsökande har enligt\r\nreservanternas syn tydligen ingen betydelse.</pre><pre>Vidare har utskottet granskat utvisning enligt\r\nterroristbestämmelserna, användning av muntlig\r\nhandläggning och offentligt biträde liksom befrielse\r\nfrån utländskt medborgarskap. Vi har inte funnit\r\nnågra brister i regeringens hantering av dessa\r\nfrågor. Utskottet är enigt men har påpekat att\r\nmuntlig handläggning bör förekomma oftare hos\r\ninvandrarverket och att rätten till offentligt biträde\r\npå ett tidigt stadium av handläggningen inte får\r\ntappas bort.</pre><pre>Som torde ha framgått av mitt anförande, herr\r\ntalman, har jag ingen större sympati för de tre\r\nreservationer som finns på det här området. Jag\r\ntycker att utskottet har skött granskningen på ett\r\nbra sätt. Jag tycker avslutningsvis att det är på sin\r\nplats att i en sådan här granskningsdebatt och i en\r\ntid när det har blivit opportunt att tala illa om\r\nSverige konstatera att vi har drivit en invandrings-\r\noch flyktingspolitik, som i en internationell\r\njämförelse har få motstycken.</pre><pre>Anf. 43 JAN-OLOF RAGNARSSON (v):</pre><pre>Herr talman! Ulla Pettersson tog upp 13december-\r\nbeslutet och sade att det inte finns anledning att\r\nkomma med kritik mot regeringen. Hon hänvisade\r\ntill att regeringsrätten har prövat detta beslut. Om\r\nman studerar vad regeringsrätten har sagt, måste\r\nman emellertid samtidigt se på den situation som\r\nråder i dag beträffande inströmningen av\r\nasylsökande och kommunernas möjligheter att ta\r\nemot flyktingar som har fått uppehållstillstånd.\r\nMan kan konstatera att undantagsbestämmelserna\r\när av långvarig karaktär. Man har inte gjort en\r\nriktig analys, innan man har kommit fram till att\r\nregeringen inte har gjort något fel beträffande\r\n13december-beslutet.</pre><pre>Ensamma flyktingbarn är, som Ingela Mårtensson\r\nsade, ett gammalt problem. Det har blivit värre\r\nmed åren. Studerar man socialstyrelsens rapport\r\nom de ensamma asylsökande barnen, kan man\r\nnotera brister från det de kommer till Sverige. Det\r\ngäller mottagandet, vistelsen på olika ställen samt\r\nflyttningarna från sluss till sluss. Allt detta blir\r\nmycket påfrestande för dessa barn.</pre><pre>Som jag sade i mitt inledningsanförande finns det\r\nanledning för riksdagen att rikta en skarp kritik mot\r\ninvandrarministern för att man inte har tagit tag i\r\ndessa frågor. Det är inga problem som har kommit\r\nupp på någon månad, utan de har uppstått under\r\nmånga år. Särskilt mycket har inte hänt.</pre><pre>När det gäller direktavvisning håller vi fast vid de\r\nkonventioner som Sverige har skrivit under, i detta\r\nfall Genèvekonventionen. Det har sagt att Polen\r\ninte har haft resurser att ta emot asylsökande. Vi\r\ntycker att Sverige var första asylland och att det var\r\nhelt fel med direktavvisning till Polen.</pre><pre></pre><pre>Anf. 44 RAGNHILD POHANKA (mp):</pre><pre>Herr talman! Vi har sluppit ett gammalt ärende,\r\nnämligen kommunarresten, som nu är borta från\r\nlistan. Annars är det gamla ärenden som kommer\r\nupp.</pre><pre>Det är märkligt att konstitutionsutskottet och\r\nregeringsrätten inte har något att anmärka på\r\ndecemberbeslutet. Jag har belägg för att man har\r\nåtersänt torterade flyktingar, våldtagna kvinnor\r\noch barn som har rotat sig och har egna inte utredda\r\nflyktingskäl. De utvisas på felaktiga grunder. Man\r\nhar inte tagit de hänsyn som anges i\r\nGenèvekonventionen. Man skulle kunna klara sig\r\nmed denna konvention, om man gjorde en generös\r\nbedömning av den.</pre><pre>Man ömmar så väldigt för familjeanknytning, och\r\ndet gör också jag. Men jag vet att många av dessa\r\nbarn har möjlighet att överleva om de kommer hit.\r\nDet måste väl ändå ligga i alla människors intresse\r\natt rädda dem som är hotade till livet och kanske\r\ninte hittar sina föräldrar utan riskerar att bli\r\nföräldralösa. Vi måste nog vara väldigt försiktiga,\r\ninnan vi säger att det är bättre för dessa barn att bo\r\nhos sina föräldrar och känna sig hotade och\r\nförföljda än att komma till Sverige. Det gäller att\r\ngöra det så bra som möjligt för dessa barn.</pre><pre>Att antalet barn som har tagits i förvar har ökat så\r\ndrastiskt, fastän man menade att det skulle minska,\r\nmåste föranleda att man tar denna paragraf under\r\növervägande och söker formulera den på ett annat\r\nsätt. Om miljöpartiet de gröna fick bestämma,\r\nskulle förvar av barn inte förekomma.</pre><pre>Visst skall vi förhandla med Polen. Jag anser att\r\nPolen är ett land att förhandla med. Rika storebror\r\nber fattiga lillebror att ta över vårt medmänskliga\r\nansvar. Den stat som inte har skrivit under\r\nGenèvekonventionen är inte skyldig att ta det\r\nansvar som vi har tagit på oss. I vissa fall gällde det\r\nflyktingar, som inte ens hade vistats i Polen. De\r\nhade bara transiterats genom landet. Då borde\r\nderas asylskäl ha bedömts i vårt land.</pre><pre>Anf. 45 INGELA MÅRTENSSON (fp):</pre><pre>Herr talman! Ulla Pettersson hänvisade till\r\nregeringsrätten men sade ingenting om professor\r\nHåkan Strömberg, som har riktat kritik mot detta\r\nsätt ätt andra praxis. Han anser att det inte är\r\ntillfredsställande från rättssäkerhetssynpunkt att\r\nman använder sig av enskilda ärenden på detta sätt.\r\nDet blir då svårt att förutse denna typ av\r\nförändringar. Man kan inte heller tillkännage\r\nförändringar bara genom att tala om dem i\r\nriksdagen eller i presskommunikéer. Det är inte\r\ndetsamma som en författningspublicering. Det vore\r\nett lämpligare sätt, och vi har tagit upp detta i vår\r\nreservation.</pre><pre>Ulla Pettersson frågade mig vad jag tycker om det\r\nbeslut som fattades under den borgerliga tiden. Nu\r\nhar vi inte granskat det beslutet i\r\nkonstitutionsutskottet. Jag vet inte heller att det\r\ngjordes i konstitutionsutskottet på den tiden. Jag\r\nvet inte om förhållandena är exakt likadana, men\r\nfattades beslutet på samma sätt då, ställer jag mig\r\ninte bakom det beslutet heller. Att man gör fel en\r\ngång, gör inte att det blir bättre nästa gång man\r\nbegår samma misstag. Men jag kan inte bedöma om\r\ndet är fråga om likvärdiga förutsättningar.</pre><pre>När det gäller de ensamma barnen säger Ulla\r\nPettersson att man skall verka för att familjer hålls\r\nsamman. Detta är något som de olika\r\ninvandrarministrarna har sagt när dessa frågor varit\r\nuppe till debatt, och det gäller både Georg\r\nAndersson Maj-Lis Lööw. Det kan man i och för\r\nsig tycka, men det problem som vi här har tagit upp\r\när att de får vänta alldeles för lång tid. Barn vistas\r\nhär under flera år under stora påfrestningar och får\r\ninte veta om de får stanna eller ej.</pre><pre>Jag har hävdat att speciellt de ensamma barnen bör\r\nprioriteras. Där har jag inte fått något medhåll från\r\ninvandrarministrarna. De har ansett att dessa barn\r\nskall stå i kön precis som alla andra, medan jag\r\nanser att de ensamma barnens situation är speciellt\r\nkänslig.</pre><pre>Att man flyttar dessa barn från förläggning till\r\nförläggning är likaså en brist och innebär en\r\notrygghet för barnen, och dessutom förordnas inte\r\ngod man. Under den tid de vistas här i Sverige är\r\nmånga förhållanden otillfredsställande. Detta\r\nmåste man göra någonting åt. Denna kritik har\r\nriktats under lång tid, och det hade varit på sin plats\r\natt ministern gjort någonting åt detta.</pre><pre>Jag har aldrig påstått att Polen är ett opålitligt land\r\natt förhandla med. Däremot har man sagt att man\r\ninte kan ta emot dessa asylsökande. Om Ulla\r\nPettersson har läst det material som vi fått ta del av,\r\nframgår det av detta att polackerna har ekonomiska\r\nsvårigheter och svårigheter att fullt ut följa\r\nGenèvekonventionen, och de har heller inte skrivit\r\nunder den. Detta är något som jag anser att man får\r\nha förståelse för.</pre><pre>\r\nAnf. 46 ULLA PETTERSSON (s):</pre><pre>Herr talman! Beträffande de ensamma barnen är\r\nvi överens om att det är ett problem och ett\r\nbekymmer som vi gemensamt måste lösa. Men det\r\när inte riktigt att ingenting har gjorts på området.\r\nSocialstyrelsen avser att utge allmänna råd om\r\nrutinerna vid mottagandet av ensamma barn.\r\nInvandrarverket har gjort en totalöversyn av dessa\r\närenden, och riktlinjer är under utarbetande.\r\nRikspolisstyrelsen har skickat ut\r\ncirkulärmeddelande till samtliga polismyndigheter\r\noch handläggare av dessa ärenden. Kommunerna\r\nkan genom sina socialförvaltningar redan i dag göra\r\nväldigt mycket.</pre><pre>Eftersom jag har egen erfarenhet på detta område\r\när jag den första att hålla med om att man i\r\nkommunerna har bristande kunskap på. Men detta\r\när en fråga som man arbetar med. Det finns\r\ningenting som hindrar att man redan i dag arbetar\r\nmed ledning av det material som på\r\ninvandrarministerns initiativ har tagits fram av\r\nsocialstyrelsen.</pre><pre>Det är heller inte som Ingela Mårtensson säger, att\r\ninvandrarministern har sagt att de ensamma barnen\r\nbör ställa sig i kö som alla andra. Detta är tvärtom\r\nen fråga som har engagerat och engagerar alla som\r\narbetar med detta.</pre><pre>När det gäller direktavvisningarna till Polen sägs att\r\nman inte haft de ekonomiska möjligheterna att\r\ngenomföra dessa undersökningar. Sverige har inte\r\nbara sagt att detta är något som Polen får ordna\r\nsjälvt, utan ekonomiskt bistånd har också ställts till\r\nförfogande bl.a. genom Röda korset. Det framgår\r\nockså av det material vi har. Vi vet också att FNs\r\nflyktingkommissarie varit inblandad i dessa\r\närenden. Eftersom man i andra reservationer\r\nhänvisar till just FNs flyktingkommissarie, är det\r\nlitet märkligt att man i detta sammanhang anser att\r\ndet inte har någon betydelse att personal från FN\r\nhar varit med vid prövningen i Polen.</pre><pre>När det gäller förvarstagandet av barn vill jag\r\npåminna mina meddebattörer om att vi i dag gör en\r\ngranskning av regeringen och ingen recension av\r\nriksdagen. Riksdagen fattade så sent som i fredags\r\nett beslut som innebar avslag på motioner där man\r\nföreslog förbud mot förvarstagande. Det kan man\r\ntycka vad man vill om, men jag vet inte på vilket\r\nsätt man kan anklaga regeringen för att riksdagen\r\nfattar ett sådant beslut.</pre><pre>Samma sak gäller det s.k. december-beslutet från\r\n1989 som var föremål för beslut i riksdagen i\r\nfredags. Också när det gäller det beslutet undrar jag\r\nhur det kan vara regeringens fel att riksdagen fattar\r\nett sådant beslut.</pre><pre>Anf. 47 INGELA MÅRTENSSON (fp):</pre><pre>Herr talman! Ulla Pettersson talar om att riktlinjer\r\när under utarbetande, undersökningar på gång osv.\r\nJa, det kan i och för sig vara bra. Men det viktiga är\r\nhur barnen faktiskt har det, och de har det inte bra\r\ni dag. Jag menar att detta är något som regeringen\r\nborde ha sett till att ändra under de år som kritik\r\nhar framförts.</pre><pre>Jag förstår att man från början togs litet på sängen,\r\nmen man måste ha en beredskap för att ta emot\r\ndessa barn, eftersom deras situation enligt mitt\r\nförmenande är speciellt känslig.</pre><pre>\r\nUlla Pettersson påstår att invandrarministern inte\r\nhar sagt att dessa barn skall ställa sig i kön. Så\r\nuppfattade jag faktiskt Georg Andersson när\r\nfrågan förra gången var uppe till behandling i\r\nkonstitutionsutskottet, dvs. att de ensamma\r\nasylsökande barnen inte skulle prioriteras. Jag\r\nfrågade om inte just de barnen skulle prioriteras på\r\nså sätt att man skulle ta dessa fall först, eftersom\r\nbarnen har det så svårt. Det tyckte\r\ninvandrarministern inte. Jag kan inte uppfatta detta\r\npå annat sätt än att han tyckte att de skulle ställa\r\nsig i kön. Det har också visat sig att barn har varit\r\nensamma här i Sverige under flera år innan man\r\nfattat beslut. Det tycker jag är helt\r\notillfredsställande.</pre><pre>När det gäller Polen säger Ulla Pettersson att det\r\ngivits ekonomiskt bistånd osv. Ja, det är ju en sak.\r\nMen en annan sak är vad vi i Sverige förpliktat oss\r\ntill, nämligen att vi skall pröva vilka skäl för asyl de\r\nmänniskor har som kommer till vår gräns. Här\r\nförsöker vi i stället att få ett annat land att se till att\r\ndessa människor aldrig kommer till vår gräns. Det\r\när precis vad som har hänt i Polen, och det var vad\r\nsom skedde i DDR för några år sedan. Det är också\r\nhelt klart att man i Polen inte har samma\r\nmöjligheter att ställa upp och skriva under\r\nGenèvekonventionen.</pre><pre>FNs flyktingkommissarie har också kunnat\r\nkonstatera att många av de människor som kom till\r\nPolen faktiskt hade asylskäl. I det dokument vi fått\r\nfrån arbetsmarknadsdepartementet om denna\r\ngrupp är det beskrivet som att det enbart är fråga\r\nom människor som försöker sig på illegal\r\ninvandring till Sverige. Faktum är att många av\r\ndessa personer hade asylskäl, och ganska många\r\nhade också anknytningsskäl och fick senare komma\r\ntillbaka till Sverige. Detta visar också på hur\r\nfelaktigt det var att skicka tillbaka alla dessa\r\nmänniskor till Polen.</pre><pre>När det gäller förvarstagandet säger Ulla\r\nPettersson att konstitutionsutskottet inte skall\r\nkritisera riksdagens beslut. Nej, det är inte\r\nkonstitutionsutskottets uppgift. Men däremot har\r\ninvandrarministern stått här i riksdagens talarstol\r\noch sagt att den nya utlänningslagen inte skall leda\r\ntill ett ökat förvarstagande och att regeringen\r\nsärskilt skall följa frågan. Vi kan nu konstatera att\r\nförvarstagandet har ökat, och då måste vi ha rätt att\r\nkritisera invandrarministern för att regeringen inte\r\nhar vidtagit åtgärder.</pre><pre>Anf. 48 JAN-OLOF RAGNARSSON (v):</pre><pre>Herr talman! Ulla Pettersson säger att regeringen\r\ninte kan rå för de beslut som riksdagen fattar. Men\r\nnär det gäller frågan om de ensamma barnen,\r\nflyktingbarnen, är det faktiskt regeringen som jag\r\nriktar kritik mot.</pre><pre>Det har i en rad utredningar och rapporter\r\nkonstaterats att t.ex. 40 % av de ensamma barnen\r\nsaknar god man. När de kommer till Sverige utsätts\r\nde för stora påfrestningar vid mottagandet, och de\r\nflyttas runt på olika håll. Detta är inte något som\r\nriksdagen har fattat beslut om. Det slutliga ansvaret\r\nför samhällets skydd för barnens bästa ligger hos\r\nregeringen och ansvarig minister, i det här fallet\r\ninvandrarministern.</pre><pre>Jag anser att det är riksdagens skyldighet att rikta\r\nkritik när man ser de brister som finns i\r\nmottagandet och behandlingen av ensamma barn.\r\nDet är inte fråga om vilka beslut som riksdagen har\r\nfattat i fredags om flyktingpolitiken. Detta är en\r\ngranskningsfråga som lett till kritik mot\r\ninvandrarministern.</pre><pre>När det gäller direktavvisningen är det precis som\r\nIngela Mårtensson sade, nämligen att Sverige ger\r\nbistånd till Polen för att de där skall klara de\r\nproblem som det är Sveriges skyldighet att lösa.\r\nMänniskor som söker asyl i Sverige skall få sin sak\r\nprövad i Sverige, och de skall inte skickas till ett\r\nannat land.</pre><pre>Sedan har jag en fråga till Ulla Pettersson om den\r\ntillfälliga åtgärd som 13 december-beslutet sägs\r\nutgöra. Hur många år eller månader anser Ulla\r\nPettersson att det skall gå innan regeringen\r\nupphäver 13 december-beslutet? Hur många\r\nasylsökande kan t.ex. komma till Sverige för att\r\nregeringen skall anse att vi kan återgå till den\r\nutlänningslag som gällde före den 13 december\r\n1989?</pre><pre>Anf. 49 RAGNHILD POHANKA (mp):</pre><pre>Herr talman! Visst är det fråga om en granskning\r\nav regeringen. Men när nu regeringen granskas\r\nfinns inte en enda ledamot av regeringen här i\r\nkammaren, vilket förste talaren i detta ärende,\r\nAnders Björck, också upplyste om. Detta är\r\nmycket märkligt. Här finns många\r\nriksdagsledamöter som är beredda att diskutera\r\nmed regeringen.</pre><pre>Självfallet är det här fråga om en granskning av\r\nregeringen. Jag tog i mitt inledningsanförande upp\r\nmiljöpartiets åsikter i denna fråga. Det var\r\nregeringen som fattade beslutet på Luciadagen den\r\n13 december 1989, och då är det också regeringens\r\nsak att komma med ett förslag om ett upphävande.\r\nDet står regeringen fritt att göra det, och då kan\r\nriksdagen ta upp frågan till debatt igen. I så fall\r\nskulle det nog bli en majoritet för att ändra det\r\nbeslutet.</pre><pre>Vi kräver att regeringen föreslår en ändring av\r\nbeslutet. Den tillfällighet som avsågs bör i dag vara\r\ntillgodosedd. Nu kan vi börja på ny kula och bli mer\r\ngenerösa i vårt mottagande av flyktingar. Emdera\r\nkan regeringen upphäva beslutet, eller tolka\r\nGenèvekonventionen så generöst att det blir en\r\nverklig asylrätt. I Canada har man inga andra regler\r\nän Genèvekonventionen. Där tar man emot en\r\nmycket större andel flyktingar utan att ha något\r\ntilläggsprotokoll från 1967. Det finns möjligheter\r\ninom Genèvekonventionens ramar att göra en\r\ngenerös bedömning. Den bedömningen har vi inte\r\ni dag.</pre><pre>Anf. 50 ULLA PETTERSSON (s) replik:</pre><pre>Herr talman! Beträffande de ensamma barnen har\r\nhär tidigare visats att det finns en beredskap och att\r\nman har tagit åt sig av kritiken.</pre><pre>Jag kritiserar inte, Jan-Olof Ragnarsson,\r\nreservanternas och de övriga debattörernas\r\ninställning i just den frågan och att det skulle vara\r\nfråga om ett riksdagsbeslut som skulle ha legat till\r\ngrund. Det gällde andra frågor som jag skall\r\nåterkomma till.</pre><pre>För att det inte skall bli några oklarheter för dem\r\nsom lyssnar skall jag citera ur betänkandet, där det\r\nstår följande: ''Från invandrarministerns sida har\r\nockså framhållits vikten att ett fortsatt arbete\r\nbedrivs för att undanröja bristerna och för att\r\nåstadkomma en bättre samordning mellan olika\r\nmyndigheter. Utskottet delar denna bedömning.''\r\nDetta är alltså vad vi i majoriteten skriver.</pre><pre>Vidare har vi frågan om direktavvisningarna och att\r\nen del asylsökande faktiskt har kommit till Sverige.\r\nDet är riktigt, och det är också så det skall gå till när\r\ndet har gjorts en prövning av första asylland. Det\r\nfinns naturligtvis människor som kan ha anknytning\r\nnågon annanstans. Av dessa 760 personer visade\r\ndet sig att 32 hade anknytning till Sverige. Det var\r\nen anknytning som ibland bestod i en asylsökande\r\nanhörig. I de fall detta bedömdes som tillräckligt\r\nskäl fick den sökande komma till Sverige.</pre><pre>Vi är också överens om att förvarstagande av barn\r\när olyckligt. Men det finns faktiskt en del\r\nförklaringar i det material vi har fått till utskottet.\r\nDen grupp Bulgarienturkar och Kosovoalbaner där\r\nman hade den största andelen avvisade har bestått\r\nav många barnrika familjer. Det går inte att bara\r\nräkna antalet barn rakt upp och ner. Detta är en\r\nfråga där riksdagen fattade beslut så sent som i\r\nfredags. Motioner avslogs där det föreslogs ett\r\ntotalförbud mot förvarstagande av barn.</pre><pre>Vidare har vi frågan om asylpraxis. Ingela\r\nMårtensson var tveksam till hur man skulle se på\r\nbeslutet som tillämpades 1976--1982, dvs. under\r\nden borgerliga regeringstiden. Då kom ungefär\r\n5 000 asylsökande per år till Sverige. Det är helt\r\nandra siffror och betydligt lägre än de som finns i\r\ndag. När motsvarande regel tillämpades ansågs\r\ntillfälligheten kunna vara i närmast sex år. Detta\r\ngäller en fråga där riksdagens faktiskt har fattat ett\r\nbeslut.</pre><pre>Ragnhild Pohanka har gett uttryck för en något\r\nmärklig uppfattning när hon säger att det är\r\nregeringens sak att komma med förslag till\r\nriksdagen för att där fatta beslut. Det står faktiskt\r\nvarje riksdagsledamot fritt att motionera om\r\närenden som man tycker är angelägna. Nog kan\r\nriksdagen lika väl besluta på grundval av ett sådant\r\ninitiativ som sin på grundval av ett\r\nregeringsinitiativ. Men något sådant initiativ har\r\ninte tagits.</pre><pre>Anf. 51 INGELA MÅRTENSSON (fp):</pre><pre>Herr talman! Ulla Pettersson säger att det finns\r\nberedskap för att ta emot de ensamma barnen. Hon\r\npekar återigen på uttalanden som har gjorts i olika\r\nsammanhang. Men det viktiga är resultatet. Hur ser\r\ndet ut för de ensamma barnen? Vi kunde se en film\r\npå TV för inte alltför länge sedan som handlade om\r\nen pojke från Somalia som flyttades mellan\r\nförläggningar och fick vänta länge innan han över\r\nhuvud taget fick något besked. Problemet kvarstår\r\nju ändå. Det är det som betyder något för barnen,\r\ninte vilka uttalanden som görs om vad man skall\r\ntitta på eller undersöka osv. Det måste göras något\r\nockså. Det är det som vi efterlyser.</pre><pre>Vidare har vi Polen. Ulla Pettersson tar upp frågan\r\nom första asylland. Ja, frågan är om Polen kan\r\nbetraktas som första asylland eller ej. Vi menar att\r\nPolen inte har skrivit under konventionen, och då\r\nmåste Sverige åta sig att göra en prövning för de\r\npersoner som har kommit hit för att se om de har\r\nskäl för att få asyl och inte avvisa dem dirket\r\ntillbaka till Polen. Landet har inte skrivit på\r\nkonventionen och har inte fullt ut lovat att följa den\r\nstrikt. Man har pekat på de ekonomiska svårigheter\r\nsom finns i landet.</pre><pre>När det gäller det ökade antalet förvarstagna barn\r\nsäger Ulla Pettersson att det finns förklaringar till\r\ndetta. Hur förklarar Ulla Pettersson nu att\r\nförvarstagandet fortsätter att öka i omfattning,\r\nprecis som Jan-Olof Ragnarsson visade på tidigare?\r\nVad är förklaringen? Jag tycker i och för sig inte att\r\ndet är så intressant att tala om stora familjer eller\r\nej. Det intressanta är att allt fler barn faktiskt tas\r\ni förvar. Vi har här uttalat att det skall vara precis\r\ntvärtom. Barn skall tas i förvar endast i\r\nundantagsfall och det skall finnas absolut\r\nsynnerliga skäl för det. Nu ökar antalet barn i\r\nförvar!</pre><pre>Slutligen har vi jämförelser med 1976 års beslut.\r\nUlla Pettersson sade att det var bara 5 000 personer\r\nper år som sökte asyl. Jag antar också att\r\nflyktingmottagandet var dimensionerat på ett helt\r\nannat sätt på den tiden. Men det är inte det som vi\r\nskall stå här och diskutera. Vi har inte granskat\r\n1976 års beslut, och vi har inte det underlaget så att\r\ndet går att göra någon bedömning. Men fattades det\r\nbeslutet på samma grunder som beslutet den 13\r\ndecember 1989, anser jag att även det beslutet var\r\nfelaktigt.</pre><pre>Anf. 52 JAN-OLOF RAGNARSSON (v):</pre><pre>Herr talman! Jag blir litet förvånad när Ulla\r\nPettersson säger när det gäller förvar av barn att det\r\nhandlar om mycket barnrika familjer. Det är väl\r\nlika illa om det är fråga om ett barn, två barn, sex\r\nsyskon eller sju syskon som sätts i förvar. De låses\r\nin i alla fall! Det är inget argument för att behålla\r\nförvarstagandet och att det skall få öka i\r\nomfattning. Jag tycker att det är mycket\r\nanmärkningsvärt. Det står i lagen att man skall vara\r\noerhört restriktiv. Invandrarministern sade när\r\nlagen antogs att färre antal barn skulle tas i förvar.\r\nÖkningstakten har blivit fler och fler. Det är inte\r\nnågot argument att säga att det beror på att\r\nbulgarienturkarna har så många barn i familjerna.\r\nDet är allvarligt nog även när sex eller sju syskon\r\ntas i förvar och låses in.</pre><pre></pre><pre>Anf. 53 RAGNHILD POHANKA (mp):</pre><pre>Herr talman! Nu går man tillbaka till hur det var\r\ntidigare. Då räknades barnen inte ens in i antalet\r\nasylsökande över huvud taget. Plötsligt skall det\r\nske en delning per antalet barn. Två syskon har ett\r\nstörre lidande per barn än åtta syskon! Jag förstår\r\ninte det. Det är ingen förklaring till varför så många\r\nbarn har tagits i förvar.</pre><pre>Det är klart att vi har väckt motioner i det här\r\närendet. Vad oss ankommer har vi uppfyllt det som\r\nförväntas av riksdagens ledamöter. Det\r\nförekommer också propositioner och förslag från\r\nregeringen. Vi talar om regeringen i dag. Det är\r\ndärför vi i miljöpartiet menar att det skulle ha\r\nkommit ett förslag -- naturligtvis före debatten i\r\nfredags. Men det gjorde det inte. Vår anmärkning\r\ngäller att detta inte är något tillfälligt beslut, utan\r\ndet är på väg att permanentas. Det finns också\r\nförslag på det. Men jag har inte sett att det har blivit\r\ntillstyrkt. Nu kommer den nya samlade flykting-\r\noch immigrationspolitiken, och den skall vi väcka\r\nmotioner om i nästa vecka inför sommaren. Den\r\nkommer inte att behandlas förrän av\r\nhöstriksdagen.</pre><pre>Den terroriststämplade palestiniern som är utvisad\r\ntill Syrien är ett fall som är upprörande. Det borde\r\ntas upp till förnyad behandling i Sverige. Om det\r\nfallet togs upp till prövning ytterligare en gång,\r\nskulle det vara värdefullt för Sveriges policy när det\r\ngäller flyktingpolitiken.</pre><pre>Kammaren övergick till att debattera\r\nUtnämningspolitik m.m.</pre><pre>Anf. 54 ANDERS BJÖRCK (m):</pre><pre>Herr talman! Vårt svenska samhälle har en\r\nbetydande offentlig sektor. Alla medborgare är\r\ndirekt eller indirekt beroende av denna offentliga\r\nsfär. Det gäller inte bara när vi direkt blir utsatta\r\nför myndighetsutövning eller försöker utnyttja det\r\nallmännas service. En stor och illa ledd offentlig\r\nsektor har självfallet en avgörande betydelse för\r\nskattetrycket i vårt land. När det gäller vissa\r\nmyndigheter, framför allt givetvis svenska\r\nbeskickningar och delegationer utomlands, handlar\r\ndet om vårt rykte inför omvärlden och med vilket\r\ndiplomatiskt handlag vi kan försvara svenska\r\nintressen.</pre><pre>Utnämningspolitiken är därför inte något som bara\r\nberör den regering som utnämner och de som blir\r\nlyckliggjorda. Den har en helt annan dimension,\r\nlångt viktigare än om en regering kan tillgodose ett\r\nantal partivänner eller inte, hur otrevlig\r\nvänskapskorruption än må vara.</pre><pre>Nej, det handlar här dels om en regering följer\r\ngrundlagens bestämmelser om att endast förtjänst\r\noch skicklighet skall vara avgörande för utnämning\r\ntill statlig tjänst, dels om man, som det hette förr,\r\niakttar rikets sannskyldiga nytta, genom att ge den\r\nsvenska statsförvaltningen chefer som är skickliga\r\noch effektiva.</pre><pre>Jag har ofta med stigande häpnad tagit del av\r\nuttalanden och kommentarer som gått ut på att det\r\nnu skall bli skönt att lämna det slitsamma politiska\r\narbetet i riksdag, regering eller kanslihus och få en\r\nlugnare sysselsättning som ambassadör,\r\ngeneraldirektör eller landshövding. Rimligtvis\r\nborde vederbörande få mer att göra, ett hårdare\r\ntempo och ett ökat ansvar. Inom det privata\r\nnäringslivet skulle säkerligen förvåningen bli\r\nmycket stor om en utnämning till verkställande\r\ndirektör i ett börsnoterat företag betraktades som\r\natt vederbörande äntligen skulle få stressa av och\r\nha det skönt.</pre><pre>Orsaken till att jag engagerat mig i frågor som\r\ngäller utnämningspolitik är inte i första hand att här\r\nföreligger ett vitt fält med alla de slag av\r\nvänskapskorruption som kan tänkas, ofta med\r\ninslag av pikanterier. Det är illa nog om partiboken\r\njämställs med ett pass till statliga chefsbefattningar.\r\nAtt man tar grundlagens stadganden om förtjänst\r\noch skicklighet med en klackspark är inte heller\r\nbra. Men det verkligt allvarliga är att dåliga chefer\r\ni statliga verk eller andra myndigheter är något som\r\nalla invånare och skattebetalare drabbas av.</pre><pre>Nu är det ingalunda så att statliga verk\r\ngenomgående skulle ha odugliga chefer. Men\r\nsådana finns naturligtvis. I ett privat företag\r\nupptäcks sådant ganska snart. Företaget börjar gå\r\ndåligt. Det blöder. Hinner man gripa in i tid\r\navskedas chefen. Annars går företaget omkull.\r\nSådan är den ekonomiska verkligheten.</pre><pre>Så är det sällan inom den offentliga sektorn. Ytterst\r\nfå verksamheter där är -- av naturliga skäl, det vill\r\njag gärna säga -- konkurrensutsatta eller arbetar på\r\nlika villkor med sina privata medtävlare. Det skall\r\nmedges att det är svårt att mäta effektivitet på en\r\nambassad, en länsstyrelse eller ett icke\r\naffärsdrivande verk. Men just därför kan dåligt\r\nchefskap kamoufleras, och det är det som sker i\r\nSverige.</pre><pre>Vi hade en gång en opolitisk ämbetsmannakader i\r\nSverige. Det var då, det. I dag blir allt fler chefer\r\npolitiskt tillsatta. Men mer än så: vi har sedan 1982\r\nhaft en massiv socialdemokratisk\r\nutnämningspolitik, där partiboken har varit\r\nstyrande i många fall. Jag brukar skämtsamt -- jag\r\nvill understryka ordet skämtsamt -- säga att om man\r\nhar partiboken under ena armen och huvudet under\r\nden andra, kan man gå förbi kön av kompetenta\r\nchefskandidater. Och är man t.ex.\r\nsocialdemokratisk ambassadör kan man göra\r\nväldigt mycket utan att bli hemkallad. Herr talman!\r\nMitt välkända blyga och försynta sätt gör att jag\r\ninte går in på detaljer i vad som sker utan att någon\r\ngriper in -- jag vill på intet sätt chikanera den\r\nförsamling som jag nu talar till.</pre><pre>Råkar man däremot vara rikspolischef och blir\r\nutsatt för Ebbe Carlsson-ligans härjningar så ryker\r\nman. Vad är skillnaden? Naturligtvis i det ena fallet\r\navsaknaden av partibok. Det är naturligtvis ett\r\nrättsövergrepp att Nils-Erik Åhmansson fick gå och\r\nCarl Lidbom sitta kvar.</pre><pre>Det är möjligt att Nils-Erik Åhmansson skulle ha\r\nfått gå efter Ebbe Carlsson-affären -- att han inte\r\nklarade jobbet, att han trots pressen från Anna-\r\nGreta Leijon och Ebbe Carlsson skulle ha bett dem\r\nfara och flyga. Nu gjorde han inte det, och då får\r\nhan stå sitt kast.</pre><pre>Men är det inte en skamfläck att Anna-Greta\r\nLeijon helt friförklarades av landets statsminister?\r\nHon skulle få vara kvar, hon hade inte gjort något\r\nsom motiverade att hon skulle avgå. Och när\r\noppositionen -- inte statsministern -- tvingade fram\r\nhennes avgång, så utlovades hon ''en tung\r\nregeringspost''. Samme statsminister säger däremot\r\ni KU-förhöret om en av de huvudinblandade -- som\r\när en visa inte bara i Sverige -- nämligen Carl\r\nLidbom, att han gör ett bra jobb och att det då\r\nsannerligen inte finns anledning att kritisera honom\r\neller låta honom få lämna sin post. Vad är detta om\r\ninte att mäta med olika mått?</pre><pre>Det är naturligtvis sådana här saker som gör att\r\nförtroendet för politikerna sviktar. Det är en så\r\niögonfallande vänskapskorruption att man skäms.\r\nNär man dessutom vet med vilken kraft samma\r\nparti har kämpat mot att andra -- som inte har\r\npartibok -- skall få några poster utomlands så mår\r\nman illa.</pre><pre>Vad vi här möter är den råa, nakna makten. Den är\r\ntill för att utnyttjas, för att belöna, för att stoppa\r\nobehagliga personer, inte för att tänka på landets\r\nbästa.</pre><pre>Herr talman! Jag har presenterat en lista på ca 50\r\nnamn på framstående socialdemokrater som sedan\r\nsocialdemokraterna återkom till regeringsmakten\r\n1982 fått statliga toppjobb. Listan är bara ett\r\naxplock. Jag skulle och jag kan, om ni så vill,\r\nnämna flera. Det finns många fler\r\nsocialdemokrater som fått ett jobb på, inte bara\r\nmen bl.a., partipolitiska meriter.</pre><pre>Listan omfattar inte statliga företag. För någon\r\nvecka sedan tvingade regeringen ordföranden i\r\nVin-  &amp;  Spritcentralen Lars Lindmark att gå förtid.\r\nOrsak: Kjell-Olof Feldt ville ha ordförandeposten i\r\ndetta trevliga företag. Och en sådan tjänst, i dubbel\r\nbemärkelse, kunde regeringen inte neka honom.\r\nDen föregående ordföranden hade tidigare varit\r\nverkställande direktör i företaget och gjort stora\r\ninsatser inom detta, och han var sålunda sakkunnig\r\nnär det gällde produktion etc. inom verksamheten.\r\nDet hjälpte inte. Vilka meriter som Kjell-Olof\r\nFeldt har på det aktuella området vill jag här inte\r\nkommentera.</pre><pre>Till saken hör att också nuvarande verkställande\r\ndirektören för Vin-  &amp;  Spritcentralen är f.d.\r\nsocialdemokratisk riksdagsman. Han var tidigare\r\nordförande i styrelsen för detta bolag och kunde då\r\nutnämna sig själv till VD, medan den gamle\r\nordföranden -- som nu regeringen sparkar bort för\r\natt lämna plats för Feldt -- var VD.</pre><pre>Sådana här saker sker ständigt. I andra länder\r\nskulle de väcka stort uppseende. Så icke i Sverige,\r\neftersom vi här är avtrubbade.</pre><pre>Talet om en opolitisk ämbetsmannakår är alltså inte\r\nlängre en realitet. Jag beklagar det djupt, men vi\r\nmåste se verkligheten i ögonen.</pre><pre>Hur skall då en eventuellt ny regering handla i\r\nhöst? Jag säger ''eventuellt'', eftersom ingen av oss\r\nvet hur valet kommer att utfalla. Skall det bli\r\nutrensningar?</pre><pre>Nej, i varje fall har inte jag förordat det, även om\r\nbristen på nyanser i svenska språket gör att mina\r\nord har tolkats så. Men vad jag har sagt är att en\r\neventuellt ny regering måste ha frihet att vidta\r\nförändringar i det statliga chefsgarnityret, om man\r\nfinner att personer är uppenbarligen inkompetenta\r\neller illojala. Det är då inte den eventuellt nya\r\nregeringen som politiserar eller missbrukar\r\nutnämningsmakten utan den gamla, för en ny\r\nregering har ett ansvar.</pre><pre>Det var uppenbarligen olyckligt att man inte vidtog\r\nåtgärder förra gången det var dags. Hade man då\r\nvisat mindre godtrogenhet och större mod när det\r\ngällt att snabbt lösa vissa chefsfrågor, kunde mycket\r\nha sett annorlunda ut. Det är ingen hemlighet att\r\nmånga borgerliga statsråd ofta klagade över det\r\nmotstånd de mötte från sin administration under de\r\nborgerliga regeringsåren.</pre><pre>Därför får man, om det skulle bli dags igen, inte\r\ntveka att göra de utbyten som är nödvändiga. Det\r\nfinns heller ingen anledning att visa den generositet\r\nsom visades förra gången mot avgångna\r\nsocialdemokratiska statsråd och statssekreterare.\r\nDen nuvarande regeringens uppträdande\r\nmotiverar inte något sådant. Att man nu\r\nvakansställer ett stort antal topptjänster för att ha\r\nlediga reträttjobb efter en eventuell valförlust skall\r\ninte påverka.</pre><pre>De utnämningar som görs efter valet skall\r\nsjälvfallet ha ett enda syfte, nämligen att ge statliga\r\nförvaltningar och därmed svenska folket bra chefer.\r\nDet hindrar inte att personer med politisk\r\nbakgrund kan komma i fråga. Men det kan\r\nrimligtvis inte innebära att nio års\r\nsocialdemokratiskt utnyttjande av\r\nutnämningsmakten skall följas av ytterligare en\r\nmassiv våg av utnämningar av socialdemokrater --\r\nnu verkställd av en eventuellt borgerlig regering.</pre><pre>Herr talman! Det finns och det kommer att finnas\r\nanledning för konstitutionsutskottet att noga\r\nbevaka utvecklingen på utnämningsområdet --\r\nbåde före och efter valet.</pre><pre>Anf. 55 BIRGIT FRIGGEBO (fp):</pre><pre>Herr talman! Utnämningspolitiken är mycket\r\nviktig, och utan jämförelser i övrigt är det ju i\r\nnäringslivet så att styrelsernas viktigaste uppgift är\r\natt utse verkställande direktören i de olika\r\nföretagen och bolagen. Under senare år har också\r\nchefsförsörjningsfrågorna fått en ökad\r\nuppmärksamhet i den statliga verksamheten. Den\r\nsocialdemokratiska regeringen har själv utfärdat\r\nolika riktlinjer för att få till stånd en långsiktig\r\npolitik i detta avseende. Man säger att man måste\r\nha en framförhållning. Civildepartementet har\r\ntilldelats en central roll som samordnare i denna\r\nförnyade uppmärksamhet på\r\nchefsförsörjningsfrågorna.</pre><pre>Vi har fått ett antal listor presenterade i utskottet\r\nunder granskningen, och bakgrunden härtill har\r\nbl.a. varit att visa vilka partier de olika personerna\r\nrepresenterar. Jag måste säga att det i år har varit\r\nosedvanligt många socialdemokrater. Vi har i\r\nutskottet inte gjort någon grundlig genomgång vad\r\nbeträffar dessa personers skicklighet, och vi har\r\ninte heller gjort det vad gäller andra utnämningar.\r\nMen vi har ju själva ibland egen erfarenhet, och vi\r\nhar sett en del personer utöva sitt politiska värv,\r\nbl.a. i denna kammare, och jag måste säga att det i\r\nnågra fall verkligen finns anledning att höja på\r\nögonbrynen, i varje fall enligt min bedömning, vad\r\navser deras skicklighet. Det är en självklarhet att\r\nutnämningsmakten skall inte användas för att\r\npolitisera eller favorisera politiska meriter. Det\r\ngäller sig vare det är borgerliga regeringar eller\r\nsocialistiska.</pre><pre>Självfallet kommer det för en eventuellt borgerlig\r\nregering i höst att vara viktigt att se till att man har\r\nskickliga verkschefer. Det skall genomföras ett\r\nomfattande förnyelsearbete, och då måste det\r\nfinnas duktiga verkschefer. Ingen regering, oavsett\r\nfärg, har råd att hålla sig med dåliga chefer, och det\r\nkommer säkerligen att bli byten på olika\r\nchefsposter. Men kriteriet för sådana byten skall\r\nnaturligtvis vara deras skicklighet, inte om de\r\ninnehar partibok i det ena eller det andra partiet.\r\nDet får naturligtvis inte heller vara på det sättet att\r\npolitiska uppdrag i sig skall utestänga människor\r\nfrån arbetet inom offentlig sektor.</pre><pre>Jag har under årens lopp varit förhållandevis\r\nåterhållsam när det gällt att kritisera regeringen för\r\neventuell politisering av utnämningsmakten, men\r\njag måste säga att jag börjar att vackla.</pre><pre>Jag har i år ägnat särskild uppmärksamhet åt frågan\r\nom utseende av föreståndare i\r\nbyggforskningsrådet. Det är ett sällsynt misskött\r\nfall av chefsförsörjning. Vi och moderaterna har\r\nockså lämnat en reservation i det ärendet. Sättet att\r\nsköta föreståndarfrågan i byggforskningsrådet\r\nföljer på intet sätt ens regeringens egna riktlinjer\r\nvad avser en god chefsförsörjning.</pre><pre>Den avgångne föreståndaren aktualiserade vid\r\nårsskiftet 1989/90 att han ville lämna sitt arbete den\r\n1 juli 1990. Ingenting hände. Regeringen fick\r\npåstötningar flera gånger men tog inga initiativ. Det\r\nvar uppvaktningar från rådets styrelse, och det\r\nhände ingenting.</pre><pre>Den 25 oktober 1990 tillsattes en t.f. föreståndare\r\nfrån den 1 november 1990. Det förordnandet går ut\r\nden 1 juli i år.</pre><pre>Den 23 april i år var bostadsdepartementets chef\r\nUlf Lönnqvist i utskottet och sade då att\r\nförhoppningsvis skulle vi få en permanent lösning\r\npå föreståndarfrågan under den närmaste\r\nmånaden.</pre><pre>I dag är det den 4 juni, och fortfarande finns det\r\ninget beslut om en permanent föreståndare för\r\nbyggforskningsrådet. Det är knappt fyra veckor\r\nkvar till den 1 juli. Detta skall ses mot bakgrund av\r\nregeringens egna riktlinjer, där det sägs att chefer\r\nbör utses fyra à fem månader innan byte skall ske,\r\njust för att ha en god framförhållning.</pre><pre>Det är nu ett och ett halvt år sedan som frågan om\r\nny föreståndare för byggförskningsrådet\r\naktualiserades i regeringskansliet. Ännu har vi inte\r\nsett någon utnämning, och det kan då tyckas vara\r\nobegripligt.</pre><pre>Man har hänvisat till att rådets framtid har utretts i\r\nslutet av förra året och januari-februari i år och att\r\ndet skulle vara skälet. Vi har kunnat påvisa under\r\ngranskningens gång att så kan inte vara fallet.</pre><pre>Byggforskningsrådet är naturligtvis inte något stort\r\nverk och det kan vara en lämplighetsfråga om den\r\nnye chefen skall vara involverad i att lägga upp den\r\nnya framtiden för rådet eller om man skall ha en\r\ntillfällig lösning. Men varför skulle i detta lilla verk\r\ninte den nya chefen kunna vara med och lägga upp\r\nverksamheten?</pre><pre>Under de senaste veckorna, efter det att vi avslutat\r\ngranskningen, har dock den här frågan börjat\r\nklarna litet grand. Det fanns misstankar redan\r\ntidigare, men det var svårt att få dem bekräftade.\r\nFör ett par veckor sedan läckte det ut att regeringen\r\nämnade utse en ny föreståndare. Såvitt jag är\r\ninformerad, fanns ärendet upptaget på regeringens\r\nbeslutslista men drogs tillbaka. Så sent som i går,\r\nvid kontakt med bostadsdepartementet, fick jag\r\nveta att regeringen fortfarande inte har utsett\r\nnågon ny chef.</pre><pre>Rådets nya inriktning skall vara att inspirera till ny\r\nforskning, att initiera ny forskning och att\r\nsamordna mellan de olika intressenterna inom\r\nbyggområdet.</pre><pre>Nu har vi fått svar på vem det är som regeringen vill\r\nutse. Det är en socialdemokratisk politruk i\r\nbostadsdepartementet, en person som jag har\r\npersonlig erfarenhet av, eftersom jag har varit\r\narbetskamrat med honom i min civila karriär. Jag\r\ntycker att det är litet chikanerande att behöva stå i\r\ndenna kammare och säga att denna person är\r\nutomordentligt olämplig för uppdraget. Men det är\r\nregeringen som tvingar fram att jag talar sanning\r\ngenom att på ett så utmanande sätt föreslå denna\r\nperson.</pre><pre>Bakgrunden är uppenbarligen den att man har velat\r\nlösa ett långvarigt problem i bostadsdepartementet.\r\nDen här personen har erbjudits personliga\r\nprofessurer vid ett antal högskolor, och ingen har\r\nnappat, trots att regeringen har varit villig att själv\r\nbetala för dessa professurer. Jag utgår ifrån att\r\nchefsfrågan i byggforskningsrådet har hållits öppen\r\ni avvaktan på att lösa denna persons\r\nanställningsproblem, att försöka hitta andra\r\nplaceringar. Nu har vi, tycker jag, fått de\r\nmisstankar bekräftade som funnits tidigare.</pre><pre>Det har varit ett sällsynt kraftigt motstånd mot\r\ndenna eventuella utnämning. Jag tycker i och för sig\r\natt ministrar och regeringar skall kunna gå emot\r\npersonal, men det är inte bara personalen på rådet\r\nsom protesterar utan också kunderna --\r\nbyggföretag, bostadsföretag,\r\nbostadsorganisationer, alla över hela fältet är lika\r\nkritiska.</pre><pre>Vi har ännu inte sett slutet på den här frågan.\r\nRegeringen har dragit sig tillbaka tillfälligt. Men\r\nom regeringen skulle fullfölja denna utnämning, är\r\ndet ett nytt och osedvanligt tydligt exempel på en\r\npolitisering av utnämningsmakten. Möjligen,\r\neftersom ärendet drogs tillbaka från\r\nregeringslistan, är den här utnämningen för grov\r\näven för den socialdemokratiska regeringen.</pre><pre>Anita Modin skall försvara socialdemokraterna i\r\nden här frågan. Anita Modin kommer från den\r\nfackliga grenen inom socialdemokratin, och jag\r\nskulle vilja ställa frågan till henne: Är det verkligen\r\nett utslag av en bra personalpolitik hur den här\r\nchefsförsörjningsfrågan har skötts?</pre><pre>Jag kan inte underlåta, herr talman, att in extenso\r\nläsa in i protokollet vad utskottets majoritet säger\r\nom denna fråga. Utskottet talar om att folk har\r\nvarit kallade till utfrågning och säger sedan:\r\n''Utskottet noterar att betänkande om rådets\r\nframtid avgavs i februari 1991 samt att regeringen i\r\nkompletteringspropositionen redovisar vissa\r\növerväganden vad gäller byggforskningsrådet. Vid\r\nutfrågningen med bostadsministern har\r\nframkommit att avsikten är att inom kort nå en\r\npermanent lösning av ledningsfrågan.'' Punkt, slut!</pre><pre>Man behandlar inte ens den chefsutnämningsfrågan\r\noch de långa tidsutdräkter som har skett när det\r\ngällt att få till stånd en permanent lösning på en så\r\nenkel fråga som att utse en föreståndare för\r\nbyggforskningsrådet i Sverige.</pre><pre>Anf. 56 ANITA MODIN (s):</pre><pre>Herr talman! Utskottet har i år liksom under flera\r\når tidigare granskat regeringens utnämningspolitik.\r\nÅrets granskning har gällt tre punkter:\r\nutnämningspolitiken i stort, domartjänster och chef\r\nför statens råd för byggforskning.</pre><pre>Enligt regeringsformen tillsätts tjänst vid\r\nförvaltningsmyndighet som lyder under regeringen\r\nav regeringen eller av myndighet som regeringen\r\nbestämmer. Beträffande verkschefer sker\r\ntillsättning, enligt de instruktioner som gäller för\r\nverken, av regeringen.</pre><pre>Vid tillsättning av statlig tjänst skall avseende fästas\r\nendast vid sakliga grunder såsom förtjänst och\r\nskicklighet.</pre><pre>Vid utskottets tidigare behandling av den statliga\r\npersonalpolitiken har KU uttalat att det enligt KUs\r\nmening inte formellt föreligger hinder för att man\r\nskall lägga större vikt än tidigare vid kriteriet\r\nskicklighet. Detta har också grundat en ändring i\r\nLOA.</pre><pre>Frågor om tillsättning av verkschefer behandlades\r\näven i propositionen om ledningen av den statliga\r\nförvaltningen, 1986/87:99, som grundade sig på\r\nverksledningskommitténs betänkande.</pre><pre>Regeringens förslag innebar bl.a. att verkschefer\r\nborde sökas i en bredare rekryteringsbas än\r\ntidigare. Regeringen borde utnyttja\r\nstatsförvaltningens hela chefspotential som\r\nunderlag men även sträva efter att se verksamheter\r\nutanför statsförvaltningen som möjliga\r\nrekryteringsområden. Verkschefer föreslogs också\r\nkunna omflyttas under förordnandetiden.\r\nPropositionen godtogs på denna punkt av\r\nriksdagen, i enlighet med konstitutionsutskottets\r\nbetänkande 1986/87:29.</pre><pre>Synpunkten att även sträva efter att se\r\nverksamheter utanför statsförvaltningen som\r\nmöjliga rekryteringsområden tycker jag att Anders\r\nBjörck borde notera, i stället för att tala om\r\nvänskapskorruption med inslag av pikanterier.</pre><pre>Statsministern har vid utskottets utfrågning\r\nframhållit att man vid tillsättningar av högre\r\ntjänster alltid gör en mycket omsorgsfull prövning\r\nav vederbörandes lämplighet för tjänsten och\r\nnaturligtvis iakttar de i regeringsformen uppställda\r\nkraven på förtjänst och skicklighet. Statsministern\r\nbetonade särskilt att de högre chefsutnämningarna\r\när mycket viktiga för att säkerställa effektivitet i\r\nförvaltningen och därför bör ägnas mycket stor\r\nomsorg från regeringens sida.</pre><pre>År efter år har KU diskuterat och granskat de\r\nutnämningar som har skett. Det är KUs uppgift,\r\noch det är bra att man alltid har sådana frågor\r\ndirekt under lupp.</pre><pre>Utskottet har efter sitt grundliga arbete liksom\r\ntidigare kommit fram till att uttala och betona\r\nvikten av att de i regeringsformen uppställda\r\nkraven på sakliga grunder såsom förtjänst och\r\nskicklighet iakttas vid tjänstetillsättningar. Enligt\r\nutskottet är det värdefullt att regeringen är beredd\r\natt medverka till att rekryteringsbasen vid\r\ntillsättning av högre statstjänster breddas.\r\nUtskottet understryker betydelsen av de uttalanden\r\nsom gjordes i samband med\r\nverksledningsreformen, om att även verksamheter\r\nutanför statsförvaltningen bör kunna vara lämpliga\r\nrekryteringsområden.</pre><pre>Utskottets granskning har inte gett anledning till\r\nnågon kritik. När Anders Björck tidigare höll ett\r\nanförande här tog han bl.a. upp diskussionen om\r\nbolagsstämman i Vin  &amp;  Sprit och sade att det var\r\nregeringen som utsåg ordföranden. Så är det\r\nfaktiskt inte. Det är bolagsstämman som utser\r\nordförande i Vin  &amp;  Sprit.</pre><pre>Så till frågan om ny chef vid statens råd för\r\nbyggforskning. Bostadsutskottet har tidigare pekat\r\npå att det behöver göras en översyn av\r\nbyggforskningsrådet. Regeringen har också\r\nbedömt att det har funnits behov av en\r\norganisatorisk översyn av byggforskningen. En\r\nutredningsman tillsattes, och under dennes arbete\r\nansåg man att det inte var lämpligt att\r\npermanentbesätta föreståndartjänsten utan att\r\navvakta utredningen.</pre><pre>Utredningsmannen har under sitt arbete haft\r\nfortlöpande kontakt med personalen på den\r\ninstitution som han skulle föreslå organisatoriska\r\nförändringar för. Det är högst rimligt och önskvärt\r\natt en utredare har dessa kontakter. Det är\r\ndessutom rimligt och vettigt att utredningsmannen\r\nfår lägga fram sitt förslag, att remissinstanserna får\r\nsäga sin mening och att regeringen får dra sina\r\nslutsatser innan man utser den person som skall\r\nleda arbetet. Det fanns dessutom rutinerad\r\npersonal inom myndighetens ram som gav\r\nmöjlighet att tillfälligt lösa föreståndarfrågan.</pre><pre>Regeringens handläggning av frågan om chef för\r\nstatens råd för byggforskning måste, med den\r\nbakgrund som KU har haft, bedömas som\r\nklanderfritt.</pre><pre>I sitt anförande tog Birgit Friggebo upp att det är\r\nen självklarhet att det är skicklighet och inte\r\npartibok som fäller avgörandet vid utnämningar.\r\nDär är vi helt överens. Det finns inga delade\r\nmeningar där.</pre><pre>Sedan tog Birgit Friggebo också upp en diskussion i\r\npersonfrågan. Det var uppgifter som vi inte har haft\r\ntillgång till i utskottet och som jag inte kan\r\nkommentera. Men man kan faktiskt ha olika\r\nsynpunkter på människors skicklighet och\r\nmöjlighet att utföra ett arbete.</pre><pre>Anf. 57 ANDERS BJÖRCK (m) replik:</pre><pre>Herr talman! Anita Modin försöker blanda bort\r\nkorten. När det gäller Kjell-Olof Feldt säger hon att\r\ndet faktiskt är bolagsstämman som utser\r\nstyrelseordföranden. Anita Modin vet mycket väl\r\natt regeringen företräder samtliga aktier inom Vin-\r\n &amp;  Spritcentralen. Aktier i det bolaget är inte\r\nnågonting man kan gå ut och köpa på börsen. Vill\r\nAnita Modin förneka att det är regeringen som har\r\nbeslutat att Kjell-Olof Feldt skall bli ny\r\nstyrelseordförande i Vin-  &amp;  Spritcentralen? Det är\r\nen fråga som jag tycker att vi skall få ett svar på här\r\ni dag.</pre><pre>Om regeringen fortsätter att missbruka\r\nutnämningsmakten tvingas vi vidta andra åtgärder.\r\nVi har tyckt att det har varit självklart att\r\nregeringen odelat har utnämningsmakten i Sverige.\r\nJag är inte så säker på det längre.</pre><pre>I USA är det så att alla chefskandidater, t.ex.\r\nambassadörer, först skall utfrågas inom respektive\r\nutskott, för ambassadörer utrikesutskottet och för\r\ndomare juridiska utskottet, och sedan röstar man.\r\nSenaten eller annat utskott måste godkänna valet.</pre><pre>I Sovjetunionen är det numera så när det gäller\r\nviceministrar, det motsvarar svenska\r\ngeneraldirektörer, att de tvingas framträda framför\r\nparlamentet som har rätt att ställa frågor. Sedan är\r\ndet parlamentet som bestämmer, och det är ingen\r\nformsak. Jag har själv varit med och suttit på\r\nläktaren i Moskva och sett hur utomordentligt hårt\r\nkandidaterna har blivit åtgångna, och hur ett icke\r\nobetydligt antal har röstats ned innan tillsättningen.\r\nDetta är inga förslag som vi har, men den\r\nsocialdemokratiska regeringen tvingar oss att\r\növerväga den typen av lösningar i framtiden om\r\ndetta fortsätter.</pre><pre>Jag har en fråga till Anita Modin. Hon utgick\r\nuppenbarligen från att de 50-tal utnämningar som\r\njag har talat om, har gått rätt till. Finns det, enligt\r\nAnita Modin, några exempel på mindre lyckade\r\nutnämningar bland dessa 50 socialdemokrater?</pre><pre>Anf. 58 BIRGIT FRIGGEBO (fp) replik:</pre><pre>Herr talman! Jag får tacka Anita Modin som läste\r\nhögt ur verksledningspropositionen om det som\r\nskulle gälla i chefsförsörjningsfrågorna, att man\r\nockså skall kunna gå utanför statsförvaltningen och\r\nhitta kvalificerade personer. Då undrar jag om den\r\nhär föreståndarfrågan för byggforskningsrådet är\r\nett bra exempel. Bostadsministern ämnade där utse\r\nnärmaste politruk, den första han kom att lägga\r\nögonen på i sin närmsta medarbetarkrets var den\r\nsom skulle utses till ny verkschef.</pre><pre>Anita Modin hänvisar också till detta att man har\r\nutrett byggforskningsrådets framtid. Den\r\nutredningen tillsattes i höstas, men\r\nföreståndarfrågan aktualiserades redan vid\r\nårsskiftet 1989/90 och ingenting hände på hela\r\nvåren. Jag har den uppfattningen att detta tillhör\r\navdelningen bortförklaringar. Men låt oss bortse\r\nfrån det som har hänt tidigare.</pre><pre>Utskottet säger självt i sin majoritetsskrivning att\r\nman i kompletteringspropositionen har redovisat\r\nvad som skall gälla för byggforskningsrådet. Den\r\nhuvudsakliga inriktningen är att rådet självt skall,\r\nefter vissa riktlinjer, förnya och förbättra sin\r\nverksamhet och bli en spjutspets när det gäller\r\nforskningsfrågorna. Kompletteringspropositionen\r\nlades fram i denna kammare i april månad. I dag\r\nhar vi den 4 juni, och fortfarande finns det ingen\r\nchef utsedd trots att bostadsministern lovade oss att\r\ndet skulle ske under maj månad någon gång. Ringer\r\ndet inte några klockor hos Anita Modin när det\r\nfortsatta hanteringen är så strulig och när hela\r\nbranschen går emot det som bostadsministern\r\nhåller på med?</pre><pre>Jag vill upprepa den fråga jag ställde till Anita\r\nModin om huruvida hon som facklig representant i\r\nden socialistiska rörelsen anser att detta är ett bra\r\nexempel på en god chefsförsörjningspolitik. Skall\r\ndet ta över ett och ett halvt år att tillsätta en\r\nföreståndare i ett så relativt litet verk som\r\nbyggforskningsrådet?</pre><pre></pre><pre>Anf. 59 ANITA MODIN (s) replik:</pre><pre>Herr talman! Anders Björck har ju inte bara här i\r\ndag, utan även i tidningsartiklar, gått ut och påstått\r\natt regeringen inte har skött sitt arbete med\r\nutnämningspolitiken. Han påstår, med hjälp av\r\ndessa 47 namn som finns i reservationen, att det är\r\nsocialdemokrater och att regeringen där skulle ha\r\nmissbrukat sitt ämbete. Hur kan man, Anders\r\nBjörck, med hjälp av en lista på 47 namn som\r\nplockats under nio år, och utan att ta med alla namn\r\nsom varit aktuella, komma med ett sådant\r\npåstående? Kan det möjligen vara för att föra andra\r\nmänniskor bakom ljuset? Om hela listan på alla\r\nutnämningar -- det borde vara ungefär 3 000 namn\r\npå nio år -- skulle vara med, skulle man se att en\r\nförkrossande majoritet av dessa namn inte var\r\nsocialdemokrater. Är det möjligen inte intressant\r\nför Anders Björck att ta fram sådana uppgifter?</pre><pre>Det amerikanska system som Anders Björck\r\nförespråkar har enligt min mening inte någon plats\r\ni det svenska samhället. Vi har av tradition starka\r\noch självständiga myndigheter och verk. Det skall\r\nvi fortsätta att ha. Att som Anders Björck närmast\r\nrekommendera att man skall byta ut alla chefer vid\r\nbyte av regering är förkastligt. Eller menar Anders\r\nBjörck på fullaste allvar att våra chefer inte gör ett\r\nbra och förtjänstfullt arbete, trots det han säger\r\nemellanåt? Tycker han inte att t.ex. Christina\r\nRogestam på invandrarverket fyller kraven för att\r\nvara en bra och duktig chef eller Ingemar Mundebo\r\npå riksrevisionsverket, Lars Eggertz på\r\ntrafiksäkerhetsverket, Björn Körlof på\r\nfortifikationsförvaltningen eller Sivert Andersson\r\npå arbetarskyddsstyrelsen?</pre><pre>Sivert Andersson är socialdemokrat och har alltid\r\nvarit det. Skulle han inte ha kvalifikationer för sitt\r\njobb? Han har arbetat hela sitt vuxna liv för att\r\nmänniskor skall få en bra arbetsmiljö. Det har han\r\nvunnit stor respekt och aktning för. Menar Anders\r\nBjörck att om ni, mot förmodan, vinner valet i\r\nseptember skall ni avsätta de flesta av de här\r\nmänniskorna? Är det verkligen allvar?</pre><pre>Birgit Friggebo har frågat mig om det är bra\r\npersonalpolitik att handskas med\r\nbyggforskningsrådet på det här sättet. Det kanske\r\ndet är. När man förhandlar som facklig företrädare\r\nfår man ta med alla effekter och alla orsaker i\r\nbedömningen. Då kan man göra bedömningen om\r\ndet är bra eller inte. Det har kanske varit bra att\r\ngöra på det här sättet och vänta med tillsättningen\r\ntill dess alla detaljer har varit klara.</pre><pre>Anders Björck frågade mig om det är riktigt att\r\nKjell-Olof Feldt skall bli ordförande. Det kan jag\r\ninte svara på. Det vet jag inte.</pre><pre>Anf. 60 ANDERS BJÖRCK (m) replik:</pre><pre>Herr talman! Förlåt, men jag tror inte att Anita\r\nModin över huvud taget lyssnade på vad jag sade.\r\nJag frågade inte om Kjell-Olof Feldt skulle bli\r\nordförande, han är redan utnämnd. Jag frågade om\r\nhon inte kände till vem som bestämmer på\r\nbolagsstämman.</pre><pre>Det är dessutom inte några 3 000 namn vi har\r\ndiskuterat. Vi har fått in listor på några hundra\r\nnamn. Vi diskuterar bara verkschefsutnämningar\r\noch chefer av det slaget, inte någonting annat. Då\r\när dessa 50 stycken som ett axplock en mycket\r\nbetydande del. Övriga utnämningar har jag inte\r\ntagit upp i de här sammanhangen.</pre><pre>Sedan har jag inte förespråkat det amerikanska\r\nsystemet. Jag gav det som ett exempel på, liksom\r\ndet som faktiskt nu finns i Sovjetunionen, att det\r\nfinns länder där regeringen inte har\r\nutnämningsmakten ograverad, utan att det finns en\r\nparlamentarisk kontroll innan utnämningen sker,\r\nherr talman, till skillnad från i Sverige. Här\r\nupptäcker man först efteråt vad som kan ha hänt.\r\nDet är en väsentlig skillnad, och sannerligen inte\r\nnågonting vi har anledning att vara särskilt stolta\r\növer.</pre><pre>Jag kan ju, om Anita Modin så vill, komplettera\r\nden här listan. Vår käre riksdagskollega Arne Gadd\r\nhar blivit f.d. överdirektör i RRV. Det är en typiskt\r\npolitisk utnämning. Ulf P Lundgren har blivit chef\r\nför den nya skolöverstyrelsen. Han var tidigare\r\naktiv socialdemokratisk kommunalpolitiker osv.\r\nJag skulle kunna räkna upp ett stort antal\r\nutnämningar, som rör statliga bolag, såväl till\r\nstyrelseordförandeposter som till verkställande\r\ndirektörer.</pre><pre>Oavsett hur den regering ser ut som finns efter\r\nvalet, är det den och ingen annan, med den ordning\r\nsom vi nu har, som bestämmer hur den vill ha det.\r\nVad vi här kan göra är faktiskt att komma med ett\r\nord på vägen. Jag menar att en regering har ett\r\nansvar för att ha bra chefer.</pre><pre>Många av dem som nu har utnämnts på\r\npartipolitiska grunder skulle inte ha en chans i\r\nprivat konkurrens. Jag upprepar, inte en chans att\r\nleda ett privat företag. De skulle väga alldeles för\r\nlätt. Det är sannerligen inte så att privata företag,\r\nmed något mycket unikt undantag, går ut och\r\nraggar personer från den här sektorn och med den\r\nhär bakgrunden.</pre><pre>Anita Modin har inte svarat på min fråga. Finns det\r\ntill äventyrs några, och i så fall vilka, av de här\r\nsocialdemokratiska utnämningarna som har varit\r\nmindre lyckade?</pre><pre>Anf. 61 BIRGIT FRIGGEBO (fp):</pre><pre>Herr talman! Anita Modin sade att det kanske var\r\nen bra personalpolitik att vänta så länge. Men bör\r\ninte Anita Modin ändå fundera litet hur det hela\r\nhar gått till?</pre><pre>När bostadsministern äntligen bestämt sig, faller\r\nögonen på hans närmaste politruk. Det har tagit\r\nhonom ett och ett halvt år att våga klämma fram\r\ndetta. Under tiden bostadsministern har försökt\r\n''sälja'' sin politruk -- utan att lyckas -- till olika\r\nhögskolor, och också försökt skicka med pengar för\r\natt de skulle ta hand om honom; han skulle\r\nnämligen forska på dessa högskolor.</pre><pre>Dessa misstankar har jag hört ganska lång tid, men\r\ndet är sådant man inte kan få bekräftat under tiden\r\nsådana rykten pågår.</pre><pre>Men låt oss nu göra tankeexperimentet att bortse\r\nfrån det som har varit och titta på hur det ser ut nu.</pre><pre>Den 23 april var bostadsministern hos oss och sade\r\natt han hade förhoppningen att inom den närmaste\r\nmånaden hitta en permanent lösning. I dag är det\r\nden 4 juni. Regeringens egna riktlinjer säger att\r\nman skall ha en framförhållning på helst fyra eller\r\nfem månader för att kunna förbereda sig för\r\nchefsbyten.</pre><pre>Är det verkligen bra att vi ännu i dag inte har fått\r\nreda på vem regeringen tänker utse som\r\nföreståndare på byggforskningsrådet?</pre><pre>Anf. 62 ANITA MODIN (s) replik:</pre><pre>Herr talman! Som jag sade tidigare har Birgit\r\nFriggebo enligt egen uppgift en mängd saker att\r\nkomma med som vi inte haft tillgång till. Därför\r\nkan jag inte svara på frågan.</pre><pre>Efter det som varit uppe i debatten skulle jag vilja\r\nställa några frågor till Anders Björck.</pre><pre>Är det verkligen så illa att Anders Björck anser att\r\nom man i sitt liv skall kunna komma i fråga till ett\r\narbete som utnämns av regeringen, får man inte\r\nnågon gång avslöja sin partitillhörighet? Det tycker\r\njag nämligen är den yttersta konsekvensen av hela\r\ndetta resonemang.</pre><pre>Är det verkligen ett bra samhälle där man inte har\r\nfriheten att arbeta för ett politiskt parti, där man\r\ninte vågar säga vilken partipolitisk hemvist man\r\nhar, som Anders Björck vill ha?</pre><pre>Eller skall man i alla lägen vara tvungen att smyga\r\nmed sina åsikter för att inte stämplas som partisk\r\noch ohederlig och opålitlig och inte kunna komma i\r\nfråga för kvalificerade arbeten?</pre><pre>Detta låter fruktansvärt skrämmande och\r\nfasansfullt. Jag undrar om Anders Björck ens har\r\nsitt eget parti bakom sig i sådana diskussioner.</pre><pre>Jag tycker Anders Björck fortsätter att intensifiera\r\nsin kampanj mot statstjänstemän som är\r\nsocialdemokrater. Hans kampanj har snart övergått\r\ntill rena häxjakten. I höst skall häxjakten skörda\r\nsina första offer. Socialdemokratiska tjänstemän\r\nskall rensas bort om det blir en borgerlig regering.</pre><pre>Ligger denna kampanj i linje med Europarådets\r\nkonventioner om mänskliga rättigheter? Hur är det\r\negentligen ställt med den politiska friheten i Anders\r\nBjörcks åsiktsimperium?</pre><pre>Anf. 63 Tredje vice talman BERTIL FISKESJÖ\r\n(c):</pre><pre>Herr talman! Jag hade inte tänkt delta i denna\r\ndebatt, men den har fått vissa principiella inslag\r\nsom gör det av intresse för mig att säga ett par ord.</pre><pre>Det är självfallet bara bra att utnämningspolitiken\r\nkommer upp till diskussion, så det är ingen kritik på\r\nden punkten jag hade tänkt framföra. Det är\r\nnaturligtvis viktigt att riksdagen och dess\r\nkonstitutionsutskott synar hur regeringen hanterar\r\nockså den maktfaktor som utnämningsrätten\r\ninnebär. Men det finns naturligtvis risk för överslag\r\ni diskussionen, som gör att man kan sprida\r\nosäkerhet inom statsförvaltningen om t.ex. en\r\nkommande regerings intentioner. Det tycker jag\r\ninte är så bra.</pre><pre>När vi diskuterade verksledningsreformen fanns\r\ndet en ganska utbredd entusiasm för att den\r\npolitiska ledningen skulle kunna ha ett\r\ndirektinflytande genom direktkontakter och genom\r\nuttalanden av olika slag. Man skulle alltså\r\nströmlinjeforma förvaltningen efter den politiska\r\nledningens önskemål. Det var inte enbart\r\nsocialdemokraterna som drev igenom den\r\nreformen. Den blev visserligen nedtonad till viss\r\ndel, bl.a. beroende på kritik som vi från\r\ncenterpartiet riktade mot förslaget.</pre><pre>Vi varnade för denna utveckling. Jag kommer ihåg\r\natt jag själv vid det tillfället sade att det var viktigt\r\natt vi bevarade den gamla karaktären av\r\nsjälvständiga ämbetsverk så långt det var möjligt.\r\nDels har vi då chansen att rekrytera bredare -- folk\r\nvisste att det inte var deras partipolitiska meriter\r\nenbart som var utslagsgivande, utan deras allmänna\r\nduglighet och kunnighet. Vidare skulle de vara\r\nfriare att kunna delta i den allmänna debatten,\r\nframföra kritik och komma med\r\nförändringsförslag.</pre><pre>Jag tycker att mycket i den verksledningsreform\r\nsom många har prisat var olycklig. Jag tror att där\r\ntogs första allvarliga steget mot en ökad politisering\r\nav förvaltningen i vårt land. Om detta sedan följs\r\nupp genom utnämning av människor på\r\növervägande politiska meriter blir det ännu värre.</pre><pre>För min del vill jag rekommendera en\r\nuppstramning och en tillbakagång till gamla ideal\r\nsom jag tyckte var bra. De som sitter på\r\nansvarsfulla befattningar i förvaltningen och\r\nannorstädes i samhället skall veta att de har en\r\nsjälvständig ställning. De är utsedda på grund av\r\nsina egna meriter och behöver inte åtfölja minsta\r\nblinkning från kanslihuset eller från andra politiker.</pre><pre>Det har numera blivit ganska vanligt att statsråd gör\r\nuttalanden i allehanda frågor, om hur man skall\r\nhantera frågor inom förvaltningen, här i kammaren\r\noch på annat sätt. Det tycker jag också är en\r\nolycklig utveckling. Förvaltningen skall vara styrd\r\ngenom det regelverk som är bestämt, antingen i\r\nform av de lagar vi stiftar här i riksdagen eller\r\ngenom de förordningar som regeringen utfärdar.</pre><pre>Jag är alltså emot en direktstyrning av\r\nförvaltningen, som jag menar bidrar till att\r\nfrestelsen att politisera utnämningarna blir för stor\r\nför regeringen. Jag tycker det är en olycklig\r\nutveckling.</pre><pre>Anf. 64 ANDERS BJÖRCK (m):</pre><pre>Herr talman! Anita Modin ansåg att den inställning\r\nvi visade här var ''fruktansvärd skrämmande'' och\r\nfrågade om inte människor med partipolitiskt\r\nengagemang skall få jobba i statens tjänst.</pre><pre>Jo, alldeles självfallet. Parlamentarisk erfarenhet\r\nkan vara en utomordentlig merit i en lång rad\r\nsammanhang.</pre><pre>Vad jag reagerar mot är att det går fyra\r\nsocialdemokratiska utnämningar på en borgerlig.\r\nDet, Anita Modin, utmanar alla matematiska\r\nsannolikhetskalkyler, att ett enda parti -- som inte\r\nens har majoritet av väljarna bakom sig, vare sig i\r\nval eller opinionsundersökningar -- skulle stå för en\r\nså svindlande stor del av kompetensen i Sverige.</pre><pre>Jag riktade mig inte emot att människor med\r\npartipolitisk bakgrund får jobb om de därutöver\r\nhar kompetens. Jag riktar mig emot att man\r\nmissbrukar utnämningsmakten på det sätt som\r\nsker.</pre><pre>Däremot är det fruktansvärt skrämmande för de\r\nmänniskor som inte har rätt partibok, men är mera\r\nkompetenta men som därefter blir missgynnade.</pre><pre>Anita Modin råkade nämna Europarådet. Jag vet\r\ninte om det var så klokt av henne. Jag kan tala om\r\nför Anita Modin att jag har medverkat till att den\r\nhögsta chefstjänstemannen i Europarådet är kvinna\r\noch socialdemokrat, f.d. socialdemokratisk\r\nminister. Jag har medverkat till att\r\nsocialdemokrater har fått bra jobb i Europarådet,\r\noch jag har inte varit med om att peta i väg någon\r\nsocialdemokrat i några tjänstemannasammanhang i\r\nEuroparådet.</pre><pre>Däremot har jag fått uppleva hur svenska\r\nsocialdemokrater uppträtt när det gällt människor\r\nmed annan politisk uppfattning som har sökt\r\ntjänster där nere. Det har varit en tarvlighet och\r\ningenting annat som jag inte ämnar gå vidare in på\r\nhär. Det kan jag emellertid göra om Anita Modin\r\nvill ha knytningar inte bara till riksdagskollegor,\r\nutan även till tjänstemän i utrikesdepartementet.</pre><pre>Anf. 65 ANITA MODIN (s):</pre><pre>Herr talman! Jag skall självklart inte medverka till\r\natt Anders Björck skall behöva gå in på\r\ntarvligheter. Sådant skall vi inte hålla på med.</pre><pre>Anders Björcks matematiska kunskaper är tydligen\r\ninte helt korrekta när han kommer fram till att var\r\nfjärde som utnämns är borgerlig. Det får vi väl\r\nlämna därhän.</pre><pre>Jag måste däremot säga att det är trevligt att höra\r\natt Anders Björck har bidragit till utnämningen av\r\ndenna chefstjänsteman som är kvinna, duktig,\r\nintelligent och kunnig. Det finns många\r\nsocialdemokrater med dessa egenskaper, Anders\r\nBjörck.</pre><pre>Anf. 66 ANDERS BJÖRCK (m):</pre><pre>Herr talman! Det tvivlar jag inte på. Vi skall\r\nsäkerligen se till att de får jobb, och jag hoppas att\r\nen ny regering också låter dem behålla jobben. Det\r\när inte dem vi diskuterar.</pre><pre>Om Anita Modin tycker att jag räknar fel får hon\r\nväl presentera sin lista och visa att det är lika många\r\nborgerliga som socialdemokratiska utnämningar.\r\nDen listan har vi inte sett.</pre><pre>Kammaren övergick till att debattera Statlig\r\npersonalpolitik.</pre><pre>Anf. 67 YLVA ANNERSTEDT (fp):</pre><pre>Herr talman! Det är för de flesta människor en stor\r\nchock att förlora sitt arbete. Det upplevs för många\r\nsom att förlora fotfästet i tillvaron och dessutom\r\nsom en personlig skam -- en fingervisning om att\r\nman inte duger.</pre><pre>Med den modell som regeringen använde för\r\nuppsägningar vid omstruktureringen av\r\nskoladministrationen, dvs. när alla anställda på SÖ\r\navskedades, utsattes personalen för onödig oro i\r\noch med att alla sades upp. Med tanke på den\r\ndiskussion som pågår om förändring av den statliga\r\nadministrationen drogs även annan statligt anställd\r\npersonal med i denna oro. Även det ansvariga\r\nstatsrådets sätt att informera på är oetiskt.\r\nPersonalen i fråga fick vetskap om planerna genom\r\nett tal vid den socialdemokratiska partikongressen\r\nden 19 september. Generaldirektören och\r\nlänsskolinspektörerna informerades inte förrän\r\nnästa dag. Först tre veckor senare informerades\r\nhela personalen. Ytterligare en månad senare\r\navskedas samtliga. Ett sådant agerande väcker\r\nsjälvklart stor uppmärksamhet och bestörtning\r\nbåde inom och utom skolöverstyrelsen.</pre><pre>Det är en händelse som ser ut som en tanke att det\r\nfyra månader senare från regeringen kommer\r\nriktlinjer om tillvägagångssättet vid\r\nstrukturförändringar. Dessa är nämligen en\r\nvälgörande uppstramning av hanteringen. Där ges\r\nsynpunkter på att regeringsbesluten skall vara så\r\ntydliga att personalkonsekvenserna skall kunna\r\nbedömas och på hur information skall ges. Det förs\r\nockså ett långt resonemang om hur uppgifter och\r\npersonal vid en förändring av\r\nmyndighetsstrukturen kan föras över utan att alla\r\nbehöver sägas upp. Ett avsnitt behandlar också\r\nföreträdesrätten vid nyrekrytering och\r\nåteranställning.</pre><pre>Vid utskottets utfrågning ansåg visserligen\r\ncivilministern att dessa riktlinjer nog borde ha\r\nkommit redan hösten 1989, när det s.k.\r\nskolprojektet presenterades i SÖs direktion. Han\r\nmenade dock att det inte alls skulle ha påverkat\r\nbehandlingen av personalen i den statliga\r\nskoladministrationen. Han menade också att denna\r\nhantering kan komma att upprepas i framtiden.</pre><pre>Jag är dock övertygad om att vi med dessa riktlinjer\r\nsom grund definitivt inte hade fått uppleva att\r\ninformation om personalnedskärningar lämnats\r\nfrån talarstolen vid en partikongress. Jag är också\r\növertygad om att man noggrannare hade prövat\r\nmöjligheterna att undvika de massuppsägningar\r\nsom nu ägde rum.</pre><pre>Denna övertygelse är bakgrunden till vår\r\nreservation nr 10. Vi hävdar där att riktlinjerna\r\nborde ha förelegat redan i oktober 1990. En sådan\r\nåtgärd hade besparat många människor flera\r\nmånaders oro och upprördhet.</pre><pre>Herr talman! Utskottet kommer till precis samma\r\nslutsats, dvs. att riktlinjerna borde ha förelegat\r\nredan på hösten -89. Man avstår dock från att göra\r\nnågot tillkännagivande eller rikta någon kritik. Vad\r\nett sådant underlåtande att agera kan leda till kan\r\nvi tydligt se i ärendet om kontroll och tillsyn över\r\ndentala material.</pre><pre>Herr talman! Jag hänvisar till denna reservation,\r\nmen av känt skäl avstår jag från att yrka bifall.</pre><pre>Anf. 68 STURE THUN (s):</pre><pre>Herr talman! Utskottet har tagit upp till granskning\r\nden statliga personalpolitiken. Regeringen har vid\r\nolika tillfällen aviserat förändringar i den statliga\r\nadministrationen, senast i årets\r\nkompletteringsproposition.</pre><pre>I oktober 1990 aviserade regeringen i en skrivelse\r\ntill riksdagen att den statliga administrationen\r\ngenom produktivitetsförbättringar och strukturella\r\nförändringar skulle reduceras med 10 % på tre år.</pre><pre>I utskottsbetänkandet tas upp de förslag till\r\nförändringar som föreslagits och redovisas det som\r\ngenomförts.</pre><pre>Utskottet konstaterar att de strukturförändringar\r\nsom förestår inom den statliga administrationen är\r\nmycket genomgripande. För de statligt anställda\r\ninenbär det att det kan bli friställning av en\r\nomfattning som inte varit vanlig i statlig\r\nverksamhet.</pre><pre>Civildepartementet lade -- som Ylva Annerstedt\r\nsade -- i början av mars i år fram riktlinjer för\r\nregeringskansliets arbete med strukturförändringar\r\ni den statliga administrationen. Dessa riktlinjer har\r\npå sedvanligt sätt varit föremål för MBL-\r\nförhandlingar.</pre><pre>Vidare konstaterar utskottet att regeringen i\r\nkompletteringspropositionen uttalar avsikten att\r\nminimera risken för en konflikt mellan\r\nregeringsformens och LAS regler i de enskilda\r\nfallen.</pre><pre>I de fall arbetsuppgifter överförs från en nedlagd till\r\nen nybildad myndighet bör regeringen besluta om\r\nsärskilda förordningar som medger att personal\r\nsom i den nedlagda myndigheten innehade i stort\r\nlikartade arbetsuppgifter erbjuds anställning i den\r\nnya myndigheten. Personal som på så sätt får en ny\r\nanställning behöver inte sägas upp.</pre><pre>Utskottet uttalar att det enligt utskottets mening\r\nhade varit att föredra om civildepartementets\r\nriktlinjer förelegat redan då regeringen i oktober\r\n1990 aviserade strukturförändringarna och då\r\npropositionen om ansvaret för skolan\r\npresenterades. Enligt utskottets bedömning skulle\r\ndet i viss mån ha kunnat motverka den oro som kan\r\nha uppstått bland statligt anställda efter det att\r\nskolöverstyrelsens hela personal blev uppsagd.</pre><pre>I övrigt föranleder inte granskningen någon\r\nerinran.</pre><pre>Det kan påpekas att kompletteringspropositionen i\r\nde här aktuella delarna behandlas i\r\narbetsmarknads- och finansutskottet.</pre><pre>Herr talman, till denna del av betänkandet är fogat\r\nen reservation av folkpartiet och vänsterpartiet\r\nmed litet mer kritisk skrivning i avsnittet om\r\nriklinjer för regeringskansliets arbete med\r\nstrukturförändringar i den statliga\r\nadministrationen. Jag bedömer det som nyanser\r\noch yrkar avslag på reservationen och bifall till\r\nutskottets anmälan.</pre><pre>Herr talman! Ylva Annerstedt sade att uppgiften\r\nom skolöverstyrelsens förändring första gången\r\npresenterades på partikongressen den 19\r\nseptember 1990, men enligt de handlingar vi har\r\nfått och som finns fogade till utskottsbetänkandet\r\npresenterades det s.k. skolprojektet redan den 13\r\nseptember av statssekreteraren m.fl. i SÖs\r\ndirektion. Därefter förekom i SÖs direktion\r\ninformation om skolprojektets arbete fortlöpande\r\ncirka en gång i månaden. Därvid aviserades\r\nkommande omorganisation av den statliga\r\nskoladministrationen. Den 28 maj 1990 skedde en\r\ninformation där statssekreteraren aviserade\r\nkraftiga nedskärningar av skoladministrationen.</pre><pre>Med det anförda, herr talman, ber jag att få yrka\r\nbifall till utskottets anmälan.</pre><pre>Anf. 69 YLVA ANNERSTEDT (fp):</pre><pre>Herr talman! Sture Thun menar tydligen att detta\r\nvar ett bra sätt att hantera den här frågan. Han\r\nmenar att skillnaden i våra uppfattningar bara är\r\nnyanser trots att utskottet faktiskt säger att det\r\nhade varit bättre om dessa riktlinjer hade förelegat.</pre><pre>Civilministern hävdade emellertid i utfrågningen\r\natt dessa riktlinjer inte skulle ha spelat någon som\r\nhelst roll för hanteringen av ärendet rörande\r\nskoladministrationen. Han menade också att det\r\nkan bli aktuellt med fler sådana här beslut.</pre><pre>Jag skulle vilja fråga Sture Thun om Sture Thun\r\nverkligen tycker att det är ett bra sätt att hantera\r\nfrågan om den statliga personalpolitiken att dels\r\ngenomföra sådana här massuppsägningar utan att i\r\nförväg ha gjort de analyser som riktlinjerna faktiskt\r\ntar upp, dels offentliggöra den här typen av kraftiga\r\nnedskärningar från talarstolen på en partikongress.\r\nDetta var nämligen vad som skedde. Dessförinnan\r\nhade inte några offentliga informationer givits om\r\ndetta ärende. SÖs direktion hade inte på något sätt\r\ngått ut i massmedia med dessa uppgifter.</pre><pre>Anf. 70 STURE THUN (s):</pre><pre>Herr talman! Det viktigaste är enligt min\r\nuppfattning att berörd personal blir informerad.\r\nJag menar att det var SÖs lednings skyldighet att\r\ninformera personalen om vad som kunde förväntas\r\ni samband med att ledningen fick denna\r\ninformation från departementet.</pre><pre>Det finns väl inget ärende som kanske inte skulle ha\r\nkunnat handläggas bättre. Men om man läser\r\nutskottets skrivning och reservationen, märker man\r\nju att det ändå är nyanser som skiljer.</pre><pre>Anf. 71 YLVA ANNERSTEDT (fp):</pre><pre>Herr talman! Om nu Sture Thun instämmer i att\r\närendet kunde ha hanterats betydligt bättre, varför\r\nhar Sture Thun då inte instämt i våra propåer om\r\natt riktlinjerna borde ha kommit tidigare?</pre><pre>Anf. 72 STURE THUN (s):</pre><pre>Herr talman! Jag har inte instämt i folkpartiets och\r\nvänsterpartiets reservation. Om Ylva Annerstedt\r\nläser i utskottets betänkande, kan hon se att\r\nutskottet skriver att det enligt utskottets mening\r\nsjälvfallet hade varit att föredra att riktlinjer\r\nförelegat i oktober 1990. I reservationen står, att\r\nenligt utskottets mening borde riktlinjer för\r\nregeringskansliets arbete med strukturförändringar\r\nom den statliga administrationen självfallet ha\r\nförelegat redan i oktober 1990. Det är alltså inte så\r\nstor skillnad.</pre><pre></pre><pre>Anf. 73 YLVA ANNERSTEDT (fp):</pre><pre>Herr talman! Sture Thun sade tidigare att detta\r\nsjälvfallet hade kunnat hanteras betydligt bättre.\r\nBetyder det att Sture Thun tar avstånd från vad\r\ncivilministern sade i vår utfrågning, nämligen att\r\nden här sortens hantering av nedskärningar i den\r\nstatliga administrationen kan komma att upprepas?</pre><pre>Kammaren övergick till att debattera Vissa\r\npolisingripanden.</pre><pre>Anf. 74 ELISABETH FLEETWOOD (m):</pre><pre>Herr talman! På grund av kammarens hårda\r\narbetsbelastning för närvarande kommer jag att\r\nvara mycket kort.</pre><pre>Reservation 11 till KUs granskningsbetänkande i år\r\nhar rubriken Polisingripanden i september 1989.\r\nBakom reservationen står moderater, folkpartister\r\noch centerpartister i utskottet.</pre><pre>Vid olika tillfällen har uttalats att det för\r\nrättstillämpningen är av stor vikt att ändring av\r\ngällande rätt sker genom föreskrifter i lag eller\r\ngenom motivuttalanden med anledning av ny eller\r\nändrad lagtext och inte genom allmänt uttalande i\r\nlagstiftningsärenden som inte gäller det lagrum som\r\nuttalandet avser.</pre><pre>I proposition 1990/91:129 ger föredragande\r\nstatsrådet sin syn på frågor om ingripanden vid\r\nallmänna ordningsstörningar. Även om det gäller\r\nen lagstiftningsfråga som ligger inom\r\njustitieutskottets beredningsområde anser vi att det\r\nfinns anledning att erinra om de principiella skäl\r\nsom talar mot att frågan om innebörden i ett lagrum\r\navgörs genom uttalanden i ett ärende som inte\r\ngäller det lagrum som uttalandena avser.</pre><pre>Vi har fogat den här reservationen till KUs\r\nbetänkande, men jag yrkar således inte bifall till\r\nden. Det betyder dock inte att inte vi reservanter\r\nhelt och hållet ställer oss bakom den.</pre><pre>Anf. 75 YLVA ANNERSTEDT (fp):</pre><pre>Herr talman! Grunden för detta ärende är\r\ncivilministerns brev till polisen om polisens\r\nagerande i samband med VM-kvalmatchen i\r\nseptember 1989 och hans uttalande om eventuella\r\nbehov av lagändringar. Granskningen har\r\nemellertid kommit att omfatta också\r\njustitieministerns agerande ett och ett halvt år efter\r\nde händelser som inträffade vid den fotbollsmatch\r\nsom civilministern kommenterade. Under ett och\r\nett halvt år förs alltså en diskussion om att polisen\r\nsaknar fullgoda möjligheter att ingripa vid upplopp\r\noch våldsamheter i folkmassor.</pre><pre>JO granskar polisens agerande, och åtal väcks.\r\nRikspolisstyrelsen skriver till regeringen och begär\r\nen lagändring så att polisens möjligheter att agera\r\nskall förbättras.</pre><pre>Därefter kommer en proposition som föreslår en\r\nändring i rättegångsbalken när det gäller kontroller\r\nvid allvarliga brott och rymningar. Det märkliga är\r\nemellertid att hälften av i propositionen upptas av\r\nett helt annat ämne, som inte alls är föremål för\r\nnågon lagändring, nämligen polisens möjligheter\r\ntill ingripande vid allvarliga ordningsstörningar.</pre><pre>I olika sammanhang har vi uttalat att det för\r\nrättstillämpningen är utomordentligt viktigt att\r\nändringar av gällande rätt sker genom föreskrifter i\r\nlag -- vilket ju också Elisabeth Fleetwood\r\nunderströk -- eller genom motivuttalande som görs\r\ni anslutning till att man antar en ny eller en ändrad\r\nlagtext och inte genom allmänna uttalanden i\r\nlagstiftningsärenden som gäller helt andra lagrum.</pre><pre>I en rättsstat är det ett oavvisligt krav att\r\nmotivutalanden görs vid antagandet eller\r\nförändringen av en lag. Tolkningar i efterhand kan\r\ninte accepteras, vilket är vad som i princip görs i\r\nproposition 129.</pre><pre>Vid utskottsutfrågningen medgav justitieministern\r\nockså att hennes uttalande och resonemang i\r\npropositionen kan ha betydelse som rättskälla,\r\nvilket de facto är att säga att motivuttalanden görs\r\ni efterhand. Hon säger klart och tydligt att dessa\r\nuttalanden kan ha betydelse som rättskälla.</pre><pre>Herr talman! I reservation nr 11 har vi tillsammans\r\nmed moderater och centerpartister reserverat oss\r\nmot en sådan hantering. Det är bara att beklaga att\r\nsocialdemokrater, kommunister och miljöpartiser\r\nhar så liten respekt för den svenska rättsstaten att\r\nde vill sopa den här hanteringen under mattan. Jag\r\nyrkar bifall till reservation nr 11.</pre><pre>Anf. 76 BENGT KINDBOM (c):</pre><pre>Herr talman! Centerpartiet har avgett reservation\r\ni ärendet om polisingripanden i september 1989. Vi\r\nhar gjort detta tillsammans med moderaterna och\r\nfolkpartiet. Det är viktigt att understryka att vi inte\r\ntar ställning till det aktuella fallet, polisingripandet\r\ni september 1989. Huruvida det var rätt eller fel är\r\nföremål för prövning och JOs granskning.\r\nRättsinstanserna får pröva detta i vederbörlig\r\nordning.</pre><pre>Herr talman! Det är viktigt att ordning kan\r\nupprätthållas vid sådana här tillfällen. För en\r\nfotbollsälskare måste det också vara angeläget att\r\ndet blir ordning och reda i reglerna så att EM i\r\nfotboll kan genomföras i Sverige på ett betryggande\r\nsätt.</pre><pre>Ärendet gäller emellertid principerna för\r\nlagstiftningsarbetet. Med hänvisning till vad de två\r\nföregående talarna har sagt, vill jag bara\r\nunderstryka vad vi säger i reservationen mot\r\nbakgrund av att justitieministern inför\r\nutskottsutfrågningen har hänvisat till att vad som\r\nsägs i proposition 1990/91:129 kan ha ett visst värde\r\nsom rättskälla. Vi understryker det principiellt\r\nviktiga i att innebörden av ett lagrum avgörs genom\r\nuttalanden i lagstiftningsärendet och inte som i det\r\nhär fallet i ett lagstiftningsärende som gäller ett helt\r\nannat lagrum än det uttalandet avser.</pre><pre>Herr talman! Jag vill understryka att vi står fast vid\r\nvad som har anförts i reservationen, även om jag\r\ninte yrkar bifall till den samma.</pre><pre>Anf. 77 STURE THUN (s):</pre><pre>Herr talman! Den ursprungliga\r\ngranskningsanmälan i detta avsnitt av utskottets\r\ngranskning av regeringen avsåg civilministerns\r\nagerande i samband med polisens handlande med\r\nanledning av VM-kvalmatchen mot England på\r\nfotbollsstadion i Solna den 6 september 1989.</pre><pre>Anmälaren ville ha klarlagt om civilministerns\r\ntackbrev till polismyndigheten i Solna för dess\r\ninsatser i samband med matchen samt uttalanden\r\nhan gjorde i radio och TV på ett obehörigt sätt\r\npåverkat myndighetens handlande.</pre><pre>Polisen omhändertog ett större antal personer, de\r\nflesta engelsmän som kommit till Stockholm med\r\nanledning av fotbollsmatchen. Omhändertagande\r\ngjordes för att förhindra ordningsstörande\r\nuppträdande i större omfattning än som redan\r\ninträffat den dagen.</pre><pre>Som framgår av betänkandet föranleder inte\r\nutskottets granskning någon erinran med anledning\r\nav civilministerns brev och uttalande. Det bör\r\nframhållas att civilministern är ansvarigt statsråd\r\nför polisväsendet.</pre><pre>Med anledning av de massarresteringar som skedde\r\nden 6 september -- och som skett några gånger\r\ntidigare -- beslutade JO hösten 1989 att inleda en\r\nförundersökning om polisens handlande den 6\r\nseptember. Brottsmisstankarna gäller olaga\r\nfrihetsberövande eller myndighetsmissbruk,\r\nalternativt vårdslös myndighetsutövning.\r\nFörundersökningen i detta fall har inte avslutats.</pre><pre>Rikspolisstyrelsen begärde sommaren 1990 vissa\r\nlagändringar, bl.a. i polislagen, för att på ett bättre\r\nsätt kunna bemästra de ordningsproblem som kan\r\nuppstå vid större idrottsevenemang, t.ex. EM i\r\nfotboll som kommer att spelas i vårt land 1992.</pre><pre>Lagstiftningsfrågorna handläggs i\r\njustitiedepartementet.</pre><pre>I proposition 1990/91:129 gör justitieministern den\r\nbedömningen att någon lagändring inte behövs för\r\natt polisen skall kunna göra erforderliga\r\ningripanden för att upprätthålla ordningen.</pre><pre>Den här frågan har tagit över den ursprungliga\r\ngranskningsanmälan. Propositionen hänvisades av\r\nkammaren till justitieutskottet, och betänkandet\r\nmed anledning av propositionen behandlades i\r\nkammaren i förra veckan. Justitieutskottet delade\r\njustitieministerns bedömning. Kammaren följde\r\njustitieutskottet.</pre><pre>Utskottet har vi granskningen diskuterat om den\r\nkonstitutionella frågan om propositionen innebär\r\natt gällande rätt på detta område avses få ändrat\r\ninnehåll. Enligt KU ankommer det på sakutskottet\r\natt göra den bedömningen, och så har skett som jag\r\ntidigare har framhållit.</pre><pre>Avslutningsvis, herr talman, gör KU uttalandet att\r\nregeringen är oförhindrad att -- t.ex. i en\r\nproposition till riksdagen -- lämna förklaring till att\r\nen lagändring inte är påkallad.</pre><pre>Med hänvisning till vad jag anfört om\r\njustitieutskottets betänkande och kammarens\r\nbeslut i anledning av detta anser jag att några\r\nkommentarer till reservation i detta avsnitt inte\r\nerfordras.</pre><pre>Kammaren övergick till att debattera Hälso- och\r\nsjukvårdsfrågor.</pre><pre>Anf. 78 HANS NYHAGE (m):</pre><pre>Herr talman! Frågan om kontroll och tillsyn över\r\ntandlagningsmaterial har varit aktuell under många\r\når. Ärendet har utretts av socialstyrelsen, vars\r\nrapport har remissbehandlats. Riksdagens\r\nsocialutskott har vid upprepade tillfällen uttalat, att\r\ndet är angeläget och viktigt att en kontroll av\r\ndentala material kommer till stånd. Regeringen,\r\nslutligen, har såväl i ett par budgetpropositioner\r\nsom i annat sammanhang aviserat att proposition i\r\närendet skall föreläggas riksdagen.</pre><pre>Just dessa klara utfästelser från regeringens sida har\r\nföranlett socialutskottet att avstå från att göra\r\nnågot tillkännagivande angående förslag från\r\nregeringen -- ett sådant skulle ju komma. Utskottet\r\nförlitade sig alltså på att regeringen skulle stå för\r\nvad den utlovat.</pre><pre>Men ej heller i denna som så många andra frågor\r\nhar regeringen stått vid sitt ord. Någon proposition\r\nhar således inte framlagts inför riksdagen, vilket är\r\nklart otillfredsställande. Att som försvar härför\r\nåberopa avsaknaden av ett tillkännagivande från\r\nriksdagen håller av redan angivet skäl givetvis inte.\r\nDet finns således anledning att rikta kritik mot\r\nregeringen för underlåtenhet i detta ärende.</pre><pre>Herr talman! När det gäller tandvårdstaxan vill jag\r\ntill en början fastslå följande.</pre><pre>Tandvårdsförsäkringen infördes 1974. Samtidigt\r\ninrättades en särskild tandvårdsdelegation hos\r\nriksförsäkringsverket med uppgift att bereda frågor\r\nsom gäller försäkringen, bl.a. tandvårdstaxan, som\r\nskall fastställas av regeringen.\r\nRiksförsäkringsverket, socialstyrelsen,\r\nfolktandvården samt tandläkarnas och\r\ntandteknikernas organisationer är företrädda i\r\ndelegationen, där överläggningar äger rum. Några\r\nförhandlingar i vanlig bemärkelse är det således\r\ninte fråga om. Även om det ej föreligger något\r\nabsolut tvång för tandläkarna att tillhöra\r\ntandvårdsförsäkringssystemet, så är det i praktiken\r\nnärmast omöjligt för dem att stå utanför.</pre><pre>Det nu anförda utgör alltså bakgrunden till\r\nföreliggande ärende. Riksförsäkringsverket påstår\r\nsig i sina bedömningar av tandvårdstaxan för\r\nperioden den 1 juli 1990--30 juni 1991 ha utgått från\r\nde ändrade förutsättningar som förelåg i\r\nförhållande till beslutet om taxan för den då\r\ngällande perioden. Bl.a. skulle en avstämning av\r\nlöne- och prisutvecklingen för 1989 och en\r\nbedömning för åren 1990 och 1991 ha gjorts. Mot\r\nbakgrund härav föreslogs en höjning med 6,4 % av\r\ntandläkarnas arvoden för den angivna perioden.</pre><pre>Riksförsäkringsverkets styrelse var för första\r\ngången i hithörande sammanhang inte enhällig i sin\r\nbedömning -- två ledamöter reserverade sig. För\r\nförsta gången accepterades förslaget inte heller av\r\nvare sig Landstingsförbundet eller\r\nprivattandläkarna. Konstateras kan därtill att\r\nkonsumentprisindex för perioden beräknas öka\r\nmed minst 10 % -- den beräknade prisutvecklingen\r\nskall ju ligga till grund för bedömningen av arvodet.</pre><pre>Konstateras kan också att tandteknikernas arvoden\r\nför samma period höjdes med 7,4 %. Det fanns\r\nsåledes uppenbarligen utrymme för en högre\r\ntaxejustering. Denna högre procentuella höjning\r\nav arvodet skall också ses mot bakgrund av\r\nyttrandet: ''Det kostar att inte vara överens.''\r\nYttrandet har enligt uppgift fällts av\r\nstatssekreteraren i socialdepartementet och har\r\ninte dementerats, snarare ytterligare bekräftats.\r\nTandteknikerna accepterade alltså det för dem\r\nlagda förslaget.</pre><pre>Herr talman! Uppenbart är att frågan om\r\ntandläkarnas arvoden för den innevarande\r\nperioden ej behandlades på ett tillfredsställande\r\nsätt. Handläggningen har brustit i objektivitet.\r\nFörslaget från riksförsäkringsverket hade så\r\npåtagliga brister, att regeringen ej borde ha beslutat\r\ni enlighet därmed. Regeringen bär det yttersta\r\nansvaret för beslutet, och det finns därför anledning\r\natt i detta sammanhang framföra kritik.</pre><pre>Herr talman! Av kända skäl ställer jag inget\r\nyrkande.</pre><pre>Anf. 79 YLVA ANNERSTEDT (fp):</pre><pre>Herr talman! Jag tänkte ge några synpunkter på\r\nhanteringen av frågan om dentala material. Det här\r\närendet har varit aktuellt i sju år. Det var 1984 som\r\nsocialstyrelsen fick i uppdrag av regeringen att\r\nutreda vissa frågor om tandersättningsmaterial, ett\r\nuppdrag som också redovisades 1986.</pre><pre>I klartext handlar det ju om hur farligt amalgam är\r\natt ha i munnen. 1988 hade socialutskottet fått\r\nbesked om att en proposition skulle komma från\r\nregeringen. I budgetpropositionen 1989\r\nupprepades detta löfte, men ingenting hände.</pre><pre>I det ena betänkandet efter det andra har\r\nsocialutskottet uttalat hur angeläget det är att lösa\r\nfrågan om hur tillsyn och kontroll av dentala\r\nmaterial skall gå till. 1988/89, 1989/90, två gånger\r\noch 1990/91 upprepar socialutskottet sina\r\nsynpunkter -- dock utan att göra några\r\ntillkännagivanden, därför att man av regeringen\r\nhar duperats att tro att en proposition med förslag\r\nskulle komma när som helst.</pre><pre>Det är naturligtvis naivt av socialutskottet att så låta\r\nsig luras av regeringens försäkringar att man avstår\r\nfrån tillkännagivande. Då kan ju regeringen alltid\r\nhävda att den inte har fått någon skrivelse från\r\nriksdagen och därför inte vet om att socialutskottet\r\nhar ansett att detta är ett angeläget ärende att lösa.</pre><pre>Nu är beskedet från regeringen att den inte tänker\r\ngöra någonting, eftersom frågan diskuteras i EG.\r\nDetta är förvisso ett ihåligt argument. Om vi skulle\r\navstå från att hantera eller fatta beslut i alla de\r\nfrågor som diskuteras i EG, skulle vi bli fullständigt\r\nlamslagna -- så mycket som är på gång där. Och när\r\ndet gäller frågor om säkerhet och skydd för\r\nmänniskors liv och hälsa lägger EG sig inte alls i de\r\nnationella reglerna. Här kan vi mycket väl fatta\r\nbeslut med en enda gång och lägga fram egna\r\nförslag.</pre><pre>Regeringens sätt att skylla på EG saknar i det här\r\närendet all relevans och speglar bara oviljan att lösa\r\nproblemet med tandersättningsmaterial.</pre><pre>Återigen är det de borgerliga partierna som har\r\nreserverat sig. Den socialistiska majoriteten\r\nstruntar i alla de människor som redan lider av\r\namalgamförgiftning och bryr sig uppenbarligen inte\r\nheller om att försöka förhindra ytterligare lidanden\r\ngenom att åtminstone kontrollera ytterligare\r\nanvändning av material för tandlagning.</pre><pre>Nog är det väl märkligt att ni tycker att mediciner\r\nmåste genomgå en mycket rigorös kontroll innan\r\nman får godkänna och registrera dem men att\r\ntandläkarna skall få stoppa vad som helst i munnen\r\npå folk.</pre><pre>Anf. 80 BENGT KINDBOM (c):</pre><pre>Herr talman! KUs granskning av regeringens\r\nberedning av frågan om äldreomsorgens\r\norganisation kan enligt centerns uppfattning inte\r\nundgå kritik.</pre><pre>Resultatet av omorganisationen kan vi ännu inte\r\növerblicka, men förmodligen kommer det att visa\r\nsig -- och har redan visat sig -- att arbetet borde ha\r\nvarit grundligare.</pre><pre>När riksdagen under 1988/89 års riksmöte\r\ngodkände vissa riktlinjer för äldreomsorgen\r\nbeslutades att ärendet skulle beredas i en särskild\r\ndelegation. Det är viktigt att understryka att några\r\nbeslut i huvudmannaskapsfrågan inte fattades vid\r\ndet tillfället. I vissa uttalanden har det senare gjorts\r\ngällande att beslut om att förändra\r\nhuvudmannaskapet fattades redan 1988/89.</pre><pre>Det är efter det att äldredelegationen hade\r\navlämnat sin rapport som de märkliga turerna\r\nbörjar. Direktiv har gått ut till Sveriges kommuner\r\noch landsting om att starta ett förberedelsearbete,\r\ngöra kartläggningar och komma in med uppgifter\r\nm.m. Så mycket mer märkligt blir detta mot\r\nbakgrund av att direktiven till kommunsektorn\r\ngrundas på beslut i den socialdemokratiska\r\npartistyrelsen.</pre><pre>Promemorian som gick ut med riktlinjer från\r\nsocialdepartementet och de båda\r\nkommunförbunden har också brustit i\r\ndemokratiskt hänseende. Frågan blev inte föremål\r\nför beslut i resp. förbundsstyrelser. Nu granskar\r\nKU inte ideella organisationer -- det skall jag gärna\r\nmedge -- men KU har ett ansvar för att hävda den\r\nkommunala självstyrelsen. Kommunerna satte ju i\r\ngång ett arbete på grunder som inte var förankrade.\r\nDå regeringen vidtog dessa åtgärder fanns det inget\r\nriksdagsbeslut. Om reformen skulle godtas eller\r\ninte var högst osäkert. Först efter en lång tids\r\növerväganden i socialutskottet förelades riksdagen\r\nett förslag. Detta förslag avvek på många punkter\r\nfrån propositionen, exempelvis i fråga om\r\nbetalningsansvaret, friheten för kommunerna att\r\norganisera detta mellan sig och landstingen,\r\nresurserna för utbildning och information, m.m.\r\nDet arbete som kommunerna hade gjort var i stora\r\ndelar inte aktuellt när riksdagens beslut fattades.</pre><pre>Att skiljenämnden också har fått ca 500 ärenden\r\nvisar att beredningen varit dålig.</pre><pre>Regeringens handläggning av detta ärende kan inte\r\nundgå kritik, vilket framgår av vår reservation nr\r\n12, som jag ber att få yrka bifall till.</pre><pre>Låt mig också i detta anförande ta upp frågan om\r\ndentala material. Den kritik som framförts i\r\nreservation 13 hade inte behövt framföras, om\r\ncentern hade vunnit framgång i sitt yrkande i\r\nsocialutskottet om ett tillkännagivande till\r\nregeringen. Det gjorde vi tillsammans med\r\nvänsterpartiet och miljöpartiet. Moderater och\r\nfolkpartister har anledning att begrunda den\r\ngodtrogenhet som de vid detta tillfälle visade\r\nregeringen.</pre><pre>Under riksdagsbehandlingen och\r\nutskottsbehandlingen har det, som framgår av\r\nbetänkandena från socialutskottet och även av\r\nutskottsmaterialet här, gjorts tydliga utfästelser\r\nfrån regeringen om att man skulle vidta åtgärder\r\noch att en propositionen skulle läggas fram\r\navseende kontroll och tillsyn av dentala material.\r\nDet hände emellertid ingenting. Jag utgår från att\r\nden eller de som har stått för utskottsskrivandet har\r\nförlitat sig på ganska konkreta ställningstaganden.</pre><pre>I och med att det inte har hänt något finns det\r\nanledning att framföra ny kritik, och det gör vi i vår\r\nreservation. I den delen står vi naturligtvis fast vid\r\nvad vi anför i reservationen, men vi kommer vid\r\ndetta tillfälle inte att begära votering.</pre><pre>Herr talman! Jag har redan tidigare yrkat bifall till\r\nreservation 12.</pre><pre>Anf. 81 CATARINA RÖNNUNG (s):</pre><pre>Herr talman! Den 13 december 1990 beslöt\r\nriksdagen att en omfattande äldreomsorgsreform\r\nskulle genomföras. Reformen skulle träda i kraft i\r\njanuari 1992. Kommunerna skulle få ett samlat\r\nansvar för långvarig service och vård av äldre samt\r\növerta ansvar och drift från landstingen för\r\nsjukhem och långtidssjukvård.</pre><pre>I en gemensam borgerlig reservation riktas kritik\r\nmot det förberedelsearbete som gjordes innan\r\nriksdagsbeslutet i saken var fattat. Det är naturligt\r\natt ett långvarigt förberedelsearbete görs före en\r\nreform av så stor betydelse både för den enskilda\r\noch för kommunerna.</pre><pre>Äldreberedningen, som tillsattes redan 1980, har\r\narbetat fram till 1987. I en proposition,\r\n''Äldreomsorgen inför 90-talet'', redovisades\r\nriktlinjer inför det fortsatta arbetet. Bl.a. borde\r\nhuvudmannaskapsfrågan beredas i en särskild\r\ndelegation, hette det. I maj 1988 presenterade\r\näldredelegationen förslag om vilka uppgifter som\r\nskulle överflyttas från landsting till kommuner, och\r\nett slutdatum för ikraftträdandet föreslogs till den 1\r\njanuari 1992.</pre><pre>Efter en omfattande remissomgång informerades\r\nlandsting och kommuner i en särskild skrivelse i\r\nfebruari 1990. Den hade utarbetats av\r\nsocialdepartementet, Landstingsförbundet och\r\nKommunförbundet. Man påpekade att ett visst\r\nförberedelsearbete redan nu borde påbörjas.\r\nUppgifter borde samlas in om bl.a. vårddagar,\r\nvårdplatser och antalet nödvändiga tjänster. I juli\r\n1990 kom ytterligare en promemoria till\r\nkommunerna utarbetad av socialdepartementet\r\noch de bägge kommunförbunden. Den 11 oktober\r\nframlades en proposition om ansvar för service och\r\nvård till äldre och handikappade.</pre><pre>Utskottsmajoriteten konstaterar att regeringen,\r\ninnan den lägger fram en så genomgripande\r\nreform, måste göra en korrekt avvägning mellan\r\nmotstridiga intressen, möjligheter för kommunerna\r\natt hinna planera och riksdagen att fatta ett\r\nsjälvständigt beslut. Efter långvarigt utredande,\r\nsom började med äldreberedningen 1980 och\r\nmycket omfattande remissrundor, som jag tidigare\r\npåpekat, ansåg regeringen att vissa förberedelser\r\nborde vidtas i kommunerna för att reformen skulle\r\nkunna genomföras så enkelt och smidigt som\r\nmöjligt och utan onödig tidsfördröjning. Utskottet\r\nhar funnit att förberedelsearbetet var försvarligt\r\nmed tanke på den tidpunkt då det utfördes samt då\r\ndet inte hade föregripit riksdagens\r\nställningstagande och beslut.</pre><pre>Jag övergår så till att tala om kontroll och tillsyn av\r\ndentala material. Riksdagens beslut skall meddelas\r\nregeringen i en särskild skrivelse. Socialutskottet\r\nhar under lång tid framhållit att en offentlig\r\nkontroll av dentala material varit angelägen, men\r\nman har inte formellt givit regeringen detta till\r\nkänna. En reservation med en sådan begäran har\r\ntvärtom avstyrkts av utskottet.</pre><pre>Regeringen har uppdragit åt socialstyrelsen och\r\nläkemedelsverket att bedriva en\r\nförsöksverksamhet med registrering av\r\nbiverkningar från dentala material. Man har\r\nsåledes agerat i frågan. Regeringen har haft\r\nanledning att avvakta med en proposition i ärendet\r\nmed tanke på att den kontrollordning som finns\r\ninom EG inte är tillräckligt preciserad. Om EGs\r\nkontrollordning blir precisare läggs en proposition\r\nfram i år.</pre><pre>Regeringen fastställer tandvårdstaxa efter beslut av\r\nriksförsäkringsverket för två år i taget. I juni 1990\r\nfastställdes en höjning med 6,4 % för tandläkare,\r\ntandhygienister och tandsköterskor.\r\nTandteknikernas arvoden höjdes med något mer,\r\n7,4 %, för att man skulle kunna göra nödvändiga\r\ninvesteringar för tandtekniska arbeten.</pre><pre>Tandvårdsdelegationen hade gjort en förberedande\r\nbedömning och en avstämning av löne- och\r\nprisutvecklingen för 1989. Man hade också gjort en\r\nbedömning för 1990/91. Sveriges tandläkarförbund\r\nvar inte ense med delegationen om denna\r\nbedömning. Två medlemmar i RFVs styrelse\r\nreserverade sig mot höjningen med 6,4 %.\r\nNödvändig hänsyn till den allmänna löneglidningen\r\npå arbetsmarknaden hade inte tagits, ansåg man.</pre><pre>Regeringen har tagit ställning med underlag från\r\nRFVs majoritetsförslag. Ingen konstitutionell\r\nkritik kan riktas mot detta ställningstagande.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 82 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre></pre><pre>Anf. 83 BENGT KINDBOM (c):</pre><pre>Herr talman! Jag noterar att tiderna förändras. I\r\ngranskningsbetänkadet 1976/77 ansåg\r\nsocialdemokraterna att det var viktigt att reservera\r\nsig då ministrar hade gjort uttalanden i\r\npressmeddelanden om vad regeringen avsåg att\r\nbesluta i en viss fråga. Nu kan den\r\nsocialdemokratiska partistyrelsen uttala sig om vad\r\nhela landets kommunala sektor skall göra. Det\r\ntycker man är rätt och riktigt. Jag vill fråga Catarina\r\nRönnung om hon inte anser det viktigt att åtgärder\r\nsom vidtas i en så övergripande fråga som det här\r\ngäller grundas på riksdagsbeslut i stället för beslut i\r\nden socialdemokratiska partistyrelsen.</pre><pre>Anf. 84 YLVA ANNERSTEDT (fp) replik:</pre><pre>Catarina Rönnung gör en stor affär av att\r\nsocialutskottets behandling av frågan om dentala\r\nmaterial inte i något fall har resulterat i ett\r\ntillkännagivande till regeringen. Menar Catarina\r\nRönnung att regeringen inte alls har anledning att\r\nläsa vad riksdagen skriver såvida det inte följs upp\r\nmed en reservation? Jag vill gärna få ett svar på den\r\nfrågan.</pre><pre>Anser vidare Catarina Rönnung att det är en bra\r\nhantering att regeringen -- som den uppenbarligen\r\nhar gjort ett flertal gånger -- säger till\r\nsocialstyrelsen: Lugna er, det kommer snart en\r\nproposition! Det är nämligen det besked som\r\nsocialstyrelsen har fått, och man har trott på\r\nregeringens försäkringar. Jag frågar än en gång om\r\nCatarina Rönnung tycker att det är en bra\r\nhantering av en så allvarlig fråga som frågan om\r\ndentala material? Det handlar faktiskt om vad\r\nmänniskor skall ha i munnen. Det gäller att\r\nförebygga giftskador och andra obehag som\r\nmänniskor kan utsättas för, därför att det som\r\ntandläkarna stoppar i munnen inte har varit\r\nföremål för någon som helst kontroll eller tillsyn.</pre><pre>Sedan en rättelse. Catarina Rönnung inledde med\r\natt beträffande äldrefrågorna säga att det rörde sig\r\nom en gemensam borgerlig reservation. Det var det\r\ninte. Det är moderater och centerpartister som har\r\nreserverat sig på den punkten.</pre><pre>Anf. 85 CATARINA RÖNNUNG (s) replik:</pre><pre>Herr talman! Naturligtvis skall riksdagsbeslutet\r\nligga till grund för en så viktig och allvarlig fråga\r\nsom en reform beträffande äldreomsorgen.\r\nUtskottsbetänkandet slog ju också fast detta och\r\ningenting annat. Vi anser i alla fall att det var\r\nförsvarligt att regeringen gav vissa instruktioner till\r\nkommunerna att utföra ett visst förberedande\r\narbete av mera statistisk karaktär. Det skulle göras\r\nen analys av vilka tjänster man kunde ha i\r\nkommunen, hur stort vårdbehovet var, osv. En\r\nsådan analys skulle kanske kommunerna ha haft\r\nstor nytta av i sitt planeringsarbete, alldeles bortsett\r\nifrån att regeringen ålagt dem att göra en analys.\r\nDet var i alla fall inte en åtgärd som på något sätt\r\nskadade kommunernas verksamhet.</pre><pre>Jag tycker att Ylva Annerstedt gick förbi en mycket\r\nviktig punkt i sitt anförande, nämligen att\r\nregeringen verkligen har sett till att socialstyrelsen\r\nsamlar in data om skador som dentala material kan\r\nha orsakat människorna. Det har alltså redan satts\r\ni gång ett arbete. Dessutom är det väl ganska bra\r\natt avvakta och se vad EG-kontroll-konstruktionen\r\ninnebär, eftersom Sverige snart skall söka\r\nmedlemskap. Det är viktigt att man då inte behöver\r\nändra besluten.</pre><pre>Anf. 86 BENGT KINDBOM (c) replik:</pre><pre>Herr talman! Om det som Catarina Rönnung sade\r\nbara gällde ett statistiskt material fanns det\r\nförmodligen hos SCB eller någon annanstans. Då\r\nvar det ju inte nödvändigt med de här omgångarna\r\nför kommunerna. Men det rörde sig ju om ett\r\nbetydligt bredare remissarbete.</pre><pre>Catarina Rönnung sade i sitt anförande att det är\r\nviktigt att sådana här saker grundas på\r\nriksdagsbeslut, men det står faktiskt någonting\r\nannat i betänkandet. Här kunde man ta risken att\r\nföregripa riksdagens ställningstagande, vilket ledde\r\ntill ett arbete i kommunerna som inte till alla delar\r\nvar nödvändigt, när riksdagen så småningom\r\nfattade sitt beslut. På det sättet blev vissa saker\r\ninaktuella. Jag vill i detta sammanhang hävda den\r\nkommunala självstyrelsen. Det som kommunerna\r\nskall åläggas uppifrån skall också grundas på\r\nkonkreta beslut. Vi får väl anledning att\r\nåterkomma till detta på måndag i nästa vecka då vi\r\nskall diskutera den nya kommunallagen.</pre><pre>Anf. 87 YLVA ANNERSTEDT (fp) replik:</pre><pre>Herr talman! Catarina Rönnung svarade faktiskt\r\ninte på några av mina frågor. Jag frågade om hon\r\ntycker att regeringen inte behöver bry sig om vad\r\nriksdagen uttalar, om det inte blir\r\ntillkännagivanden. Det skulle vara bra att få belagt\r\nhur regeringen ser på vad som står i de olika\r\nutskottsbetänkandena, dvs. om man behöver bry\r\nsig om ett uttalande endast då det är fråga om ett\r\ntillkännagivande.</pre><pre>När det sedan gäller EGs diskussioner på detta\r\nområde vill jag framhålla att EG faktiskt bara har\r\nbörjat. Vi vet ingenting om huruvida det över\r\nhuvud taget blir något resultat. Skillnaden är\r\nfaktiskt den att frågan har beretts sedan 1984, och\r\nregeringen har utlovat en proposition sedan 1988.\r\nDärför borde det alltså finnas underlag för\r\nkonkreta förslag för någonting annat än\r\nförsöksverksamhet.</pre><pre>Anf. 88 CLAES ROXBERGH (mp):</pre><pre>Herr talman! Jag begriper inte det här, men det är\r\nkanske inte meningen.</pre><pre>I socialutskottet fanns det en reservation, som c, v\r\noch mp stod bakom. Alltså röstade m och fp emot\r\nreservationen, liksom även s. Det var alltså så, att\r\ns, m och fp hindrade förslaget att gå igenom. Vad\r\nhände sedan? Nu har m, fp och c en reservation,\r\ndärför att regeringen inte har gjort vad som står i\r\nden reservation som de röstade bort i\r\nsocialutskottet. Man kunde åtminstone kräva av\r\nfolkpartiet och moderaterna att de hade ställt upp\r\npå reservationen i socialutskottet och sett till att\r\nden hade tillstyrkts. Detta kan inte repareras\r\ngenom att man i granskningsbetänkandet kritiserar\r\nregeringen för att den gjorde vad riksdagen\r\nuttalade när det röstades på det viset.</pre><pre>Kammaren övergick till att debattera Volvo-\r\nProcordiaaffären.</pre><pre>Anf. 89 PER-OLA ERIKSSON (c):</pre><pre>Herr talman! I slutet av 1989 kom styrelserna för\r\nProcordia och Volvo överens om att bilda en ny,\r\ngemensam koncern med inriktning på läkemedel,\r\nbioteknik och livsmedel. Den nya koncernen skulle\r\nbildas genom att läkemedelsföretaget Pharmacia\r\noch livsmedelsföretaget Provendor AB skulle\r\nintegreras med det statliga företaget Procordia.\r\nAffären innebar en nyemisson i Procordia, varvid\r\nVolvo blev delägare. Det var en utomordentligt bra\r\naffär för Volvo. Man kan säga bingo för Volvo.</pre><pre>Avtalet ledde till en proposition, som regeringen\r\nlade på riksdagens bord under första hälften av\r\nmars 1990. Motionstiden utgick den 29 mars.\r\nOppositionspartierna hade olika invändningar mot\r\npropositionen och avtalet mellan staten och Volvo.\r\nMen vad vi den 29 mars inte visste var att Volvo\r\ndagen före till regeringen hade lämnat in en\r\nansökan om befrielse från realisationsvinstsskatt.\r\nNär näringsutskottet behandlade propositionen\r\noch de olika motionerna i april hade vi också en\r\nutfrågning med departementsledningen. Inte ens av\r\ndepartementsledningen blev vi informerade om att\r\nansökan hade kommit in. Inte heller fick vi veta hur\r\nregeringen tänkte agera. Med ledning av\r\npropositionen fattade riksdagen sitt beslut den 9\r\nmaj. Åtta dagar senare beviljade regeringen Volvo\r\nskattebefrielse. Och det rörde sig inte om något\r\nlitet belopp. Jag tycker att det var ett mycket\r\nallvarligt och anmärkningsvärt förfaringssätt från\r\nregeringens sida. Eftersom näringsutskottet hade\r\növerläggningar med företrädare för regeringen,\r\nvarvid vi diskuterade avtalet och anlade olika\r\nsynpunkter, hade det varit rimligt om också\r\nregeringen hade sagt att Volvo hade kommit med\r\nen begäran om skattebefrielse när det gällde\r\nrealisationsvinsten. Men i näringsutskottet sades\r\ndet inte ett knyst om den ansökan som hade\r\nkommit in. Eftersom affären var så stor hade det\r\nvarit rimligt att informera. Det var bingo för Volvo.\r\nRegeringen borde ha talat om att den fått en\r\nansökan om skattebefrielse och att den skulle\r\nbehandlas på det eller det sättet. Det hade varit ett\r\nrenhårigt agerande från regeringens sida.</pre><pre>Jag vill fråga Catarina Rönnung varför hon, som nu\r\nskall försvara socialdemokraterna, inte kan inse att\r\nregeringen icke har spelat med helt öppna kort i\r\ndenna fråga. Här fick utskottet behandla frågan,\r\noch så snart riksdagen hade fattat sitt beslut kom\r\nden extra godbiten till Volvo. Vi skall ha klart för\r\noss att affären innebar att regeringen favoriserade\r\nlandets största industriföretag bara med det avtal\r\nsom medförde att Volvo blev delägare i Procordia.\r\nNågra dagar tidigare hade regeringen lagt fram en\r\nproposition på riksdagens bord som innebar att\r\nman tog pengar från utvecklingsfonderna och\r\nbegränsade satsningarna på de mindre och\r\nmedelstora företagen. Ena dagen favoriserar man\r\nett stort företag som Volvo, en annan dag tar man\r\npengar från de små företagen. Det är en dålig\r\nnärings- och industripolitik, och den blir ännu\r\nsämre när regeringen sedan favoriserar Volvo\r\ngenom att ge företaget skattebefrielse, och gör det\r\npå ett sätt som är ganska flagrant.</pre><pre>Anf. 90 CATARINA RÖNNUNG (s):</pre><pre>Herr talman! I dag diskuterar vi inte huruvida\r\nregeringen för en dålig näringspolitik eller inte,\r\nutan vi diskuterar om regeringen har handlat\r\nkonstitutionellt korrekt i detta ärende.</pre><pre>Våren 1987 beslutade riksdagen att regeringen inte\r\nutan riksdagens godkännande fick medverka till att\r\nstatens andel av röstetalet i Procordia sjönk under\r\ntvå tredjedelar av röstvärdet. När så styrelserna i\r\nProcordia och Volvo i december 1989 beslöt att\r\ngemensamt bilda en koncern med inriktning mot\r\nläkemedel, bioteknik och livsmedel och att\r\nbetalning skulle ske genom nyemission i Procordia,\r\nvar det dags för regeringen att begära riksdagens\r\ngodkännande. En viss omvandling skulle ske av A-\r\noch B-aktier, och statens andel av röstetalet skulle\r\nsjunka under två tredjedelar. Proposition i ärendet\r\nbeslutades den 8 mars. Den 9 maj godkände\r\nriksdagen affären.</pre><pre>Regeringen har befogenhet att utan riksdagens\r\nhörande enligt en bestämmelse i 35 §\r\nkommunalskattelagen medge befrielse från\r\nbeskattning av realisationsvinst, om en från allmän\r\nsynpunkt önskvärd rationalisering annars skulle\r\nförhindras.</pre><pre>Den 28 mars, långt efter att propositionen hade\r\navlämnats, ansökte Volvo om befrielse från\r\nrealisationsvinstskatt och värdepappersskatt i fråga\r\nom avyttringen av aktier i Provendor och\r\nPharmacia. Den 17 maj biföll regeringen\r\nansökningen, men bara delvis. Skattebefrielse\r\nskulle utgå på vinsten vid avyttringen av aktierna i\r\nProvendor.</pre><pre>Centern i KU har ingen konstitutionell anmärkning\r\natt rikta emot förfarandet i sig, varken affären\r\nVolvo--Procordia eller skattebefrielsen. Däremot\r\nriktar man, som enda parti, kritik mot att inte\r\nriksdagen har informerats om att en ansökan om\r\nbefrielse från beskattning av realisationsvinst\r\nförelåg från Volvo när riksdagen behandlade\r\närendet.</pre><pre>Majoriteten konstaterar att det faktum att en\r\nansökan om skattebefrielse förelåg hos regeringen\r\ninte har haft någon som helst betydelse för\r\nriksdagsbeslutet att statens ägarandel i Procordia\r\nskulle minska.</pre><pre>Riksdagen är till för att fatta beslut i saker som\r\nangår den, inte för att bli allmänt informerad eller\r\ninformerad om vilka ansökningar om\r\nskattebefrielse regeringen möjligen kommer att\r\nfatta ett positivt beslut om i en framtid. Informerat\r\ni denna sak blev så småningom hela svenska folket\r\ngenom vår fria press.</pre><pre>Anf. 91 PER-OLA ERIKSSON (c)</pre><pre>Herr talman! Catarina Rönnung sade att svenska\r\nfolket blev informerat i frågan tack vare att vi har\r\nen fri press. Det är för väl att vi har det! Menar\r\nCatarina Rönnung att man inte skulle ha lämnat ut\r\ninformation om vi inte hade haft en fri press, om vi\r\nhade haft en press som hade varit kontrollerad av\r\nregeringen? Man kan nästan dra den slutsatsen av\r\ndet hon sade i slutet av sitt anförande.</pre><pre>Vi riktar ingen kritik mot det konstitutionella\r\nagerandet. Regeringen har rätt att behandla dessa\r\nfrågor. Det är regeringens uppgift att säga ja eller\r\nnej till en ansökan om skattebefrielse vid\r\nrealisationsvinst. Det vi har anledning att rikta\r\nkritik emot är den bristande informationen från\r\nregeringen i denna fråga. Det var inte så, som\r\nCatarina Rönnung sade, att ansökan från Volvo\r\nkom in till regeringen långt efter det att\r\npropositionen hade lagts fram. Propositionen lades\r\nfram i mitten av mars. Motionstiden gick ut den 29\r\nmars. Ansökan kom in dagen innan motionstiden\r\ngick ut. Om vi inte hade fått information då, hade\r\nregeringens företrädare kunnat informera\r\nnäringsutskottet om hur det förhöll sig med ärendet\r\noch hur man tänkte agera. Då hade riksdagen\r\nkunnat bedöma affären i dess helhet.</pre><pre>Det var redan med det avtal som fanns mellan\r\nVolvo och Procordia en mycket bra affär för Volvo.\r\nDen blev ännu bättre, med det beslut som\r\nregeringen sedan fattade.</pre><pre>Anf. 92 CATARINA RÖNNUNG (s):</pre><pre>Herr talman! Jag tycker inte att man kan begära\r\natt regeringen skall informera riksdagen om beslut\r\nsom den i framtiden skulle kunna komma att fatta.\r\nInformationen om vad regeringen så småningom\r\nhar kommit fram till är ingenting som undanhålls i\r\nett fritt land. Informationen kommer ut till alla, till\r\nmedborgare i allmänhet och även till\r\nriksdagsledamöter.</pre><pre>Regeringen har ingen konstitutionell skyldighet att\r\nspringa till riksdagen med småfrågor och tala om\r\nvad man eventuellt skall besluta om. Regeringen\r\nhade ju inte ens en gång fattat ett formellt beslut.\r\nDet gjordes inte förrän senare i maj.</pre><pre>Anf. 93 PER-OLA ERIKSSON (c):</pre><pre>Herr talman! Jag vet inte vad Catarina Rönnung\r\nlägger för betydelse i ordet småfrågor. Det\r\nhandlade här om en skattebefrielse på miljoner\r\nkronor. När Sveriges största industriföretag, som\r\nhar fått ett bra avtal med staten, dessutom som en\r\nextra dusör får en ordentlig skattebefrielse, räknar\r\nCatarina Rönnung det som en liten fråga, som\r\nregeringen enligt hennes sätt att se, inte har\r\nanledning att informera näringsutskottet om,\r\neftersom näringsutskottet just arbetade med det\r\navtalet. Det är ett ganska avslöjande synsätt, som\r\nvisar förakt för riksdagen och det utskott som skall\r\narbeta med en stor och viktig fråga.</pre><pre>Anf. 94 CATARINA RÖNNUNG (s):</pre><pre>Herr talman! Vad som har varit viktigt för\r\nkonstitutionsutskottet att reda ut är om beslutet om\r\nen kommande skattebefrielse på minsta sätt hade\r\nnågon relevans för det formella beslut som\r\nriksdagen fattade om att statens andel av röstetalet\r\ni Procordia skulle minska till under två tredjedelar.\r\nDet är det vi skall ta ställning till. Här har vi\r\nkommit fram till att det var två helt olika saker och\r\natt regeringen enligt kommunalskattelagen har fria\r\nhänder att fatta beslut om att medge\r\nskattebefrielse.</pre><pre>Kammaren övergick till att debattera Fast\r\nförbindelse över Öresund.</pre><pre>Anf. 95 HUGO ANDERSSON (c):</pre><pre>Herr talman! Denna del av\r\ngranskningsbetänkandet handlar om den fasta\r\nförbindelsen över Öresund och den handläggning\r\nsom har varit med anledning av den frågan. I sak\r\nhar detta ärende debatterats mycket intensivt\r\nunder många år. Så kommer förmodligen att ske\r\näven efter det beslut i sakfrågan som riksdagen har\r\natt fatta under nästa vecka.</pre><pre>I dag gäller det granskning av regeringens\r\nhandläggning av frågan. Vi har i reservation nr 16\r\nanmärkt på den bristfälliga prövningen ur\r\nmiljöhänseende från regeringen i denna fråga.</pre><pre>Frågan har utretts många gånger i sak. Man kan\r\nkonstatera att utredningsuppdraget i den senaste\r\nvändan när det gäller en fast förbindelse över\r\nÖresund gavs den 20 juni 1984 till dåvarande\r\nkommunikationsministern. Sedan dess har arbetet\r\npågått. Det har förhandlats och utretts under nära\r\nsju år. Det resulterade i att regeringen i våras, den\r\n23 mars, skrev ett avtal med danska staten och där\r\nslog fast hur man skulle kunna hantera frågan om\r\nen fast förbindelse. Det har i sin tur resulterat i att\r\nriksdagen har en proposition på sitt bord och ett\r\nbetänkande med anledning av den, som kommer\r\natt behandlas i nästa vecka.</pre><pre>Det är ganska egendomligt att man under en\r\nutredningstid på sju år kan undgå att efterhöra de\r\nandra intressenternas synpunkter på denna fråga,\r\nvilket man de facto har undgått att göra. Det verkar\r\nnästan som om man plötsligt i en ambition att vara\r\nhandlingskraftig avslutar utredandet, skriver ett\r\navtal och en proposition, för att så att säga få frågan\r\nur världen.</pre><pre>Samtliga länder runt Östersjön har naturligtvis rätt\r\natt ha synpunkter på hur man hanterar en av deras\r\nutfartsvägar från Östersjön, om man ser till\r\nsjöfarten. Det är också oomtvistat att det blir en\r\nmiljöpåverkan i Östersjön av brobygget. Att man\r\ndå inte ens försöker leva upp till de krav som ställs\r\ni den nordiska miljöskyddskonventionen från år\r\n1974 är märkligt, tycker vi.</pre><pre>Vi vet att Östersjön är ett hotat hav. Bottnarna är\r\nredan döda i stora områden på grund av syrebrist.\r\nEn minskning av salthalten, som kan bli följden av\r\nett brobygge, omöjliggör reproduktion för vissa\r\nfiskarter. Det går säkert att räkna upp flera\r\ntänkbara miljökonsekvenser av brobygget. Vi\r\ntycker att det är egendomligt att inte övriga länder\r\nsom har intressen i Östersjön och dess miljö och i\r\nÖresund som sjöfartsled får rätt att yttra sig i\r\nfrågan. Man gör i stället detta till en affär mellan\r\nSverige och Danmark.</pre><pre>Herr talman! Från centerns sida anser vi att\r\nregeringen inte på ett fullödigt sätt har berett frågan\r\nom en fast förbindelse över Öresund.</pre><pre></pre><pre>Anf. 96 CLAES ROXBERGH (mp):</pre><pre>Herr talman! Öresundsbron, som vi skall fatta\r\nbeslut om nästa vecka, är det största\r\nbyggnadsprojektet någonsin i Norden. Projektets\r\nmiljöpåverkan och andra resultat av detta bygge\r\nhar varit -- och kommer säkert att vara -- föremål\r\nför diskussion.</pre><pre>Av den anledningen är det av största vikt att KU\r\ngranskar hur beslutsprocessen har gått till och\r\nvilket beslutsunderlag man har haft. Det var därför\r\nsom vi lämnade in en anmälan i den här frågan.</pre><pre>Vi menar att utskottets granskning har varit\r\nbristfällig. Granskningen borde ha fått fortsätta i\r\nhöst för att man skulle kunna reda ut om regeringen\r\nhar hanterat den här frågan som den borde ha gjort.\r\nDå kunde man ha rätat ut de frågetecken som finns\r\ni kanten.</pre><pre>Jag ser med tillfredsställelse på att centern ändå har\r\nkunnat dra vissa slutsatser utifrån den granskning\r\nsom redan har skett, även om den är bristfällig. Vi\r\ni miljöpartiet kan i och för sig dra samma slutsatser\r\nsom centern, men vi hade velat se att granskningen\r\nhade fortsatt till hösten, så att vi eventuellt hade\r\nkunnat dra andra slutsatser.</pre><pre>Det är anmärkningsvärt att centern har reserverat\r\nsig mot att regeringen inte har miljöskyddsprövat\r\närendet på det sätt som borde ha skett. Vi har\r\nreserverat oss mot att granskningen inte får\r\nfortsätta till hösten. Alla övriga partier anser att\r\nregeringens handläggning är helt korrekt.</pre><pre>För att anknyta till debatten som jag tidigare i dag\r\nhade med Rolf L Nilson, är det också\r\nanmärkningsvärt att vänsterpartiet anser att det\r\ninte behövs en vidare granskning i denna fråga och\r\natt man anser att beslutet om förberedelsen för\r\ndetta projekt är helt korrekt. Vi har inte kunnat dra\r\ndessa slutsatser och beklagar därför utskottets\r\nskrivning. Tack.</pre><pre>Anf. 97 SÖREN LEKBERG (s):</pre><pre>Herr talman! Utskottet har gått igenom frågan om\r\nregeringens befattning med projektet att bygga en\r\nbro över Öresund. Det var miljöpartiet som\r\nanmälde frågan.</pre><pre>I likhet med många andra talare kan jag konstatera\r\natt frågan om fasta förbindelser över Öresund har\r\ndiskuterats under mycket lång tid. I modern tid har\r\nden diskuterats vid åtskilliga tillfällen här i\r\nriksdagen. I det här sammanhanget vill jag passa på\r\natt erinra om att riksdagen redan 1952 fattade\r\nbeslut om att undersökningar borde inledas om\r\nfasta förbindelser över Öresund. Det fördes en\r\nmycket intensiv debatt i den här frågan under 60-\r\ntalet, en debatt som så småningom utmynnade i att\r\nriksdagen 1973 fattade beslut om att godkänna en\r\növerenskommelse mellan den danska regeringen\r\noch den svenska regeringen om att det skulle\r\nbyggas en vägbro mellan Köpenhamn och Malmö\r\nsamt en järnvägstunnel mellan Helsingör och\r\nHelsingborg. Denna överenskommelse\r\nratificerades visserligen inte, men den ledde fram\r\ntill att man på båda sidor av sundet fortsatte med\r\nutredningarna. Man presenterade också ett\r\nbetänkande 1978.</pre><pre>Som omnämns i utskottets betänkande\r\nbemyndigade regeringen chefen för\r\nkommunikationsdepartementet 1984 att tillsätta en\r\ndelegation som skulle förhandla med en dansk\r\ndelegation och på det sättet utarbeta ett förslag till\r\nen överenskommelse om fasta förbindelser över\r\nÖresund. Denna delegation har levererat\r\nbetänkanden. Den har också fått tilläggsdirektiv att\r\npröva nya alternativ i form av borrade\r\njärnvägstunnlar, etappindelning etc.</pre><pre>Det hela slutade med att det i år har kommit till\r\nstånd en överenskommelse mellan de båda\r\nregeringarna, vilken har lett fram till att regeringen\r\nhar presenterat en proposition för riksdagen.\r\nDenna proposition har remitterats till\r\ntrafikutskottet.</pre><pre>I trafikutskottet har man gjort en saklig bedömning\r\nav beslutsunderlaget. Nästa vecka kommer\r\nkammaren att fatta beslut om trafikutskottets\r\nbetänkande som behandlar propositionen om en\r\nkombinerad väg- och järnvägsbro över Öresund.</pre><pre>Herr talman! För att spara tid vill jag\r\nsammanfattningsvis säga att efter den granskning\r\nsom vi har genomfört kan vi konstatera att det inte\r\nhar framkommit någonting som ger anledning till\r\nett uttalande från utskottets sida.</pre><pre>Slutligen vill jag instämma i det inlägg som inledde\r\nden här debatten i förmiddags, då Rolf L Nilson\r\nkonstaterade att man i frågor av den här typen\r\nmåste skilja mellan sakpolitisk kritik och\r\nkonstitutionell kritik. Konstitutionsutskottets\r\nuppgift är att granska regeringens agerande utifrån\r\nkonstitutionella synpunkter. När det gäller de\r\nsakpolitiska frågorna kan vi ha olika uppfattningar\r\nom brobyggande och fasta förbindelser över\r\nÖresund, men det är en fråga som i första\r\nomgången skall diskuteras i trafikutskottet och\r\nsedan här i kammaren. Det är ingenting som\r\nkonstitutionsutskottet har anledning att lägga sig i.</pre><pre>Med det anförda yrkar jag på godkännande av\r\nutskottets anmälan under detta avsnitt.</pre><pre>Anf. 98 CLAES ROXBERGH (mp) replik:</pre><pre>Herr talman! Sören Lekberg berör över huvud\r\ntaget inte den viktigaste frågan, nämligen om\r\nregeringen har tagit otillbörlig hänsyn och låtit sig\r\notillbörligt påverkas av industriintressena så att\r\nmiljöintressena har blivit satta på undantag. Det är\r\nvad det handlar om. Sedan må vi ha olika åsikt när\r\ndet gäller om bron skall byggas eller inte. Frågan\r\när: Har förberedelserna och ställningstagandena\r\nfrån regeringens sida skett på ett korrekt sätt? Det\r\nvar för att få denna fråga utredd som vi ville ha en\r\nfortsatt granskning.</pre><pre>Behandlingen i riksdagen har ju fortsatt på samma\r\nsätt. Trafikutskottets har handlagt propositionen\r\noch jordbruksutskottet har inte yttrat sig -- återigen\r\nsamma märkliga hantering. Tack.</pre><pre>Anf. 99 HUGO ANDERSSON (c) replik:</pre><pre>Herr talman! Sören Lekberg sade att det har varit\r\nen mycket långvarig debatt omkring detta med en\r\nförbindelse över Öresund, både här i riksdagen och\r\ni andra offentliga sammanhang. Det är i och för sig\r\nriktigt, men det förtar ju inte regeringens ansvar att\r\nse till att en framlagd proposition är underbyggd på\r\nett fullödigt sätt.</pre><pre>Efter Sören Lekbergs inlägg kvarstår vår kritik,\r\neftersom han inte direkt kommenterade det\r\nförhållandet att man inte har uppfyllt den nordiska\r\nmiljöskyddskonventionen från 1974. Detta har inte\r\nberetts tillräckligt i propositionen och därför\r\nkvarstår vår kritik.</pre><pre>Anf. 100 SÖREN LEKBERG (s) replik:</pre><pre>Herr talman! Miljöpartiets och Claes Roxberghs\r\nsynpunkt att det vid beredningen av ärendet skulle\r\nkunna misstänkas att någonting otillbörligt kan ha\r\nförekommit är ganska anmärkningsvärd. Denna\r\nfråga har diskuterats offentligt i 20-talet år. Det är\r\nremarkabelt att misstänka att det vid sidan av\r\ndenna öppna, breda och offentliga debatt skulle ha\r\nförekommit någonting konspiratoriskt.</pre><pre>Regeringen har lagt fram en proposition. Under\r\nutskottets granskning har vi kunnat följa hur\r\närendet har arbetats fram och hur det har avancerat\r\nfrån bemyndigandet, till en överenskommelse och\r\nfram till en proposition till riksdagen som har\r\nbehandlats av trafikutskottet. Det är i\r\ntrafikutskottet som man har att bedöma om det\r\nfinns ett tillräckligt underlag för att riksdagen skall\r\nkunna fatta beslut.</pre><pre>Jag vet inte om trafikutskottets betänkande har\r\nbordlagts en gång här i kammaren. Men enligt vad\r\njag har erfarit har trafikutskottet behandlat just de\r\nmiljömässiga frågorna och varit till freds med det\r\nunderlag som finns i propositionen.</pre><pre>Underlagets omfattning är en fråga som skall\r\ndiskuteras i kammaren nästa onsdag. Det har inte\r\nmed den konstitutionella debatten att göra.</pre><pre>Anf. 101 CLAES ROXBERGH (mp) replik:</pre><pre>Herr talman! Vi är medvetna om att det har\r\nbedrivits ett intensivt lobbyarbete när det gäller\r\nhela Scan Link-projektet och bron. Från denna\r\nutgångspunkt vore det inte alls orimligt att\r\nutskottet lade ner litet mer tid på att granska denna\r\nfråga ordentligt.</pre><pre>Anf. 102 HUGO ANDERSSON (c) replik:</pre><pre>Herr talman! Sören Lekberg sade i ett tidigare\r\ninlägg att man måste skilja mellan sakfrågan och\r\nden konstitutionella granskningen av\r\nhandläggningen. Det tycker jag är riktigt. Nu vill\r\njag påstå att Sören Lekbergs senaste inlägg talade\r\nmest i sakfrågan.</pre><pre>Jag vill ställa en fråga till Sören Lekberg: Är det\r\nändå inte rimligt att man frågar övriga intressenter\r\nrunt Östersjön hur de ser på en fast förbindelse\r\nmellan Sverige och Danmark via Öresund innan\r\nman startar detta bygge och innan man skriver\r\nfärdigt propositionen?</pre><pre>Anf. 103 SÖREN LEKBERG (s) replik:</pre><pre>Herr talman! Först vill jag till Hugo Andersson\r\nsäga att den reservation som centerpartiet har fogat\r\ntill betänkandet är litet märklig om man tittar\r\nnärmare på den. Men jag kan förstå att centern\r\nkanske har haft en del opinionsmässiga problem av\r\nregional karaktär som har gjort att man har skrivit\r\ndenna reservation.</pre><pre>När det gäller de olika konventioner som Hugo\r\nAndersson pekar på berörs de i trafikutskottets\r\nbetänkande. Såvitt jag vet har även trafikutskottet\r\ni detta sammanhang begärt in yttrande från\r\nutrikesutskottet. Dessa frågor är alltså helt\r\nutklarade.</pre><pre>Claes Roxbergh talade om att utomstående\r\nintressenter på ett otillbörligt sätt skulle ha\r\npåverkat regeringen. Jag tycker att det är en\r\nmycket underlig debatt med tanke på den process\r\nsom har förevarit denna fråga. Som jag sade i mitt\r\ntidigare anförande har denna fråga diskuterats\r\nunder många år. Och den har också varit föremål\r\nför beslut i riksdagen. Riksdagen sade faktiskt ifrån\r\n1973 och godkände en överenskommelse om fasta\r\nförbindelser över Öresund. Att Claes Roxbergh nu\r\npåstår att det under den senaste tiden har\r\nförekommit något otillbörligt vid sidan av och i\r\nsmyg är märkligt.</pre><pre>Rolf L Nilson, som representerar ett parti som i och\r\nför sig är kritiskt mot bron, sade tidigare att det i\r\nviss mån var en paranoid världsbild som man hade\r\ni den här frågan.</pre><pre>Talmannen anmälde att Hugo Andersson och Claes\r\nRoxbergh anhållit att till protokollet få antecknat\r\natt de inte ägde rätt till ytterligare repliker.</pre><pre>Anf. 104 VIOLA CLAESSON (v):</pre><pre>Herr talman! Vpk var det första partiet i riksdagen\r\nsom tog upp P G Gyllenhammars och Round\r\nTable-gruppens förslag Scan Link. Sedan 1985, när\r\nolika delar av det enorma projektet fått skarpare\r\nkonturer, har vi konsekvent arbetat för att stoppa\r\nplanerna. Vår motivering har varit entydig: Av\r\nhänsyn till miljön och för att spara energi måste\r\njärnvägsbyggandet prioriteras på bilismens och\r\nmotorvägsprojektens bekostnad. Därför kräver\r\nvänsterpartiet att trafikens infrastruktur skall\r\nförändras i en ekologiskt genomtänkt riktning. Vi\r\ntror på ett alleuropeiskt järnvägsnät men avvisar ett\r\nEG-styrt motorvägssystem.</pre><pre>I dag kan ingen i kammaren påstå att Scan Link inte\r\nhar ett direkt samband med alla de delprojekt som\r\nlanserats under annat namn av regeringen. Och alla\r\nvet att Öresundsbron är nyckeln till Scan Link. Just\r\nnu handlar det om handläggningen, och det är detta\r\nsom är den konstitutionella frågan.</pre><pre>Herr talman! Jag är starkt kritisk till regeringens\r\nsätt att sköta denna fråga. När jag först startade\r\ndebatten här i kammaren hösten 1985 förnekade\r\nregeringens representanter sitt intima samarbete\r\nmed Scan Links och Round Table-gruppens\r\nlobbyister.</pre><pre>I interpellationsdebatten sade den då nyvalde\r\nkommunikationsministern Sven Hulterström att\r\nregeringen aldrig diskuterat Scan Link och att man\r\ninte ens haft anledning att göra det, detta trots att\r\ndåvarande finansministern, Kjell-Olof Feldt,\r\nbevisligen hade rest till ett OECD-möte redan 1984\r\noch öppet pläderat för Scan Link-satsningar.</pre><pre>Jag hoppas att jag får en debatt med Sören Lekberg\r\nsedan. Det vore därför bra om han hörde på de\r\nkonkreta exempel som jag nu tar upp.</pre><pre>En röd tråd i vår kritik har gällt exportindustrins\r\nmaktfullkomlighet samt regeringens undfallande\r\noch odemokratiska spel utanför de folkvalda\r\nförsamlingarna. Viktigt utredningsmaterial, som\r\nden s.k. tunga gruppen ledd av Erik Åsbrink på\r\nfinansdepartementet hade ansvaret för,\r\nhemligstämplades först efter det att jag hade\r\nefterlyst det som riksdagsledamot.</pre><pre>När tidningen Arbetet innan dess, den 14 januari\r\n1984, spräckte den dittills ''topphemliga, men\r\ndetaljerade plan som utarbetats på Volvo'', som det\r\nstod i artikeln, var det bara fyra dagar kvar till dess\r\natt regeringens egen utredning om Öresundsbron\r\nskulle presenteras. Enmansutredaren Lennart\r\nJohansson hade redan räknat ut att en bro mellan\r\nMalmö och Köpenhamn inte skulle bära sig\r\nekonomiskt. Han nämndes också i denna artikel.\r\nHan hade inte en aning om vare sig Volvos planer\r\neller begreppet Scandinavian Link. Och han visste\r\ninte att det på finansdepartementet fanns helt nya\r\nambitioner som gällde så mycket mer än en\r\nÖresundsbro.</pre><pre>Enligt dessa uppgifter var Volvos egen styrelse inte\r\ninformerad. Det var däremot dåvarande\r\nkommunikationsminister Curt Boström samt två av\r\nregeringens departementssekreterare som fått\r\ninsyn i planerna under tysthetslöfte. Den ene bör\r\nenligt min uppfattning har varit nuvarande\r\nbiträdande finansministern, Erik Åsbrink, dvs. den\r\nman som såg till att regeringen satte hemligstämpel\r\npå det utredningsmaterial som jag senare krävde att\r\nfå ta del av. Vid min första kontakt med Erik\r\nÅsbrink sade han att han hade slängt materialet i\r\npapperskorgen. Senare gav Erik Åsbrink\r\nytterligare och varierande besked innan\r\nhemligstämpeln användes på utredningsmaterialet.</pre><pre>Dåvarande industriministern Thage G Peterson\r\nkommenterade det topphemliga projektet på\r\nföljande sätt i en intervju 1984: I Nordiska rådet\r\ndiskuteras just nu att tillsätta en framtidgrupp för\r\nnordiskt samarbete. En av de drivande krafterna\r\nbakom den idén har varit Volvochefen P G\r\nGyllenhammar.</pre><pre>Detta tycker jag var öppet och rakt på sak.</pre><pre>Volvos makt över Sverige och regeringen är ju\r\nuppenbar. Jag tyckte därför att det fanns en viss\r\nlogik i att skriva en ''interpellation'' till dr\r\nGyllenhammar 1985 samtidigt som jag riktade en\r\nformell interpellation till statsminister Olof Palme.\r\nJag ville veta hur de båda såg på Scan Link-\r\nprojektet. Volvochefen svarade först. Han\r\nberättade att han på de nordiska statsministrarnas\r\nbegäran skulle leda en grupp med uppdrag att\r\nutreda projektet. Sven Hulterström, som svarade i\r\nstatsministerns ställe på interpellationen, uppgav\r\nsom jag redan nämnt att regeringen inte ens haft\r\nanledning att diskutera projektet. Och detta sagt\r\nnästan två år efter tidningen Arbetets avslöjande.\r\nJag vill även säga att tidningen Arbetets uppgifter\r\ninte på någon punkt dementerades.</pre><pre>Jag kan dra två slags slutsatser av detta. Antingen\r\nljög kommunikationsministern i debatten, eller\r\nockså var fortfarande bara ett fåtal ministrar i\r\nregeringen invigda och involverade i projektet\r\nhösten 1985. Båda alternativen är enligt mitt sätt att\r\nse på demokratin förkastliga.</pre><pre>Men det finns ytterligare en dimension av\r\nprojektet, inkl. Öresundsbron, som regeringen\r\nförsökt tiga ihjäl. Det gäller de elektroniskt\r\navancerade Prometheus- och DRIVE-projekten\r\nsom numera betalas både ur EG-kommissionens\r\nkassa och av svenska skattebetalare sedan senare\r\nhälften av 80-talet. I dag koncentreras de svenska\r\nekonomiska resurserna på ''försöksområde\r\nVästsverige.''</pre><pre>Om bil- och elektronikindustrin, regeringen och\r\nriksdagsmajoriteten får chans att fullfölja sina\r\nprojekt betyder det att det de kallar för den\r\nintelligenta bilen på den intelligenta vägen först\r\nskall lanseras i Västsverige. De hoppas enligt\r\nhandlingarna på att en andra utvecklingsvåg för\r\nbilismen i Sverige skall stimulera den ekonomiska\r\ntillväxten. Men det sker i så fall till priset av en\r\npåskyndad ekologisk kollaps.</pre><pre>Svenska folket har aldrig fått information och inte\r\ntillfrågats om de vill ha automatiserade bilkonvojer,\r\nautopiloter i sina bilar och satellitövervakad trafik.\r\nJag ser detta som en fascistoid teknologi. Den\r\nkommer i allra högsta grad att kränka individens\r\nintegritet. I vissa militärstrategers händer skulle\r\ncentralsystemet som är kopplat till projekten bli\r\nännu farligare för olika grupper och individer. Men\r\ni aningslöshet, okunnighet eller i sin\r\ntillväxtfanatism låter beslutsfattare projekten och\r\nmiljarderna rulla.</pre><pre>Jag tycker att det här är en skandal. Det har hittills\r\nvarit omöjligt att få till stånd en vettig debatt i\r\nkammaren om denna teknologi. Jag uppmanar de\r\nsom känner det minsta ansvar att sätta sig in i det\r\nmaterial som numera faktiskt finns tillgängligt.</pre><pre>En av de forskare som var involverad på ett mycket\r\ntidigt stadium i vägverkets m.fl. förstudier till\r\nPrometheus och DRIVE påpekade redan 1985 för\r\ntidningen Ny Teknik att en av finesserna med Scan\r\nLink och Öresundsbron var att de skulle byggas för\r\natt utnyttja avancerad elektronik. I vänsterpartiets\r\nmotion om Öresundsbron kräver vi papperen på\r\nbordet. Vårt yrkande gäller därför att riksdagen\r\nmåste få full insyn vad gäller sambanden mellan\r\nRound Table-gruppens krav, Scan Link,\r\nÖresundsbron och statens engagemang i\r\nPrometheus- och DRIVE-projekten. Regeringen\r\nhar aldrig presenterat sin helhetssyn, Sören\r\nLekberg. Men bit för bit, för att använda Curt\r\nNicolins ord, genomdrivs ändå Scan Link,\r\nÖresundsbron, Prometheus och DRIVE.\r\nBeslutsprocessen i sin helhet måste synas i\r\nsömmarna.</pre><pre>Vår kritiska inställning till såväl projekten som\r\nregeringens handläggning är väl känd för alla\r\nriksdagsledamöter. Därför blev jag bestört, när jag\r\nfick se hur frågan har behandlats i\r\nkonstitutionsutskottets granskningsbetänkande.\r\nAtt vänsterpartiet inte finns med på reservation nr\r\n17 är en grov miss. Min uppfattning är att det är en\r\nmilt formulerad reservation. Men den kräver en\r\ngrundlig utredning av regeringens och enskilda\r\nstatsråds roll i beslutsprocessen. Det är minst sagt\r\nett befogat krav.</pre><pre>Majoriteten anser i sin skrivning: ''Vad som hittills\r\nförekommit rörande regeringens befattning med\r\nfrågan om en fast förbindelse över Öresund ger inte\r\nanledning till något uttalande från utskottets sida.''\r\nDet betyder att majoriteten, inkl. Bo Hammar och\r\nRolf L Nilson i föredragningen här, samtidigt\r\navvisar vänsterpartiets, miljöpartiets och centerns\r\nuppfattningar i de partimotioner om Öresundsbron\r\nsom vi skall behandla nästa vecka här i kammaren.\r\nEn viktig del av vänsterpartiets kritik handlar om\r\natt regeringen inte har beaktat konsekvenserna för\r\növriga Östersjöländer. Den aspekten finns med i\r\nbåda reserverationerna till\r\ngranskningsbetänkandets avsnitt om\r\nÖresundsbron.</pre><pre>Herr talman! Jag yrkar bifall till reservation nr 17.\r\nI andra hand kommer vänsterpartiet att rösta för\r\nreservation nr 16.</pre><pre>Till sist vill jag ställa frågan: Anser Sören Lekberg\r\natt det som jag har beskrivit på mitt sätt är en bra\r\nmodell för hur stora projekt i detta land skall\r\nhandläggas?</pre><pre>Anf. 105 CLAES ROXBERGH (mp):</pre><pre>Herr talman! Jag tackar Viola Claesson för hennes\r\nbesked om att vänsterpartiet stöder vår reservation\r\nnär det gäller den fortsatta granskningen.</pre><pre>Jag har inte påstått att regeringen har gjort något\r\nfel. Jag har endast sagt att det finns skäl att\r\nmisstänka. Därför vill vi ha en fortsatt granskning.\r\nDet borde inte vara ointressant även för\r\nregeringspartiets företrädare att få denna sak\r\ngranskad, utredd och ur världen. Jag säger inte att\r\ndet är något fel, men det finns misstankar som\r\nbehöver skingras. En fortsatt granskning behöver\r\ninte vara till nackdel för regeringen, om det inte\r\nfinns några problem.</pre><pre>Anf. 106 ROLF L NILSON (v):</pre><pre>Herr talman! Med anledning av vissa inslag i Viola\r\nClaessons anförande, bl.a. passusen om att det är\r\nen stor miss att vänsterpartiet inte finns med på\r\nmiljöpartiets reservation, vill jag hänvisa till mitt\r\ninledande anförande i förmiddags.</pre><pre>För att det inte skall bli något missförstånd vill jag\r\nframhålla att det inte är fråga om någon miss i den\r\nbetydelsen att det skulle vara ett förbiseende.\r\nStällningstagandet bygger på det\r\ngranskningsarbetet som konstitutionsutskottet har\r\ngjort. Där har vår ledamot Bo Hammar deltagit och\r\nkommit fram till att han såsom representant för\r\nvänsterpartiet är till freds med\r\nkonstitutionsutskottets behandling. Han har\r\nfunnit, som jag sade i förmiddags, att det som står i\r\nmiljöpartiets reservation tyvärr saknar substans och\r\nmer har karaktären av insinuationer.</pre><pre>Överläggningen var härmed avslutad.</pre><pre></pre><pre>Beslut</pre><pre>Talmannen meddelade att propositioner först\r\nskulle ställas beträffande envar av de frågor som\r\nberördes i de reservationer som fogats till\r\nbetänkandet och därefter i ett sammanhang på\r\növriga upptagna frågor.</pre><pre>Ny chef vid statens råd för byggnadsforskning</pre><pre>Beslöts med 206 röster att godkänna utskottets\r\nanmälan i förevarande del. 103 röster avgavs för\r\ngodkännande av anmälan i reservation 3 av Anders\r\nBjörck m.fl..</pre><pre>Det svenska fältsjukhuset i Gulfkriget</pre><pre>Beslöts med 276 röster att godkänna utskottets\r\nanmälan i förevarande del. 34 röster avgavs för\r\ngodkännande av anmälan i reservation 4 av Bo\r\nHammar och Per Gahrton.</pre><pre>Statsministerns brev till Iraks president</pre><pre>Beslöts med 177 röster att godkänna utskottets\r\nanmälan i förevarande del. 132 röster avgavs för\r\ngodkännande av anmälan i reservation 5 av Anders\r\nBjörck m.fl.</pre><pre>Regeringens praxis i asylärenden</pre><pre>Beslöts med 236 röster att godkänna utskottets\r\nanmälan i förevarande del. 74 röster avgavs för\r\ngodkännande av anmälan i reservation 6 av Birgit\r\nFriggebo m.fl.</pre><pre>De ensamma asylsökande barnens situation</pre><pre>Beslöts med 231 röster att godkänna utskottets\r\nanmälan i förevarande del. 77 röster avgavs för\r\ngodkännande av anmälan i reservation 7 av Birgit\r\nFriggebo m.fl.</pre><pre>Direktavvisningar till Polen under 1990</pre><pre>Beslöts med 237 röster att godkänna utskottets\r\nanmälan i förevarande del. 73 röster avgavs för\r\ngodkännande av anmälan i reservation 8 av Birgit\r\nFriggebo m.fl.</pre><pre>Polisingripanden i september 1989.</pre><pre>Beslöts med 179 röster att godkänna utskottets\r\nanmälan i förevarande del. 131 röster avgavs för\r\ngodkännande av anmälan i reservation 11 av\r\nAnders Björck m.fl. 1 ledamot avstod från att\r\nrösta.</pre><pre>Äldreomsorgens organisation</pre><pre>Beslöts med 210 röster att godkänna utskottets\r\nanmälan i förevarande del. 98 röster avgavs för\r\ngodkännande av anmälan i reservation 12 av\r\nAnders Björck m.fl.</pre><pre>En fast förbindelse över Öresund</pre><pre>Beslöts med 252 röster att godkänna utskottets\r\nanmälan i förevarande del. 25 röster avgavs för\r\ngodkännande av anmälan i reservation 17 av Hans\r\nLeghammar. 32 ledamöter avstod från att rösta.</pre><pre>Övriga i betänkandet upptagna frågor</pre><pre>Utskottets anmälan godkändes.</pre><pre>Utskottets genom de nu fattade besluten godkända\r\nanmälan lades till handlingarna.</pre><pre>5 § Redogörelse för behandlingen av riksdagens\r\nskrivelser till regeringen</pre><pre>Föredrogs</pre><pre>konstitutionsutskottets betänkande</pre><pre>1990/91:KU43 Regeringens skrivelse med\r\nredogörelse för behandlingen av riksdagens\r\nskrivelser till regeringen (prop. 1990/91:15).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nmorgondagens arbetsplenum.</pre><pre>6 § Naturresurslagen --\r\nmiljökonsekvensbeskrivningar</pre><pre>Föredrogs</pre><pre>bostadsutskottets betänkande</pre><pre>1990/91:BoU18 Naturresurslagen --\r\nmiljökonsekvensbeskrivningar m.m. (prop.\r\n1990/91:90 delvis).</pre><pre>Anf. 107 BERTIL DANIELSSON (m):</pre><pre>Herr talman! I bostadsutskottets betänkande nr 18\r\nbehandlas vissa frågor med anknytning till\r\nnaturresurslagen. Bl.a. föreslås införandet av\r\nmiljökonsekvensbeskrivningar.</pre><pre>Vi från moderata samlingspartiets sida accepterar\r\natt naturresurslagen nu finns som ett faktum och att\r\nden har en viss funktion att fylla. Men jag vill dock\r\nslå fast att denna lag inte är någon förbudslag. Det\r\nfinns en del som har för sig det, men så är inte fallet.\r\nI NRL skall avvägningar göras mellan motstående\r\nintressen, mellan det allmänna och enskilda,\r\nmellan att bygga eller inte osv. I det hänseendet är\r\ndet bra att veta i förväg vilka konsekvenserna blir\r\nav olika ingrepp och exploateringar. Vi hälsar med\r\ntillfredsställelse att miljökonsekvensbeskrivningar\r\nnu skall införas.</pre><pre>Däremot är vi inte riktigt tillfredsställda med\r\nregeringens och majoritetens beslut att inte följa\r\nupp motionsyrkandena från bl.a. vårt håll om att\r\nnollalternativ skall utredas och lagfästas. Vi har\r\nskilt oss i den frågan, och det har föranlett en\r\nreservation från bl.a. vår sida. Vi tycker att frågan\r\nom nollalternativredovisning är så viktig att den bör\r\nregleras i lag.</pre><pre>Herr talman! En annan punkt som också tas upp i\r\nen reservation från vår sida är frågan om\r\nfritidsbebyggelse. I det här fallet gäller det på\r\nskärgårdsöarna. När NRL antogs gjorde riksdagen\r\nett uttalande om att man skulle vara beredd att göra\r\nförtätningar och kompletteringsbyggnader när det\r\ngäller fritidshus i bl.a. skärgården. Men så har det\r\ninte blivit i verkligheten. Det tycker vi är felaktigt\r\noch beklagligt. Det är förvånande att\r\nsocialdemokraterna inte tar hänsyn till ett\r\nriksdagens uttalande. Därför har vi funnit\r\nanledning att reservera oss på den punkten.</pre><pre>Slutligen har vi en viktig fråga som har varit en\r\nföljetong i riksdagen under många år, nämligen\r\nEmån. Sista kapitlet skrivs nu i denna långa\r\nföljetong. Under många år har vi från\r\nmoderaternas sida hävdat att det skall kunna gå att\r\npröva Emån enligt vattenlagen. Många skäl och\r\nargument har förts fram att Emån inte skall byggas\r\nut, att ingreppen blir för stora och naturmiljön\r\nförstörs, den unika malen kan hotas osv. Nu har\r\nsituationen dock blivit en annan genom att\r\nvattenfallsägaren Sydkraft har tagit tillbaka sin\r\nansökan om utbyggnad. Då tycker vi i det här läget\r\natt Emån inte skall byggas ut. Från moderat sida\r\nhar vi inte samma krav som andra partier att skaffa\r\nnya elproduktionsanläggningar, eftersom vi anser\r\natt kärnkraften skall finnas kvar så länge den är\r\nsäker och ekonomiskt försvarbar. Därför bör Emån\r\nkunna bevaras. Utskottet är i detta fall glädjande\r\nenigt. Socialdemokraterna ansluter sig till frågan,\r\noch jag utgår också från att riksdagen fattar det\r\nbeslutet.</pre><pre>Herr talman! Jag yrkar bifall till reservationerna 8\r\noch 19 och i övrigt till utskottets hemställan.</pre><pre>Anf. 108 SIW PERSSON (fp):</pre><pre>Herr talman! Folkpartiet liberalerna vill hävda att\r\nnaturresurslagen som nu har varit i kraft i fyra år\r\nbehöver ses över. På grund av tidsbristen skall jag\r\ninte motivera med någon längre utläggning utan\r\nbara konstatera att vi vill ha denna översyn som vi\r\nhar pekat på i vår reservation. Jag yrkar bifall till\r\nreservation 1.</pre><pre>När det gäller miljökonsekvensbeskrivningar anser\r\nvi att det är mycket viktigt att\r\nmiljökonsekvensbeskrivningar införs som en del av\r\ndet bedömningsunderlag som behövs för en\r\nlokalisering av olika verksamheter. Vi accepterar\r\nsom en övergångslösning det som är föreslaget i\r\npropositionen. Men vi anser att så snart som det\r\nlagtekniskt är möjligt skall ett krav på\r\nmiljökonsekvensbeskrivningar tas in i en särskild\r\nMKB-lag. Därför vill jag yrka bifall till reservation\r\n3.</pre><pre>I propositionen anges att det i en\r\nmiljökonsekvensbeskrivning normalt skall kunna\r\nredovisas ett nollalternativ. Vi håller med om att\r\ndet är bra att regeringen anser att det är nödvändigt\r\natt ett nollalternativ redovisas. Men det hade varit\r\nbättre om det med hjälp av en lagfästning blir en\r\nskyldighet att redovisa nollalternativ. Därför yrkar\r\njag bifall till reservation 8.</pre><pre>Vi menar också att det skall vara ett krav att\r\nmiljökonsekvensbeskrivningar skall påfordras\r\nenligt PBL. I många kommuner görs redan så, men\r\ninte i alla kommuner. Vi tycker att det är oerhört\r\nviktigt att detta lagfästs i plan- och bygglagen, vilket\r\nvi har redovisat i vår reservation 12. Jag yrkar bifall\r\ntill reservation 12.</pre><pre>Folkpartiet liberalerna har i många år kämpat för\r\natt rädda de få rinnande vatten och vattendrag som\r\nfinns i vårt land. Vi har i olika reservationer\r\nmotiverat varför. Jag kommer inte att yrka bifall till\r\ndessa. Men, herr talman, vi står naturligtvis bakom\r\nalla de reservationerna som har med olika vatten\r\noch vattenområden att göra.</pre><pre>Herr talman! Jag vill slutligen omnämna att vi vid\r\nen eventuell votering också står bakom reservation\r\n22.</pre><pre>Anf. 109 BIRGER ANDERSSON (c):</pre><pre>Herr talman! Eftersom kammarens tidsschema är\r\npressat kommer jag att korta ner mitt anförande.\r\nMen jag vill börja med att säga att vi i likhet med\r\nfolkpartiet vill ha en översyn av naturresurslagen.\r\nVi ställer likaså upp på de tankegångar på\r\nmiljökonsekvensbeskrivningar som är framförda i\r\npropositionen och i betänkandet. Från centerns\r\nsida har vi i flera år vid upprepade tillfällen framfört\r\nönskemål om miljökonsekvensbeskrivningar.</pre><pre>Jag vill ta upp ett avsnitt som är betydelsefullt, men\r\nsom mina företrädare i talarstolen inte har hunnit\r\ntala om, nämligen ett avsnitt i betänkandet som\r\nbehandlar det ekologiska byggandet. När jag talar\r\nom ekologiskt byggande menar jag inte bara den\r\nekoby-rörelse som håller på att växa fram. Jag ser\r\ndet som ett mycket vidare begrepp, helt enkelt allt\r\nsamhällsbyggande för en god miljö. Tyvärr har den\r\npropositionen med rubriken En god livsmiljö som\r\nbörjade diskuteras i går morse ingen helhetssyn på\r\nsamhällsplanering och bebyggelsestruktur.\r\nPropositionsskrivarna har i stället mera ägnat sig åt\r\natt diskutera och lägga fram förslag på olika\r\ndellösningar. Helheten saknas.</pre><pre>Det räcker inte enbart med vackra ord i\r\nnaturresurslagens första paragraf, utan basen i en\r\nekologisk grundsyn måste vara ett\r\nkretsloppstänkande. En långsiktig god hushållning\r\nmed naturresurserna innebär för det första att vi så\r\nlångt möjligt använder förnybara resurser. De\r\nförnybara resurserna är förnybara just därför att de\r\ningår i ett kretslopp med solen som drivkraft. För\r\ndet andra måste vi mycket kraftigt minska\r\nanvändningen av ändliga resurser. För att göra\r\ndetta måste vi sluta kretsloppen och återföra\r\nämnena till naturens kretslopp eller till ny\r\nanvändning.</pre><pre>Vår nuvarande resurshantering innebär att vi\r\nhämtar resurser från en plats, fördelar och\r\nanvänder. Till sist får vi en mängd restprodukter\r\nsom hamnar som sopor på soptippen eller som\r\nutsläpp i luft och vatten. För att kunna genomföra\r\nslutna kretslopp måste vi alla hjälpas åt. Det är de\r\nenskilda hushållens insatser som är avgörande.\r\nSom en första viktig åtgärd är det nödvändigt att\r\nändra på den nuvarande blandade sophanteringen.\r\nVi måste källsortera soporna. Alla som arbetar\r\nmed samhällsplanering måste också ta ett större\r\nansvar att åstadkomma samhällsplanering och\r\nbebyggelsestruktur i en god miljö och som\r\nsamtidigt underlättar för de enskilda hushållen att\r\naktivt medverka i ett kretsloppstänkande.</pre><pre>Det finns mycket mer att säga om begreppet\r\nekologisk grundsyn, men jag vill till slut fastslå att\r\ndet är viktigt med ett resursbevarande och\r\nmiljöanpassat boende. Vi i centern vill verka för en\r\nbra boendemiljö och arbeta för ett boende och en\r\nbebyggelseplanering som hushållar väl med\r\nnaturens resurser och som mycket bättre än hittills\r\nanpassas till det ekologiska systemet.</pre><pre>Herr talman! Med det anförda vill jag yrka bifall till\r\nreservationerna 12 och 25. Jag står självfallet\r\nbakom samtliga reservationer som centerpartister\r\nhar fogat vid betänkandet.</pre><pre>Anf. 110 JAN STRÖMDAHL (v):</pre><pre>Herr talman! I det här ärendet behandlas\r\nnaturresurslagen i allmänhet och\r\nmiljökonsekvensbeskrivningar i synnerhet. Jag\r\nmenar att frågan om ekologiskt byggande faktiskt\r\nredan har behandlats, i bostadsutskottets\r\nbetänkande nr 12. Den har slunkit med här därför\r\natt man inte kunnat göra en riktig boskillnad i\r\nhanteringen. Jag skall här koncentrera mig på\r\nnaturresurslagen och\r\nmiljökonsekvensbeskrivningarna.</pre><pre>Alla är överens om önskvärdheten och\r\nangelägenheten av att man genomför ordentliga\r\nmiljökonsekvensbeskrivningar inför alla beslut som\r\nrör miljön i vid bemärkelse. Men då skall man\r\nockså vara medveten om att\r\nmiljökonsekvensbeskrivningen i sig inte är någon\r\nny planform eller något nytt institut i lagstiftningen,\r\nutan ingår i beredningen av olika sådana här\r\närenden.</pre><pre>Vi tycker att den lagtekniska form som regeringen\r\nhär har föreslagit är bra och riktig, alltså att man tar\r\nin bestämmelserna om\r\nmiljökonsekvensbeskrivningar som ett nytt kapitel\r\ni naturresurslagen. Genom att naturresurslagen har\r\nkopplingar till i princip all annan miljölagstiftning\r\nskall man också vid beslut enligt denna övriga\r\nmiljölagstiftning göra\r\nmiljökonsekvensbeskrivningar. Dessutom har det\r\nsärskilt påpekats i en del av de här miljölagarna att\r\nmiljökonsekvensbeskrivningar skall göras.</pre><pre>Vi har några principiella invändningar. Dels tycker\r\nvi inte att alla miljölagar är instoppade under\r\nnaturresurslagens paraply -- det gäller bl.a.\r\nbeträffande skötsellagarna --, dels tycker vi framför\r\nallt att beslut enligt plan- och byggnadslagen\r\nobligatoriskt skall fattas på grundval även av\r\nmiljökonsekvensbeskrivningar, och kravet på\r\nsådana bör skrivas in. Regeringen har också\r\nfunderat på detta, men har sedan stannat vid att\r\nman inte vill skriva in detta krav, även om man\r\nhåller med om att det vore riktigt -- ungefär så står\r\ndet faktiskt i propositionen.</pre><pre>Vi menar att detta skall vara en regel och att\r\nundantag skall göras vid smärre beslut, om\r\ndetaljbygglov osv., där man uppenbarligen inte\r\nbehöver miljökonsekvensbeskrivningar.</pre><pre>När det gäller naturresurslagen i stort håller vi med\r\nom och ställer oss bakom reservation 1, där det\r\nkrävs en översyn av hela naturresurslagen. Den\r\növersynen kommer också såvitt jag förstår att göras\r\ni den utredning som nu ser över hela\r\nmiljölagstiftningen. Den utredningen har ju i\r\nuppdrag att ta in naturresurslagen i en miljöbalk. I\r\nsamband därmed gör man också denna översyn och\r\nfunderar bl.a. över om lokaliseringskapitlet,\r\nkap. 4, även fortsättningsvis skall ingå i\r\nnaturresurslagen eller om det skall läggas vid sidan\r\nav denna.</pre><pre>Vi står fast vid vår uppfattning att naturresurslagen\r\nbör få en klarare bevarandeprofil. Det är de\r\nekonomiskt svagare bevarandeintressena som\r\nbehöver ett lagstöd. Exploateringsintressena är\r\nstarka nog ändå. De behöver inte samma starka\r\nlagstöd som intressena av att bevara och försvara\r\nnaturresurserna.</pre><pre>Slutligen vill jag notera att vi är överens om att\r\nytterligare en älv, Emån, skall föras in i\r\nnaturresurslagens älvskyddsavsnitt. Vi kan väl då\r\nse fram emot att det nästa år blir dags för Voxnan\r\noch Korkan.</pre><pre></pre><pre>Anf. 111 ROY OTTOSSON (mp):</pre><pre>Herr talman! Vi har från miljöpartiet de grönas\r\nsida länge krävt att miljökonsekvensbeskrivningar\r\nskall genomföras före alla större exploateringar.\r\nSyftet med dessa beskrivningar är flerfaldigt:</pre><pre>--  dels gäller det att få fram ett beslutsunderlag\r\nsom tydligt talar om vilka konsekvenser den tänkta\r\nexploateringen får för miljö och natur, på såväl kort\r\nsom lång sikt,</pre><pre>--  dels gäller det att ta fram alternativ till den\r\ntänkta exploateringen. Dessa alternativ bör\r\nomfatta såväl nollalternativ som alternativa\r\nsatsningar med minsta möjliga miljöeffekt. Dessa\r\nkan då ställas mot den tänkta exploateringen,</pre><pre>--  dels gäller det att åstadkomma en offentlig\r\ndiskussion om den tänkta exploateringen, dess\r\neffekter och vilka alternativ som finns till hands. En\r\nviktig del i detta är offentliga utfrågningar,</pre><pre>--  dels gäller det att ställa tillräckliga kvalitetskrav\r\npå miljökonsekvensbeskrivningen. Dessa krav bör\r\nställas och kontrolleras av en oberoende\r\nmiljömyndighet.</pre><pre>Den typ av miljökonsekvensbeskrivningar som\r\nregeringen och nu utskottsmajoriteten föreslår\r\nuppfyller emellertid inte dessa fyra grundläggande\r\nkrav. I stället föreslås nu en förvanskad och\r\nurvattnad variant av\r\nmiljökonsekvensbeskrivningar, vars funktion\r\nnärmast verkar vara att legitimera miljöförstörande\r\nexploateringar inför en kritisk miljöopinion.</pre><pre>Från miljöpartiets sida anser vi att dessa fyra krav\r\nmåste uppfyllas. Vi anser också att krav på sådana\r\nmiljökonsekvensbeskrivningar skall införas i plan-\r\noch bygglagen. Översiktsplaner bör, enligt vår\r\nmening, alltid innefatta trovärdiga\r\nmiljökonsekvensbeskrivningar av föreslagna\r\nexploateringar och förändringar. Dessutom bör\r\nmiljökonsekvensbeskrivningar kunna ingå i\r\npropositioner, utredningar osv.</pre><pre>En annan huvudfråga i betänkandet gäller\r\nnaturresurslagens fortsatta ställning och\r\nutformning. Vi anser att naturresurslagen skall tas\r\nin i en miljöbalk. Vi anser också att den skall\r\nkompletteras med stringenta kravregler och tydlig\r\nvägledning för avvägningar mellan olika intressen.\r\nÄven ersättningsbestämmelserna bör ses över,\r\nliksom inom PBL och viss annan miljörelaterad\r\nlagstiftning. Syftet med de här kraven är att få en\r\nmer miljömedveten samhällsplanering, att ge\r\nnaturvården en starkare ställning och att slå vakt\r\nom naturresurserna på ett effektivare sätt.</pre><pre>Det kan inte vara rimligt att man gör som i\r\nexemplet ScanLink, där man som ett alternativ till\r\nett vägbygge ställde förstöring av en oersättlig\r\ndalgång. Dessutom var det vägbygget som tilläts\r\nvinna.</pre><pre>Det finns många andra saker inom NRL som borde\r\nförbättras, men med tanke på min korta taletid\r\nskall jag inte gå in på dem. Jag vill dock även nämna\r\nnågot om älvarna. Vi i miljöpartiet anser att\r\nutbyggnaden av älvar och vattendrag skall vara ett\r\navslutat kapitel. Det lilla som finns kvar av orörda\r\nströmmande vattendrag är så värdefullt ur\r\nnaturvårdssynpunkt att det skall få förbli outbyggt.</pre><pre>Vi står naturligtvis bakom alla de reservationer vid\r\nbetänkandet som vi har skrivit under, inte mindre\r\nän 26 av totalt 35, men vi lär knappast få majoritet\r\nvid votering om dem. Vi har fått med oss andra\r\npartier på två reservationer, nr 1 och 12, och dem\r\nyrkar jag bifall till.</pre><pre>Anf. 112 MAGNUS PERSSON (s):</pre><pre>Herr talman! Först en betraktelse över de gångna\r\nårens NRL-debatter.</pre><pre>Det är i det närmaste 20 år sedan jag första gången\r\nsatt i min riksdagsbänk borta vid Sergels torg och\r\nmed stort intresse lyssnade på debatten om den\r\nfysiska riksplaneringen. Jag var då relativt nyvald\r\nledamot av Sveriges riksdag. Jag var djupt\r\nimponerad av den debatt som fördes vid det\r\ntillfället. Det var en lång och tidsödande debatt,\r\nkryddad med ingredienser av både framtidstro och\r\nödesmättade förutsägelser om en dyster och mörk\r\nframtid. Ideologier och skilda synsätt bland\r\nriksdagspartiernas företrädare avspeglades i den\r\ndebatten -- som omfattade inte mindre än 400 s. i\r\nriksdagstrycket.</pre><pre>Samma dag offentliggjordes\r\nopinionsundersökningar som utsåg det borgerliga\r\nblocket till regeringsbildare. Med inte mindre än\r\n50 % av väljarkåren bakom sig hade man rena\r\njulafton, för att inte säga hallelujastämning, i det\r\nborgerliga lägret. Det fanns segervittring hos\r\nBohman och kompani den dagen. Det skulle dröja\r\nytterligare en valperiod innan en borgerlig regering\r\ntillträdde.</pre><pre>Åren har gått, och efter två årtionden kan vi börja\r\nsummera resultaten av NRL.</pre><pre>Efter att ha sysslat med dessa frågor under en lång\r\nföljd av år kan jag konstatera att det var bra -- för\r\natt inte säga nödvändigt -- att politikerna tog tag i\r\ndessa frågor och att vi fick en lagstiftning som\r\ngjorde det möjligt att på ett mycket tidigt stadium\r\nväga olika intressen inom den fysiska\r\nriksplaneringen mot varandra. Föga anade jag vid\r\ndet tillfället att jag långt senare skulle ges\r\nförtroendet att bli en av de många som skulle vara\r\nmed om att forma miljöfrågorna och NRL på 90-\r\ntalet.</pre><pre>Den debatt som fördes i början av 1970-talet\r\npräglades av koncentrationstänkande och\r\nstordriftens fördelar. Det fanns en och annan som\r\ntidigt insåg vikten av att en diskussion kom till stånd\r\nom var våra framtida industriella satsningar skulle\r\nske. Olof Palme var en av dessa framtidspolitiker\r\nmed stort engagemang i miljö-, natur- och\r\nframtidsfrågor.</pre><pre>Under 1960-talet hade vi debatten om Vindelälven,\r\ndär Nancy Erikssons linje segrade till sist. Det var\r\nett nej till en utbyggnad av Vindelälven. Under\r\n1970-talet mötte vi debatten om utbyggnaden av\r\nMellan-Ljusnan. Den ena älvsträckan efter den\r\nandra följde i debattens spår med efterföljande\r\ndemonstrationer och krav på stopp för utbyggnad.\r\nSölvbacka strömmar och den i samband därmed\r\nuppslitande striden minns säkert många än i dag.\r\nBeslutet innebar att statsmakterna fick punga ut\r\nmed betydande ersättningar till ägarintressen och\r\nexploatörer för utebliven, förväntad utvinning av\r\nenergi samt för redan igångsatta\r\nförberedelsearbeten för att bevara Sölvbacka\r\nströmmars brus.</pre><pre>Namn som vi mött i debatten i samband med\r\nälvutbyggnader är Hårkan, Långan, Sölvbacka,\r\nSträngsforsen, Ammerån, Västerdalälven, Emån,\r\nLaisvall, Råneälven m.fl. Många av dessa\r\nvattendrag, för att inte säga de allra flesta, är för\r\nnärvarande skyddade under NRL. Opinionen fanns\r\noch finns starkt förankrad bland ortsbefolkningen\r\nför att skydda forsarna och fallen mot utbyggnad.\r\nMiljövännerna vann de allra flesta striderna, och vi\r\nkan i dag konstatera att vattenmassorna, fiskarna\r\noch fallen finns bevarade för framtida\r\ngenerationers båtnad.</pre><pre>Visionärt och framsynt tog politikerna sig an frågan\r\nom framtidssatsningar för att i möjligaste mån\r\nundvika konflikter. Det var en ständig kamp mellan\r\nå ena sidan miljö- och naturintressena och å andra\r\nsidan nedsmutsande näringar och\r\nindustrianläggningar, typ raffinaderiet i\r\nBrofjorden. Olof Palme sade följande i debatten\r\nden 15 december 1972 -- kammare hade\r\ndessförinnan avslutat föregående dags arbete tidigt\r\npå morgonen kl. 04.04. Det var senare tidiga\r\nmorgnar på den tiden, herr talman:</pre><pre>''Vårt ansvar gäller också miljön. En bättre miljö är\r\nen väsentlig del av levnadsstandarden. -- -- -- Vi\r\nskall hushålla med mark och vatten också därför att\r\nvi skall ta hänsyn till kommande generationer. Vi\r\nskall inte skaffa oss fördelar i nuet på\r\nefterkommande generationers bekostnad. -- -- --\r\nDärför skall värdefull natur skyddas. Attraktiva\r\nrekreationsområden skall göras tillgängliga för alla\r\nmedborgare. Spekulation i mark- och\r\nnaturtillgångar skall motarbetas.''</pre><pre>Herr talman! Det är tänkvärda ord, som\r\nförgrundsgestalten bakom NRL, Olof Palme, då\r\nmyntade. Orden, kraven och förväntningarna\r\nmöter vi alltjämt 20 år senare. Nya orosmoln tornar\r\nupp sig, och miljövännerna kräver snara åtgärder.</pre><pre>I början av 1970-talet fanns det en kravlista på\r\nkontroversiella lokaliseringar. Riktlinjer saknades\r\nför hur samhället skulle hantera dessa frågor. Det\r\nfanns åtskilligt med brännbart stoff i den debatten,\r\noch regionalpolitiskt tunga skäl för och emot dessa\r\navgränsningar var svåra att praktiskt hantera.</pre><pre>I pressen och i den dåvarande politiska debatten\r\nåterkom ofta frågan om var de framtida\r\nindustrisatsningarna främst skulle äga rum.\r\nDebatten gällde i lika hög grad var miljö- och\r\nnaturarealer och deras bevarandevärden kunde\r\nskyddas. Detta var en början till naturresurslagen.\r\nDet var grunden till förarbetena för den lagstiftning\r\nsom vi i dag kan skörda frukterna av. Svante\r\nLundkvists ord där han säger följande är\r\ntänkvärda: ''Hur vi hushållar med mark och vatten\r\nblir av avgörande betydelse för i vilken miljö vi och\r\nvåra efterkommande skall leva.''</pre><pre>Jag tycker vi skall vara stolta över det som uträttats\r\nunder årens lopp och sända en tacksamhetens tanke\r\ntill Olof Palme, Svante Lundkvist, Hans Gustafsson\r\nm.fl. De var banérförare som väckte frågan och\r\nröjde väg för oss andra. Nu går vi vidare med\r\nmiljökonsekvensbeskrivningar, som ger oss ett\r\nbetydligt bättre beslutsunderlag.</pre><pre>Det finns invävda konflikter när det gäller\r\nindustriell utveckling å ena sidan och miljö och\r\nkultur å andra sidan. De olika intressena måste ges\r\nklara spelregler.</pre><pre>Kampen har gett resultat. Det är inget att sticka\r\nunder stol med. Statsmakterna har tydligare än\r\ntidigare tagit sitt ansvar när det gäller beslut om\r\nanläggningar som påverkar miljö i särskilt hög\r\ngrad. Riksdagens ansvar har stärkts i dessa fall.\r\nSkyddet av kontroversiella älvsträckor har\r\nförstärkts. Miljöintressena har, steg för steg,\r\nförstärkt sina positioner. Vi kan till kommande\r\ngenerationer överlämna en bättre natur och miljö.\r\nArvet förpliktar. Nu går vi vidare.</pre><pre>Så ett par ord om bostadsutskottets betänkande.\r\nUtskottet tillstyrker regeringens förslag när det\r\ngäller frågan miljökonsekvensbeskrivningar. Vi\r\nsäger också att vi undantar Emån från\r\nvattenkraftsutbyggnad.</pre><pre>Många av reservationerna är gamla bekanta, och\r\nargumenten känns igen från tidigare debatter. Jag\r\nskall avstå från att mera utförligt redogöra för\r\nmajoritetsskrivningarna och bara göra några\r\nkommentarer.</pre><pre>Miljökonsekvensbeskrivningarna finns med som en\r\nröd tråd i alla inlägg som har gjorts här. Det är\r\negentligen inte stor skillnad mellan reservationerna\r\noch majoritetens skrivning, som nu både\r\nmiljöpartister och andra anser vara så urvattnad.\r\nFör övrigt fortsätter vi ju jobbet i\r\nmiljöskyddskommittén, där jag själv deltar. Jag kan\r\nlova mina meddebattörer att det är en ganska livlig\r\ndebatt i den kommittén, där alla partier finns\r\nrepresenterade.</pre><pre>Vi avvisar ett obligatorium vad beträffar\r\nbeslutsunderlag i samtliga ärenden, samtidigt som\r\nvi inte alls tror på nollalternativet. Det är att köpa\r\nsig fri, en köpslagan som vi inte ställer upp på.</pre><pre>Den sista reservationen som jag skall kommentera\r\när reservation 24. Den gäller om huvudälvarna skall\r\nkallas huvudälvar eller nationalälvar.</pre><pre>Regeringens beslut om att säga nej till\r\nLaisvallsprojektet bekräftar att förarbetena till\r\nnaturresurslagen alltjämt är intakta och ligger fast.\r\nEnligt min personliga uppfattning är och förblir\r\nhuvudälvarna för all framtid skyddade. Frågan\r\nmåste komma tillbaka till riksdagen oavsett vilken\r\nregering som sitter, och jag har svårt att inse att en\r\nannan majoritet i kammaren skulle förändra NRL.\r\nMan kräver dessutom inget förstärkt\r\ngrundlagsskydd.</pre><pre>Reservationen är mest munväder, mina vänner på\r\nmotsidan. Vi tycker att huvudälvarna har\r\ntillräckligt skydd för att bevaras åt framtida\r\ngenerationer.</pre><pre>Många av de frågor som reservanterna har\r\naktualiserat är redan uppmärksammade eller på\r\nannat sätt i olika sammanhang berörda.\r\nMyndigheter, departement och kommuner är\r\ninvolverade i miljöprocessen på ett helt annat sätt\r\nän tidigare. Miljöskyddskommittén, med bred\r\nparlamentarisk förankring, fortsätter sitt arbete\r\nmed utökade direktiv, osv.</pre><pre>Det våras för miljön. Låt oss blicka framåt. Det\r\nfinns engagemang. Det finns vilja och tro på\r\nframtiden. Tillsammans skall vi klara det här för\r\nkommande generationer.</pre><pre>Jag yrkar än en gång bifall till utskottets hemställan\r\ni dess helhet och avslag på samtliga reservationer.</pre><pre>Anf. 113 BIRGER ANDERSSON (c):</pre><pre>Herr talman! Ett par korta synpunkter. Jag skall\r\ninte gå in på Magnus Perssons historiska betraktelse\r\nutan hoppar fram direkt till ett aktuellt ärende och\r\nvill säga att vi i centern gläder oss åt att\r\nsocialdemokrater och moderater har ändrat sig när\r\ndet gäller Emån. Det tycker vi är bra.</pre><pre>Vi har från centerns sida också sagt att vi ser fram\r\nemot att miljöskyddskommittén blir färdig med sitt\r\narbete. Jag vet att den är parlamentariskt\r\nsammansatt och att Magnus Persson är en av\r\nledamöterna där. Jag hoppas att ni kommer fram\r\ntill bra förslag.</pre><pre>Anf. 114 ROY OTTOSSON (mp):</pre><pre>Herr talman! Jag kan i och för sig instämma i\r\nMagnus Perssons påstående att reservationen om\r\nnationalälvar är tandlös. Det intressanta är\r\nnaturligtvis att grundlagsskydda älvarna, och det\r\nhar vi krävt i andra sammanhang. Men det kan ju\r\nvara ett visst symbolvärde ändå i ordet nationalälv.</pre><pre>Vad beträffar miljökonsekvensbeskrivningar\r\ntycker jag att det finns skäl att ställa frågan: Är det\r\nen bra lösning att sjöfartsverket gör sina egna\r\nmiljökonsekvensbeskrivningar och att verket självt\r\nbedömer kvaliteten hos dem?</pre><pre>Och slutligen: Varför detta motstånd mot att\r\nskydda Hårkan, Voxnan uppströms Edsbyn, osv.?\r\nVi behöver inte den kraft som vi kan få ut där i alla\r\nfall.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>7 § Miljöavgifter, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU24 Miljöavgifter, m.m. (prop.\r\n1990/91:90 delvis).</pre><pre>Anf. 115 KARL-GÖSTA SVENSON (m):</pre><pre>Herr talman! För att vinna tid vill jag bara hänvisa\r\ntill vad de moderata företrädarna anförde om\r\nekonomiska styrmedel i gårdagens debatt om\r\nmiljöpolitiken.</pre><pre>För att vinna ytterligare tid, inskränker jag mig\r\nockså till att yrka bifall till reservation 1 vid\r\nskatteutskottets betänkande 24.</pre><pre>Anf. 116 ROY OTTOSSON (mp):</pre><pre>Herr talman! Det här är en hjärtefråga för\r\nmiljöpartiet. Vi vill ha ett grönt skattesystem. Vi\r\nvill ha en grön BNP. Vi vill miljörelatera hela\r\nsystemet.</pre><pre>Av totalt 26 reservationer till det här betänkandet\r\nhar vi avgivit 13. Vi vill införa fler miljöavgifter, i\r\nhuvudsak föreslagna av miljöavgiftsutredningen.\r\nVi har inte fått stöd från något annat parti för någon\r\nenda reservation. Jag avstår därför från att yrka\r\nbifall till dem, men självfallet står vi bakom allihop.</pre><pre>Anf. 117 BO FORSLUND (s):</pre><pre>Herr talman! Med anledning av gårdagens långa\r\noch mycket ingående debatt om miljöpolitiken\r\nkonstaterar jag att även miljöavgifter behandlades\r\ni olika debattinlägg. För att inte upprepa dem och i\r\nonödan belasta kammaren hänvisar jag till\r\nutskottets betänkande SkU24, som jag till alla delar\r\nyrkar bifall till. Jag yrkar således avslag på\r\nreservationerna.</pre><pre>Anf. 118 GÖREL THURDIN (c):</pre><pre>Herr talman! Jag tycker att detta är ett viktigt\r\nbetänkande, men jag vill också hänvisa till den\r\ndebatt som var i går. Vi i centern avstod från att\r\nmotionera i januari när det gällde miljöavgifter\r\nmed tanke på miljöpropositionen. Därför har alla\r\nvåra yrkanden och krav behandlats i\r\njordbruksutskottet och behandlades i gårdagens\r\ndebatt. Jag vill därför göra den här markeringen,\r\nmen tänker inte göra något ytterligare inlägg.</pre><pre>Anf. 119 ANDERS CASTBERGER (fp):</pre><pre>Herr talman! Gårdagens debatt gav svar på många\r\nfrågor, dock inte på alla. Vi har dock här att ta\r\nhänsyn till den tidsbrist som uppstod på grund av att\r\ndebatten ändå gav en allsidig belysning av de\r\nideologiska skiljelinjerna. Jag vill därför också ta\r\nde hänsyn som därmed erfordras och inskränka mig\r\ntill att yrka bifall till den reservation som folkpartiet\r\nstår bakom under mom. 1 och mom. 22, dvs.\r\nreservation nr 2. Jag står naturligtvis bakom övriga\r\nreservationer som vi har skrivit på, men avstår här\r\nfrån att yrka bifall till dem.</pre><pre>Anf. 120 MAGGI MIKAELSSON (v):</pre><pre>Herr talman! Ibland får man vänta länge på\r\ndebatten, och ibland går det mycket fort. Det är väl\r\nbra. Jag skall också försöka bidra till att inte\r\nförlänga debatten i onödan, eftersom vi hade en\r\nlång debatt om miljöfrågorna i går. Jag vill bara ta\r\nupp två reservationer som jag vill yrka bifall till.\r\nDet är reservationerna 20 och 24. De handlar om\r\nskatt på reklam och förpackningar. Det finns\r\nundersökningar som visar att upp till 45 % av det\r\npris som vi betalar på varorna ligger på reklam och\r\nförpackningar. Därför vill jag yrka bifall till dessa\r\ntvå reservationer.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>8 § Miljöklasser för nya fordon</pre><pre>Föredrogs</pre><pre>skatteutskottets betänkande</pre><pre>1990/91:SkU25 Miljöklasser för nya fordon (prop.\r\n1990/91:156).</pre><pre>Anf. 121 KARL--GÖSTA SVENSON (m):</pre><pre>Herr talman! Jag hänvisar även i detta betänkande\r\ntill gårdagens debatt och till vad de moderata\r\nföreträdarna anförde om ekonomiska styrmedel i\r\nmiljöpolitiken. När det gäller miljöklasser för nya\r\nfordon har vi moderater avvisat propositionens\r\nförslag, eftersom det inte är EG-anpassat. Med det\r\nvill jag yrka bifall till reservation 1 i detta\r\nbetänkande.</pre><pre>Anf. 122 ANDERS CASTBERGER (fp):</pre><pre>Herr talman! Jag vill verkligen beklaga den\r\ntidspress som vi känner och som gör att denna\r\nviktiga fråga för miljön, för industrin och för\r\ntransporterna kommer att behandlas på detta\r\nganska summariska sätt i kammaren. Vi har haft\r\nflera invändningar mot såväl förslagets innehåll\r\nsom dess hantering.</pre><pre>Vi menar att det har ägnats alldeles för litet\r\nuppmärksamhet åt behovet av att EG-anpassa\r\nsåväl själva miljöklassningen som provmetoderna,\r\nmätmetoderna och godkännandesystem. Vi har\r\nuttryckt detta i två motioner som bär folkpartiets\r\nnamn. De som händelsevis råkar vara intresserade\r\nav våra invändningar och närmare belysning av\r\nfrågeställningarna kan jag bara rekommendera att\r\nta del av motionerna. Jag vill därför här inskränka\r\nmig till att yrka bifall dels till reservation nr 2 som\r\ninnebär ett avslag på propositionen, dels till\r\nreservation nr 3 som belyser certifieringssystemet.</pre><pre>Anf. 123 GÖREL THURDIN (c):</pre><pre>Herr talman! Detta betänkande om miljöklasser\r\nför fordon följer i princip samma linje som ett\r\ntidigare betänkande om bränslen, dvs. man indelar\r\ni miljöklasser utifrån påverkan på miljön. Vi kan ju\r\nha olika uppfattning om nivåer, differenser mellan\r\nklasser osv., men det är viktigt att visa att detta\r\nändå är rätt väg att gå för att stimulera fram\r\nalternativ till en bättre miljö.</pre><pre>I vissa avseenden har vi emellertid en avvikande\r\nuppfattning. Vi anser t.ex. att man även skall ha en\r\ns.k. elitklass, som ligger över klass 1, för framtidens\r\nteknik och för att stimulera fram ny teknik som\r\nännu inte är riktigt prövad. Vi står naturligtvis\r\nbakom samtliga reservationer där vi finns med,\r\nmen jag yrkar endast bifall till reservation 11.</pre><pre>Anf. 124 MAGGI MIKAELSSON (v):</pre><pre>Herr talman! Jag skall bli mycket kort även när det\r\ngäller detta betänkande. Jag vill yrka bifall till två\r\nreservationer. Det är reservationerna 9 och 12. Jag\r\nkan hålla med Görel Thurdin om att det är bra att\r\nman inför dessa miljöklasser och att vi är på rätt\r\nväg.</pre><pre>Vi tycker att det är fel att inte ta med\r\narbetsfordonen. Den ena av våra reservationer\r\ngäller detta. Arbetsfordonen svarar för en stor del\r\nav kväveoxidutsläppen, faktiskt för en nästan lika\r\nstor del som de tunga fordonen. Vi tycker att\r\nregeringen skulle ha kommit med ett förslag där\r\nockså.</pre><pre>Jag vill dessutom yrka bifall till reservation 12 som\r\nhandlar om en särskild nollklass eller elitklass, vad\r\nman nu vill kalla den, för särskilt miljövänliga\r\nfordon. I övrigt står vänsterpartiet bakom de\r\nreservationer som vi har undertecknat i det här\r\nbetänkandet.</pre><pre>Anf. 125 GÖSTA LYNGÅ (mp):</pre><pre>Herr talman! Detta med miljöklasser är utmärkt,\r\nmen givetvis bör man även ha en klass för sådana\r\nfordon som inte har miljöfarliga utsläpp. Vi föreslår\r\natt denna skatteklass noll inrättas, och att denna\r\nklass medger total befrielse från fordonsskatt.\r\nDetta handlar reservation 13 om, till vilken jag\r\nyrkar bifall. I övrigt står jag bakom de andra\r\nreservationer som jag har skrivit på. Jag skulle\r\nkunna diskutera dem under senare delen av\r\nkvällen.</pre><pre>Anf. 126 BO FORSLUND (s):</pre><pre>Herr talman! Regeringens förslag bygger på ett\r\nförslag från miljöavgiftsutredningen som faktiskt\r\nsamlade en bred majoritet i utredningen. Det fick\r\nstöd av nästan samtliga remissinstanser.</pre><pre>Herr talman! Även här vill jag därför hänvisa till\r\nutskottets betänkande SkU25, till vilket jag yrkar\r\nbifall. Jag yrkar således avslag på reservationerna.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre></pre><pre>9 § Trafik och miljö</pre><pre>Föredrogs</pre><pre>trafikutskottets betänkande</pre><pre>1990/91:TU30 Trafik och miljö (prop. 1990/91:90\r\ndelvis).</pre><pre>Anf. 127 JAN SANDBERG (m):</pre><pre>Fru talman! Trafik och kommunikationer är\r\nnågonting i samhället som egentligen är positivt.\r\nSamtidigt är det viktigt att minska de negativa sidor\r\ntrafiken har, det gäller bl.a. miljöfrågorna.</pre><pre>Vi moderater anser att det är viktigt att hela\r\ntransportsystemet förändras i miljövänlig riktning.\r\nDet gäller flyget, sjöfarten och vägtrafiken. Men,\r\noch det är ett viktigt men, miljö och transporter\r\nhänger intimt ihop med andra, övergripande\r\nområden och nationella ekonomiska problem.</pre><pre>Ta Sverige som ett exempel. Alla kurvor pekar åt\r\nfel håll. Det är inte bra för trafiken, det är inte bra\r\nför miljön. Problemet med varsel och arbetslöshet\r\när intressant inom trafikområdet, som i\r\nstorleksordningen 380 000 människor är beroende\r\nav för sin utkomst. Det handlar om det europeiska\r\nperspektivet, samarbetet med EG, och det handlar\r\nsist men inte minst om ekonomisk tillväxt.</pre><pre>Fru talman! Jag tog med mig en liten modellbil här\r\ni talarstolen. Den är grön, men det skall inte\r\nsymbolisera någonting med miljön i första hand.\r\nDet är en bilmodell som inte längretillverkas: en\r\nTrabant. Den fanns i det forna DDR, Östtyskland.\r\nDen var, och är fortfarande, en miljökatastrof när\r\nden rullar på vägarna. Den har gammal teknik.\r\nMan till och med blandar in olja i bensinen, vilket\r\ngör att det blir en smärre Lützendimma av\r\navgaserna när denna bil kör fram på vägarna. Den\r\när ett resultat av ett samhälle som styrts av\r\nplanhushållning, brist på tillväxt och brist på\r\nteknisk utveckling. Det har varit negativt för\r\nmiljön.</pre><pre>Varför tar jag Trabanten som exempel? Jo, i det\r\nforna DDR fick man köa i många år för att få en bil.\r\nDen kostade flera årslöner. När man väl fick den\r\nhär bilen skötte man den som ett spädbarn. Man\r\nsåg till att om något gick sönder reparerades det,\r\nman putsade och fejade och var så mån om den som\r\nman någonsin kunde vara.</pre><pre>Vad har det med Sverige att göra. Faktum är att den\r\nsvenska bilparkens genomsnittsålder i dag är\r\ndensamma som den var i DDR innan muren revs. I\r\nSverige är fyra av tio bilar äldre än 10 år, precis som\r\ndet var i DDR.</pre><pre>I Västtyskland är bara två bilar av tio äldre än 10 år.\r\nDet visar att vi i Sverige måste göra någonting för\r\natt få en föryngrad bilpark, fler bilar med katalytisk\r\navgasrening som tar bort 90 % av de skadliga\r\navgaserna.</pre><pre>Fru talman! Jag har en son, Erik, som är två och ett\r\nhalvt år. Han skulle bli väldigt glad att se kurvor\r\növer den svenska nybilsförsäljningen och den\r\nsvenska tillväxtutvecklingen. Han älskar\r\nrutschkanor.</pre><pre>Men det finns få anledningar att vara glad över\r\ndessa kurvor. Båda dessa kurvor,\r\nnybilsförsäljningen och tillväxtkurvan, dyker brant\r\nned. Det innebär att mycket viktiga\r\nmiljöförbättringar försenas. Det vill vi moderater\r\nändra på.</pre><pre>Fru talman! Jag yrkar bifall till reservationerna 1\r\noch 13.</pre><pre>Anf. 128 ANDERS CASTBERGER (fp):</pre><pre>Fru talman! Jag kommer kanske inte att i så stor\r\nutsträckning beröra rutschkanor, men i övrigt\r\ninstämmer jag gärna i de synpunkter Jan Sandberg\r\nframförde på Trabant och det östtyska kollapsade\r\nsystemet.</pre><pre>Att människor och gods kan färdas effektivt och\r\nsnabbt mellan olika landsdelar är närmast en\r\nsjälvklarhet i en välfärdsstat och en förutsättning\r\nför fortsatt utveckling. Men trafik förorsakar\r\nmiljöförstöring. Listan kan göras lång: utsläpp av\r\nföroreningar från både bilar och fartyg och\r\nflygplan, buller och vägar och järnvägar som skär\r\nsönder värdefulla naturområden.</pre><pre>Grundläggande för synen på trafikens\r\nmiljöpåverkan måste vara gränsen för vad naturen\r\ntål. Eftersom vi sannolikt överskrider den gränsen\r\nnu är en viktig trafikpolitisk uppgift att göra\r\ntrafiken miljövänlig. Det är samtidigt en svår\r\nuppgift. Vi måste lösa den utan att göra avkall på\r\nmänniskors frihet. Ansvaret åvilar alla i samhället.\r\nYtterst är engagemanget och ansvarstagandet för\r\nmiljön alltid personligt. Varje trafikant måste alltså\r\ntänka på att använda transportmedlen på rätt sätt.\r\nFör att ha chansen att göra det erfordras också\r\ninformation. Det är bakgrunden till vår reservation\r\n21.</pre><pre>Vi kan också med politiska beslut skapa bättre\r\nförutsättningar och ange färdriktningar, dock inte\r\nlösa alla problem. Men det politiska ansvaret kan\r\nockså bäras på olika sätt. Det finns ett behov --\r\nupplevt och verkligt -- som tar sig uttryck i\r\nönskemål om individuella transporter. Då heter\r\nverktyget bil. Bruket av bil för med sig problem. I\r\nfokus för denna debatt står miljöproblemen, men\r\näven olyckor och andra samhällsekonomiska och\r\nföretagsekonomiska problem finns.</pre><pre>Å ena sidan kan då den oansvarige utmåla det\r\noöverstigliga hotet av en miljökatastrof, och därpå\r\nservera lösningen att säga nej. Det är\r\nslagordsmässigt och ser ut att gå lätt att få gehör för.\r\nDet är samtidigt att låtsas som om inga problem\r\nvore förbundna med det ställningstagandet.</pre><pre>Detta är opportunismens triumf.</pre><pre>Å andra sidan kan man -- som jag som folkpartist\r\ngärna gör -- hävda att vi politiker måste ta på oss\r\nansvaret att både öppna möjligheten för människor\r\natt åka bil om de så vill och samtidigt lösa\r\nmiljöproblemen. Det är svårare. Det ger inga\r\nslagordsmässiga rubriker och snabba\r\nopinionsklipp. Men jag hävdar att det faktiskt är\r\nden lösning de flesta människor vill ha.</pre><pre>Fru talman! Alla transportformer påverkar miljön.\r\nEtt av problemen är de stora utsläppen av farliga\r\nämnen i Sverige. Transportsektorn bidrar med\r\nhuvuddelen av dessa utsläpp. Det tillkommer också\r\nbuller och andra problem. På initiativ av folkpartiet\r\nliberalerna har riksdagen som bekant beställt en\r\naktionsplan mot buller.</pre><pre>Mycket talar för att miljön skulle vinna på att fler\r\nperson- och godstransporter överfördes till järnväg,\r\nförutsatt att tågen drivs med el. Även sjöfarten har\r\nsin plats i sammanhanget, då avgasutsläppen per\r\ntonkilometer blir små.</pre><pre>Men när detta är sagt, måste också sägas att bilen är\r\nen av de uppfinningar som betytt mest för enskilda\r\nmänniskors frihet. Bilen ger flexibilitet. Med dess\r\nhjälp löser man en mängd problem. Den sparar tid.\r\nDet är inte underligt att personbilen står för den\r\nhelt övervägande delen av persontransportarbetet i\r\nSverige. Personbilen kommer också i framtiden att\r\nutgöra ett väsentligt inslag i trafikbilden.</pre><pre>Men utvecklingen står inte stilla. Den tekniska\r\nutvecklingen går framåt, och då kan vi ställa\r\nskärpta avgasreningskrav. När alla bilar har\r\nkatalysator kommer bensindrivna fordon att stå för\r\nendast 10 % av alla utsläpp av cancerframkallande\r\nämnen i tätorterna. Det är naturligtvis betydligt\r\nmindre än i dag.</pre><pre>Vi kan steg för steg införa skärpta restriktioner,\r\nskärpta nivåer för vad som skall vara tillåtna\r\nutsläpp. Jag tror faktiskt att vi också kommer att få\r\nuppleva möjligheten att få alternativ utan utsläpp.\r\nUtvecklingsarbetet pågår som sagt, och det går\r\nmycket snabbt för närvarande.</pre><pre>Jag vill dock också understryka hur viktigt det är att\r\nvi i Sverige i det arbetet samordnar oss med EG,\r\nmed USA och med Japan, för att få en bättre miljö\r\ntotalt globalt -- EG, USA och Japan utgör\r\nnaturligtvis väldigt stora områden och har betydligt\r\nfler bilar än vi -- men också för att vi skall kunna få\r\nen billig produktion och en teknisk utveckling som\r\nalla får ta del av.</pre><pre>Jag vill, fru talman, också något beröra frågan om\r\nvilka miljövinster som faktiskt kan göras genom en\r\nrationell vägstruktur. Bättre vägar har positiva\r\nmiljöeffekter. Transportavstånden förkortas,\r\nstadsmiljöer blir renare, trafiken flyter jämnare och\r\nutsläppen minskar. När man diskuterar detta måste\r\nman komma ihåg att det inte är 1980-talets bilar\r\nsom skall trafikera 2000-talets vägar. Det kommer\r\nandra bilar att göra. Folkpartiet liberalerna menar\r\ndärför -- det har vi sagt flera gånger -- att bra vägar\r\när bra för miljön och dåliga vägar är dåliga för\r\nmiljön.</pre><pre>Jag vill avslutningsvis säga några ord om sjöfarten.\r\nJag avser att yrka bifall till vår reservation 32. Mot\r\nbakgrund av det vill jag framhålla att sjöfarten\r\nfaktiskt tillhör ett av de mer miljövänliga\r\ntrafikslagen. Vi har i flera fall pekat på detta. För\r\nen tid sedan var jag -- tillsammans med företrädare\r\nför de båda andra borgerliga partierna -- i\r\nTrollhättan för att studera\r\nutvecklingsmöjligheterna för kustnära sjöfart och\r\ndess del i ett integrerat transportarbete i ett\r\nframtida EG-samarbete för Sveriges del. Det lovar\r\ngott, och det gör också att sjöfarten kan räkna med\r\natt få gehör för sina ståndpunkter och synpunkter.\r\nDet ger en möjlighet att transportera stora\r\nmängder gods på ett förhållandevis miljövänligt\r\nsätt. Mot bakgrund av detta yrkar jag, fru talman,\r\nbifall till reservation 32.</pre><pre>Anf. 129 ELVING ANDERSSON (c):</pre><pre>Fru talman! Det var ju en stor miljöpolitisk debatt\r\nhär i går. Det var ju meningen att det betänkande\r\nsom vi nu behandlar skulle ha kommit in i det\r\nsammanhanget. Att debattera detta nu, något dygn\r\nsenare, känns därför ungefär som att kasta in jästen\r\nefter degen.</pre><pre>Låt mig ändå konstatera att trafikpolitiken är ett\r\nstrategiskt område för att i stort klara\r\nmiljöpolitiken. Trafiksektorn svarar för en mycket\r\nstor del av de miljöskadliga utsläppen både i vårt\r\nland och internationellt. En miljövänlig trafik är\r\ndärför en förutsättning för att samhällets miljömål\r\ni stort skall kunna uppnås.</pre><pre>Vägtrafiken -- lastbilar, bussar och bilar -- står för\r\nen betydande del av dagens miljöförstöring.\r\nUngefär 40 % av koldioxidutsläppen och 60 % av\r\nkväveoxidutsläppen kommer från vägtrafiken. I\r\nstorstädernas gatumiljöer svarar trafiken för 90 %\r\nav luftföroreningarna.</pre><pre>Det är mot denna bakgrund som det är nödvändigt\r\natt ganska radikalt förändra trafikpolitiken i\r\nSverige. Genom krav på bättre teknik, ekonomiska\r\nstyrmedel, kraftig satsning på järnvägen och en\r\neffektivare kollektivtrafik kan en sådan omläggning\r\nske. Vid sidan av de krav som samhället ställer på\r\nmedborgarna måste också människorna själva bli\r\nmedvetna och ta ansvar för att förbättra miljön.\r\nDet handlar t.ex. om att medvetet försöka undvika\r\nonödigt bilåkande. De miljöskadliga utsläppen från\r\ntrafiksektorn är både ett hälsoproblem och ett\r\nmiljöproblem.</pre><pre>Det är framför allt i tätorterna som trafiken utgör\r\nen hälsorisk. På 125 mil gator och vägar, i framför\r\nallt storstadsområdena, överskrids riktvärdena för\r\nluftkvalitet. I en svensk gatumiljö står, som jag\r\nsade, bilarna för mer än 90 % av\r\nluftföroreningarna. Eftersom utsläppen sker i\r\nandningshöjd är dessa föroreningar relativt sett\r\nmer skadliga än motsvarande utsläpp från fasta\r\nutsläppskällor.</pre><pre>När det gäller de mer direkta miljöskadorna\r\nhandlar det om ökad försurning genom\r\nkväveoxidutsläppen, som också leder till\r\növergödning av sjöar och hav. Koldioxidutsläppen\r\när ju, som vi alla vet, en av de viktigaste källorna till\r\nden s.k. växthuseffekten, som ju är ett av de allra\r\nstörsta globala miljöhoten. Till detta kommer\r\nkorrosionsskador och vittring av byggnader och\r\nvärdefulla kulturskatter osv.</pre><pre>Fru talman! Vi måste alltså radikalt lägga om\r\ntrafikpolitiken för att klara miljömålen.\r\nPrinciperna för en sådan ny miljöpolitik skall enligt\r\ncentern vara: Utbyggnad av kollektivtrafiken med\r\nkraftig satsning på järnvägen, utveckling av\r\nkombitrafiken för godstransporter, utveckling av\r\nsjöfarten, utveckling av miljövänliga motorer och\r\nbiobaserade bränslen, krav på bättre reningsteknik\r\noch bilfria stadskärnor. Sverige måste dessutom\r\nverka internationellt för att dessa principer också\r\nskall slå igenom globalt.</pre><pre>Från centerns sida har vi i både motioner och\r\nreservationer utvecklat vår syn på hur vi skall göra\r\ntrafiksektorn mer miljövänlig. Jag utvecklar därför\r\ninte detta just nu.</pre><pre>Centern står naturligtvis bakom alla reservationer\r\nsom vi undertecknat, men jag nöjer mig med att i\r\ndetta sammanhang yrka bifall till reservation 2.</pre><pre>Anf. 130 VIOLA CLAESSON (v):</pre><pre>Fru talman! ''Hur mår Sverige?'' Så heter en bilaga\r\ntill den miljöproposition som regeringen flera år\r\ninnan den låg på riksdagens bord gjort\r\nförhandsreklam för. Enligt bilagan mår Sverige\r\nmiljömässigt inte bra.</pre><pre>Hur mådde Sverige när regeringen lagt fram sin\r\nmiljöproposition? Av de få tacksamma reaktioner\r\nsom presenterats i massmedia framgår det att det\r\nvar industriledare och bilindustrin som var gladast\r\nför att Birgitta Dahl vill vänta med krav på bilismen\r\noch utsläpp tills EG sagt sitt.</pre><pre>Jag skall ge regeringen ett erkännande. Den börjar\r\natt bli bättre på att analysera och katalogisera de\r\nmiljöproblem som finns. Men den har inte tagit\r\nnågra rejäla steg för att åtgärda problemen. Den\r\nsaknar helt enkelt en strategi. Regeringen är alltför\r\nrädd att gå emot starka exportintressen, t.ex.\r\nbilindustrin. Ändå går det inte att på något annat\r\nområde få så kraftfulla och relativt snabba\r\nmiljöförbättringar som det går att få på\r\ntrafikområdet. Med riktiga satsningar kan man\r\nockså spara stora mängder energi och rädda\r\nmänniskoliv genom att trafiksäkerheten ökar. För\r\ndetta behövs en helt annan transportstruktur än\r\ndagens. Detta har Birgitta Dahl talat om i flera år.\r\nHon har talat om det i debatter som jag själv har\r\nhaft med henne, t.ex. interpellationsdebatter. Men\r\nnär det kommer till kritan ser vi varken någon\r\nstrategi eller några förslag till ny transportstruktur.</pre><pre>I stället för att begränsa trafikökningen och minska\r\ntrafiken inom de mest miljöförstörande områdena,\r\nbilismen och flyget, vill regeringen inrikta sin\r\npolitik enbart på att förbättra fordonstekniken.\r\nRegeringen föreslår däremot inga konkreta\r\nförbättringar på detta område. Detta trots att man\r\ni det material som utkom i samband med\r\npropositionen konstaterar att ''det finns väsentligt\r\nbättre fordonstekniska lösningar att tillgå än de\r\nsom för närvarande används''.</pre><pre>Fru talman! Vissa saker har regeringen dock drivit\r\nigenom och andra har de nästan hunnit driva\r\nigenom före valet. Regeringen har beslutat att\r\nlägga ned persontrafiken på den 105 mil långa\r\ninlandsbanan. Jag får fortfarande telefonsamtal\r\nfrån förtvivlade människor som trodde att något\r\npositivt ändå skulle hända efter riksdagens senaste\r\nbeslut. Men det har det inte gjort.</pre><pre>Om inte alla kvinnoförbundskvinnor,\r\nbroderskapare och trafikutskottets\r\nsocialdemokrater -- som jag vet egentligen är emot\r\nen Öresundsbro -- visar civilkurage i sista stund\r\nkommer moderater och folkpartister att göra\r\ngemensam sak med regeringen för att fullborda\r\nScanLink och Öresundsbroprojektet. Detta är ett\r\nav de största beslut som riksdagen på mycket lång\r\ntid har att ta ställning till. Jag tror att det framför\r\nallt är dessa två trafikpolitiska beslut som många\r\nmänniskor kommer att minnas av\r\nsocialdemokratins senaste mandatperiod. Jag\r\nbeklagar att regeringen gjort flera reträtter från de\r\nlöften som Birgitta Dahl och andra har givit.</pre><pre>Vänsterpartiet anser att Sverige måste demonstrera\r\nen framsynt miljöinriktning på trafikområdet\r\ngenom att, i stället för att avvakta EG, omgående\r\nflytta fram sina positioner. Om vi visar att skärpta\r\nmiljökrav är genomförbara visar vi naturligtvis\r\nbättre för andra länder att de också har den\r\nmöjligheten. Det gör vi om vi går i spetsen, och vi\r\nhar råd att gå i spetsen, menar jag.</pre><pre>Jag skall ta ett annat exempel som går åt alldeles\r\ngalet håll. Regeringen har -- återigen med\r\nhänvisning till EG -- när det gäller tunga\r\nlandsvägstransporter t.o.m. föreslagit åtgärder som\r\ninnebär en ytterligare ökning av miljöproblemen.\r\nTrots enorma kostnader i ökat vägslitage,\r\nförvärrade utsläpp och olycksrisker samt en orimlig\r\nkonkurrenssituation för SJs godstransporter anser\r\nregeringen att Sverige skall tillåta ytterligare höjda\r\ndrivaxels- och boggitryck för långtradare.\r\nVänsterpartiet anser att Sverige skall ta steg i\r\nmotsatt riktning, dvs. sänka högsta tillåtna\r\ntryckgräns. Jag vet att miljöpartiet har samma\r\nuppfattning. Vi har tillsammans med miljöpartiet\r\nargumenterat och arbetat för denna fråga.</pre><pre>Vi tror också att det äntligen skulle vara dags att\r\nbegränsa långväga godstransporter genom att\r\nstoppa transporter över ett visst antal mil. Trots det\r\nkommer det att finnas både personbilstrafik och\r\ntung trafik kvar. Sådan trafik kommer alltid att\r\nfinnas, men vi måste minska den. De fordon som är\r\nkvar måste göras så miljövänliga och tekniskt\r\nfulländade som det någonsin går. Företrädare för\r\nregeringen har själva sagt att vi med den i dag\r\nkända tekniken skulle komma en bit. Men jag\r\nhoppas att alla de bilentusiaster och andra som\r\nbrukar komma till tals här i kammaren äntligen har\r\nfattat att vi inte ens med den mest fulländade teknik\r\nsom i dag går att använda klarar att åtgärda de här\r\nproblemen på ett riktigt sätt.</pre><pre>Jag misstänker att ledamöterna i trafikutskottet\r\ninte bara har fått transportforskningsberedningens\r\nmaterial, utan att de också har läst det. I materialet\r\ningår en skrift som heter Ett miljöanpassat\r\ntransportsystem, som jag vet att i varje fall en\r\nrepresentant från varje parti har fått en särskild\r\nföredragning om hos\r\ntransportforskningsberedningen. Där finns det\r\nklartext, och det är ett mycket omfattande\r\nutredningsarbete som ligger bakom. Man säger i\r\nmaterialet följande: Den svenska vägtrafikens\r\nkoldioxidutsläpp är för närvarande drygt 17\r\nmiljoner ton per år -- detta bygger tydligen på\r\nuppgifter från 1989 och kanske också från 1990. Till\r\nskillnad från utvecklingen avseende kväveoxider,\r\nkolväten och kolmonoxid kommer inte\r\nkoldioxidutsläppen att påverkas av den beslutade\r\nskärpningen av emissionskraven för vägfordon.\r\nUtsläppen stiger därmed i stort sett i takt med\r\ntrafiktillväxten.</pre><pre>Samma sak kan sägas om kväveutsläppen, även om\r\nde kan åtgärdas med katalysatorer. Men det finns\r\ningen chans att komma i närheten av de mål på\r\ndetta område som har lagts fast av riksdagen om\r\nman inte minskar bilismen. Just detta är också\r\ntransportforskningsberedningens slutsats.</pre><pre>Jag blev då ganska häpen när jag lyssnade till\r\nkommunikationsministern i debatten om\r\ninfrastrukturpolitiken, en av de större\r\ntrafikpolitiska debatterna under våren. Georg\r\nAndersson tror faktiskt att det med den teknik som\r\nfinns, t.ex. katalysatorer, skulle gå att komma till\r\nrätta med trafikens miljöproblem. Georg\r\nAndersson sade i debatten följande: Om tio år har\r\nvi nått ett stort steg på vägen mot en renare bil --\r\ndetta är också det argument som har använts för att\r\nbortförklara miljökonsekvenserna av byggandet av\r\nÖresundsbron. Vi har hört det alldeles nyligen.\r\nGeorg Andersson sade vidare: De mål som inte kan\r\nuppnås med dagens teknik kommer att klaras med\r\nmorgondagens. Nya bränslen, förfinad\r\nförbränningsteknik och bättre design kommer\r\nsammantaget att leda till att fordonens\r\nmiljöpåverkan har minskat radikalt.</pre><pre>Detta är ett felaktigt påstående, enligt den expertis\r\noch de forskare som bl.a. har tagit fram materialet\r\nåt transportforskningsberedningen. Dessa experter\r\nser inte en sådan ljusning som Georg Andersson ser\r\noch som många kärnkraftsanhängare har sett och\r\nvilket gör att de hoppas på att allt skall lösa sig på\r\nbästa sätt genom ny teknik. De förstår alltså inte\r\nvad transportforskningsberedningen har sagt, dvs.\r\natt det inte förrän en bra bit in på 2000-talet kan\r\nfinnas sådana tekniska lösningar som räcker till för\r\natt tillåta trafiken att öka såsom den gör i dag.</pre><pre>Fru talman! Jag förstår att många här har bråttom,\r\neftersom de skall i väg på annat. Finns det inte tid\r\noch något större engagemang till debatt, känns det\r\ninte heller särskilt meningsfullt att stå här och\r\ndebattera.</pre><pre>Den viktigaste reservationen, som jag vill yrka\r\nbifall till handlar om en strategi för en bättre miljö\r\npå trafikområdet, och det rör mom. 1. Vi har\r\ndessutom en rad andra reservationer, som jag\r\nfaktiskt måste yrka bifall till. Det är\r\nreservationerna 6 och 11. Vi stödjer också\r\nmiljöpartiets reservationer 19 och 29 -- det är en\r\nmiss att vi inte i betänkandet står med på dessa. I\r\növrigt står jag naturligtvis, precis som mitt parti,\r\nbakom samtliga de reservationer vi har fogat till\r\nbetänkandet, ensamma eller tillsammans med\r\nandra partier.</pre><pre></pre><pre>Anf. 131 ANDERS CASTBERGER (fp)\r\nreplik:</pre><pre>Fru talman! Det vore mig fullständigt fjärran att\r\nundandra mig någon debatt mot Viola Claesson\r\nmed den debatteknik hon normalt och även i kväll\r\nvisar prov på. Hon nämnde bl.a. att folkpartiet\r\nm.fl. så småningom kommer att fullborda ScanLink\r\noch Öresundsbron. Jag vill påpeka att det är först\r\nnästa onsdag som frågan om Öresundsbron\r\nkommer upp till debatt. Vad som i övrigt kommer\r\natt behandlas, vet väl egentligen bara Viola\r\nClaesson. Men åtminstone jag kommer då i\r\ndebatten att hålla mig till Öresundsbron.</pre><pre>Viola Claesson nämnde också i sitt anförande att\r\nden tekniska utvecklingen nu har nått dithän att\r\nden inte är tillfredsställande. Vi i folkpartiet\r\nliberalerna tror faktiskt på en teknisk utveckling\r\nsom kommer att fortsätta. Som jag också nämnde i\r\nmitt inledningsanförande kommer vi att nå dithän\r\natt det också kommer att vara möjligt att välja\r\nfordon som inte släpper ut några emissioner. Den\r\nhär utvecklingen skall vi bejaka och på sikt ställa\r\nupp på.</pre><pre>Skillnaden är fantastisk mellan den\r\nregleringsideologi som Viola Claesson och\r\nriksdagens kommunistiska parti står för å ena sidan\r\noch den som åtminstone folkpartiet liberalerna står\r\nför å den andra. Detta visar sig inte minst i den\r\nreservation som Viola Claesson ställer sig bakom\r\noch som handlar om att tunga godstransporter över\r\n20--30 mil skall stoppas genom tvingande\r\nlagstiftning. Där går en ideologisk obönhörlig\r\nskiljelinje mellan Viola Claessons parti och andra\r\npartier, som inte är kommunistiska.</pre><pre>Anf. 132 VIOLA CLAESSON (v) replik:</pre><pre>Fru talman! Anders Castberger får då till det som\r\nvanligt! Han sade en sak som var riktigt\r\nuppfriskande. Han nästan lovar att han kommer att\r\nrösta emot Öresundsbron och att kanske också\r\nandra gör det vid omröstningen nästa vecka. Det är\r\nhelt fantastiskt! Jag skulle vilja ha ett klarläggande\r\nfrån Anders Castberger. Kan vi verkligen hoppas\r\npå detta? I så fall kanske vi t.o.m. kan hoppas på\r\nkvinnoförbundarna, broderskaparna och\r\ntrafikutskottets socialdemokrater, som gång på\r\ngång på socialdemokratiska partikongresser har\r\ndeklarerat att de är emot bron, men som nu med\r\npartipiskan över huvudet tydligen tvingas\r\nadministrera igenom beslutet. Har Castberger\r\nsamma civilkurage som jag hoppas att många i den\r\nhär kammaren skall ha nästa vecka, är det bara att\r\ngratulera Anders Castberger. Då tror jag också att\r\ndet finns hopp om att kunna rädda miljön.</pre><pre>Anf. 133 ANDERS CASTBERGER (fp)\r\nreplik:</pre><pre>Fru talman! Viola Claesson påstår att jag får till\r\ndet, men det är ju ingenting emot hur Viola\r\nClaesson får till det. Hur vad jag sade kan\r\nmissuppfattas så till den milda grad, att Viola\r\nClaesson får det till att folkpartiet liberalerna helt\r\nplötsligt skulle vara motståndare till Öresundsbron,\r\ndet begriper jag inte. Men på det här viset får ju\r\nViola Claesson en extra Öresundsbro-debatt. Vad\r\njag lovar på onsdag, är att efter en -- hoppas jag --\r\nsaklig debatt komma till den slutsats jag hittills har\r\nvarit fullständigt övertygad om, nämligen ett ja till\r\nÖresundsbron. Jag har hittills inte svävat på målet\r\ni något avseende, och jag är ganska övertygad om\r\natt Viola Claesson och övriga som eventuellt\r\nkommer att vara motståndare inte heller då\r\nkommer att kunna presentera argument som får\r\nmig på andra tankar.</pre><pre>När dessutom Viola Claesson antyder att jag på\r\nnågot sätt egentligen skulle tycka något\r\nannorlunda, att jag på grund av något slags\r\npartipiska skulle vara för Öresundsbron, kan jag\r\nmed gott samvete förklara för Viola Claesson att\r\njag är en av dem som under hela tiden ivrigast har\r\npläderat för Öresundsbron inom mitt parti. Det är\r\nalltså inte så att någon har piskat upp mig för att jag\r\nskall tycka på det sätt jag tycker, tvärtom.</pre><pre>Anf. 134 VIOLA CLAESSON (v) replik:</pre><pre>Fru talman! Det är då desto värre, Anders\r\nCastberger. Det var ett mycket bra klarläggande,\r\noch det är bara att beklaga att Anders Castberger\r\nhar intagit den här positionen. Frågan om de\r\nmiljöproblem som uppstår när biltrafiken ökar vill\r\nAnders Castberger lösa med hjälp av teknik som\r\ninte finns men som kanske kommer. Det är så det\r\nbrukar låta i den här typen av debatter från\r\nfolkpartiet.</pre><pre>Anf. 135 ROY OTTOSSON (mp):</pre><pre>Fru talman! Att miljöanpassa trafiken måste ändå\r\nanses vara en av de stora utmaningarna i det\r\nmoderna samhället. Det gäller att\r\nenergieffektivisera den och göra den säkrare. Det\r\nhär var ett av de utlovade huvudsyftena med årets\r\nmiljöproposition.</pre><pre>Jag skall inte repetera den miljöstatistik som Elving\r\nAndersson drog upp tidigare. Den återfinns i\r\nprotokollet. Men jag vill i procenttal peka på vad vi\r\nmåste göra åt de olika luftföroreningar som han tog\r\nupp. Vi menar att miljömålet för\r\nkväveoxidutsläppen, som till 60 % kommer från\r\nbilismen, måste minskas med minst 50 % och helst\r\nmer till sekelskiftet. För att klara vad naturen tål\r\nmåste utsläppen ner till 70 %, så det här måste\r\nfortsätta. Kolväteutsläppen består till större delen\r\nav okända ämnen, varav många är mycket\r\nhälsofarliga och förmodligen även ger helt\r\noväntade effekter på miljön. Vi vet dock redan att\r\nde bidrar till skogsdöd och andra skador.\r\nKolväteutsläppen måste minskas med åtminstone\r\n75 %. Hälften av dessa utsläpp kommer från\r\nbiltrafiken. Man kan fortsätta räkna upp ett antal\r\nolika miljöproblem som entydigt pekar på att man\r\ninte klarar miljöproblemen med befintlig teknik.</pre><pre>Precis som Viola Claesson sade har\r\ntransportforskningsberedningen gjort en ganska\r\ngrundlig utredning kring det miljöanpassade\r\ntransportsystemet. Det är faktiskt den första\r\nutredning beredningen har gjort själv. Den brukar\r\nannars bara fördela pengar. Det är då stötande att\r\nhöra olika debattörer låtsas som om dessa fakta i\r\nmålet inte fanns. Det är naturligtvis en arrogant\r\nattityd till miljöproblemen. Det betyder egentligen\r\natt man offrar en hel del miljö. Man bryr sig inte så\r\nnoga om att skogstillväxten i södra Sverige redan\r\nhar börjat avta och att man förmodligen förlorar\r\nmiljarder skogskubikmeter per år.</pre><pre>Koldioxidproblemen har framför allt moderaterna\r\nblåst upp mycket kraftigt. Det är den enda\r\nmiljöfråga de driver, fast de driver inte ens den. När\r\ndet gäller trafiken vägrar man helt att göra något.\r\nKatalysatorer hjälper inte mot koldioxidutsläpp. Vi\r\nvet att dessa utsläpp måste minska med åtminstone\r\n85 % till år 2015 om man skall kunna klara av att\r\ninte öka den växthuseffekt vi redan kommer att få.</pre><pre>Fru talman! I det här betänkandet framförs en\r\nmängd olika krav. Vi har inte mindre än 21\r\nreservationer fogade till betänkandet av totalt 35.\r\nJag skall kommentera några av de\r\nproblemområden som jag tycker är väsentliga.</pre><pre>Ekonomiska styrmedel i miljöpolitiken, som också\r\nvar ett av de utlovade huvudsyftena med\r\nmiljöpropositionen som det inte blev så mycket av,\r\när i allra högsta grad intressanta när det gäller\r\ntrafiken. Det är framför allt i det s.k.\r\nkostnadsansvaret som vi återfinner dessa styrmedel\r\npå trafikens område. Bensinskatten och andra\r\nskatter på olika trafikslag skall nämligen sättas på\r\nett sådant sätt att varje trafikslag täcker sina\r\nsamhällsekonomiska kostnader. I kilometerskatten\r\nfinns därför i dag en miljöavgift för\r\nkväveoxidutsläppen på 15 kr. per kg\r\nkväveoxidutsläpp inbakad. Motsvarande avgift för\r\nenergianläggningar är 40 kr. per kg. Detta är\r\nnaturligtvis ologiskt. Det är inte underligt att\r\nmiljöavgiftsutredningen har föreslagit att denna\r\navgift åtminstone bör höjas till 25 kr. för att på sikt\r\nhöjas till 40 kr.</pre><pre>I det förra betänkandet som debatterades här i\r\nkammaren föreslog man i stället i snitt en 10-\r\nprocentig sänkning av kilometerskatten -- precis\r\ntvärtom. Detta görs trots att analys efter analys av\r\nde samhällsekonomiska kostnaderna för trafiken\r\nvisar att just den dieseldrivna tunga vägtrafiken inte\r\nbetalar sina samhällsekonomiska kostnader. Denna\r\ntrafik betalar ca 70 % av sina kostnader. Det\r\nbetyder att man åtminstone skulle behöva höja\r\nkilometerskatten med 30 % för att komma i balans\r\nmed järnvägen, som man har satt till 100 % i dessa\r\nberäkningar.</pre><pre>Det här betyder också att man systematiskt gynnar\r\noch subventionerar vägtrafik framför\r\njärnvägstrafik. Det är en av de främsta\r\nförklaringarna till att järnvägstrafiken har haft det\r\nbesvärligt under många år. En annan förklaring är\r\nnaturligtvis att man inte har investerat i järnvägen.\r\nJag skall nu inte gå in på investeringar eftersom vi\r\nhar haft en lång debatt om dem tidigare. Ensidiga\r\ninvesteringar på ett visst trafikslag innebär dock att\r\nman subventionerar det ena trafikslaget gentemot\r\ndet andra. Så är det. Vägtrafiken subventioneras,\r\noch järnvägstrafiken tvingas leva under mycket\r\nknappa ekonomiska omständigheter.</pre><pre>Det finns även andra förslag, t.ex. miljörelaterade\r\nlandningsavgifter för flyget. Flyget är det trafikslag\r\nsom jämte vägtrafiken släpper ut mest\r\nluftföroreningar och som dessutom är det i särklass\r\nmest energislösande transportmedlet. Flyget\r\nbetalar dock inte energiskatt, vilket görs på bensin,\r\ndiesel och andra bränslen. Det är litet märkligt. Vi\r\nhar därför föreslagit att man åtminstone skall\r\njustera landningsavgifterna så att man får ut medel\r\nden vägen. Det är ett problem att vi har skrivit på\r\nen konvention, vilket vi inte lär kunna göra så\r\nmycket åt, som innebär att vi inte kan lägga på\r\ndirekt skatt på bränslet. Däremot kan vi lägga\r\nskatten på landningsavgifterna, och vi kan utforma\r\ndem på annat sätt. Det bör man göra.\r\nMiljöavgiftsutredningen pekar på att den\r\nmöjligheten finns.</pre><pre>Vi menar också att de direkta miljökraven på\r\ntrafiken måste ökas. Man utnyttjar inte den\r\npotential som finns att hålla nere utsläppen. De\r\nflesta katalysatorer klarar betydligt lägre gränser än\r\ndem som gäller och planeras gälla till år 1995. Man\r\nkan komma ner i hälften av de planerade utsläppen\r\ngenom att använda befintliga katalysatorer på vissa\r\nbilmodeller, som vem som helst kan köpa till\r\nnormalt pris i dag. Att man inte tar vara på det här\r\nvisar bara att man inte är särskilt angelägen. Det\r\nborde vara självklart.</pre><pre>För att lösa problemen på längre sikt måste man\r\ndock byta bränsle. Man kan få ner utsläppen på\r\nbetydligt lägre nivåer genom användning av\r\nbiobränsle, möjligen vätgas och eldrift. När det\r\ngäller eldrift beror det naturligtvis på hur man\r\nproducerar el. Det finns en rad miljövänliga\r\nmöjligheter.</pre><pre>Vi menar också att dessa avgaskrav skall gälla alla\r\ntrafikslag. I dag är arbetsfordon i princip\r\nundantagna, sjöfarten har inga direkta krav, osv.\r\nHär måste man forcera arbetet.</pre><pre>Man måste också skärpa prövningen av\r\ntrafikanläggningar. Trafikanläggningar såsom\r\nÖresundsbron, stora vägar och flygplatser utgör\r\nmiljöfarlig verksamhet och skall prövas som sådan.\r\nOm utsläppen är oacceptabla med hänsyn till\r\nkoldioxidproblematiken -- som t.ex. vid Arlanda --\r\nfinns det ingen anledning att tillåta det. Det finns\r\nen paragraf om tillåtlighet i miljöskyddslagen. Det\r\när oacceptabelt att öka koloxidutsläppen. Det har\r\nriksdagen fattat beslut om.</pre><pre>Kommunerna måste få mycket större möjligheter\r\natt påverka trafiken, framför allt inne i stadskärnor.\r\nAv de luftföroreningar vi inandas i en stadskärna\r\nkommer ungefär 90 % från trafiken. En stor del av\r\ndessa är giftiga ämnen som vi inte vet så mycket om.\r\nMen många ämnen känner vi till och vet att de är\r\ngiftiga och påverkar framför allt barnen, som\r\ndessutom har näsan närmare avgasrören. Det leder\r\ntill hälsoskador: astma, allergier, kanske cancer\r\nosv.</pre><pre>Vi anser därför att kommunerna måste ha rätt att\r\nförbjuda viss biltrafik, t.ex. sådana bilar som inte\r\nklarar vissa avgaskrav eller bilar som inte drivs med\r\nde för miljön bättre dieselkvaliteterna. Att tillåta\r\nenbart bilar som drivs med biobränslen skulle rent\r\nav kunna vara ett alternativ.</pre><pre>Anledningen till att vi vill att kommunerna skall få\r\ndenna utvidgade rätt att påverka trafikens\r\nmiljöeffekter i stadskärnorna är att det är svårt för\r\nriksdagen eller regeringen att detaljreglera sådant.\r\nMan vet bäst på lokal nivå hur man bör göra.\r\nDärför bör vi ge kommunerna den möjligheten.</pre><pre>Jag vill också kommentera talet om att nya, bättre\r\noch stora vägar skulle lösa miljöproblem. Det gör\r\nde inte. Det finns hur mycket empiriskt material\r\nsom helst som entydigt visar att om man bygger nya\r\nstora vägar så ökar man miljöproblemen, kanske\r\ninte exakt just där man har byggt vägen men på\r\nandra ställen och på litet längre sikt. Dessa vägar\r\ngenererar nämligen ny trafik och skapar nya\r\nproblem. De sänker också trafiksäkerheten och\r\nskapar även sociala problem, eftersom underlaget\r\nför kollektivtrafiken försämras och de som inte har\r\nbil -- en tredjedel av Sveriges befolkning -- får\r\nsvårare att ta sig fram. Det får även\r\nregionalpolitiska effekter osv. Nya och stora vägar\r\när alltså ingen universalmedicin.</pre><pre>Fru talman! Jag har som sagt fogat ett antal\r\nreservationer till betänkandet. Det är en som jag är\r\nsärskilt mån om, reservation nr 4, som handlar om\r\nen annan trafikpolitisk strategi. Till denna\r\nreservation yrkar jag bifall.</pre><pre>Anf. 136 JARL LANDER (s):</pre><pre>Fru talman! Jag skulle i likhet med Elving\r\nAndersson vilja börja mitt anförande med att\r\nerinra om den långa miljödebatt som vi hade i går.\r\nDet känns litet urvattnat att nu återigen ta fram\r\nsamma argument som i går, som vissa debattörer\r\ngör.</pre><pre>Vi måste emellertid något behandla trafikutskottets\r\nbetänkande nr 30, eftersom trafik och miljö, såsom\r\nen del talare sagt och som även vi på vårt håll anser,\r\när en för framtiden mycket viktig fråga.</pre><pre>Detta betänkande om trafik och miljö innehåller\r\nmånga förslag om hur vi skall kunna åstadkomma\r\nen miljöanpassad trafik, oavsett om det gäller\r\nlandsvägs- eller järnvägstrafik, luft- eller sjöfart --\r\nja, kort sagt hur hela trafikområdet skall kunna bli\r\nmiljövänligare.</pre><pre>År 1988 fattade riksdagen beslut i stora\r\növergripande trafikfrågor. Det skedde när vi\r\nbehandlade proposition 1987/88:50 med titeln\r\nTrafikpolitik inför 90-talet. I den nu föreliggande\r\npropositionen påminner regeringen oss om vad som\r\nblev det övergripande målet för trafikpolitiken\r\nefter riksdagsbehandlingen 1988. Det målet är att\r\nmedborgarna och näringslivet i landets olika delar\r\nskall erbjudas en tillfredsställande, säker och\r\nmiljövänlig trafikförsörjning till lägsta möjliga\r\nkostnad. Var vi än bor i detta avlånga land skall vi\r\nha tillgång till trafiksäkra, resurssnåla och\r\nmiljövänliga transportmedel för våra\r\ngrundläggande transportbehov.\r\nTrafikförsörjningen skall ske på ett sådant sätt att\r\nvi bibehåller och helst förbättrar den regionala\r\nbalansen. Därför måste vi ha tillgång till både\r\npersonbilar, bussar och snabbtåg, till dieseldrivna\r\nlastbilar och eldrivna godståg, till både flyg och\r\nsjöfart och kanske mycket mer. Vi kan alltså inte\r\ngenerellt säga nej till vissa transportslag enbart på\r\ngrund av att de kanske inte är så miljövänliga som\r\nandra eller så kostnadseffektiva som eventuella,\r\nnär de ur samhällsekonomisk synpunkt uppfyller\r\nvåra behov.</pre><pre>Mycket har gjorts på trafikens område sedan\r\nmiljömedvetenheten blev så pass stor att vi förstod\r\natt trafiken är en av de största miljöförstörarna. De\r\nsom i den här debatten säger och kanske också\r\nannars ofta hävdar att den socialdemokratiska\r\nregeringen inte lägger fram några konkreta förslag\r\ntill förbättringar eller ställer några krav på ny\r\nteknik har nog inte tagit del av vad som hänt ute i\r\nsamhället under de senaste 20 åren vad det gäller\r\ntrafik och miljö. Jag erkänner att behovet av\r\nåtgärder är stort på trafikens område. Många\r\nmiljöstörande fordon skulle man vilja skrota bort\r\nfrån trafikarbetet. Utskottsmajoriteten anser dock\r\natt de åtgärder som regeringen föreslår är\r\ntillräckliga för att uppnå ett delmål när det gäller att\r\nklara det framtida transportbehovet utan att vi\r\näventyrar framtiden för kommande generationer.\r\nMen då är det viktigt att det konstruktiva arbete\r\nsom pågår med att skapa miljöanpassade\r\ntransportsystem intensifieras i enlighet med\r\nregeringens proposition om en god livsmiljö. I det\r\nsammanhanget är trafikens kostnadsansvar en\r\nmycket viktig utgångspunkt.</pre><pre>Fru talman! Som vanligt när utskottsbetänkanden\r\nskrivs har det i detta fall från olika håll förts fram\r\nhelt olika synpunkter på hur problemen skall lösas,\r\nbl.a. genom en detaljstyrning av\r\nsamhällsutvecklingen. Utskottsmajoriteten anser\r\natt riksdagen skall lägga fast riktlinjerna -- ange hur\r\nhögt vi skall lägga upp ribban, inte hur vi skall ta\r\nansatsen för att kunna ta oss över ribban.</pre><pre>Fru talman! För att spara ytterligare tid åt\r\nkammaren hänvisar jag till de argument som\r\nutskottsmajoriteten anför på s. 12, 13 och 14 i\r\nbetänkandet och till den kammardebatt som vi\r\nhade under gårdagen. Eftersom ett flertal av de\r\nförslag som läggs fram i reservationerna redan har\r\nbehandlats i andra betänkanden från utskottet eller\r\ni betänkanden från andra utskott under\r\ninnevarande riksmöte begränsar jag mig till det\r\nsagda och yrkar avslag på samtliga reservationer\r\noch bifall till utskottets hemställan.</pre><pre>Anf. 137 VIOLA CLAESSON (v) replik:</pre><pre>Fru talman! Jag vill ställa två frågor till Jarl Lander.\r\nJag skall ställa dem så tydligt som möjligt, så att han\r\nkan svara så enkelt och kortfattat som möjligt.</pre><pre>För det första: Vilka konkreta förslag finns i\r\nregeringens proposition och utskottsmajoritetens\r\nbetänkande för att minska bilismens\r\nkoldioxidutsläpp?</pre><pre>För det andra: Tror Jarl Lander inte på\r\ntransportforskningsberedningens rapport, som\r\nbåde jag och Roy Ottosson har berättat om och\r\nhänvisat till i våra inlägg från talarstolen?</pre><pre>Anf. 138 ROY OTTOSSON (mp) replik:</pre><pre>Fru talman! Det var ett väldigt allmänt tal som Jarl\r\nLander höll. Frågan är vad han menar med sina litet\r\nsvepande formuleringar. Det lät på honom som om\r\nnågon i riksdagen skulle ha sagt nej till något\r\ntrafikslag. Jag måste fråga: Vem har gjort det? Jag\r\nhar under dessa tre år inte sett någon göra det.</pre><pre>Jarl Lander tyckte inte att vi skulle tala om hur vi\r\nskulle ta oss över ribban, bildligt talat! I går blev jag\r\nkritiserad av andra företrädare för\r\nsocialdemokratin för att inte tillräckligt i detalj tala\r\nom hur vi skall ta oss över olika ribbor.</pre><pre>Jarl Lander hade mest svepande formuleringar för\r\natt slippa diskutera en svår fråga.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre></pre><pre>10 § Ändring i jordförvärvslagen m.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU26 Ändring i jordförvärvslagen m.m.\r\n(prop. 1990/91:155).</pre><pre>Anf. 139 STINA GUSTAVSSON (c):</pre><pre>Fru talman! Centern har yrkat avslag på den\r\nproposition som ligger till grund för\r\njordbruksutskottets betänkande 26. Det gör vi i\r\nlikhet med flera remissinstanser av vilka jag skall\r\nnämna några. Så har t.ex. lantbruksstyrelsen sagt\r\natt man anser att utredningen, som ligger till grund\r\nför detta förslag, har sådana brister att dess förslag\r\ninte kan ligga till grund för ändringar i\r\njordförvärvslagen. Skogsstyrelsen anser att en\r\neventuell översyn av jordförvärvslagen bör anstå\r\ntill dess konsekvenserna av de nära förestående\r\nlivsmedelspolitiska och regionalpolitiska besluten\r\nkan överblickas. Statens jordbruksnämnd anser att\r\nutredarens antaganden och slutsatser på flera\r\npunkter är alltför dåligt underbyggda. Statens\r\nlantmäteriverk säger likaså att utredningen drar\r\nmånga och alltför onyanserade slutsatser på\r\nområden där det närmast föreligger ett behov av\r\nfortsatt forskning.</pre><pre>Denna kraftfulla kritik som förs fram mot\r\nutredningen är enligt centerns mening\r\nvälmotiverad. Efter en så kraftig kritik från\r\nremissinstanserna borde inte förslaget läggas till\r\ngrund för en proposition i ämnet.</pre><pre>Skulle inte det yrkande som vi har ställt i\r\nreservation 1 vinna riksdagens bifall, yrkar vi i\r\nandra hand på förändringar i föreliggande förslag.\r\nBl.a. gäller det i fråga om utländska medborgares\r\nförvärv. I propositionen framhålls enbart att ett\r\nökat utländskt ägande kan leda till problem för\r\nskogsindustrin. Men enligt vår mening riskerar\r\nemellertid också ett ökat utländskt ägande att föra\r\nmed sig en minskad hänsyn till naturvården. Detta\r\nägande är nämligen ett fjärrägande där ägaren inte\r\nkan följa skogens utveckling på samma sätt som en\r\nägare boende i bygden kan göra. Dessutom\r\nkommer med stor sannolikhet köptrycket att\r\nkomma från utländska storföretag. Därmed\r\nriskeras också det enskilda ägandet, som i dag\r\ndominerar det svenska skogsbruket. Detta vore\r\nenligt vår mening en olycklig utveckling för den\r\nsamlade skogsnäringen. Flera undersökningar visar\r\natt det enskilda skogsbruket i flera avseenden sköts\r\nbättre än det bolagsägda och statliga.</pre><pre>Vid de pågående EES-förhandlingarna diskuteras\r\nockså utländska förvärv av fast egendom. Det\r\ngäller både fastigheter och mark. Vi anser det\r\nviktigt att de nordiska länderna har en samordnad\r\nförhandlingsstrategi på detta område. Annars kan\r\ndet bli så att det land som har den minst restriktiva\r\nlagstiftningen får det största efterfrågetrycket. Det\r\nkan bl.a. innebära en utarmning av landsbygden\r\ngenom ökat fritidsboende i stället för permanent\r\nboende, som så många säger sig vilja eftersträva.</pre><pre>I propositionen föreslås också att bestämmelserna\r\nom boplikt bara skall gälla de områden som i dag\r\nfår glesbygdsstöd. Det innebär enligt vår\r\nuppfattning att den föreslagna boplikten bara får\r\nbegränsad betydelse. Om lagen skall förstärkas\r\nsom regionalpolitiskt instrument så bör den, som vi\r\nhar föreslagit i vår motion, utformas så att\r\nboplikten gäller hela landet. För skogsfastigheter\r\nanser vi att boende i bygden är ett tillräckligt krav.</pre><pre>I propositionen behandlas naturligtvis också\r\njuridiska personers förvärv. I samband med 1987\r\nårs förändringar i jordförvärvslagen gavs juridiska\r\npersoner på orten visst företräde till förvärv av\r\nfastighet. Enligt vår uppfattning leder ett enskilt\r\nägande till att fastigheten sköts på ett bättre sätt.\r\nFör en positiv utveckling på landsbygden är det\r\nenskilda ägandet väsentligt. Familjejordbruk som\r\nbedrivs i bolagsform tycker vi skall behandlas som\r\nenskilt ägande.</pre><pre>För att boplikten skall få någon direkt verkan måste\r\nden kunna villkoras av myndighet. Myndigheten\r\nbör få befogenhet att vid vite kräva\r\nvillkorsuppfyllelse. Detta vites storlek bör anknyta\r\ntill fastighetens taxeringsvärde. Det skall utgå\r\nårligen till dess villkoret är uppfyllt och vara så stort\r\natt det ger kännbara ekonomiska effekter.</pre><pre>Fru talman! Jag står bakom samtliga reservationer\r\nsom har undertecknats av centerns företrädare i\r\njordbruksutskottet, men jag nöjer mig med att yrka\r\nbifall till reservationerna 1 och 6.</pre><pre>Anf. 140 ANNIKA ÅHNBERG (v):</pre><pre>Fru talman! Det svenska jordbruket är statt i\r\nförändring, och självklart måste samhällets\r\nlagstiftning och andra styrmedel anpassas till denna\r\nförändring. Därför tycker vi att det är rimligt att det\r\nframläggs ett förslag till förändringar i\r\njordförvärvslagstiftningen. Till skillnad från\r\nföregående talare har vi funnit att den utredning\r\nsom ligger till grund för propositionen pekar på\r\nmånga väsentliga brister och problem med den\r\nnuvarande jordförvärvslagstiftningen. Man säger\r\nt.ex. att lagstiftningen faktiskt har motverkat sina\r\nsyften och inte bidragit till att underlätta för dem\r\nsom bor i glesbygd att bli kvar där. Däremot har\r\nden förhindrat dem som bor i staden från att flytta\r\nut på landsbygden. Anledningen är naturligtvis att\r\ndet som framför allt lyftes fram i den tidigare\r\nlagstiftningen var strukturrationalisering av\r\njordbruket och göra jordbruksföretagen till\r\neffektiva och lönsamma företag. Det ledde till att\r\ndeltidsjordbruk eller annat bruk av fastigheterna\r\ninte betraktades som lika angelägna. Vi välkomnar\r\nalltså den förändring som innebär att man ser\r\npositivt på deltids- och fritidsjordbruk.</pre><pre>Det som enligt vår mening kan ställa till med\r\nproblem med denna förenklade lagstiftning är de\r\nprocesser som gör att det är svårt att upprätthålla\r\nen levande landsbygd. Det ligger en stor fara i att\r\nett stort antal jordbruksfastigheter säljs till\r\npersoner som främst har för avsikt att använda dem\r\nsom fritidsfastigheter eller under en mycket\r\nbegränsad tid på året. Förslaget i propositionen,\r\nsom innebär att man i det som befinieras som\r\nglesbygd skulle ge företräde för dem som vill bo och\r\nbruka en fastighet, har vi inte ansett vara\r\ntillräckligt. Vi vill att den principen skall gälla i hela\r\nlandet. Vårt förslag innebär i själva verket en\r\nförenkling i förhållande till förslaget i\r\npropositionen. Vårt förslag innebär att man\r\ntillämpar en enda princip i hela landet. Den som vill\r\nbo och bruka ges företräde medan övriga förvärv\r\nskall prövas.</pre><pre>När man i dag talar om att bruka en fastighet måste\r\nman anpassa definitionen av begreppet till den\r\nförändrade livsmedelspolitiken. Det bör betonas\r\natt det finns många andra utvecklingsvägar för\r\njordbruket än det traditionella\r\nlivsmedelsproducerande jordbruket. Detta måste\r\nnaturligtvis också återspeglas i tillämpningen av\r\nprincipen bo och bruka.</pre><pre>I propositionen lyfter man fram\r\nglesbygdsproblemet mycket, och det är viktigt.\r\nMen det finns också en annan aspekt på detta, t.ex.\r\nden som rör det tätortsnära jordbruket. Ett sådant\r\nexempel är jordbruket i Stockholms län där\r\njordbruksfastigheterna i mycket hög grad kan vara\r\nutsatta av mekanismen att bli uppköpta för andra\r\nändamål. Det kan också medföra stora\r\nprisökningar. Nu tar man bort prisprövningen och\r\nfrånhänder sig därmed ett instrument för att hålla\r\ntillbaka prisutvecklingen. Vi delar i och för sig\r\nuppfattningen att prisprövningsinstrumentet har\r\nvarit svårt att hantera. Men vi menar att om man\r\nhar en bo- och brukarprincip som gäller i hela\r\nlandet, kommer den också att få effekter för t.ex.\r\njordbruket i Stockholms län eller i andra delar av\r\nlandet där det finns ett starkt tryck för ökad turism\r\noch ökad användning av fritidsfastigheter. Det\r\nkommer nämligen att ge företräde för dem som har\r\nför avsikt att bo kontinuerligt på fastigheterna.</pre><pre>Fru talman! Jag vill därför särskilt yrka bifall till\r\nreservation nr 7. I övrigt står vi från vänsterpartiets\r\nsida naturligtvis bakom de reservationer som vi har\r\nundertecknat.</pre><pre>Anf. 141 LARS NORBERG (mp):</pre><pre>Fru talman! Jag vill börja med att citera skalden\r\nErik Axel Karlfeldt. Han skrev en dikt 1917, Till en\r\njordfördärvare. Jag citerar de två sista stroferna.</pre><pre>''Men den som hejdar växtens fart</pre><pre>och lägger jord igen</pre><pre>begår en synd av grövre art</pre><pre>än den som dräper män.</pre><pre>Gå annorstädes hän och driv</pre><pre>ditt spel till slemt fördärv</pre><pre>men skona markens gröna liv</pre><pre>för dina lustmord, järv!''</pre><pre>Vilka är det då som begår lustmord på den svenska\r\njordbruksmarken i dag? Jag menar att det i första\r\nhand är socialdemokraterna och folkpartiet. Men\r\nalla partier som deltog i 1990 års\r\njordbruksuppgörelse är medansvariga. De är också\r\nmedansvariga till den betydande förtvivlan och\r\nbitterhet som råder i mycket stora grupper av\r\njordbrukare runt om i Sveriges land i dag.</pre><pre>Miljöpartiet har en annan jordbrukspolitik, en\r\npolitik som vill samarbeta med jorden långsiktigt,\r\nsom vill utnyttja jorden. Vi vill ha ett ekologiskt\r\nsunt jordbruk där på sikt konstgödning och\r\nkemiska bekämpningsmedel skall elimineras. Det\r\nkräver i sin tur ett gränsskydd och en avgifts- och\r\nskattepolitik som gör ett sådant bruk möjligt.</pre><pre>Odlingsmark och skog hör till mänsklighetens\r\noskattbara tillgångar som svarar för huvuddelen av\r\nmänsklighetens behov av föda. De är tillgångar som\r\nur moralisk synpunkt måste anses tillhöra hela\r\nmänskligheten och skall utnyttjas med ansvar inför\r\nbåde nu levande och kommande generationer. Det\r\när därför aldrig likgiltigt för världssamfundet eller\r\nför det enskilda landet hur dessa naturtillgångar\r\nförvaltas.</pre><pre>Trots uppodlingsförsök har tillgången på\r\njordbruksmark per invånare i världen minskat för\r\nvarje år under det senast gångna decenniet. Sedan\r\n1981 har den absoluta jordbruksarealen minskat.\r\nDessutom minskar på grund av försaltning och\r\nandra skador produktiviteten. IVL beräknar att\r\nsvensk jordbruksmark har förlorat värden för 90\r\nmiljarder under efterkrigstiden.</pre><pre>De lagar som reglerar bruket av odlingsmark och\r\nskog måste ta hänsyn både till brukarens och till\r\nsamhällets intressen. Samhället måste då fattas i vid\r\nmening och inkludera andra folk och kommande\r\ngenerationer.</pre><pre>Det finns i vår kultur en tendens att översätta våra\r\nerfarenheter från industriell produktion till alla\r\nlivets områden. Eftersom det är rationellt att\r\ntillverka motorer i stora fabriker, har många trott\r\natt det är rationellt att utbilda barn i stora skolor.\r\nMan har trott att jordens bruk kan jämställas med\r\nindustriell produktion, trots att det rör sig om\r\noerhört komplicerade biologiska processer, där\r\nmänniskan har medverkat och påverkat sedan\r\nårtusenden. Detta synsätt har legat bakom det\r\nsovjetiska kolchossystemet -- jordbruk som\r\nindustri.</pre><pre>Det finns också i vårt land liknande föreställningar\r\nom att jorden och skogen kan brukas lika bra med\r\nanonymt, storskaligt ägande i aktiebolagsform.\r\nHela den statliga politiken på jordbruksområdet\r\nunder efterkrigstiden har varit starkt influerad av\r\ntanken att jordbruk kan likställas med industri.\r\nSådant tänkande har präglat jordförvärvslagen,\r\nvars främsta syfte har varit att skapat rationella\r\nbrukningsenheter. Enligt miljöpartiets uppfattning\r\när detta ett materialistiskt, kortsiktigt och okunnigt\r\nbetraktelsesätt. Erfarenhetsmässigt har, enligt\r\nmiljöpartiets mening, storskaligt jordägande av\r\nstat, kommun och stora bolag och andra storägare\r\noftast visat sig vara mindre ansvarsfullt och mindre\r\neffektivt än ägande i måttlig skala, där ägarna eller\r\nägaren själv deltar i jordens bruk.</pre><pre>Enligt miljöpartiets samhällssyn är det väsentligt\r\natt undvika att jorden blir föremål för spekulativt\r\nägande av människor som inte betraktar jorden\r\nsom något annat än en kapitalplacering. Likaledes\r\när det inte acceptabelt att ett jordbruk behandlas\r\nsom en fritidsbostad för förmögna personer, som\r\nhar helt andra huvudsysselsättningar och intressen\r\nän jordbruk.</pre><pre>Med bo- och brukarplikt löser man många av de\r\nproblem som jag har antytt här. En del andra\r\nreservanter oroar sig för att det svenska jordbruket\r\nskall köpas upp av utländska kapitalister som vill ha\r\nsina gårdar som fritidsbostäder, kanske som\r\njaktmarker. Miljöpartiet menar att utlänningar är\r\nvälkomna, om de vill bo och bruka den mark som\r\nde förvärvar. Det skulle vara intressant att veta vad\r\ncentern och vänsterpartiet menar i sina\r\nreservationer 4 och 5. Där pekar man på problemet\r\nmed utländska förvärv, men anger såvitt jag kan se\r\ninte någon som helst lösning. Man skall bara tala\r\nom för regeringen att detta är ett problem. Det vet\r\nju många att det är.</pre><pre>Jag skall inte i detalj gå in på hur miljöpartiet vill\r\ninföra och tillämpa bo- och brukarplikt. Det\r\nframgår tydligt och detaljerat av våra motioner.</pre><pre>Fru talman! Jag yrkar bifall till reservation nr 9.</pre><pre>Anf. 142 ANNIKA ÅHNBERG (v) replik:</pre><pre>Fru talman! Om Lars Norberg hade varit kapabel\r\natt läsa innantill hade han i vår reservation nr 5\r\nkunnat läsa att vi säger att det utan en stark bo- och\r\nbrukarplikt finns risk för att fastigheter köps upp\r\nsom kapitalplacering. Det framgår ävenledes av de\r\nandra reservationer som vi har avgett till detta\r\nbetänkande, att det är så vi ser på saken. Det tycker\r\njag inte hade varit alltför svårt att ta reda på för\r\nLars Norberg, om viljan hade funnits.</pre><pre>Men den egentliga anledningen till att jag begärde\r\nreplik var inledningen till Lars Norbergs\r\nanförande, som faktiskt gjorde mig upprörd. Jag\r\nblir upprörd över att anklagas för mord på\r\nlandsbygden. Som Lars Norberg förmodligen vet är\r\nprocessen med utslagning av små jordbruk inte\r\nnågon ny företeelse som har inträtt efter det att\r\nriksdagen förra året beslutade om en ny\r\nlivsmedelspolitik. Den processen har i hög grad\r\nvarit en effekt av den jordbrukspolitik och det\r\nregleringssystem som vi hade tidigare.</pre><pre>Jag är fullt medveten om att den omställning som\r\ndet svenska jordbruket nu befinner sig i är mycket\r\nsvår och leder till stor oro i jordbrukarleden. Jag\r\ntror dock, efter att noggrant ha studerat\r\nmiljöpartiets motioner på detta område, att\r\nbönderna skulle ha betydligt större anledning till\r\noro och vånda om det skulle ha blivit så illa att\r\nriksdagen beslutat om en jordbrukspolitik i\r\nenlighet med de motionerna. Jag tror definitivt inte\r\natt det skulle ha lett till någon som helst\r\nmåluppfyllelse av de mycket vackra ambitioner\r\nsom Lars Norberg i talarstolen gav uttryck för.</pre><pre>Anf. 143 LARS NORBERG (mp) replik:</pre><pre>Fru talman! Jag har mycket väl läst igenom\r\nvänsterpartiets reservation beträffande\r\nutlänningars förvärv och vet att vi på den punkten\r\nhar samma linje, nämligen att bo- och brukarplikt\r\növer hela landet skulle lösa stora delar av detta\r\nproblem. Men vänsterpartiet säger i sin reservation\r\natt det uppstår stora problem om bo- och\r\nbrukarplikt inte införs. Jag frågar då hur\r\nvänsterpartiet tänker lösa problemen om bo- och\r\nbrukarplikt inte införs. Det står nämligen inte i\r\nreservationen.</pre><pre>Nedläggningen av stora delar av svensk\r\njordbruksmark är allmänt erkänd som en följd av\r\ndet beslut som fattades 1990, nämligen att man\r\nkommer att lägga ner ungefär en halv miljon hektar\r\njordbruksmark. Den kommer att planteras igen\r\neller användas för andra ändamål. Miljöpartiets\r\nuppfattning var att man i stället skulle ha ett mindre\r\nintensivt jordbruk och utnyttja större delen av\r\ndenna åkermark för odling av livsmedel. Det\r\nkommer sannolikt att kosta något mer med en\r\nextensiv odling. Därför måste gränsskyddet\r\nanpassas till den situationen. Vi anser att det är det\r\nekologiskt och biologiskt sunda på sikt.</pre><pre>Anf. 144 ANNIKA ÅHNBERG (v) replik:</pre><pre>Fru talman! Av utskottets behandling av ärendet\r\natt döma blir det förmodligen så att vårt förslag inte\r\nvinner kammarens gehör. Vi kommer alltså att\r\nhamna i just den situationen att bo- och brukarplikt\r\ninte gäller i hela landet.</pre><pre>Lars Norberg frågade vad vi i vänsterpartiet skall\r\ngöra åt den saken. Jag returnerar frågan: Vad\r\ntänker miljöpartiet göra åt detta faktum? Man kan\r\nnaturligtvis i andra avseenden bedriva en politik\r\nsom bidrar till att stimulera en levande landsbygd\r\noch uppmuntrar människor till att bosätta sig på\r\nlandsbygden. I övrigt får man försöka att motverka\r\natt jordbruksfastigheter bara uppköps i spekulativt\r\nsyfte.</pre><pre>Med vår reservation avser vi naturligtvis inte att det\r\nskulle vara speciellt sämre om det är utländska\r\nmedborgare som spekulerar än om det är svenska\r\nmedborgare som gör det. Det har vi definitivt inte\r\navsett.</pre><pre>När det gäller den övriga stora jordbrukspolitiska\r\ndebatten är det inte precis läge att ta upp hela den\r\ndiskussionen nu när vi egentligen diskuterar\r\njordförvärvslagstiftningen. Vi får ju tillfälle att\r\nåterkomma till diskussionen om gränsskyddet och\r\ndess betydelse redan i nästa vecka, så jag skall nog\r\ninte ge mig in på någon längre debatt just nu.</pre><pre>Jag vill bara upprepa det som jag tidigare sade. Om\r\nman försöker bedöma de sammantagna\r\nkonsekvenserna av de motioner som miljöpartiet\r\nhar presterat på det jordbrukspolitiska området,\r\nkan jag bara konstatera att ett genomförande av\r\nden politiken skulle ge upphov till en mycket större\r\noro och vånda inom det svenska jordbruket,\r\neftersom miljöpartiets jordbrukspolitik skulle leda\r\ntill mycket stora problem och svårigheter när det\r\ngäller att upprätthålla ett fungerande, levande och\r\neffektivt jordbruk.</pre><pre>Anf. 145 LARS NORBERG (mp) replik:</pre><pre>Fru talman! Det är ledsamt att höra att Annika\r\nÅhnberg anser att ett biologiskt och i stort sett\r\ngiftfritt jordbruk skulle kunna leda till så oerhörda\r\nproblem. Vår förhoppning i miljöpartiet är att ett\r\nsådant jordbruk skall minska problemen på många\r\nområden i livsmedelsproduktionen. På sikt är ett\r\nbiologiskt och giftfritt jordbruk det enda\r\nförsvarliga.</pre><pre>Anf. 146 HÅKAN STRÖMBERG (s):</pre><pre>Fru talman! Vi hade i går en intensiv debatt om\r\njordbruksutskottets ärenden, under vilken det\r\nframgick hur belastat utskottet hade varit. Det var\r\nlikadant förra våren, när vi diskuterade en\r\navreglering av jordbruket. Vi sade då att man måste\r\ngå in på andra lagstiftningsområden.</pre><pre>När vi nu behandlar proposition 155 om en ändring\r\ni jordförvärvslagen är detta en följd av den\r\navreglering som det beslutades om förra året. Jag\r\nvill bara hänvisa till utskottets skrivning. Den är väl\r\navvägd i förhållande till den lagstiftning och de\r\nbeslut som vi har antagit om en avreglering av\r\njordbruket. Jag yrkar avslag på reservationerna och\r\nbifall till utskottets hemställan.</pre><pre>Till Lars Norberg vill jag säga att det är intressant\r\natt -- som jag har gjort under de senaste tre åren\r\noch detta är kanske min sista debatt under denna\r\ntreårsperiod -- lyssna till miljöpartiets företrädare.\r\nVar har ni varit under dessa tre år? Ni har aldrig\r\nställt några krav i vare sig utredningsarbetet eller\r\nutskottet. Men här i kammaren kommer ni fram\r\nmed hur ni vill att det skall vara. Jag vill bara säga\r\ntill Lars Norberg att genomsnittsarealen för de\r\nsvenska jordbruken är drygt 30 hektar. Det går inte\r\natt påstå att de svenska jordbruken är några stora\r\njordbruk.</pre><pre>Det skulle vara mycket intressant att föra en debatt\r\nmed miljöpartisterna, men ni finns aldrig med när\r\ndiskussionerna förs. Ni vill föra den debatten här i\r\nkammaren, men då känner vi andra oss pressade av\r\ntidsnöd. Men kom gärna in i debatten i utskott och\r\nutredningar, så skall vi sakligt nagelfara era\r\nalternativ.</pre><pre>Fru talman! Med det anförda yrkar jag bifall till\r\nutskottets hemställan.</pre><pre>Anf. 147 LARS NORBERG (mp) replik:</pre><pre>Fru talman! Jag har tyvärr inte haft nöjet att\r\nmedverka i jordbruksutskottet, men jag har förstått\r\natt det har varit väldigt ont om debattid även där.</pre><pre>Vi försöker att klargöra våra ståndpunkter i\r\nmotioner när det gäller både jordbruks- och\r\nmiljöfrågorna. Jag hoppas att Håkan Strömberg\r\ninte anser att det har varit någon brist på motioner\r\noch klarlägganden från vår sida i fråga om\r\njordbrukspolitiken.</pre><pre>Anf. 148 HÅKAN STRÖMBERG (s) replik:</pre><pre>Fru talman! Det är inte brist på motioner, utan det\r\när brist på nya alternativ. Alla förslag som ni har\r\nfört fram har prövats, men Lars Norberg säger att\r\nhan inte har haft nöjet att delta. Men era stolar står\r\nju ständigt tomma. Det skulle vara intressant om ni\r\nändå hade ambitionen att fylla platserna med den\r\nkunskap som ni -- när ni kom in i riksdagen -- sade\r\natt ni hade. Ni skulle visa att miljöpartiet var ett\r\nalternativ. Vi har inte sett detta alternativ.</pre><pre></pre><pre>Anf. 149 LARS NORBERG (mp) replik:</pre><pre>Fru talman! Miljöpartiet har en plats i varje\r\nutskott. Det vore intressant att höra av Håkan\r\nStrömberg hur många gånger som vår plats i\r\njordbruksutskottet har stått tom. Jag undrar om jag\r\nkan få siffran, eller åtminstone en ungefärlig siffra.\r\nI det utskott som jag är ledamot av vet jag inte att\r\nmiljöpartiets plats har stått tom någon gång.</pre><pre>Beträffande våra yrkanden och motioner innehåller\r\ndessa det alternativ som vi nu talar om. Bo- och\r\nbrukarplikt införde miljöpartiet i sitt partiprogram\r\n1984, eller om det möjligtvis var 1983. Detta krav\r\nhar funnits med sedan dess.</pre><pre>Så snart vi kom in i riksdagen började vi att\r\nmotionera om att bo- och brukarplikt skall gälla,\r\noch det är vad diskussionen här i kväll handlar om.</pre><pre>Anf. 150 HÅKAN STRÖMBERG (s) replik:</pre><pre>Fru talman! Det är riktigt att er plats i\r\njordbruksutskottet inte har stått tom, men det\r\ngäller också att fylla den med innehåll. Jag var med\r\ni den jordbrukspolitiska arbetsgruppen och där\r\nstod miljöpartiets plats tom vid de allra flesta\r\nsammanträden.</pre><pre>Anf. 151 SVEN ERIC LORENTZON (m):</pre><pre>Fru talman! Under en ganska lång följd av år har\r\nmoderata samlingspartiet motionerat och fört fram\r\nförslag om en förenkling av jordförvärvslagen.</pre><pre>Sören Wiberg har som ensamutredare sett över\r\ndetta lagkomplex. Han har på ett förtjänstfullt sätt\r\nvisat att lagen inte har uppfyllt de mål som den var\r\ntänkt att uppfylla. Det är alltså en dålig lag som inte\r\nhar fungerat.</pre><pre>Om man vill komma till rätta med\r\njordförvärvslagen, kan man gå två vägar. Den ena\r\nvägen är att konstatera att lagen inte har fungerat,\r\natt den är ganska tandlös och att man därför lika\r\ngärna kan ta bort den.</pre><pre>Den andra vägen är att konstatera att\r\njordförvärvslagen har fungerat på ett tillräckligt bra\r\nsätt, och att man därför bör gå in och reglera\r\nytterligare. Alltså: reglering föder regleringar.</pre><pre>Det är de alternativ som man har haft. Som tur var\r\nlade Sören Wiberg fram förslag om att man skulle\r\navreglera mera.</pre><pre>Håkan Strömberg åberopade här tidigare\r\npropositionen. I den sägs att det med en ändrad\r\nlivsmedelspolitik ställs krav på lantbrukarna att de\r\nskall agera som företagare. Om lantbrukarna går\r\nmed på detta, skall de också få möjligheter att inom\r\nvissa ramar agera som företagare. Det fordrar då,\r\nom vi skall ut på en fri marknad, också ökad frihet\r\natt handla mark, som utgör en av\r\nproduktionsresurserna.</pre><pre>Den lagstiftning som har gällt fram till nu har inte\r\ntagit hänsyn till att det finns både ett köpar- och ett\r\nsäljarintresse. Jag skall inte utveckla detta\r\nnärmare, för det tillåter inte min taletid. Men jag\r\nvill bara säga att nuvarande lagstiftning inte har\r\nlämnat utrymme för marknadsinstrumenten, utan\r\nden har i stället fört med sig en oacceptabel\r\ninblandning i affärerna av utomstående.</pre><pre>Bo- och brukarplikt hör till regionalpolitiken. Jag\r\ntror att man borde fundera väldigt noga över vad en\r\nsådan plikt kan innebära. I de verkliga\r\nglesbygdsområdena, där man skulle ha bo- och\r\nbrukarplikt, måste man i så fall se till att de som bor\r\ndär har försörjningsmöjligheter. Då skall vi driva\r\nlandsbygdspolitik, och visserligen kan\r\njordbrukspolitiken utgöra en del av denna, men då\r\nmåste man se till att de människor som bor i de\r\nverkliga glesbygdsområdena har möjligheter att\r\npendla osv. Jag tror att beskattningen har en\r\nbetydligt större inverkan på boendet i glesbygden\r\nän vad lagstiftningen har. Därför avvisar vi det\r\nregionalpolitiska resonemang som förs i\r\npropositionen.</pre><pre>När det gäller de mest utsatta områdena i det här\r\nlandet från arrenderingssynpunkt, främst\r\nKopparbergs län, har jag också svårt att begripa hur\r\nman med jordförvärvslagstiftningen skall kunna\r\nlösa arrenderingsproblemen. Jag har svårt att tro\r\natt det går. Vi ställer oss avvisande till detta,\r\neftersom det är onödigt.</pre><pre>Fru talman! Jag vill yrka bifall till reservation 2, där\r\nvi drar gränsen för förvärvsprövning mellan fysisk\r\noch juridisk person. En enskild persons köp skall\r\ninte förvärvsprövas. Däremot vill vi hålla fast vid\r\nden gamla regeln att det för juridiska personer skall\r\ngälla samma förvärvsprövning som i dag.</pre><pre>Jag yrkar bifall till reservation 2.</pre><pre>Anf. 152 ANNIKA ÅHNBERG (v) replik:</pre><pre>Fru talman! Mot bakgrund av det som Sven Eric\r\nLorentzon sade om att man vill inskränka lagens\r\ntillämpningsområde har jag litet svårt att förstå\r\nvarför man i så fall inte anser att vänsterpartiets\r\nförslag är ett steg i rätt riktning. Vårt förslag\r\ninnebär en ytterligare inskränkning av de fall där\r\ndet behövs en förvärvsprövning. Om man i hela\r\nlandet har principen att den som har för avsikt att\r\nbo och bruka en fastighet ges företräde, dvs. får\r\nköpa fastigheten utan prövning, innebär det att\r\nman begränsar lagens tillämpningsområde. Det\r\nborde väl vara tilltalande med tanke på de\r\nmoderata ståndpunkterna. Jag har litet svårt att\r\nförstå logiken i resonemanget.</pre><pre>Anf. 153 LARS NORBERG (mp) replik:</pre><pre>Fru talman! Vi från miljöpartiet har inte yrkat\r\navslag på förslaget om lagen, men vi har yrkat på\r\natt en utredning skall tillsättas om bo- och\r\nbrukarplikt som skall mynna ut i ett lagförslag om\r\ndetta. Det är mycket möjligt att det är som Annika\r\nÅhnberg säger, nämligen att man i det lagförslaget\r\nförmodligen kan ta bort den prövningsplikt som\r\nföreligger om man i stället får en bestämmelse som\r\ninnebär att den som köper jorden skall bo på den\r\noch bruka den.</pre><pre>När det gäller Sven Eric Lorentzons inställning till\r\njorden såsom en kapitaltillgång som man kan få\r\nskaffa och sälja utan att ha något större ansvar för\r\nden, kan jag bara konstatera att vi har en annan syn\r\npå ägandets ansvar än Sven Eric Lorentzon.</pre><pre>Anf. 154 HÅKAN STRÖMBERG (s) replik:</pre><pre>Fru talman! Det som Sven Eric Lorentzon tog upp\r\nframför allt när det gäller skattelagstiftningen i\r\nfråga om jordförvärv vet vi att detta är eliminerat\r\ngenom den nya skattelagen.</pre><pre>När det sedan gäller strukturförändringarna är\r\njordförvärvslagen ett instrument. Men jag säger\r\ninte att den i alla delar är ett avgörande instrument\r\nför att underlätta strukturförändringar. Men den\r\ninnebär en möjlighet att lugna ner detta genom att\r\nman har undantag på dessa områden.</pre><pre>Detta är förmodligen sista gången som jag\r\ndebatterar med Sven Eric Lorentzon, eftersom han\r\nhar sagt att han nu skall lämna riksdagen -- för oss\r\nandra är det kanske mer osäkert -- vill jag tacka\r\nhonom för hans tid i utskottet och hans intressanta\r\ndebatter i kammaren. Jag vet att Sven Eric\r\nLorentzon ofta är mycket påläst och kunnig. Vi har\r\ninte alltid haft samma syn på saker, men det har\r\nändå funnits en kamratanda, och jag respekterar\r\nSven Eric Lorentzons kunskaper och åsikter. Jag\r\nvill tacka honom för det som han har lärt mig och\r\nför hans vänskap. Och jag önskar honom lycka till\r\nmed det som han kommer att syssla med i\r\nfortsättningen.</pre><pre>Anf. 155 SVEN ERIC LORENTZON (m)\r\nreplik:</pre><pre>Fru talman! Jag hade inte tänkt, och har heller inte\r\nförberett mig för, att gå in i en djupare ideologisk\r\ndebatt om jordförvärvspolitiken.</pre><pre>Annika Åhnberg sade att man kan ha\r\nförvärvsprövning i hela landet. Men min logik säger\r\nmig att på det sättet som jag har upplevt\r\nförvärvsprövning hitintills är större delen av\r\nförvärven släktförvärv och går utanför\r\nförvärvsprövningen. Dessutom anser jag att detta\r\nger för stort utrymme för godtycke.</pre><pre>Jag skall ge Lars Norberg ett exempel, som jag har\r\nberättat om många gånger tidigare när jag har varit\r\nute och talat, men även Lars Norberg kan behöva\r\nhöra detta.</pre><pre>I min hemby fanns ett äldre par. De hade fyra barn,\r\ntvå flickor och två pojkar. De lade ner allt som de\r\ntjänade på ungarnas utbildning, och det gjorde de\r\njättebra. Barnen utbildade sig till ingenjör, lärare\r\noch sköterska. Denna man och kvinna var helt\r\nutslitna och hade begärt undantag från ATP,\r\neftersom de inte hade haft råd att vara med -- man\r\nkunde ju begära undantag. De blev erbjudna ett\r\nmycket bra pris av grannens son för sin fastighet.\r\nHan hade en villa nere i byn och ville flytta hem till\r\ngranngården och hjälpa sin far. Alla skulle tjäna på\r\ndetta. Men dessa äldre människor blev nekade att\r\nsälja fastigheten därför att priset var för högt. De\r\nfick sänka priset. Nu är detta några år sedan, och\r\njag tror inte att de skulle blivit nekade i dag.</pre><pre>Då säger jag så här: Denna familj som hade slitit\r\noch släpat hela sitt liv hindrades av myndigheterna\r\natt ta ut sin välförtjänta pension. De såg ju sin\r\nfastighet som en pension.</pre><pre>Herr Norberg, jag undrar vilket samhälle som ni i\r\nmiljöpartiet vill ha om allt detta skall prövas. Då\r\nkommer sådana som herr Norberg och andra\r\nmiljöpartister att sitta och reglera vem som bor var.\r\nJag beklagar detta, och jag önskar inte landsbygden\r\natt hamna i en sådan situation igen. Jag tror mycket\r\nmer på frihet och marknadskrafter, vilket är ett ont\r\nord för många, men jag tror att marknadskrafterna\r\ni detta sammanhang sköter detta betydligt bättre än\r\nandra.</pre><pre>Anf. 156 ANNIKA ÅHNBERG (v) replik:</pre><pre>Fru talman! Det är inte så att vi från vänsterpartiet\r\nälskar regleringar för deras egen skull och för att vi\r\nså gärna vill att samhället skall lägga sig i precis alla\r\ndelar av människors liv. Men ibland kan\r\nalternativet, dvs. de fria marknadskrafterna, vara\r\nännu värre. Och det tycker vi i det här fallet.</pre><pre>Sven Eric Lorentzon har redogjort för ett enskilt\r\nfall. Och jag kan hålla med honom om att\r\nkonsekvenserna var mycket olyckliga. Men det\r\nfinns oerhört många fall där avsaknaden av\r\nreglering och de fria marknadskrafternas\r\ntillämpning också leder till mänskliga tragedier.\r\nDet svåra är just att göra avvägningen,\r\nbalansgången. Jag har från moderat håll inte hört\r\nnågot förslag eller någon syn på hur man skall\r\nkomma åt de problem som denna lagstiftning är\r\navsedd att komma åt. Hur menar moderaterna att\r\nman från samhällets sida skall försöka vara med och\r\ni någon mån ge företräde för dem som vill bo på\r\nlandsbygden och bruka en jordbruksfastighet, eller\r\när det fullkomligt ointressant? Skall man från\r\nsamhällets sida inte på något sätt försöka bidra till\r\natt upprätthålla en levande landsbygd. Vad denna\r\nlagstiftning handlar om är inte att förbjuda andra\r\ntyper av förvärv utan att man undantar de som vill\r\nbo och bruka från förvärvsprövningen, men man\r\nprövar de andra förvärven. Jag undrar hur man från\r\nmoderat sida i stället vill åtgärda dessa problem.</pre><pre>Anf. 157 LARS NORBERG (mp) replik:</pre><pre>Fru talman! När man genomför bo- och brukarplikt\r\nupphör ju all prisreglering. Då tar marknaden över\r\nså att jorden kommer att värderas efter dess\r\nproduktionsförmåga av dem som är villiga att bo på\r\noch bruka fastigheten. Den principen är förfärligt\r\nenkel, Sven Eric Lorentzon. Det är en\r\nmarknadsekonomisk princip. Det enda som är\r\nviktigt är att jordens värde sätts efter dess\r\nbruksvärde och inte efter rekreationsvärde eller\r\nspekulationsvärde. Därigenom förpliktar sig den\r\nsom förvärvar en fastighet också att bo på och\r\nbruka den. Detta hade väl även gällt det gamla\r\nparets köpare om han som bodde i villan i byn hade\r\nvarit villig att som deltids- eller heltidsjordbrukare\r\nta över. Då hade det varit helt i i sin ordning.</pre><pre>Men vi har aldrig kommit med några förslag om\r\nprisreglering i detta sammanhang. Tvärtom kan\r\ndetta innebära att all prisreglering avskaffas,\r\neftersom jorden blir värderad efter det som den\r\nverkligen skall användas för. Vi har alltså en\r\nmycket stark känsla för jordens värde såsom det\r\nabsolut mest livsnödvändiga för alla människor som\r\nbor i detta land och alla människor som bor på\r\ndenna planet.</pre><pre>Anf. 158 SVEN ERIC LORENTZON (m)\r\nreplik:</pre><pre>Fru talman! Det finns ingen anledning att föra\r\nnågon ytterligare debatt om detta. Förvisso vill jag\r\nhemskt gärna att folk bor på landsbygden. Jag bor\r\nsjälv på landsbygden, och har förmånen att besitta\r\nen släktgård. Få människor vet vad tradition,\r\nägande och brukande innebär såsom en bonde som\r\nhar fått ta över släktgården.</pre><pre>Jag blir litet illa berörd av att bli missförstådd, men\r\ndet är väl jag som uttrycker mig dåligt. Visst vill vi\r\natt folk skall få bo på landsbygden. Men jag tror\r\ninte att man åstadkommer det med denna\r\nlagstiftning. Jag tror att man åstadkommer det\r\ngenom att stimulera folk. Och jag ber er att fundera\r\npå detta. Det finns nämligen en uppenbar risk att\r\nman så att säga leder in folk att bosätta sig på\r\nlandslbygden där de inte kommer att ha möjlighet\r\natt försörja sig och sin familj. Jag varnar för det.</pre><pre>Som Lars Norberg säger försvinner prisprövningen,\r\nvilket jag tycker är riktigt. Det finns nämligen ingen\r\nbyråkrat som kan sätta marknadsvärdet, man kan\r\nknappt sätta bruksvärdet, eftersom det inte finns\r\ntvå bönder i det här landet som är lika. Vi har olika\r\nmetoder, vi ser olika på detta, och vi värderar\r\nsakerna olika. Jag är hemskt glad över att\r\nprisprövningen i alla händelser försvinner. Äntligen\r\nkan man få sin fastighet värderad, och det får man\r\nfrämst genom en köpare som är intresserad.</pre><pre>Fru talman! Jag tänker inte inlåta mig på någon\r\nlängre debatt, utan jag slutar med detta.</pre><pre>Anf. 159 BENGT ROSÉN (fp):</pre><pre>Fru talman! Jag ber om överseende för att jag inte\r\nfanns i kammaren när behandlingen av detta\r\nbetänkande inleddes. Kl. 17.30 bedömde jag att jag\r\nkunde bevista ett sammanträde fram till kl. 20.00.\r\nMen efter vad jag förstår har det gått undan i\r\ntalarlistan under denna tid.</pre><pre>Såsom andra talare har utvecklat tycker även vi från\r\nfolkpartiet liberalerna att det nu är dags att\r\navveckla byråkratin också kring förvärv av\r\njordbruksfastigheter. Riksdagen fattade förra året\r\nett beslut om en femårig omställningstid, varunder\r\njordbruket skall avregleras och marknadsanpassas.\r\nNär lantbrukarna därmed skall likställas med andra\r\nföretagare, är det naturligt att de även efter eget\r\ngottfinnande får förvärva och försälja de fastigheter\r\nsom företagen bedrivs på och inte behöver ta\r\nhänsyn till att statsmakten skall avgöra vem som får\r\nköpa.</pre><pre>Precis som regeringen har föreslagit tycker vi att\r\nman skall behålla en prövning för juridiska\r\npersoner. Vi tycker även att man i särskilt\r\nägosplittrade områden, där länsstyrelsen har\r\nantagit en strukturplan, skall behålla\r\njordförvärvsprövningen. Jag tänker då i första hand\r\npå skogsområden med väldigt smala skiften, som\r\nomöjliggör en rationell skogsskötsel. I övrigt vill vi\r\ninte ha några inskränkningar för fysiska personer.</pre><pre>Jag vill med detta yrka bifall till vår reservation 3.</pre><pre>Jag tar inte detta tillfälle i akt att tacka Sven Eric\r\nLorentzon, eftersom jag hoppas att få möta honom\r\ni debatt här i kammaren i nästa vecka.</pre><pre>Anf. 160 ANNIKA ÅHNBERG (v):</pre><pre>Fru talman! Jag begärde ordet på nytt med\r\nanledning av det replikskifte som jag tidigare hade\r\nmed Lars Norberg. Replikmöjligheterna gav mig\r\ninte tillfälle att bli klar med den diskussionen. Med\r\nanledning av Lars Norbergs sista replik vill jag\r\ntillägga att jag och vänsterpartiet i väldigt hög grad\r\ndelar uppfattningen att ett ekologiskt anpassat\r\njordbruk, det som kallas alternativ odling, är\r\noerhört viktigt. I dag kan man säga att det är en\r\nnisch, som det brukar heta med ett modeord, inom\r\njordbruket, eftersom det omfattar ungefär 40 000\r\nhektar av de 2,9 miljoner hektar åker som finns.</pre><pre>Jag håller helt med om att detta i framtiden måste\r\nbli den bärande delen i jordbruket av de skäl som\r\nvi har talat om. Jordbruket måste ha ett fungerande\r\nkretslopp. Man skall inte ständigt behöva tillföra\r\nenergi utifrån och göra jordbruket beroende av\r\ndetta.</pre><pre>Frågan är hur man kommer dit. Det räcker inte\r\nmed att säga att vi vill att jordbruket skall finnas i\r\nhela landet, att det skall vara lönsamt i hela landet\r\noch att det skall vara ekologiskt anpassat. Det\r\nhandlar även om den ganska mödosamma\r\nprocessen att hitta de metoder som möjliggör detta.\r\nDär tycker jag att miljöpartiets politik brister: inte\r\ni ambitionen, som jag delar, men i metoderna.</pre><pre>De motioner som jag har haft tillfälle att studera\r\ninnebär sammanfattningsvis en oerhört hård\r\ndetaljstyrning och reglering av det svenska\r\njordbruket och en tvångsanpassning till det\r\nekologiska lantbruket. Det måste ändå vara en\r\nprocess, som sträcker sig över tiden och som bygger\r\npå att de svenska jordbrukarna ansluter sig till\r\ndessa tankar, därför att de vill bruka jorden på detta\r\nsätt. Därvidlag har vi skilda meningar. Vi tror inte\r\natt det svenska jordbruket skulle överleva den\r\nmycket hårdhänta omställnings- och\r\ndetaljregleringsprocess som miljöpartiet vill leda\r\ndet in i. Därför tycker jag att det är minst sagt\r\növermaga av miljöpartiet att anklaga alla andra\r\npartier för att bedriva mord på det svenska\r\njordbruket och den svenska landsbygden, medan\r\nmiljöpartiet skulle vara den stora räddaren. Riktigt\r\nså enkelt är förhållandet faktiskt inte.</pre><pre>Anf. 161 LARS NORBERG (mp):</pre><pre>Fru talman! Det är glädjande att vi är överens om\r\nde långsiktiga målen. Det borde kunna leda till en\r\nfruktbar diskussion också om medlen. Sedan 1950-\r\ntalet har svenskt jordbruk förlorat ungefär 700 000\r\nhektar genom nedläggningar, igenplanteringar,\r\nförbuskning osv. Nu väntar man sig att ytterligare\r\n500 000 hektar skall tas bort ur\r\nlivsmedelsproduktionen.</pre><pre>Vår uppfattning är att större delen av\r\njordbruksmarken bör användas för\r\nlivsmedelsproduktion. De medel som vi har anvisat\r\när kraftigt höjda avgifter på konstgödning och\r\nbekämpningsmedel, som sedan skall återföras till\r\njordbruket. Det är en viktig metod. Sedan\r\nkonstaterar vi naturligtvis att vi har ett klimat, som\r\ngör att en fullständigt öppen världsmarknad för\r\njordbruket är en omöjlighet, om vi över huvud\r\ntaget vill ha ett jordbruk i detta land. Vi får se till\r\natt det finns ett sådant gränsskydd att vi kan\r\nupprätthålla jordbruket i landet och utnyttja denna\r\nresurs.</pre><pre>Beklagligtvis är världsmarknaden sådan just nu att\r\nmånga fattiga människor inte har råd att köpa den\r\nmat som de behöver. Att i den situationen säga\r\nokej, de har inte råd att köpa vår mat och alltså\r\nskall vi lägga ner vår jordbruksmark, tycker vi är ett\r\ngrundläggande fel.</pre><pre>De förslag som vi har lagt fram tycker jag inte\r\nantyder någon hög grad av detaljreglering.\r\nAvgiften på konstgödsel och bekämpningsmedel är\r\nen ganska normal statlig styråtgärd av samma\r\nkaraktär som dem som redan finns. Jag förstår inte\r\nriktigt vad Annika Åhnberg menar med att vi vill\r\ndetaljreglera. Det är intressant att höra från\r\nvänsterpartiet, som normalt anses vara det parti\r\nsom vill detaljreglera mest, denna anklagelse att vi\r\ni miljöpartiet står för detaljreglering. Vi vill\r\nanvända så generellt verkande medel som möjligt i\r\nvår politik.</pre><pre>Anf. 162 ANNIKA ÅHNBERG (v):</pre><pre>Fru talman! Lars Norberg tycks ha fördomar om\r\nvänsterpartiet, men jag har inga förhoppningar om\r\natt i detta replikskifte kunna ändra på dem. Men\r\njag vill gärna uppmana honom att noggrant studera\r\nsitt eget partis jordbruksmotioner.</pre><pre>Såvitt jag vet finns det inget parti i den svenska\r\nriksdagen som förordar att vi skall ha en helt fri och\r\nöppen handel utan något gränsskydd när det gäller\r\nlivsmedel. Detta tror jag att Lars Norberg har\r\nmissuppfattat. I det globala perspektivet har man i\r\nstället i en lång rad undersökningar konstaterat --\r\noch jag delar denna uppfattning -- att det största\r\nhindret för tredje världens länder att utveckla sitt\r\njordbruk och delta i en livsmedelshandel på rimliga\r\nvillkor är just den höga graden av subventioner och\r\nskydd som industriländerna har för sitt eget\r\njordbruk. Vill man göra tredje världens länder en\r\ntjänst, bör man se till att de får möjlighet att handla\r\nmed livsmedel på rimliga villkor.</pre><pre>Man har nyligen av andra skäl två gånger efter\r\nvarandra ganska kraftigt höjt miljöavgifterna på\r\nbekämpningsmedel och handelsgödsel. Jag delar\r\nuppfattningen att man skall ha miljöavgifter. När\r\nman så småningom avskaffar\r\nprisregleringsavgifterna på dessa produkter, bör de\r\növerföras till en miljöavgift. Om man i detta läge\r\ngår in för ytterligare höjningar av miljöavgifterna,\r\när det inte alls säkert att detta får en styrande effekt\r\ni den riktning som miljöpartiet föreställer sig,\r\nnämligen att jordbrukarna hux flux slutar med\r\ndessa produkter och i stället omedelbart ger sig in\r\npå alternativ odling. Det kan få helt andra effekter.\r\nDet kan leda till att man i stället över huvud taget\r\nger upp jordbruket, men det var inte detta som vi\r\nville uppnå.</pre><pre>Anf. 163 LARS NORBERG (mp):</pre><pre>Fru talman! Rom byggdes inte på en dag.\r\nOmställning av svenskt jordbruk kan inte heller ske\r\npå en dag. Men det gäller att börja och komma i\r\ngång med omställningen till ett ekologiskt sunt\r\njordbruk. Om jag är rätt underrättad, har\r\nvänsterpartiet alldeles nyligen uttalat att det\r\naccepterar ett sänkt gränsskydd i år trots den\r\növerenskommelse som träffades i\r\njordbruksuppgörelsen förra året. Detta kommer\r\nnog att leda till ytterligare svårigheter och\r\nytterligare nedläggningar av jordbruksmark.</pre><pre>Anf. 164 ANNIKA ÅHNBERG (v):</pre><pre>Fru talman! Som jag förut sade kommer riksdagen\r\nredan i nästa vecka att få tillfälle att diskutera\r\ngränsskyddet. Jag tror att det är bättre att vi\r\nåterkommer till denna debatt i det sammanhanget.</pre><pre>Vi från vänsterpartiet menar att en\r\nlivsmedelspolitik måste vara till nytta både för\r\nkonsumenter och för producenter. Därför tycker vi\r\natt gränsskyddet skall förhålla sig till de inhemska\r\nprisnivåer som man får efter den avreglering som\r\nman fattade beslut om förra året i fullt medvetande\r\nom att den skulle leda till ett prisfall. De effekterna\r\nskall föras fram och komma även konsumenterna\r\ntill godo.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre></pre><pre>11 § Prövningsförfarandet vid ansökan om\r\nvapenfri tjänst</pre><pre>Föredrogs</pre><pre>försvarsutskottets betänkande</pre><pre>1990/91:FöU9 Prövningsförfarandet vid ansökan\r\nom vapenfri tjänst (prop. 1990/91:169).</pre><pre>Anf. 165 CARL-JOHAN WILSON (fp):</pre><pre>Värderade talman! Ett enigt försvarsutskott\r\nföreslår att riksdagen antar ett av regeringen\r\nframlagt förslag om ändring i lagen om vapenfri\r\ntjänst.</pre><pre>Ett större ansvar kommer att läggas på den enskilde\r\nvärnpliktige. Hittills har en utredare försökt\r\nkomma underfund med om den värnpliktiges\r\nmotvilja mot att lära sig använda vapen är så stark\r\natt han skall beviljas vapenfri tjänst. Med det\r\nförslag, som vi nu skall göra till beslut, kommer en\r\nvärnpliktigs ansökan om vapenfri tjänst att bifallas\r\npå den vapenfries egen försäkran om han -- som det\r\nstår i lagtexten -- kan antas ha en sådan allvarlig\r\npersonlig övertygelse rörande bruk av vapen mot\r\nannan som är oförenlig med\r\nvärnpliktstjänstgöringen.</pre><pre>Värderade talman! Detta är en väldig framgång för\r\nde vapenfria tjänstepliktiga. De har ofta känt sig\r\nkränkta och missförstådda av nitiska utredare. Nu\r\nsätts den värnpliktiges egen ärlighet i första\r\nrummet.</pre><pre>Även för folkpartiet liberalerna -- och våra\r\nföregångare i Sveriges riksdag -- är det här ett\r\nhistoriskt ögonblick.</pre><pre>Tusentals svenska män har dömts till fängelse,\r\ndärför att deras eget samvete hindrat dem från att\r\nbära vapen. Denna konflikt mellan staten och den\r\nenskilde har ofta diskuterats i riksdagen.</pre><pre>Den första motionen i ämnet väcktes redan 1898 av\r\nJacob Byström -- en av det svenska frisinnets stora\r\npionjärer i riksdagen. Sedan dess har frisinnade,\r\nliberaler och folkpartister gång på gång föreslagit\r\nmer humana villkor för dem som av samvetsskäl\r\ninte vill utbilda sig i vapens bruk. Via ett antal\r\nförbättringar under årens lopp har vi nu nått ända\r\nfram, som man brukar säga.</pre><pre>Jag ser att på läktaren sitter folkpartisten Sven\r\nGavlevik. Han har utanför riksdagen i en mängd\r\ntidningsartiklar pläderat för bättre behandling av\r\nde vapenfria tjänstepliktiga. Även för honom\r\nmåste försvarsutskottets betänkande vara ett\r\nsynnerligen välkommet dokument.</pre><pre>Jag vill inte att mitt inlägg här skall uppfattas som\r\natt jag slår mig för mitt bröst och endast berömmer\r\nfolkpartiet liberalerna för ett enhälligt utskotts\r\nbetänkande om förfarandet vid ansökan om\r\nvapenfri tjänst. Ni har nog ändå förståelse för att\r\njag med stor glädje fullföljer en 93 år lång kamp för\r\nde vapenfria med att yrka bifall till\r\nförsvarsutskottets hemställan i betänkande\r\n1990/91:FöU9.</pre><pre>Värderade talman! Jag vill sluta med att citera ur\r\ntvå olika skrifter för att beskriva dem som vägrar\r\nbära vapen. Så här står det bl.a. i Jacob Byströms\r\nmotion -- nr 32 i Sveriges riksdag 1898: ''Vidare bör\r\nerinras derom, att dessa personer icke i något som\r\nhelst afseende äro farliga för samhället. De äro\r\nfredliga medborgare, som icke gjort sig skyldiga till\r\nlaster och brott. De lefva ett fromt lif och vilja vara\r\ntrogna undersåtar. De vörda Konungen och älska\r\nfäderneslandet, men de hålla före, att de kunna visa\r\nKonungen sin vördnad och fosterlandet sin kärlek\r\nutan att lära sig vapnens bruk.''</pre><pre>Det var alltså 1898.</pre><pre>En modernare version har Tage Danielsson skrivit.\r\nFörst citerar han dåvarande justitieminister\r\nLennart Geijer:</pre><pre>''Min bestämda uppfattning är att frihetsberövande\r\ni någon form bara kan försvaras med rena\r\nskyddssynpunkter. En del människor måste på\r\nnågot sätt tas om hand för att vi skall kunna skydda\r\noss från dem. Det gäller yrkesmässigt bedriven\r\nbrottslighet, narkotikalangare, grova våldsmän,\r\nosv.''</pre><pre>I ett upprop med anledning av att en\r\nhungerstrejkande vapenvägrare släpptes ur\r\nfängelse skriver Tage Danielsson:</pre><pre>''Lås era dörrar! Friden är slut!</pre><pre>Vapenvägrarn har sluppit ut!</pre><pre>Upptrappa kampen mot ickevåldsverkare!</pre><pre>Skaffa poliserna muskelförstärkare!</pre><pre>Tänk om han kommer där, kristen och galen,</pre><pre>och vägrar anfalla folk på Centralen!</pre><pre>Tänk om han gör sig oskyldig till dråp,</pre><pre>orånar gummor och oblåser skåp!</pre><pre>Tänk om han ickevåldför sej på tjejer!</pre><pre>Sätt'en i buren igen, Lennart Geijer!</pre><pre>Mot en sån där kan man inte va snäll.</pre><pre>Somliga måste man sätta i cell.</pre><pre>Humanitet, i princip, är försvarlig,</pre><pre>men denne man är ju samhällsofarlig!</pre><pre>Stoppa den brottsliga galenskapen:</pre><pre>skyldig till oinnehav av vapen!</pre><pre>Sätt honom åter på slangmatsdieten!</pre><pre>Han är en fara för osäkerheten.''</pre><pre>Värderade talman! Kampen för en\r\nrespektingivande behandling av vapenvägrare är\r\nförd till ett lyckligt slut.</pre><pre>I detta anförda instämde Lars Norberg (mp).</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>12 § Sotningsverksamheten</pre><pre>Föredrogs</pre><pre>försvarsutskottets betänkande</pre><pre>1990/91:FöU10 Sotningsverksamheten (prop.\r\n1990/91:161).</pre><pre>Anf. 166 HANS LINDBLAD (fp):</pre><pre>Fru talman! Om det föregående ärendet innebär\r\natt ett av de principiellt viktigaste besluten under\r\ndet här riksmötet fattas efter nästan 100 års kamp\r\nför respekt för individen som nu har förts till sitt\r\nslut, är det här ett litet mera prosaiskt betänkande.\r\nDet handlar om sotning.</pre><pre>Även här kan man tänka litet bakåt i tiden. Jag\r\nhävdar att vårt sotningsväsende egentligen är ett\r\nslags kvarleva av skråväsendet. Man kan säga -- det\r\ngäller den offentliga sektorn -- att det som finns har\r\nett oerhört övertag mot någonting nytt. Att\r\nnågonting finns är det starkaste argumentet för att\r\ndet skall finnas kvar.</pre><pre>Frågan ställdes inte minst här i riksdagen för ett\r\nantal år sedan: Behövs sotning? Då sade man i\r\nriksdagen att man inte visste det, men att man\r\nskulle kunna låta verken undersöka saken. Hade\r\nman velat införa någonting hade det naturligtvis\r\ninte räckt som argument, men när man skall ta bort\r\nnågonting måste man först veta om det behövs.</pre><pre>Det har tagit nu ett halvt årtionde för att utreda\r\ndetta, vilket skett med hjälp av en myndighet och\r\nnaturligtvis av representanter för sotarna. Man har\r\nkommit fram till att det nog är bra med sotning. Det\r\ngår inte att säga att det skulle bli fler bränder om\r\nman inte hade sotning, men sotning är förmodligen\r\nbra. Det är naturligtvis svårt över huvud taget i det\r\npolitiska arbetet att ompröva saker, eftersom det är\r\nett så oerhört trögt system och det som finns har ett\r\nså oerhört övertag.</pre><pre>Nu föreligger alltså en fyrpartireservation, som i ett\r\navsnitt utgår från en enskild motion av Barbro\r\nSandberg och som gäller sotning. Man skriver i\r\nreservationen ''att regeringen bör pröva\r\nmöjligheten att låta det reglerade kravet på\r\nsotning -- -- -- utgå ur räddningstjänstlagen -- -- --.''\r\nDet innebär inte att man vet om sotning är bra eller\r\ninte. Men det får man bedöma. Det finns väldigt\r\nmycket som kan vara bra när det gäller att undvika\r\nbränder -- hur folk uppträder, olika material osv.\r\nDet finns mycket att göra där. Sotning är en av\r\nmånga åtgärder, och den får vägas mot andra. Det\r\nnaturliga är att försäkringsbolagen betonar att det\r\när viktigt med sotning och att det påverkar\r\npremierna. Det blir förmodligen så nu att vi sätter\r\nin väldigt mycket resurser på sotningssidan. Hade\r\npengarna satsats på annan brandförebyggande\r\nverksamhet, hade det förmodligen varit bättre.\r\nDetta innebär alltså inte att sotning skall upphöra,\r\nutan det får ankomma på de människor som bor i\r\noch äger hus att ordna saken tillsammans med\r\nförsäkringsbolagen. Det behövs inte någon speciell\r\nlagstiftning om detta.</pre><pre>Jag yrkar, fru talman, bifall till reservation 2.</pre><pre>Anf. 167 ARNE ANDERSSON i Ljung (m):</pre><pre>Fru talman! Jag är sannolikt inte den rätte att för\r\ndet första replikera Hans Lindblad och för det\r\nandra att yrka bifall till utskottets hemställan vad\r\navser momenten 1 och 3. Om jag likväl gör det, så\r\ngör jag det på den, som vi moderater tycker,\r\ntämligen goda grunden att när det gäller\r\nfolkpartiets reservation 1 tycker vi ungefär lika.\r\nMen vi har uppriktigt sagt i vår grupp inte\r\ndiskuterat de praktiska konsekvenserna av att helt\r\nprivatisera räddningstjänsten i denna del. Det för,\r\nfru talman, med sig att jag inte är beredd att stödja\r\nden, även om jag för övrigt delar denna synpunkt.</pre><pre>Hur det nu blir, fru talman, med yrkandet angående\r\nmoment 2 vet jag inte. Rimligen kommer ingen att\r\nyrka bifall på den punkten, men vi får väl se hur det\r\nblir när propositioner ställs på detta i morgon. Det\r\nvore intressant att erfara en situation där ingen de\r\nfacto har yrkat bifall på en punkt, men där möjligen\r\nreservationen, med den enkla logik som skulle ha\r\ngällt i annat sammanhang, kan bli bifallen av\r\nkammaren utan att någon har yrkat bifall till\r\ndensamma.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>13 § Uppskov med behandlingen av vissa\r\närenden</pre><pre>Föredrogs</pre><pre>försvarsutskottets betänkande</pre><pre>1990/91:FöU12 Uppskov med behandlingen av\r\nvissa ärenden.</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 5 juni.)</pre><pre>14 § Handel och tjänster på\r\nvärdepappersmarknaden</pre><pre>Föredrogs</pre><pre>näringsutskottets betänkande</pre><pre>1990/91:NU37 Handel och tjänster på\r\nvärdepappersmarknaden (prop. 1990/91:142).</pre><pre>Anf. 168 ROLF L NILSON (v):</pre><pre>Herr talman! Det pågår en modernisering och en\r\nomstrukturering av lagstiftningen på\r\nvärdepappersområdet. Man kan säga att det är ett\r\nresultat av värdepapperskommitténs arbete, där\r\nden nya insiderlag som trädde i kraft i februari i år\r\när det första steget och det som föreslås i det här\r\nbetänkandet om handel och tjänster på\r\nvärdepappersmarknaden det andra steget. Ett\r\ntredje steg följer.</pre><pre>Det handlar alltså om en modernisering, en\r\nuppfräschning av verksamheten, en anpassning till\r\ninternationella regler, anpassning till förändrad\r\nteknik, dvs. i huvudsak en datorisering av\r\nverksamheten. Det har visat sig vid behandlingen\r\natt det egentligen bara är representanter för\r\nvänsterpartiet och miljöpartiet som delar de\r\nfarhågor eller förbehåll som\r\nvärdepapperskommittén uttryckt i samband med att\r\nman lagt fram sitt förslag.</pre><pre>Jag skall nöja mig med att kortfattat referera några\r\navvikande uppfattningar.</pre><pre>Vi, men inte utskottsmajoriteten, föreslår att det\r\nnu existerande förbudet om blankning skall\r\nbibehållas. Oäkta blankning, en annan företeelse i\r\nden här branschen är inte lagreglerad -- den är inte\r\ntillåten men inte heller förbjuden. Vi föreslår att\r\ndet införs lagregler som förbjuder blankning.</pre><pre>Det är viktigt att det finns betryggande säkerhet i\r\nsamband med handel av värdepapper. Vi framför\r\nsynpunkter i reservation att det skall vara möjligt\r\nför fondkommissionär och clearingorganisation att\r\navsluta sådana kundkonton där säkerhetskraven\r\ninte är uppfyllda.</pre><pre>Slutligen blir det med föreliggande förslag möjligt\r\nför fondkommissionär att handla för egen räkning\r\nparallellt med att man handlar för kundernas\r\nräkning. Det har påpekats att detta bäddar för\r\nintressekonflikter, som majoriteten i och för sig\r\nanser vara hanterbara och kunna motverkas med\r\nden typ av redovsningssystem som finns. Vår\r\nuppfattning är att tilltron till handeln och\r\nmöjligheterna för kunderna att bli rättvisst\r\nbehandlade samt undanröjande av\r\nintressekonflikter bättre sker genom att det inte\r\ntillåts för fondkommissionärer att bedriva handel\r\nför egen räkning.</pre><pre>Med tanke på att jag är ensam på någon av\r\nreservationerna och har glädjen att dela de flesta\r\nmed Lars Norberg i miljöpartiet är sannolikheten\r\nför att finna majoritet i kammaren relativt liten. Jag\r\nsäger som man numera brukar säga att jag står fast\r\nvid mina åsikter, men nöjer mig med att yrka bifall\r\ntill reservation 5 om fondkommissionärs rätt att\r\nbedriva handel för egen räkning.</pre><pre>Anf. 169 LARS NORBERG (mp):</pre><pre>Herr talman! Jag skall villigt medge att miljöpartiet\r\nhar begränsade kunskaper när det gäller handel\r\nmed pengar.</pre><pre>Inom partiet har vi i allmänhet ganska god tillgång\r\ntill expertis. I nya partier finns ofta starkt inslag av\r\nfolk från den akademiska världen som ser att det\r\nbehövs någonting nytt på den politiska fronten.</pre><pre>Vi har många lärare i miljöpartiet. Det är ganska\r\nnaturligt. Lärarna ser på lång sikt, och de ser\r\nbarnen och undrar hur deras framtid skall te sig. De\r\nblir oroliga. De stöder miljöpartiet. Vi har också\r\nmånga läkare. Det är också naturligt. De ser de\r\nskador människor får av miljön, arbetsmiljön,\r\ndroger och annat. Vi har många ingenjörer. Det är\r\nockså ganska naturligt, tror jag. Ingenjörer ser\r\nteknikens möjligheter att förbättra samhället på ett\r\nmiljövänligt sätt. Jag undrar vilken annan\r\nriksdagsgrupp som kan skryta med att ha 20 %\r\nutbildade vid tekniska högskolor.</pre><pre>Men vi har ont om bankfolk. Man kan diskutera\r\nvarför. Vi saknar därför den omfattande\r\ndetaljkunskap som vi gärna hade velat ha när vi\r\nbehandlade denna typ av fråga. Det är en kunskap\r\nsom jag tror moderaterna väldigt lätt kan skaffa sig.\r\nMen vi tror att vi förstår de övergripande\r\nprinciperna. Regeringens förslag är en omfattande\r\nliberalisering av värdepappershandeln. Från\r\nmiljöpartiets sida anser vi att det är ett dåligt\r\nförslag, som dessutom läggs fram vid en illa vald\r\ntidpunkt.</pre><pre>Sverige förlorade 15 miljarder kronor 1990 på\r\nkreditförluster på finansmarknaden på grund av\r\nalltför spekulativa affärer i aktier och fastigheter.\r\nDå skall det bli lättare för fondhandlare att utvidga\r\nsin verksamhet, ge krediter, införa blankning osv!\r\n15 miljarder förlorade man förra året. Det är drygt\r\nen procent av bruttonationalprodukten.</pre><pre>Det talas väldigt mycket om den ekonomiska\r\ntillväxten. Här har man spekulerat bort en procent\r\nav bruttonationalprodukten, medan vi under de\r\ngångna 20 åren, under 1970 och 1980-talen har haft\r\nen tillväxt på i genomsnitt 1,5 % om året.</pre><pre>Men reaktionerna har inte varit starka, i varje fall\r\ninte från riksdagens sida. Kreditförlusterna\r\nfortsätter i år, som sviter efter de spekulationer som\r\nägde rum på 1980-talet. Statens bank hade det\r\nförsta tertialet i år förlorat över en miljard, liksom\r\nman gjorde förra året under samma tertial. Nya\r\nförluster dyker upp i de stora sparbankerna.</pre><pre>Det är förvisso icke tid för liberalisering och ökande\r\nutrymme för spekulation och försök att tjäna\r\npengar på andras arbete, varken på\r\nfinansmarknaden eller bland värdepappersföretag.</pre><pre>Rolf L Nilson har ju i detalj redogjort för innehållet\r\ni de flesta av reservationerna, och jag står faktiskt\r\nbakom samtliga reservationer i betänkandet. Jag\r\nyrkar bifall till reservation 4 och 5. Den senare\r\nreservationen saknar tyvärr mitt namn.</pre><pre>Anf. 170 LEIF MARKLUND (s):</pre><pre>Herr talman! Detta betänkande från\r\nnäringsutskottet behandlar förslag till nya lagar om\r\nhandel med finansiella instrument och om\r\nvärdepappersrörelse.</pre><pre>Dessa två nya lagar innebär att tre lagar på området\r\nkan upphävas.</pre><pre>Till grund för förändringarna på\r\nvärdepappersområdet ligger främst\r\nvärdepappersmarknadskommitténs arbete, och det\r\nkom till under 1980-talet före de stora finansiella\r\nkrascherna, så det hade ingenting med dem att\r\ngöra, Lars Norberg.</pre><pre>Detta -- som Rolf L Nilson var inne på -- är ett\r\nandra steg i en planerad förändring av hela\r\nregelsystemet på värdepappersområdet. Ett första\r\nsteg togs i februari med den nya insiderlagen, och\r\nett tredje aviseras i höst för börs- och\r\nclearingverksamheten.</pre><pre>Som framgått av tidigare inlägg finns fem\r\nreservationer fogade till betänkandet.\r\nReservationerna har en delvis annan syn på\r\nblankning vid handel med värdepapper. Man\r\nförespråkar ett förbud, samt menar att det i lagen\r\nbör införas rätt för fondkommissionär att avsluta\r\neller neutralisera ett konto om inte\r\nsäkerhetskraven är uppfyllda.</pre><pre>Utskottsmajoriteten anser i likhet med regeringen\r\natt tidigare betänkligheter mot blankning\r\nförsvunnit i och med att fondbörsen blivit större och\r\natt man skapar förutsättning för effektivare\r\nprissättning.</pre><pre>I den nya lagen införs bestämmelser för handeln\r\nmed optioner och terminer. Den väg som föreslås i\r\npropositionen -- att det i avtalet skall preciseras\r\nsäkerhetskrav och de påföljder som kan komma i\r\nfråga vid avtalsbrott och även när konto bör\r\navslutas -- anser utskottsmajoriteten tillräcklig och\r\navstyrker således reservationerna.</pre><pre>De farhågor som det ges uttryck för i reservation 4\r\nanser utskottsmajoriteten överdrivna och avstyrker\r\ndärmed reservationen.</pre><pre>Reservation 5 av vänsterpartiet -- det var en av de\r\nreservationer som man yrkade bifall till -- berör den\r\nrisk för intressekonflikt som kan uppstå om\r\nfondkommissionärer ges möjlighet att handla för\r\negen räkning. Även här anser utskottsmajoriteten\r\natt det är tillräckligt att tillstånd lämnas först efter\r\nprövning i det enskilda fallet. Reservationen\r\navstyrkes.</pre><pre>Med det anförda yrkar jag bifall till utskottets\r\nhemställan och avslag på samtliga reservationer\r\nsom fogats till detta betänkande.</pre><pre>Anf. 171 LARS NORBERG (mp):</pre><pre>Herr talman! Leif Marklund säger att detta\r\nbetänkande är grundat på en proposition och att\r\ndenna i sin tur är grundad på en utredning, som\r\ngenomfördes före de finansiella kriser som jag\r\nhänvisade till i mitt anförande. Det hade i så fall\r\nfunnits möjlighet för regeringen och utskottet att\r\ntänka sig för ytterligare en gång om detta var rätt\r\ntidpunkt att införa en sådan liberalisering av\r\nfondkommissionärernas verksamhet.\r\nPropositionen lades, som sagt, efter det att dessa\r\nklara problem på finansmarknaden hade uppstått.\r\nVi har i dag en ganska omfattande kunskap om de\r\nproblem som har rått, det slarv som har förekommit\r\noch de friheter som man ganska ofta har tagit sig på\r\nde finansiella marknaderna.</pre><pre>Jag vidhåller alltså att detta var en mycket illa vald\r\ntidpunkt. Den gamla lagstiftningen var bättre än\r\nden nya. Det fanns därför ingen anledning att\r\nskynda fram med dessa förslag.</pre><pre>Anf. 172 LEIF MARKLUND (s):</pre><pre>Herr talman! Lars Norberg har under sin tid i\r\nriksdagen upptagit denna kammares tid med\r\nganska många inlägg. Han har kämpat väl. Men jag\r\nmåste säga att jag blir mer och mer fundersam över\r\nmiljöpartiets framtidsinriktade modeller.</pre><pre>Lars Norbergs modell kan -- vad jag förstår -- i\r\nnästan alla frågor sammanfattas med att det var\r\nbättre förr. Jag måste ställa en fråga till Lars\r\nNorberg: Syftar miljöpartiet till att återgå till ett\r\nstamsamhälle? Är det en så lång tillbakagång som\r\nmiljöpartiet vill ha? Jag kan inte tolka Lars\r\nNorbergs inlägg i de flesta sammanhang på något\r\nannat sätt.</pre><pre>Det handlar faktiskt om att anpassa även\r\nvärdepappersmarknaden till nuet och den\r\nverklighet som vi lever i. Det gäller att anpassa oss\r\ntill länderna runt omkring oss, eftersom de\r\nfinansiella rörelserna kommer att bli mer och mer\r\ninternationella. Det gäller att ge systemet en\r\nspänstigare modell, men även att sätta in\r\nregleringar där det behövs.</pre><pre>Anf. 173 LARS NORBERG (mp):</pre><pre>Herr talman! Det är möjligt att jag i någon mån är\r\nkonservativ och att vi vill gå försiktigt fram. Vi har\r\noroats en hel del av den yra som även företrädare\r\npå den socialdemokratiska kanten har talat om --\r\nfinansvalpar, börsyra osv. Detta inträffade i mitten\r\npå 80-talet. Det var då yran var som värst och\r\npriserna på konst, fastigheter m.m. var som högst.\r\nDetta uppmuntrade den socialdemokratiska\r\nregeringen, samtidigt som den uttalade sin\r\nbekymran över yran på börsen och finansvalparnas\r\nverksamhet. Vi har nu sett en hel del av följderna.\r\nDetta borde mana till en viss konservatism och\r\nförsiktighet i stället för att bara säga att vi måste\r\nhänga med. Man skall i stället bedöma om det är\r\njust nu som vi måste hänga med. Måste man alltid\r\nanpassa sig, eller kan man möjligtvis påverka och\r\nstyra verkligheten efter de långsiktiga behoven?</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre></pre><pre>15 § Verksamheten i Studsvikskoncernen,\r\nm.m.</pre><pre>Föredrogs</pre><pre>näringsutskottets betänkande</pre><pre>1990/91:NU48 Verksamheten i\r\nStudsvikskoncernen, m.m. (prop. 1990/91:184).</pre><pre>Anf. 174 LARS NORBERG (mp):</pre><pre>Herr talman! Miljöpartiet har alltsedan\r\nriksdagsinträdet 1988 regelbundet motionerat om\r\nen nedtrappning av verksamheten och en\r\nbegränsning av de statliga anslagen till Studsvik.\r\nVåra huvudyrkanden har varit att den kärntekniska\r\nforskningen och utvecklingen skulle begränsas till\r\nsådant som är relevant för kärnkraftsavveckling\r\noch slutförvaring. Utgångspunkten är att\r\nkärnenergin är en miljömässigt och moraliskt\r\nförkastlig verksamhet som bör avvecklas både i\r\nSverige och internationellt. Utifrån detta bör\r\nstatsmakterna agera.</pre><pre>I vår motion 1988/89:N5 -- i anslutning till\r\nregeringens förslag till den s.k. Studsvikslagen --\r\nyrkade vi att avgifter från kärnkraftsproducenterna\r\nför att ta hand om avfall, huvudsakligen från\r\nÅgesta och Studsvik, skulle fastställas till 1\r\nöre/kWh. Detta skulle ha möjliggjort att\r\navfallsfrågorna kunnat lösas relativt snabbt. Nu\r\nsparas och produceras avfall som man inte tycks ha\r\nen aning om hur det skall tas om hand.</pre><pre>Det är i och för sig tillfredsställande att regeringen\r\nnu insett att någonting bör göras åt Studsvik AB\r\noch att man inte bara kan fortsätta att täcka\r\nförlusterna genom årliga mångmiljonanslag.\r\nForskningsanslag borde ju beviljas av\r\nforskningsansvariga myndigheter och ej direkt av\r\nriksdag och regering. Det framgår att regeringen\r\noch miljöpartiet de gröna inte har samma moraliska\r\noch miljömässiga värderingar när det gäller\r\nkärnenergin. De praktiska slutsatserna blir då vitt\r\nskilda.</pre><pre>Miljöpartiets syn på kärnenergin grundar sig på en\r\nsamlad värdering av hela den kärntekniska\r\nverksamheten, från uranbrytning till bomber,\r\nreaktorer och slutförvar av utbränt\r\nkärnkraftbränsle. Det är hela detta\r\nverksamhetsområde som den gröna rörelsen i alla\r\nländer vill avveckla.</pre><pre>Försöken att försvara den kärntekniska\r\nverksamheten med att den skulle vara ett alternativ\r\ntill fossilbränsleanvändningen och en räddning\r\nundan koldioxidproblematiken avvisar vi som\r\nokunnigt önsketänkande eller medvetet\r\nvilseledande. Det finns bara ett ansvarsfullt\r\nhandlande i dessa energifrågor, nämligen att\r\ndrastiskt minska fossilbränsleanvändningen och att\r\navskaffa kärnkraften. Det går att göra utan att\r\nlandet råkar ut för nöd och fattigdom -- om man\r\nbara vill. Miljöpartiet har sedan riksdagsinträdet\r\n1988 regelbundet framställt konkreta förslag på hur\r\ndetta skall gå till.</pre><pre>Eftersom verksamheten i Studsvik är inriktad på\r\nvidareutveckling av kärnenergin bör huvuddelen av\r\nverksamheten avvecklas. Den är i statens ägo, och\r\ndet står staten fritt att lägga ned den. Det är\r\nupprörande att staten år efter år fortsätter att\r\nsubventionera kärnkraftsindustrin. Den har\r\nfaktiskt ekonomiska resurser att stå på egna ben.</pre><pre>Vissa delar av Studsvik kan motiveras med hänsyn\r\ntill den kunskap som bör finnas för att ta hand om\r\nkärnenergins avfall när kärnenergin avvecklas\r\nsenast år 2010. Det finns dock enligt vår\r\nuppfattning ingen bra lösning på avfallsproblemet,\r\nmen det gäller att välja den minst dåliga lösningen.\r\nDessa delar bör vara tillgängliga och öppna för\r\ninsyn och ägas av staten men finansieras av de\r\nfonder för kärnkraftsavfallets hantering som finns.</pre><pre>De delar av verksamheten som inte sysslar med\r\nkärnenergi bör ombildas till ett statligt\r\nutvecklingsbolag. Vi har inom miljöpartiet kunnat\r\nkonstatera att det finns ett stort behov av en\r\nhalvindustriell verksamhet där man kan utveckla\r\nmiljövänlig teknik fram till användbara och\r\nutprovade prototyper. Det gäller främst\r\nkomponenter, maskiner och anläggningsdelar inom\r\nenergiområdet, inriktade på energieffektivisering\r\noch tillförsel, omvandling och användning av\r\nförnybar energi. Det kan gälla utveckling av\r\nbränsleceller, batterier och mycket annat inom\r\nenergiområdet. Det kan gälla projekt på mer kort\r\nsikt av typen hybridbilar, biogas, vindenergi eller\r\npå längre sikt, såsom bränsleceller och\r\nvätgasteknik.</pre><pre>Vi avvisar regeringens förslag att låta Studsvik AB\r\ningå i Vattenfallskoncernen inkl. förvaltandet av\r\nfastigheterna. Vi har i flera tidigare motioner krävt\r\natt Vattenfallskoncernen skall delas upp, slås\r\nsönder och till stor del utförsäljas. Det är vår\r\ngrunduppfattning. Med den omläggning av\r\nverksamheten i riktning mot teknikutveckling på\r\nett tämligen brett fält -- bl.a. inom\r\nfordonstekniken -- som vi föreslår, är det under alla\r\nomständigheter olämpligt att låta Vattenfall bli\r\nhuvudman.</pre><pre>Den kärntekniska verksamheten, inkl. R2-\r\nreaktorn, som inte är nödvändig med hänsyn till\r\nkärnkraftsavvecklingen skall läggas ned. Det\r\nframgår av propositionen att för\r\nuniversitetsforskningen behövliga tjänster billigare\r\nkan köpas i utlandet. Den resterande nödvändiga\r\nkärnenergiverksamheten skall finansieras av\r\nfonden för omhändertagande av kärnavfall.\r\nVerksamheten bör överföras till statens\r\nkärnkraftsinspektion och organiseras som dess\r\nforskningsavdelning. Lokaler för verksamheten\r\nhyrs av Studsvik AB.</pre><pre>Studsvik AB skall vara ett av staten helägt bolag för\r\nforskning och utveckling inom energirelaterad\r\nteknik i vid bemärkelse. Inriktningen skall vara\r\nindustriell utveckling och forskning inom energi-\r\noch transportområdena med syfte att ta fram\r\nforskningsresultat och prototyper som utnyttjar\r\neller främjar energieffektivitet och ekologiskt\r\nsunda energialternativ.</pre><pre>Bolaget skall fortsättningsvis sortera under\r\nindustridepartementet och samarbeta med det nya\r\nnäringspolitiska verket, med programrådet för ett\r\navfallssnålt samhälle -- som vi vill utvidga och\r\nombilda till Delegationen för ekologisk teknik --,\r\nmed transportforskningsberedningen, etc. Det\r\nsärskilda programråd för Studsvik som inrättades\r\når 1990 bör omorganiseras med hänsyn till de\r\nförändrade arbetsuppgifter som här föreslagits.</pre><pre>Man kan inte vänta sig att verksamheten vid\r\nbolaget skall vara självbärande. På sikt kan man\r\nhoppas på att verksamheten delvis kan finansieras\r\nav licenser och royalty på nyutvecklade produkter,\r\nmen till en början måste man utgå ifrån att den\r\nfinansieras dels genom uppdragsforskning, dels\r\ngenom forskningsanslag -- huvudsakligen inom\r\nenergiforskningsanslaget -- samt dels genom anslag\r\nför större konkreta utvecklingsprojekt.</pre><pre>Herr talman! Jag står givetvis bakom de\r\nreservationer där mitt namn förekommer men\r\nnöjer mig med att yrka bifall till reservation nr 1.</pre><pre>Anf. 175 BARBRO ANDERSSON (s):</pre><pre>Herr talman! I detta betänkande behandlas, som\r\nframgått av tidigare talare, en proposition om\r\nomstrukturering av verksamheten i\r\nStudsvikskoncernen samt tre motioner. Ett\r\növergripande mål är att den nuvarande\r\nverksamheten skall delas upp på tre delar, som var\r\noch en skall ges de ägarförhållanden och andra\r\nförutsättningar som är mest lämpliga för resp. del.</pre><pre>Bakgrunden är bl.a. koncernens ekonomiska\r\nsvårigheter, som främst är kopplade till den\r\növerdimensionerade fastigheten. Samtidigt måste\r\nunder lång tid framöver reaktorn och övriga\r\nkärntekniska verksamheter skötas under stort\r\nansvar och med stor kompetens. En del skall avse\r\nkärntekniska anläggningar, som bl.a. innefattar\r\nR2-reaktorn. En annan del skall gälla verksamhet\r\nsom är kommersiellt utvecklingsbar,\r\nhuvudverksamheten i den nuvarande koncernen.\r\nDen tredje delen omfattar fastigheterna, med bl.a.\r\nbyggnader för icke-kärnteknisk verksamhet.</pre><pre>Avsikten med uppdelningen är att man för varje del\r\nskall kunna uppnå en lämplig framtida struktur och\r\nägarbild.</pre><pre>Utskottsmajoriteten tillstyrker propositionen i dess\r\nhelhet.</pre><pre>I motion N124 yrkar motionärerna dels avslag på\r\npropositionen, dels på andra riktlinjer för\r\nomorganisationen. Även motionärerna som står\r\nbakom motion N126 yrkar avslag på propositionen.\r\nMotionerna följs upp av reservationer från centern,\r\nvänsterpartiet och miljöpartiet.</pre><pre>Utskottsmajoriteten delar regeringens uppfattning\r\natt den direkta statliga ägarrollen bör minskas så\r\nlångt som möjligt. Kraftproducenterna kan i det\r\nhär sammanhanget vara lämpliga ägare, eftersom\r\ndet i allt väsentligt är fråga om sådan verksamhet\r\nsom man betalar för, dvs. dekontaminering,\r\nomhändertagande av avfall, m.m. Vid de\r\növerläggningar som förts har det kommit fram att\r\ndet finns goda förutsättningar för ett övertagande.</pre><pre>Utskottsmajoriteten menar att det också är ägarens\r\noch tillsynsmyndigheternas uppgift att avgöra hur\r\nlänge verksamheten och driften av R2-reaktorn\r\nskall pågå.</pre><pre>Ur sysselsättningssynpunkt är verksamheten viktig\r\nför Nyköpings kommun.</pre><pre>Utskottsmajoriteten delar också regeringens\r\nuppfattning att en ägarförändring i fråga om R2-\r\nreaktorn inte kommer att påverka kärnsäkerheten\r\neller strålskyddsnivåerna.</pre><pre>Det är också angeläget att den kommersiellt\r\nutvecklingsbara delen ges möjlighet att utvecklas\r\noch att den kompetens som finns tas till vara.</pre><pre>Motionerna föreslås därför avslås.</pre><pre>I motion N125 yrkar motionären att de\r\nkommersiellt utvecklingsbara delarna säljs på ett\r\nsådant sätt att det kan finnas konkurrens mellan\r\nolika köpare. Även denna motion följs upp av en\r\nreservation.</pre><pre>Regeringen har uppdragit åt Vattenfall att ansvara\r\nför omstruktureringen. De fackliga företrädarna\r\nhar förordat att den nya ägaren skall ha en sådan\r\nställning att kundernas förtroende för bolagets\r\nkompetens och opartiskhet kan behållas.\r\nUtskottmajoriteten delar denna uppfattning.</pre><pre>Vi anser också att det i det uppdrag som Vattenfall\r\nhar fått ingår att göra en affärsmässig bedömning\r\nvid försäljningen och att då flera köpare kan\r\nkomma i fråga. Därför föreslås avslag även på\r\ndenna motion.</pre><pre>Herr talman! Jag yrkar bifall till utskottets\r\nhemställan på samtliga punkter och avslag på\r\nreservationerna.</pre><pre>Anf. 176 LARS NORBERG (mp):</pre><pre>Herr talman! Barbro Andersson talar om att\r\nreaktorn skall skötas. Vår uppfattning är att den\r\nskall avvecklas. Man provar för närvarande\r\nhöganrikat bränsle från militära förråd i USA, och\r\ndet utbrända bränslet lagras, eftersom det inte finns\r\nnågonstans att sända det tillbaka. Detta är ett av\r\nmånga skäl till att verksamheten borde avbrytas.</pre><pre>Vattenfall bör enligt vår uppfattning vara ett bolag\r\nsom sysslar med elektricitet och elektrisk kraft.\r\nStudsvik däremot borde kunna var en mycket mera\r\nmångsidig forskningsanläggning inom den statliga\r\nföretagsvärlden. Bekymret är ju att Barbro\r\nAndersson har en helt annan grundläggande syn på\r\nkärnkraften än jag, något som egentligen är\r\nsvårbegripligt, eftersom industriminister Rune\r\nMolin så sent som i förra veckan här i kammaren\r\nsade att kärnkraften skall vara avvecklad år 2010.\r\nDet gick han personligen i god för -- i varje fall var\r\ndet hans personliga övertygelse. Det skulle vara\r\nroligt om man i olika delar av den statliga\r\nverksamheten kunde se någonting av denna\r\nmålsättning. Varför skall vi driva en\r\nforskningsanläggning för en verksamhet som skall\r\navvecklas inom 19 år? Denna verksamhet skall inte\r\nutvecklas, utan den skall avvecklas. Att med\r\nstatliga medel understödja den här verksamheten\r\när att kasta goda pengar efter dåliga. Verksamheten\r\nbör avvecklas så snart som möjligt med undantag\r\nför, som jag sade, det som har med\r\nkärnkraftsavvecklingen att göra. Den\r\nverksamheten är jag helt övertygad om styrs bäst av\r\nen statlig myndighet såsom\r\nkärnkraftsinspektionen, som har en god överblick\r\növer vad som krävs i det avseendet.</pre><pre>Anf. 177 BARBRO ANDERSSON (s):</pre><pre>Herr talman! Vattenfall är ett företag som borde\r\nsyssla med elektricitet, säger Lars Norberg. Jag\r\nanser att Vattenfall är ett företag som sysslar just\r\nmed elektricitet.</pre><pre>Det är riktigt att Rune Molin sade att kärnkraften\r\nskall avvecklas till år 2010. Det är ett riksdagsbeslut\r\nsom står fast, och jag har ingen annan uppfattning i\r\nden frågan. I själva avvecklingen kan Studsvik\r\nspela en viktig roll. I Studsvik bedrivs inte enbart\r\nkärnkraftsforskning utan även en del medicinsk\r\nforskning. Därför bör verksamheten få fortsätta\r\ntills vidare.</pre><pre>Anf. 178 LARS NORBERG (mp):</pre><pre>Herr talman! Det är möjligt att det finns några små\r\ninslag av medicinsk forskning, som man varken i\r\npropositionen eller vi i vår motion har tagit ställning\r\ntill. När det gäller Vattenfall var vi överens om att\r\ndet är ett företag som skall syssla med elektrisk\r\nkraft. Vi anser dessutom att Vattenfall skall delas\r\nupp i flera olika företag. Studsvik är däremot en\r\nforskningsresurs som redan i dag används för\r\nbetydligt mer mångsidiga ändamål, såsom\r\nutveckling av gasgeneratorer och\r\nförbränningsteknik. Det borde kunna ske i ännu\r\nstörre utsträckning. Jag har en lång lista på goda\r\nforskningsområden som Studsvik kunde ägna sig\r\nåt.</pre><pre>Jag värnar också om sysselsättningen i Studsvik,\r\nmen jag värnar inte om den så mycket att det\r\nmotiverar att man fortsätter med en utveckling på\r\nkärnenergiområdet, som eventuellt kan bli till stöd\r\nför ABB Atoms exportplaner. Den verksamheten\r\nanser jag också borde avvecklas.</pre><pre>Överläggningen var härmed avslutad.</pre><pre>(Beslut skulle fattas den 5 juni.)</pre><pre>16 § Kammaren åtskildes kl. 21.33.</pre><pre>Förhandlingarna leddes</pre><pre>av  förste vice talmannen från sammanträdets\r\nbörjan t.o.m. 4 § anf. 9 (delvis),</pre><pre>av  talmannen därefter t.o.m. anf. 14 (delvis),</pre><pre>av  förste vice talmannen därefter t.o.m. anf. 23\r\n(delvis),</pre><pre>av  andre vice talmannen därefter t.o.m. anf. 30\r\n(delvis),</pre><pre>av  tredje vice talmannen därefter t.o.m. anf. 41\r\n(delvis),</pre><pre>av  andre vice talmannen därefter t.o.m. anf. 67\r\n(delvis),</pre><pre>av  tredje vice talmannen därefter t.o.m. anf. 97\r\n(delvis),</pre><pre>av  talmannen därefter t.o.m. ajourneringen kl.\r\n17.56,</pre><pre>av  förste vice talmannen därefter t.o.m. 14 §\r\nanf. 168 (delvis) och</pre><pre>av  andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}