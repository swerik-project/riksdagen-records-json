{"dokumentstatus":{"dokument":{"hangar_id":"2438930","dok_id":"GE0942","rm":"1990/91","beteckning":"42","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"42","slutnummer":"0","datum":"1990-12-10 00:00:00","systemdatum":"2010-02-17 00:00:00","publicerad":"1990-12-10 00:00:00","titel":"Riksdagens snabbprotokoll 1990/91:42 Måndagen den 10 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{41D927D8-7B82-494D-9D5A-0A09F3CC5675}","dokument_url_text":"http://data.riksdagen.se/dokument/GE0942/text","dokument_url_html":"http://data.riksdagen.se/dokument/GE0942","dokumentstatus_url_xml":"http://data.riksdagen.se/dokumentstatus/GE0942","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:42</div>\r\n<div class=\"sidhuvud_datum\">Måndagen den 10 december</div>\r\n<div class=\"sidhuvud_klockslag\">Kl. 10.00</div>\r\n<hr class=\"sidhuvud_linje\">\r\n<pre>1 § Anmälan om kompletteringsval till vissa\r\nutskott</pre><pre>Andre vice talmannen meddelade</pre><pre>att socialdemokratiska riksdagsgruppen på grund\r\nav uppkomna vakanser fr.o.m. den 1 januari 1991\r\nanmält följande nya representanter, nämligen\r\nEivor Husing som ny ledamot i\r\narbetsmarknadsutskottet efter Marianne Stålberg,\r\nBo Toresson som ny suppleant i\r\narbetsmarknadsutskottet efter Eivor Husing och\r\nBo Toresson som ny suppleant i skatteutskottet\r\nefter Marianne Stålberg.</pre><pre>Andre vice talmannen förklarade utsedda till</pre><pre>ledamot i arbetsmarknadsutskottet</pre><pre>Eivor Husing (s)</pre><pre>suppleant i skatteutskottet</pre><pre>Bo Toresson (s)</pre><pre>suppleant i arbetsmarknadsutskottet</pre><pre>Bo Toresson (s)</pre><pre>2 § Anmälan om återtagande av plats i\r\nriksdagen</pre><pre>Andre vice talmannen meddelade att Lars\r\nErnestam (fp) och Ulla-Britt Åbark (s) denna dag\r\nåtertagit sina platser i riksdagen, varigenom\r\ntjänstgöringen som ersättare upphört för Lars\r\nErnestam och Ulla-Britt Åbark.</pre><pre>3 § Justering av protokoll</pre><pre>Justerades protokollen för den 3 och 4 december.</pre><pre>4 § Svar på interpellation 1990/91:94 om socialt\r\nutsatta barn</pre><pre>Anf. 1 Statsrådet BENGT LINDQVIST (s):</pre><pre>Herr talman! Lena Öhrsvik har ställt följande\r\nfrågor till mig:</pre><pre>1.  Hur skall vi från samhällets sida bättre stödja\r\nsocialt utsatta barn?</pre><pre>2.  Räcker nuvarande lagstiftning?</pre><pre>3.  Kan vi nå längre genom att fördela resurserna\r\nannorlunda?</pre><pre>Som Lena Öhrsvik konstaterar i sin interpellation\r\nmår svenska barn i allmänhet bra. Vår\r\nlevnadsstandard är bland de högsta i världen.\r\nViktiga delar av vår socialpolitik och vår\r\nfamiljepolitik går ut på att stödja familjen och\r\nföräldraskapet.</pre><pre>Sedan länge pågår också ett omfattande\r\nfolkbildningsarbete, inte minst via\r\nbarnhälsovården och föräldrautbildningen. Genom\r\ndenna inriktning av politiken har vi kunnat skapa\r\ngynnsamma förutsättningar för vuxna att fungera\r\nsom goda föräldrar. Ett resultat av detta är att\r\nandelen barn som placeras i samhällsvård har\r\nsjunkit.</pre><pre>Ändå finns det, som Lena Öhrsvik påpekar, barn\r\nsom far illa. Det är här fråga om en mindre grupp\r\nfamiljer och barn, vars behov inte automatiskt kan\r\ntillgodoses inom ramen för de generella\r\nstödsystemen.</pre><pre>Vi har länge vetat att de första levnadsåren har\r\nmycket stor betydelse. Det är således viktigt att vi\r\ntar väl hand om familjer i vardande. Den i Sverige\r\nväl utbyggda mödra- och barnhälsovården är ett\r\nuttryck för detta.</pre><pre>Ett tryggt samhälle kan skapa trygghet även för\r\nbarn vars föräldrar inte själva har så stor förmåga\r\ntill kontakt och trygghet.</pre><pre>Vi måste fortsätta kampen för en generell trygghet\r\noch välfärd och vi måste dessutom göra särskilda\r\ninsatser för socialt utsatta familjer och barn. Det\r\ngäller både individuella och allmänt förebyggande\r\ninsatser.</pre><pre>Ett uttryck för denna inställning är regeringens\r\nbeslut att under en treårsperiod ställa 30 milj. kr.\r\ntill förfogande för riktade insatser till utsatta\r\nungdomar i eftersatta bostadsområden.</pre><pre>Den 1 juli i år fick vi en ny lag om\r\ntvångsomhändertagande av barn och ungdomar.\r\nNya LVU är skriven utifrån ett konsekvent\r\nbarnperspektiv. Barns behov av kontinuitet och\r\nstabilitet skall vara vägledande vid valet av insats,\r\noavsett om det gäller öppenvårdsinsatser eller\r\nplacering utanför hemmet.</pre><pre>Det innebär bl.a. att stora ansträngningar bör göras\r\nför att så tidigt som möjligt ge behövlig hjälp åt\r\nbarn och föräldrar i deras naturliga livsmiljö.\r\nSamarbetet mellan mödra- och barnhälsovården å\r\nena sidan och socialtjänsten å andra sidan fungerar\r\nbra på många håll, men behöver utvecklas\r\nytterligare.</pre><pre>Vi har i dag en relativt stor kunskap om vilka\r\nutslagningsprocesser som våra mest kriminella och\r\nsjälvdestruktiva ungdomar har varit offer för under\r\nsin uppväxt. Men vi tycks vara sämre på att tidigt se\r\ndessa barns egna behov.</pre><pre>Vi behöver, enligt min mening, utveckla vår\r\nkunskap så att vi även i praktiken på ett tidigt\r\nstadium kan upptäcka de familjer som av olika skäl\r\nbehöver stöd. Vi behöver kort sagt värna om\r\nbarnkompetensen såväl inom hälso- och\r\nsjukvården som inom socialtjänsten.</pre><pre>Dessa frågor är i högsta grad aktuella inom\r\nsocialdepartementet. Som exempel kan jag nämna\r\natt socialdepartementet tagit initiativ till en\r\nkonferens om att förebygga barnmisshandel. I\r\nkonferensen som inleds i dag deltar svenska\r\nforskare, beslutsfattare, praktiker och företrädare\r\nför frivillligorganisationer samt utländsk expertis\r\npå området.</pre><pre>Ett sammanfattande svar på Lena Öhrsviks frågor\r\när att vi har en lagstiftning som enligt min mening\r\nutgör ett gott skydd för utsatta barn. Vi behöver\r\nemellertid på ett mer medvetet sätt än hittills\r\nprioritera tidiga insatser för utsatta barn och\r\nfamiljer. Det är då som möjligheterna att\r\nåstadkomma en förändring i positiv riktning är som\r\nstörst.</pre><pre>För att en sådan prioritering av resurserna skall\r\ngenomföras i praktiken, krävs emellertid att\r\nkunskapen om barndomens betydelse och om barns\r\nsårbarhet sprids. Jag kommer att på olika sätt\r\nmedverka till att en process i denna riktning\r\nkommer till stånd.</pre><pre>Anf. 2 LENA ÖHRSVIK (s):</pre><pre>Herr talman! Jag vill först tacka för ett positivt\r\nsvar -- positivt på det sättet att det öppnar för en\r\nseriös diskussion om förstärkta tidiga insatser för\r\nsocialt utsatta barn.</pre><pre>Medan andra ropar på inlåsning av de av våra\r\nungdomar som faller utanför ramen, ville jag med\r\ninterpellationen peka på de mekanismer som leder\r\ndit och på vad vi kan göra mycket tidigare. Det är\r\nviktigt att i den allmänna debatten ställa sig\r\nfrågorna: Varför? Vilken chans har vi gett de här\r\nungdomarna?</pre><pre>Mina egna erfarenheter från arbete med\r\nmissbrukare, psykiskt sjuka ungdomar, hårt\r\nkriminellt belastade samt barn i socialt utsatta\r\nmiljöer säger mig att vi inte tillräckligt tidigt gör\r\ntillräckliga insatser och att vi ibland t.o.m. handlar\r\nfel.</pre><pre>Socialtjänstlagen ingav stora förhoppningar när det\r\ngällde det sociala arbetets utveckling och\r\nförankring hos allmänheten. Enligt min mening har\r\nden dock inte fått möjlighet att slå igenom fullt ut.\r\nDetta visar ju också socialstyrelsens utvärdering\r\nbeträffande insatserna för barn och ungdomar.</pre><pre>Lagen kom i en tid av ekonomisk kris. Alla resurser\r\nanvändes till att få landets ekonomi på fötter. Sedan\r\nhar äldreomsorgen och utbyggnaden av\r\nbarnomsorgen dominerat helt inom socialtjänsen.\r\nBehoven har ju varit stora och ökande. Jag säger\r\ninte att detta har varit fel, jag konstaterar bara att\r\nsocialtjänstens alla intentioner inte har fått en ärlig\r\nchans.</pre><pre>Därför kräver jag inte heller en förstärkning av\r\nlagstiftningen för närvarande. Jag delar Bengt\r\nLindqvists uppfattning att nuvarande lagar på detta\r\nområde är bra. Man kan göra massor inom dessa\r\nramar och -- jag vill understryka det -- med\r\nnuvarande resurser.</pre><pre>Jag är övertygad om att tidiga, samordnade insatser\r\nför den lilla grupp det gäller på sikt ger betydligt\r\nlägre utgifter för t.ex. arbetsmarknadsinsatser,\r\nsjukförsäkring, vård och fängelsevistelser.\r\nDessutom ger det ett minskat produktionsbortfall.</pre><pre>Det är svårt att mäta värdet av ett bra liv. Därför\r\nmåste jag ta till dessa kalla ekonomiska fakta för att\r\nvisa att det blir en klar samhällsekonomisk vinst av\r\natt göra mera tidigt.</pre><pre>Problemet är bara att vi har flera huvudmän för\r\nverksamheterna. Klart är dock att staten skulle\r\nvinna på många håll om kommunerna satsade. Det\r\när i detta sammanhang jag gärna vill ha en\r\ndiskussion om en omprioritering av resurser.</pre><pre>Så till en del funderingar om vad man skulle kunna\r\ngöra mera konkret -- utöver vad jag har nämnt i\r\ninterpellationen om mödra- och barnhälsovård\r\nsamt elevassistenter.</pre><pre>För det första skulle jag önska att vi fick en ny\r\nutbildningsomgång gällande socialtjänstlagen för\r\nbåde förtroendevalda och kommunanställda. Det\r\när tio år sedan sist. Kunskapen om intentioner och\r\nmål har tunnats ut, man har bytt folk på olika håll,\r\noch jag tror att det vore värdefullt för dem utanför\r\nsocialtjänsten att få ny kunskap.</pre><pre>För det andra skulle jag önska en stimulans till\r\nskapandet av lokala handlingsprogram som sedan\r\nkunde antas av kommunfullmäktige. Det är\r\nnämligen viktigt att hävda dessa frågor gentemot\r\nannan verksamhet, och det skulle behövas lokala\r\nriktlinjer för detta arbete. Bara arbetet med ett\r\nprogram sätter i gång en mängd positiva processer,\r\noch det ger också stora möjligheter till samordning.</pre><pre>För det tredje skulle jag önska en förstärkning av\r\nföräldrautbildningen. Viss tid kanske t.o.m. borde\r\nvara obligatorisk; tyvärr når vi annars inte alla. Det\r\när viktig att just genom den typen av verksamhet\r\nstödja utsatta ungdomar i deras föräldraroll.\r\nKanske vore det något för nästa\r\nDagmaröverenskommelse att på något sätt\r\nförstärka mödra- och barnhälsovården och inom\r\ndess ram ge en bra föräldrautbildning.</pre><pre>För det fjärde skulle jag vilja att också den öppna\r\nförskolan skulle ses som en viktig resurs utöver den\r\növriga barnomsorgen. Erfarenheterna, åtminstone\r\ni min kommun, av de öppna förskolornas\r\nmöjligheter att tidigt etablera kontakter med\r\nutsatta familjer är mycket goda. Man har inte\r\nmyndighetsstämpeln på sig, och man kan därför\r\nmed en aktivare uppsökande verksamhet nå barn i\r\nriskzonen och ge stöd på ett obyråkratiskt sätt.</pre><pre>För det femte önskar jag att vi kunde sprida mer\r\nkunskap om de goda exemplen. Det görs många\r\nmycket bra saker runt om i landet, men vi får veta\r\nför litet om detta.</pre><pre>Min slutsats är att vi har handlat fel, eftersom det\r\när kö för vård och inlåsning av våra ungdomar. Vi\r\nkan göra mera tidigt! I varje barn finns en Mozart,\r\npåminde Ingvar Carlsson på den\r\nsocialdemokratiska partikongressen. Säger inte det\r\nallt om vad vi måste göra?</pre><pre>Socialstyrelsen säger i sin utvärdering: Det finns\r\nanledning att utgå från att stora grupper barn och\r\nungdomar har goda förutsättningar i livet.\r\nSamtidigt kan man se klara skillnader mellan\r\ngrupper, och dessutom finns risk för att en mindre\r\ngrupp ställs utanför mer definitivt. Det sociala arvet\r\när en påtaglig verklighet. I kunskaps- och\r\ninformationssamhället kan\r\nutslagningsmekanismerna komma att drabba allt\r\nhårdare.</pre><pre>Det är mot bakgrund av denna utvärdering som jag\r\nhar ställt mina frågor om hur vi bättre kan stödja\r\ndessa barn och deras familjer. Jag har också några\r\nföljdfrågor.</pre><pre>Delar statsrådet Lindqvist socialstyrelsens\r\nbedömning om den ökade risken för definitiv\r\nutslagning?</pre><pre>Finns någon möjlighet till en sådan omfördelning\r\nav resurser som jag har berört?</pre><pre>Vi har ju när det gäller vuxna en målsättning att\r\nminska ohälsotalet, och vi satsar stora pengar på\r\nt.ex. en bättre arbetsmiljö och rehabilitering. Kan\r\nman inte föra ett liknande resonemang när det\r\ngäller barn?</pre><pre>Till sist: Delar statsrådet min uppfattning om\r\nbehovet av ökad information om gällande\r\nlagstiftnings intentioner och mål?</pre><pre>Anf. 3 SYLVIA PETTERSSON (s):</pre><pre>Herr talman! Jag deltar i den här debatten\r\neftersom jag tycker att den fråga Lena Öhrsvik har\r\ntagit upp i sin interpellation är så viktig, inte minst\r\nom man tar sin utgångspunkt i storstadspolitiken.</pre><pre>Samtidigt skulle jag vilja säga att statsrådet i sitt\r\nsvar gör ett mycket viktigt påpekande, nämligen att\r\nsvenska barn i allmänhet mår bra. Jag tror att det\r\när oerhört väsentligt att vi har det i bakhuvudet när\r\nvi diskuterar problemen. Det finns nämligen ändå\r\nproblem. Det som är så tragiskt och som gör det än\r\nviktigare att ägna stor uppmärksamhet åt detta är\r\natt det även när det gäller barns uppväxtvillkor\r\nvisar sig att det finns tydliga klasskillnader.</pre><pre>Men det är inte bara fråga om klasskillnader, utan\r\ndet finns även regionala skillnader. I t.ex.\r\nStorstockholmsregionen är problemen även på det\r\nhär området störst.</pre><pre>Det var ju här som Gustav Jonsson en gång gjorde\r\nsina så banbrytande undersökningar, i vilka han\r\nbl.a. talade om det sociala arvet. En fråga vi borde\r\nställa oss i dag är: Existerar det sociala arvet än i\r\ndag? Jag tror att risken är väldigt stor att vi måste\r\nsvara ja på den frågan.</pre><pre>När socialtjänstlagen infördes var ett av inslagen att\r\nsocialtjänsten skulle medverka i\r\nsamhällsplaneringen. På det sättet skulle man\r\nkunna motverka bl.a. tendenserna till en utveckling\r\nav ett socialt arv och medverka till att ge goda\r\nmiljöer till alla barn. Det finns nu undersökningar\r\nsom visar att detta är ett av de inslag i\r\nsocialtjänstlagen som inte har fungerat så bra. Det\r\nskulle alltså behövas ett utvecklingsarbete i\r\nkommunerna.</pre><pre>Jag tror att man skulle behöva undersöka vilka barn\r\ndet är som blir föremål för socialtjänstens insatser\r\noch hur det sedan går för dem senare i livet.</pre><pre>Statsrådet säger också i sitt svar att stora\r\nansträngningar måste göras för att så tidigt som\r\nmöjligt ge behövlig hjälp. Det är naturligtvis\r\nmycket bra att detta klargörs. Däremot tror jag inte\r\natt det stämmer att vi inte tidigt ser barnens behov.\r\nJag tror att vi faktiskt ganska tidigt ser att det finns\r\nbehov, men däremot är det inte alldeles säkert att\r\nvi vidtar de rätta åtgärderna. Kanske borde dessa\r\nåtgärder också sättas in tidigare.</pre><pre>På det socialdemokratiska kvinnoförbundets\r\nkongress hade vi att behandla en motion som just\r\ngick ut på att man skulle värna om de utsatta\r\nbarnens miljöer. Då sade förbundskongressen att\r\ndet var dags för oss att intensifiera vårt arbete kring\r\nde utsatta barnens situation och att samhället skulle\r\nvidta åtgärder för att stärka metodutvecklingen av\r\nsocialtjänstens insatser för att t.ex. stödja de\r\nnätverk som utsatta barn kan behöva.</pre><pre>Jag tycker att man av statsrådets svar kan utläsa att\r\nhan är beredd att medverka i en sådan riktning, och\r\ndetta är positivt.</pre><pre>Jag vill slutligen understryka det Lena Öhrsvik\r\nsade: Det vore bra om vi kunde få en ny\r\nutbildningsomgång i kommunerna med tanke på att\r\nbåde politiker och tjänstemän i mycket stor\r\nutsträckning har bytts ut sedan lagen infördes och\r\nden utbildningsrunda som då genomfördes. Jag tror\r\ndessutom att det det skulle vara mycket bra om vi\r\nockså kunde förstärka föräldrautbildningen.</pre><pre>Anf. 4 Statsrådet BENGT LINDQVIST (s):</pre><pre>Herr talman! Jag vill erinra mina meddebattörer\r\nom att riksdagen nyligen har beslutat om en ny\r\nstörre översyn av socialtjänstlagen. I anslutning till\r\ndenna skulle jag välkomna en utvärderande och\r\ngenomlysande debatt kring ansvarsområden och de\r\nbehov som socialtjänsten är avsedd att tillgodose.</pre><pre>Vi har många olika aktiviteter på gång som uppnår,\r\neller i varje fall till delar uppnår, det syfte som både\r\nLena Öhrsvik och Sylvia Pettersson efterlyser.\r\nUppföljningen av Rebusprojektet och\r\nsocialbyråprojektet innebär att vi nu för ut de\r\nfrågeställningar som dessa projekt har gett upphov\r\ntill i en debatt inom i första hand socialtjänsten och\r\nkommunerna men senare också i en vidare\r\ndiskussion.</pre><pre>Det uttrycks här farhågor för en ökad utslagning,\r\nnågot som jag delar, i synnerhet mot bakgrund av\r\nden situation som just nu råder. Det finns t.ex. stora\r\nbrister i behandlingsarbetet där vi kan se att vi inte\r\nkommer åt dessa problem tidigt nog.</pre><pre>Jag tror att uppföljningen av socialstyrelsens\r\niakttagelser om barn- och ungdomsarbetet är\r\nmycket viktig och förtjänar en mycket aktiv\r\nbearbetning och studium ute i landet. Jag vill också\r\nnämna att det i barnkonventionens kölvatten nu\r\nhar uppstått en mycket livaktig och konstruktiv\r\ndialog mellan regeringskansliet och de olika\r\norganisationer som arbetar för barnens rätt. Dessa\r\norganisationer bedriver nu ett brett\r\nutvecklingsarbete för att göra konventionen känd,\r\ninte minst bland barnen själva och deras föräldrar.\r\nJag är säker på att vi har möjligheter, att med stöd\r\ni det som konventionen ger uttryck för lyfta fram\r\nbarnens behov på ett annat sätt än vi hittills har\r\ngjort. Jag tycker att vi skall ta den chansen.</pre><pre>Jag är för min del fast besluten att till maximum\r\nutnyttja det faktum att Sverige har ratificerat\r\nbarnkonventionen och se till att barns behov nu\r\npermanent kommer att finnas på dagordningen\r\ninom både socialpolitiken och samhällsplaneringen\r\ni stort. Jag vill också erinra om att Bengt Börjessons\r\nstora projekt om barn i kris ger oss mycket stor\r\nkunskap som vi kan använda i detta sammanhang\r\noch dessutom mycket information som också kan\r\nutnyttjas i det fortsatta arbetet. Regeringen\r\nkommer också inom kort att anta direktiv för den\r\nutredning som riksdagen har beställt om en\r\nbarnombudsman.</pre><pre>Många saker är alltså på gång, och jag menar att\r\ndetta gör uttryck för en aktiv bearbetning av de\r\nproblem och de uppgifter vi kan se framför oss när\r\ndet gäller utsatta barn och ungdomar i Sverige.</pre><pre>Anf. 5 LENA ÖHRSVIK (s):</pre><pre>Herr talman! Jag är medveten om att riksdagen har\r\nbeställt en översyn av socialtjänstlagen. Men det får\r\ninte innebära att vi inte handlar nu. Jag vill\r\npåminna om att den utredning som ledde till att\r\nsocialtjänstlagen infördes tog 13 år. Jag vet att vi\r\nhar bättrat oss under senare år när det gäller\r\nutredningars arbete, men vi måste ändå handla\r\nunder tiden även om det pågår en utredning. Jag\r\ndeltog aktivt i arbetet med socialtjänstlagen här i\r\nriksdagen. Därefter har det väckts en del motioner\r\noch ställts interpellationer, och jag har dessutom\r\nmöjlighet att lokalt mycket nära följa\r\nverksamheten.</pre><pre>Jag har i många debatter hävdat att man när det\r\ngäller dessa barn inte får tveka inför omplaceringar.\r\nMen man får inte glömma detta med kontinuitet\r\noch stabilitet, som också framhålls i\r\ninterpellationssvaret. Jag har också aktivt verkat\r\nför att anmälningsskyldigheten hos\r\npersonalgrupper som arbetar med barn skulle följas\r\nav en uppgiftsskyldighet, och så är också fallet i\r\ndag. Men jag har också betonat att vi löser det\r\nmesta bäst i den egna miljön. Vi måste skräddarsy\r\nlösningar även om vi med generella lösningar har\r\nkunnat nå barn med särskilda behov. Vi vet mycket\r\nom vilka barn det gäller och också en hel del om vad\r\nde behöver -- ja, vad alla barn behöver -- nämligen\r\nstabila vuxna, kärlek, uppmuntran och gemenskap.</pre><pre>En av de mammor som jag varit i kontakt med slog\r\nhuvudet på spiken när hon sade: Tänk om jag fått\r\nbråkdelen av de omsorger, intresse och pengar som\r\nlagts ner på min grabb redan när han var liten. Med\r\ndetta vill jag återkomma litet till min fråga om det\r\nfinns några möjligheter till omfördelning av\r\nresurser. När man i dag satsar ser man inte till\r\nresultatet och effekterna, och man får inte\r\ntillgodogöra sig de besparingar som uppstår. Jag\r\njämförde tidigare med arbetet när det gäller att\r\nminska ohälsotalet hos vuxna. Vi satsar 15\r\nmiljarder kronor i arbetslivsfonden för att\r\nåstadkomma en bättre arbetsmiljö och en bättre\r\nrehabilitering för vuxna som har problem. Jag anser\r\natt ett liknande resonemang kunde föras\r\nbeträffande barn.</pre><pre>Mycket av det Bengt Lindqvist här redovisade går i\r\ndenna riktning. Jag skulle gärna vilja få en\r\nytterligare redogörelse om den ekonomiska delen,\r\nnågot som är mycket väsentligt, eftersom\r\nkommunerna också har en mängd andra uppgifter.\r\nDe har känt sig litet pressade under lång tid.</pre><pre>Anf. 6 Statsrådet BENGT LINDQVIST (s):</pre><pre>Herr talman! Jag menar att en av\r\nhuvuduppgifterna i fortsättningen blir att göra\r\nbarnens behov synliga i samhällsutvecklingen på ett\r\nmycket mer påtagligt sätt än som hittills har gjorts.\r\nSocialtjänsten har också en uppgift att delta i\r\nsamhällsplaneringen och överföra sina erfarenheter\r\nom hur samhället borde fungera ur ett socialt\r\nperspektiv till andra sektorer i samhället.</pre><pre>Den uppgiften har socialtjänsten inte kunnat\r\nfullgöra på ett riktigt tillfredsställande sätt. Jag är\r\npå den här punkten kritisk, inte så mycket mot\r\nsocialtjänsten, utan mot samhället i övrigt som inte\r\nhar utnyttjat de omfattande kunskaper om problem\r\ni samhället som socialtjänsten under årens lopp har\r\nsamlat på sig. Detta menar jag måste bli en\r\nledstjärna i fortsättningen när det gäller barnen.</pre><pre>Vi måste lära oss att göra tidiga insatser på ett\r\nbättre sätt. Det handlar mycket om kunskap och\r\nom att tidigt se barnens behov. Det handlar också\r\nom samverkan, dvs. att t.ex. förskollärare och\r\nsocialsekreterare kan nå varandra i en dialog om\r\nenskilda barn där man utnyttjar bådas kunskaper\r\noch kompetens för att göra det bästa möjliga för det\r\nenskilda barnet.</pre><pre>Jag tror att det finns mycket man kan göra inom\r\nramen för nuvarande resurser, och det sade ju\r\nockså Lena Öhrsvik i sitt första inlägg. Jag är för\r\nmin del alltid öppen för att resonera om\r\nomprioriteringar och omfördelningar när det gäller\r\nde olika insatser vi gör. I den mån vi kan finna\r\nformer för att effektivisera de tidiga insatserna för\r\natt förebygga svårigheter längre fram för våra barn,\r\nanser jag att vi med stor kraft skall ge oss in i sådana\r\ndiskussioner. Däremot vill jag inte nu ge något\r\nbesked beträffande formerna för en sådan\r\nförändring. Jag anser att den frågan är så pass svår\r\natt den behöver en ordentlig mangling innan man\r\nkommer fram till resultat. Ett problem i\r\nsammanhanget är att också många andra sektorer\r\nför närvarande känner trycket av för små resurser.</pre><pre>Anf. 7 SYLVIA PETTERSSON (s):</pre><pre>Herr talman! Jag vill anknyta till en del av det\r\nstatsrådet nu sade om socialtjänsten i\r\nsamhällsplaneringen. Det är många som delar\r\nuppfattningen att de generella åtgärderna är bäst.\r\nDet enda som egentligen hjälper ordentligt är\r\ngenerella åtgärder och att se till att ha bra miljöer\r\nför barnen.</pre><pre>Socialtjänstens roll i samhällsplaneringen har inte\r\nblivit det som vi en gång hoppades på.</pre><pre>Det är därför jag tyckte att det var viktigt att\r\nunderstryka det Lena Öhrsvik sade om vikten av\r\nutbildning av både anställda och förtroendevalda i\r\nkommunerna. Det är inte bara socialpolitiker som\r\nfattar beslut om hur samhället skall se ut. Det är\r\ninte bara socialtjänstemän som har en uppfattning\r\nom samhället heller. Även i byggnadsnämnder och\r\nkommunstyrelser finns det politiker och tjänstemän\r\nsom har ett avgörande inflytande på hur\r\nsamhällsplaneringen blir i kommunerna. Det är\r\ninte alltid som kunskaperna och insikterna är så\r\nstora bland personal och förtroendevalda som man\r\nskulle kunna önska sig.</pre><pre>Anf. 8 LENA ÖHRSVIK (s):</pre><pre>Herr talman! Jag tänkte återkomma till utbildning\r\noch information.</pre><pre>Statsrådet säger i sitt interpellationssvar att om det\r\nskulle bli en omprioritering krävs det en kunskap\r\nom behoven. Det kräver också en förankring. Utan\r\nkunskap går det inte att få en förankring för en\r\nomprioritering.</pre><pre>Jag vill därför återigen fråga om statsrådet delar vår\r\nsyn på behovet av en ökad omfattning av\r\ninformation och utbildning när det gäller den\r\nnuvarande lagstiftningens intentioner och mål.\r\nÄven om socialtjänstlagen skall ses över kommer\r\nden att gälla under en lång tid framöver. Det vore\r\nett utmärkt tillfälle att i samband med översynen\r\nockså sprida en kunskap om vad nuvarande\r\nlagstiftning faktiskt innebär. Det är en bra lag. Men\r\njag hävdar att det råder en dålig kunskap om lagen\r\ni kommunerna och t.o.m. långt in i\r\nsocialnämnderna.</pre><pre>Där är omsättning på folk, och de har inte hela\r\ngrunden klar för sig. De har inte förarbetena klara\r\nför sig. Förarbetena hade ju utarbetats under en\r\nlång tid och hade den djupa förankring som\r\nbehövdes för ett förändrat arbetssätt och en\r\nförändrad lagstiftning som skulle vara en\r\nrättighetslag och skulle främja gemenskap och\r\nsolidaritet i vårt land. Ingen grupp skulle stå\r\nutanför. Det är den folkliga förankringen av\r\nsocialtjänstlagens intentioner som brister. Därför\r\nvill jag återkomma till frågan om möjligheterna till\r\nen ökad omfattning av information när det gäller\r\nden nuvarande lagstiftningens intentioner och mål.</pre><pre>Samtidigt är jag glad över att Bengt Lindqvist är så\r\nöppen när det gäller viljan att diskutera\r\nomprioriteringar framöver. För att nå dit krävs den\r\nökade kunskapen. Jag är beredd att på mitt sätt\r\nförsöka bidra till att sprida kunskapen.</pre><pre>Anf. 9 Statsrådet BENGT LINDQVIST (s):</pre><pre>Herr talman! Jag vill tacka mina meddebattörer för\r\nmeningsutbytet. Jag är klart inspirerad av tanken\r\natt i samband med utformningen av direktiv till en\r\növersyn av socialtjänstlagen gå ut i en bredare\r\ndiskussion kring socialtjänsten. För min del är jag\r\nberedd att fortsätta att fundera på hur det hela\r\nskulle kunna se ut.</pre><pre>För mig är det i första hand de tidiga insatserna som\r\ngäller och att försöka med hjälp av\r\nkunskapsutbyggnad och med en tydlig markering\r\nav att barnet skall sättas i centrum finna de rätta\r\nåtgärderna för bättre insatser för de utsatta barnen.\r\nDe barn som råkar illa ut är inte så många, men i\r\ngengäld är det många av dem i denna lilla grupp\r\nsom råkar riktigt illa ut. Det är ett stort bekymmer\r\nför oss och något av ett misslyckande för det\r\nsvenska välfärdssamhället att vi skall behöva\r\nuppleva dessa barns misslyckanden mitt uppe i den\r\nvälfärd vi andra lever i.</pre><pre>Överläggningen var härmed avslutad.</pre><pre></pre><pre>5 § Svar på interpellation 1990/91:100 om stöd\r\ntill familjer med små svårt skadade barn</pre><pre>Anf. 10 Statsrådet BENGT LINDQVIST:</pre><pre>Herr talman! Eva Zetterberg har frågat mig:</pre><pre>1.  Om jag avser att vidta några åtgärder för att\r\nförtydliga omsorgslagen vad gäller svårt skadade\r\nbarn.</pre><pre>2.  Vad jag avser att göra i dag för att stödja svårt\r\nskadade barn och deras familjer.</pre><pre>3.  Vad jag avser att vidta för åtgärder så att\r\nlandsting och kommuner, som i dag inte har\r\nmöjligheter till ökade intäkter genom\r\nskattehöjning, skall kunna satsa på kostsamma men\r\nnödvändiga investeringar för denna eftersatta\r\ngrupp.</pre><pre>I varje landstingsområde finns ett litet antal barn\r\noch ungdomar -- men också ett litet antal vuxna\r\npersoner -- som har mycket svåra funktionshinder\r\nmed både komplicerade och sammansatta\r\nomvårdnadsbehov. Möjligheten för dem och deras\r\nfamiljer att leva ett gott liv är i hög grad beroende\r\nav att samhällsinsatser ställs till deras förfogande.\r\nDet behövs såväl omfattande som kvalificerade\r\nmedicinska, psykologiska, sociala och pedagogiska\r\ninsatser.</pre><pre>Det är landstingen som enligt hälso- och\r\nsjukvårdslagen har ansvaret för åtgärder för att\r\nutreda och behandla sjukdomar och skador.\r\nDessutom skall landstingen genom sina\r\nomsorgsnämnder tillhandahålla särskilda omsorger\r\nåt den personkrets som anges i omsorgslagen.\r\nOmsorgsnämnderna tillhandahåller ibland även\r\nhabilitering åt barn med andra funktionshinder.\r\nKommunernas socialtjänst har genom\r\nsocialtjänstlagen ett yttersta ansvar för alla som\r\nvistas i kommunen och ansvarar bl.a. för avlösning\r\ni hemmet och för barnomsorgen i kommunen.\r\nAnsvarsfördelningen mellan huvudmännen ställer\r\nstora krav på ett fungerande samarbete dem\r\nemellan. Huvudmännen är också enligt lag skyldiga\r\natt samverka med varandra.</pre><pre>Omsorgslagen ger psykiskt utvecklingsstörda barn,\r\nungdomar och vuxna rätt till särskilda omsorger,\r\nom deras behov inte kan tillgodoses på annat sätt.\r\nLagen är utformad som en rättighetslag med\r\növerklagningsmöjligheter för den enskilde. Den\r\npräglas av ett individualiserat synsätt.\r\nMålsättningsparagrafen anger att de särskilda\r\nomsorgerna skall utformas efter individens behov.</pre><pre>Att ge barn och ungdomar som behöver bo utanför\r\nföräldrahemmet rätten att bo i elevhem är en av de\r\nsärskilda omsorgerna enligt omsorgslagen. Denna\r\nrätt är inte beroende av barnets ålder eller\r\nfunktionsnedsättning.</pre><pre>De ansvariga huvudmännen skall underlätta för\r\nföräldrar med barn som har svåra\r\nfunktionsnedsättningar att ta hand om sina barn\r\noch tillförsäkra dem allsidig omvårdnad och\r\nmöjligheter till ett värdigt liv. Det innebär att det\r\nbland andra insatser också behöver finnas olika\r\nboendealternativ. Detta framför allt för kortare\r\ntider -- men i undantagsfall då alla andra\r\nmöjligheter är uttömda -- också för längre tid. Bl.a.\r\nbehövs små hemlika boendeenheter med tillgång\r\ntill medicinsk kompetens, där barnet bör få\r\ndisponera en plats, även om den inte alltid behöver\r\nutnyttjas.</pre><pre>Här har 1989 års handikapputredning en viktig\r\nuppgift. En av utredningens viktigaste uppgifter är\r\natt redovisa förslag om hur handikappade barn och\r\nungdomar i framtiden skall kunna tillförsäkras ett\r\nväl fungerande samhällsstöd.</pre><pre>Jag vill i detta sammanhang upplysa om att\r\nRiksförbundet för utvecklingsstörda barn,\r\nungdomar och vuxna sedan år 1988 bedriver ett\r\nutvecklingsprojekt med medel ur allmänna\r\narvsfonden. Projektets syfte är att inom ett\r\nomsorgsområde verka för att personer med mycket\r\nomfattande funktionsnedsättningar och medicinska\r\nbehov får ett fullgott stöd.</pre><pre>Vidare uppmärksammar socialstyrelsen i ett\r\nsärskilt projekt situationen för barn och ungdomar\r\nmed svåra funktionsnedsättningar och\r\nkomplicerade omvårdnadsbehov som i dag vistas\r\nlånga perioder på sjukhus. Socialstyrelsen avser att\r\ni en rapport bl.a. ge exempel på olika lösningar,\r\nsom gör att svårt funktionshindrade barn, utan\r\nbehov av akuta sjukvårdsinsatser, kan vistas mer\r\nstadigvarande utanför sjukhuset.</pre><pre>Jag räknar med att projekten skall tillföra både\r\nhuvudmännen och handikapputredningen\r\nerfarenheter och underlag i deras arbete.</pre><pre>Till sist vill jag erinra om att syftet med\r\nskattereformen är att långsiktigt stärka landets\r\nekonomi, vilket också är av betydelse för\r\nkommunerna och landstingen. Ett led i reformen är\r\ndet kommunala skattestoppet. I det läget måste\r\nkommunerna och landstingen prioritera sina\r\nverksamheter och pröva hur resurserna bäst skall\r\nanvändas.</pre><pre>Anf. 11 EVA ZETTERBERG (v):</pre><pre>Herr talman! Jag vill tacka statsrådet Bengt\r\nLindqvist för svaret. Jag vill gärna framföra min\r\nuppskattning över att statsrådet har tagit sig tid att\r\nbesvara interpellationen, trots att jag var litet sen\r\nmed att framställa den, så att statsrådet av formella\r\nskäl hade kunnat avstå från att svara.</pre><pre>Anledningen till att jag var så angelägen om att\r\nställa denna interpellation är att jag i mitt ''vanliga''\r\narbete som förtroendevald i Stockholms läns\r\nlandsting, och då särskilt i mitt uppdrag som\r\nordförande i västra omsorgsstyrelsen, har mött så\r\nmånga av de föräldrar och barn som lever under\r\nmycket svåra omständigheter till följd av bristande\r\noch adekvata resurser för de barn det här handlar\r\nom. Det finns också ett mycket stort kunnande i\r\ndenna fråga och ett mycket stort engagemang från\r\nbåde personal och förtroendevalda från olika\r\npartier i flera landsting i Sverige.</pre><pre>Den barngrupp vi här talar om är inte stor. Enligt\r\nden undersökning som socialstyrelsen snart skall\r\npresentera rör det sig om ca 200 barn i hela landet.\r\nI den gruppen ingår då barn med\r\nförståndshandikapp, inskrivna i omsorgsnämnder\r\noch som har stora funktionsnedsättningar, samt\r\nbarn som ''bara'' är s.k. teknikberoende barn.</pre><pre>I statsrådets svar nämns det projekt som RFUB har\r\nfått pengar till från allmänna arvsfonden. Detta\r\nprojekt har syftat till att dels kartlägga familjernas\r\nsituation, dels komma med förslag till åtgärder.\r\nEftersom projektet har bedrivits inom just västra\r\nomsorgsområdet har jag naturligtvis med extra\r\nstort intresse följt det. Därutöver har en\r\nintervjuundersökning med 20 berörda familjer\r\ngjorts, där en rätt klar bild av dessa familjer stiger\r\nfram. För statsrådets kännedom vill jag gärna\r\nlämna över ett exemplar av denna undersökning\r\nsom har gjorts i västra omsorgsområdet.</pre><pre>I dessa undersökningar är det en ny grupp\r\nhandikappföräldrar som träder fram. Dessa\r\nföräldrar är inte tacksamm för den lilla hjälp och\r\navlösning som erbjuds dem. De är mycket\r\nmedvetna om sina rättigheter och samhällets\r\nansvar. De accepterar inte att behöva leva ett liv där\r\nallt styrs runt det skadade barnet. En mamma har\r\nuttryckt det så, att dessa föräldrar inte önskar bli\r\nnågra hjältar, bara att leva ett vanligt liv. Men dessa\r\nföräldrar har också gått samman och formulerat\r\nsina krav och önskemål bl.a. genom organsationen\r\nALF, anpassade lösningar för flerhandikappade,\r\noch genom organisationen FUB. Vi vet faktiskt rätt\r\nmycket om vad som behövs och vilka önskemål som\r\nfinns.</pre><pre>Det som klart kommer fram i dessa undersökningar\r\när hur otillräckligt stödet är till de barn och\r\nungdomar som är svårast flerhandikappade. Det\r\nkrävs mera avlasting i hemmet, personliga\r\nassistenter, korttidshem osv.</pre><pre>En annan sak som kommer fram är att det tar lång\r\ntid att bygga upp kompetenta resurser. Det\r\nsamarbete mellan kommunens socialtjänst och\r\nsjukvård och omsorgsvård som måste byggas upp är\r\nibland svårt att åstadkomma, eftersom det saknas\r\nkunskaper och erfarenheter av att arbeta med dessa\r\nbarn. Däremot anses det gå bra att uttröttande\r\nföräldrar, utan vare sig sjukvårds- eller\r\nomsorgsutbildning, skall kunna ta hand om sina\r\nbarn dygnet runt hur länge som helst utan\r\navlösning.</pre><pre>En tredje faktor som kommer fram är hur\r\nföräldrarna tvingas organisera sina liv runt den\r\nhjälp som de erbjuds. De måste bygga upp ett\r\nenormt nätverk av kontakter som de flesta skulle\r\nvilja förenkla till ett eller ett fåtal.</pre><pre>Planeringen har under många år halkat efter på\r\ngrund av tolkningen av omsorgslagen. Det har sina\r\nhåll hävdats, och hävdas enligt uppgift fortfarande\r\ni Malmö, att dessa barn inte skall erbjudas boende\r\npå elevhem just med hänvisning till omsorgslagen --\r\ndet var därför som jag tog upp den här frågan. I\r\nStockholm har planeringen halkat långt efter av\r\nsamma skäl. I dag är planeringen i full gång, men\r\ndär är det ekonomin och byggprocessen som gör att\r\ndet drar ut på tiden.</pre><pre>Det är positivt att handikapputredningen har tagit\r\nfasta på de synpunkter som har framförts, nämligen\r\natt boende utanför hemmet kan behövas även för\r\nsmå barn och att barn inte skall behöva växa upp på\r\nsjukhus. Jag är glad över att statsrådet i sitt svar slår\r\nfast att rätten till att bo elevhem inte är knuten till\r\nen viss ålder eller till ett visst funktionshinder. Det\r\nkan naturligtvis diskuteras om ''elevhem'' är en\r\nadekvat beteckning. Här i Stockholm har vi talat\r\nom barnboende, växelboende eller mellanvård som\r\nförutsätter ett stort inflytande från föräldrar. Det\r\nfinns säkert flera och bättre termer som kan\r\nanvändas.</pre><pre>Herr talman! Till sist skulle jag vilja höra mer exakt\r\nfrån statsrådet angående olika myndigheters\r\ngemensamma ansvar. Är det statsrådets\r\nuppfattning att ett lika stort ansvar åvilar\r\nsjukvården som kommunens socialtjänst och\r\nlandstingens omsorgsvård? Jag har ibland uppfattat\r\ndet som att det bara verkar vara omsorgsvården\r\nsom har ett ansvar när det gäller detta område. Vad\r\nbeträffar ekonomiska resurser, som för både\r\nlandsting och kommun i dag är det stora problemet\r\natt bygga upp, kommer man från regeringens sida\r\natt vara villig att bidra med ytterligare\r\nprojektpengar, typ de som vi nyss talade om, eller\r\nandra statsbidrag för att se till att de familjer som\r\nmåste få avlastning i sin vardag verkligen också kan\r\nfå avlastning?</pre><pre>Anf. 12 Statsrådet BENGT LINDQVIST (s):</pre><pre>Herr talman! Inledningsvis vill jag säga att det var\r\nangeläget för mig att denna fråga togs upp,\r\neftersom det är min -- precis som Eva Zetterbergs --\r\nuppfattning att det rör sig om en utomordentligt\r\nangelägen grupp som insatserna måste utvecklas\r\nför.</pre><pre>Som svar på de direkta frågorna vill jag säga att jag\r\nför min del är helt öppen för fortsatt\r\nutvecklingsarbete, gärna med stöd i allmänna\r\narvsfonden. Jag ser fram emot att få ta del av\r\nerfarenheterna från det stora RFUB-projekt som\r\nhar bedrivits sedan 1988. Det finns säkert anledning\r\natt gå vidare i det utvecklingsarbetet.</pre><pre>Jag vill också påminna om att vi från arvsfondens,\r\negentligen från min sida, har inbjudit\r\norganisationer, bl.a. RFUB, att tillsammans med\r\nhandikapputredningen finna former för att\r\nutveckla ett system med personliga vårdare. Detta\r\ngörs apropå kontinuiteten och stabiliteten i barns\r\nliv. Det är mycket viktigt att vi finner former för\r\ndetta. Organisationerna har faktiskt bollen i dag.\r\nJag går och väntar på en projektansökan på detta\r\nviktiga område.</pre><pre>I övrigt har handikapputredningen att ta ställning\r\ntill frågan om hur vi skall kunna vidareutveckla\r\nstödet till dessa barn och ungdomar. Jag räknar\r\nmed att handikapputredningen kommer att lägga\r\nfram ett viktigt betänkande under våren kring de\r\nolika frågor som har att göra med det individuella\r\nstödet till människor med omfattande\r\nfunktionshinder.</pre><pre>Herr talman! Till sist vill jag också erinra om att i\r\ndet ställningstagande som riksdagen står inför när\r\ndet gäller äldre- och handikappomsorgen på\r\ntorsdag, på luciadagen, ingår ett av regeringen\r\nframlagt förstärkt stimulansstöd till byggande av\r\ngruppbostäder. Det har utvidgats av\r\nsocialutskottet, av socialdemokrater och\r\nfolkpartister, till att också omfatta kommunala\r\ninsatser för att bygga boendealternativ för\r\nhandikappade. Inom dessa ramar finns det\r\nnaturligtvis förutsättningar för att också skapa\r\nresurser för denna mycket utsatta grupp.</pre><pre>Litet smolk i mjölken är då för mig att\r\nvänsterpartiet och dess representanter inte har stött\r\ndessa insatser och förmodligen kommer att rösta\r\nemot detta på torsdag. Eva Zetterberg har dock\r\nfortfarande möjlighet att påverka sina\r\npartikamrater. Detta är faktiskt en viktig insats\r\näven för svårt utsatta handikappgrupper i vårt\r\nsamhälle.</pre><pre></pre><pre>Anf. 13 EVA ZETTERBERG (v):</pre><pre>Herr talman! Jag vill konstatera att\r\nfrågeställningen naturligtvis inte gäller bara små\r\nsvårt skadade barn, utan hela gruppen av barn,\r\nungdomar och vuxna som har svåra\r\nfunktionsnedsättningar och behöver samhällets\r\nstöd. I den här interpellationen tyckte jag dock att\r\ndet var viktigt att belysa de frågeställningar som\r\njust har funnits rörande de små svårt skadade\r\nbarnen och där man från vissa håll hävdar att\r\nomsorgslagen har varit ett hinder. Jag är glad över\r\natt statsrådet hävdar att så inte är fallet.</pre><pre>När det gäller stimulansbidraget till gruppbostäder\r\nfår statsrådet gå till mitt partis representanter i\r\nsocialutskottet och diskutera skälen. Man kommer\r\natt i debatten redogöra för varför man inte har velat\r\nanta den propositionen.</pre><pre>Jag vill dock säga att man naturligtvis kan se på en\r\nenskild fråga som stimulansbidraget som positivt.\r\nJag ser det emellertid mera som ett symboliskt\r\nbidrag, om det går igenom. Det gäller 200 000 kr.\r\nper gruppbostad. Kostnaderna i Stockholm ligger\r\npå i storleksordningen 6--7 milj. kr. per\r\ngruppbostad. Bidraget utgör inte så stor andel av\r\nden reella kostnaden i dag.</pre><pre>När det gäller projektansökningar och intresset för\r\natt stödja organisationer som arbetar med små barn\r\noch ungdomar som är flerhandikappade och har\r\nstora funktionsnedsättningar, är det välkommet att\r\nman från regeringens sida är villig att stödja\r\nytterligare projekt. Jag kommer naturligtvis att\r\nföra ut det meddelandet till landstinget i\r\nStockholms län och till andra landsting i Sverige. På\r\nolika håll bygger man upp ett förnämligt arbete.\r\nMan vill på alla sätt försöka förbättra för denna\r\ngrupp, men hindras i dag bl.a. av bristen på\r\nekonomiska resurser. Det är oerhört viktigt att man\r\nkan få det stödet. Inom bara Stockholms läns\r\nlandsting finns ett flertal olika projekt, som alla\r\nparter är överens om är viktiga att genomföra.\r\nPengar saknas dock i dag.</pre><pre>Överläggningen var härmed avslutad.</pre><pre>6 § Svar på interpellation 1990/91:80 om\r\nutredningen Finansiering av vägar och järnvägar</pre><pre>Anf. 14 Kommunikationsminister Georg\r\nAndersson (s):</pre><pre>Herr talman! Viola Claesson har med hänvisning\r\ntill utredningen om finansiering av vägar och\r\njärnvägar frågat mig om direktiven till utredningen\r\nskall ses som ett formellt uppdrag till utredaren att\r\nstudera eventuell bolagisering, börsintroduktion\r\noch liknande omvandlingar av statliga verk. Vidare\r\nhar Viola Claesson frågat mig vilken principiell\r\ninställning regeringen har till konkreta förslag om\r\nbolagisering, utförsäljning och börsintroduktion av\r\nteleverkskoncernen. Avslutningsvis frågar Viola\r\nClaesson om jag anser ett system med bilavgifter\r\ninbakade i bensinpriset vara ett realistiskt sätt att\r\nlösa vägarnas finansieringsproblem utan att belasta\r\nstatsbudgeten.</pre><pre>Bakgrunden till att regeringen i den\r\nnäringspolitiska propositionen aviserade en\r\nförutsättningslös utredning i syfte att presentera\r\nförslag till kompletterande finansieringskällor är att\r\nde behov som finns inom väg- och järnvägssektorn\r\när så stora att de inte kan täckas av enbart de medel\r\nsom anslås över statsbudgeten. De direktiv\r\nregeringen därefter beslutade om innebar vissa\r\nbegränsningar i utredarens arbete, bl.a. skulle inte\r\nförslag utredas som förutsatte förändringar av\r\nskatterna. Några formella hinder föreligger\r\nemellertid inte för en utredare att presentera de\r\nförslag han finner lämpliga även om dessa inte till\r\nalla delar följer vad som uttalats i direktiven. Det\r\när en fråga för regeringen att pröva lämpligheten i\r\nförslagen.</pre><pre>När det gäller frågan om regeringens principiella\r\ninställning till förslaget om bolagisering av\r\nteleverket vill jag anföra följande. Televerket har\r\nett regionalt och socialt ansvar som måste hävdas.\r\nRegeringen har ställt sig avvisande till förslag om\r\nprivatisering av sådana delar av den statliga\r\nverksamheten. Som jag tidigare uttalat krävs det\r\nenligt min mening nya och starka skäl för att ändra\r\ndenna inställning. Jag vill dock i detta sammanhang\r\npåminna om att något förslag från televerkets\r\nstyrelse ännu inte presenterats för regeringen. Om\r\noch när ett sådant förslag föreligger får regeringen\r\npröva det i vanlig ordning.</pre><pre>Viola Claessons sista fråga avser utredningens\r\nförslag till bilavgifter. Utredningens betänkande är\r\njust nu föremål för en omfattande\r\nremissbehandling. Därefter kommer regeringen att\r\nta ställning till utredningsförslagens olika delar. Jag\r\nvarken vill eller kan föregripa de\r\nställningstaganden regeringen kan komma att\r\npresentera med anledning av utredningens förslag.</pre><pre>Anf. 15 VIOLA CLAESSON (v):</pre><pre>Herr talman! Tack för svaret. Jag tänker\r\nkoncentrera mig i debatten på frågan som rör\r\nteleverkskoncernen och Tony Hagströms utspel.</pre><pre>Hagström vill att koncernen inom två år skall\r\ngenomgå en privatisering där 45 % av aktierna i det\r\nnya bolaget skall säljas ut på börsen för 20 miljarder\r\nkronor. Utspelet är kopplat till den s.k. FI-\r\nutredningen så till vida att dessa 20 miljarder skulle\r\nkunna användas till finansiering av vägar och\r\njärnvägar. Förslaget återfinns också i den färdiga\r\nutredningens avsnitt Finansiering genom aktiv\r\nförvaltning av statens tillgångar.</pre><pre>Tyvärr har massmedia och andra glömt, för att\r\nuttala sig snällt, att berätta att utredarna Mats B O\r\nLarsson och Ted Stahl på finansdepartementet\r\nredan före Hagströms utspel hade presenterat\r\nföljande planer.</pre><pre>För det första vill utredarna bolagisera affärsverken\r\nsamt bredda ägandet i näringslivet till\r\nprivatpersoner och anställda, d.v.s en privatisering.\r\nFör det andra vill man enbart ha en snabb\r\nomvandling från affärsverk till aktiebolag med\r\nägarfunktionen samlad i ett departement utan\r\nfackansvar, medan frågan om samhällsmålen bör\r\nbli kvar hos fackministern. Eftersom utredarna\r\nbefarar att en snabb bolagisering kan möta\r\nmotstånd och detta därför skulle kunna ta tid, vill\r\nde för det tredje att regering och riksdag i ett första\r\nsteg skall omvandla affärsverken så att modellen\r\nnärmar sig aktiebolagens.</pre><pre>För det fjärde är ett exempel som lyfts fram är just\r\nteleverket, vars tillgångar utredarna uppskattar till\r\n120 miljarder kronor. Utredarna anser att staten\r\nmåste få mer avkastning på dessa tillgångar.</pre><pre>Herr talman! Jag anser att det framgår ganska\r\ntydligt att Tony Hagström agerat med utgångspunkt\r\njust i finansdepartementets utredning och\r\nprioriteringslista. Men han utnyttjade: FI-\r\nutredningen och sin position som utredare av ett\r\nhelt annat område för att lansera\r\nfinansdepartementets privatiseringsförslag. Även\r\nom Tony Hagströms utspel om privatisering av\r\nteleverket kom innan SOU-utredningen var klar,\r\nkvarstår faktum att ett av de viktigaste avsnitten i\r\nhans utredning handlar om finansieringen och aktiv\r\nförvaltning av statens tillgångar. Georg Andersson\r\nhar tidigare haft många möjligheter, och har också\r\ntagit till vara dem, att svara på om han och\r\nregeringen är beredda att ge avkall på det som man\r\ntidigare har sagt, att det viktigaste t.ex. när det\r\ngäller televerket är verkets sociala och\r\nregionalpolitiska ansvar. Han upprepar det nu.\r\nMen han har i ett annat sammanhang för\r\nStatsanställdas förbunds tidning, Statsanställd,\r\nsagt: Jag ser för dagen inga skäl som motiverar en\r\nförsäljning. Men om verkets styrelse kommer fram\r\ntill att det föreligger sådana skäl får vi naturligtvis\r\ngranska dessa och ta ställning till förslaget.</pre><pre>Det intressanta är att Georg Andersson i sitt\r\ninterpellationssvar till mig naturligtvis vet vad han\r\ntalar om, men han talar inte om vad han vet. Det är\r\nriktigt att televerkets styrelse ännu inte har haft sitt\r\nmöte. Men televerkets styrelse hade ett\r\nextrainkallat möte i november då de förslag\r\nförbereddes som man skall fatta beslut om den 14\r\ndecember då det ordinarie mötet hålls. Det är detta\r\nmöte som Georg Andersson hänvisar till. Styrelsen\r\nhar redan gett televerkets chef fortsatt mandat att\r\ngå vidare på den här vägen med privatisering av\r\nteleverket.</pre><pre>Vad kommer att ske nu på fredag? Georg\r\nAndersson vet naturligtvis att televerkets styrelse\r\npå fredag kommer att föreslå att televerket skall\r\nombildas till ett bolag. Styrelsen kommer också att\r\nuttala, vilket är ännu värre, att televerket snarast\r\nskall privatiseras och gå ut på börsen, precis som\r\nTony Hagström har sagt och som utredarna på\r\nfinansdepartementet vill.</pre><pre>Det vore bra om Georg Andersson i talarstolen\r\nville kommentera hur han ser på det förslag som\r\nteleverkets styrelse kommer att presentera på\r\nfredag, dvs. det beslut som styrelsen kommer att\r\nfatta.</pre><pre>Finns redan nu de mycket starka skälen, som Georg\r\nAndersson tidigare har hänvisat till i olika\r\nbrasklappar, till att sluta tänka på televerkets\r\nregionalpolitiska och sociala ansvar, vilket flera\r\nutredningar tidigare har haft i uppdrag att se över\r\nför att stärka det sociala och regionalpolitiska\r\nansvaret. Jag tror att det är mycket viktigt för de\r\ntusentals televerketsanställda och för alla som bryr\r\nsig om ett verk som televerket, med det stora\r\nansvar det har för att kommunikationerna på detta\r\nområde i landet skall fungera, att få reda på vad\r\nGeorg Andersson egentligen står i denna fråga.\r\nKommer Georg Andersson och regeringen att säga\r\nja till det förslag som televerkets styrelse kommer\r\natt lägga fram på fredag, eller kommer Georg\r\nAndersson i likhet med vänsterpartiet att fortsätta\r\natt hävda att det sociala och regionalpolitiska\r\nansvaret måste gälla även i fortsättningen? Annars,\r\nherr talman, är regeringen mer thatcheristisk än\r\nvad engelsmännen och deras regering själva är nu\r\nnär Thatcher är borta. Där har man ju börjat tänka\r\nsig för i den här frågan.</pre><pre>Anf. 16 ROY OTTOSSON (mp):</pre><pre>Herr talman! Den utredning som Tony Hagström\r\nhar producerat är märklig på många sätt. Inte nog\r\nmed att det i den föreslås, som Viola Claesson har\r\npåpekat, ett och annat när det gäller televerket. I\r\nutredningen föreslås också en ny trafikpolitik som\r\nstår klart i strid med vad riksdagen har fattat beslut\r\nom. Tony Hagström föreslår ett nytt sätt att\r\nprioritera investeringar i både järnvägar och vägar,\r\ndär man inte tar hänsyn till miljö, regionalpolitik,\r\nsociala effekter, osv., utan där man enbart tillämpar\r\nett mycket snävt företagsekonomiskt synsätt.</pre><pre>Det är naturligtvis märkligt att detta har kunnat\r\nske; det stod knappast i direktiven. Där stod det\r\nbara att utredningen skulle undersöka hur man kan\r\nfå till stånd en annan finansiering, m.m.</pre><pre>Georg Andersson har här pläderat för televerkets\r\nregionala och sociala ansvaret. Han bör nog även\r\nlitet grand precisera vad han menar med det\r\nansvaret. Menar han att man inom grundläggande\r\nteletrafik skall kunna använda även fax, skicka\r\nmeddelanden över data med modem, osv.? Detta\r\när av avgörande betydelse för oss uppe i Norrland.\r\nOm grundläggande teleservice inte inkluderas utan\r\nman som enskild person skall betala vad det kostar\r\natt upprätthålla en bra linje i Norrlands inland,\r\nkommer man varken som enskild eller som\r\nsmåföretagare att ha råd med det. Detta ligger\r\nmycket nära det förslag som Tony Hagström har\r\nproducerat i den här utredningen om att sälja ut\r\nteleverket. Jag skulle vilja fråga Georg Andersson\r\ndels om han anser att Tony Hagström verkligen har\r\nföljt direktiven när det gäller trafikpolitiken som\r\nsådan när han nu föreslår en annan prioritering än\r\nden som riksdagen har fattat beslut om, dels vad\r\nhan menar med ett socialt och regionalpolitiskt\r\nansvar när det gäller televerket.</pre><pre>Anf. 17 Kommunikationsminister GEORG\r\nANDERSSON (s):</pre><pre>Herr talman! Jag tycker att Viola Claessons och\r\nRoy Ottossons inlägg vittnar om en stor ängslan för\r\nnya tankar och fritt tänkande. Utredningar tillsätts\r\nväl för att tillföra beslutsfattandet synpunkter?\r\nVisst utarbetar regeringen direktiv och anger ramar\r\nför vad den vill ha utrett. Den anger också vissa\r\nbegränsningar när det gäller de kommande\r\nförslagen. Men det är mycket viktigt att en\r\nutredning har möjlighet att tänka fritt och stimulera\r\ndiskussionen med de förslag som presenteras. Jag\r\ntycker att det är nästan trist att man så ängsligt\r\nförsöker förhindra att en utredare lägger fram\r\nförslag som i någon mening kan ligga utanför de\r\npreciserade direktiven.</pre><pre>Vi har sedan en tid en grupp inom regeringskansliet\r\nsom ser över affärsverken med ambition att finna\r\nformer för bättre politisk och ekonomisk styrning\r\nav verken. Det är ett viktigt arbete som också ger\r\noss underlag för att arbeta vidare när det gäller\r\nstatens roll som ägare. Vi har i olika sammanhang,\r\nsenast i skrivelse till riksdagen med anledning av\r\nden ekonomiska situationen, föranledd av den\r\nsärskilda skrivelsen om krisen, markerat att staten\r\nansvarsfullt och effektivt måste förvalta sin\r\nförmögenhet. Staten har stora förmögenheter som\r\nnu förvaltas av de affärsdrivande verken. Det är\r\nviktigt att staten, regering och riksdag, som ägare\r\nställer krav på ett ansvarsfullt och effektivt\r\nförvaltarskap.</pre><pre>Så till de konkreta frågorna. Televerkets styrelse\r\nkommer att ha ett sammanträde på fredag och\r\nkommer då att ta ställning. Jag vill inte av formella\r\nskäl föregripa det ställningstagandet. Jag har\r\nmarkerat i mitt svar i dag, och tidigare, att\r\nteleverket har ett socialt och regionalt ansvar. Det\r\när viktigt att man även fortsättningsvis kan\r\ngarantera att teletjänsterna ges utifrån de mål och\r\nriktlinjer som i det avseendet har angetts. Det är\r\nmöjligt att vi ytterligare behöver precisera hur det\r\nsociala och regionala ansvaret bör uppfyllas.\r\nDärför har vi tillsatt post- och teleutredningen. Det\r\npågår ett arbete med anledning av den.</pre><pre>Viola Claesson frågade om det finns starka skäl för\r\nprivatisering. Jag har inte sett sådana starka skäl.\r\nOm nu televerket gör nya preciseringar skall jag\r\nsjälvfallet med öppna ögon ta del av vad televerkets\r\nstyrelse har att redovisa. Det tillhör mina\r\nåligganden. Men för dagen ser jag som sagt inte att\r\ndet finns några sådana starka skäl.</pre><pre>I det sammanhanget kan man använda en bild --\r\nden kanske förstås av somliga och för mig är den\r\nganska naturlig. Man säger att ett alternativ som i\r\nmånga fall är fullgott till alternativet att sälja kon är\r\natt sköta om den och ta vara på den mjölk som den\r\nger.</pre><pre>Roy Ottosson sade att Tony Hagströms utredning\r\nutgår från en annan trafikpolitik. Det har jag\r\negentligen redan kommenterat. Roy Ottosson\r\nfrågar om den grundläggande teleservicen. Där vill\r\njag ytterligare betona att post- och teleutredningen\r\nbereder denna fråga. Den har varit föremål för\r\nremissbehandling och beredning i departementet.\r\nVi får återkomma med preciseringar i det\r\navseendet. Jag tror inte att det finns anledning att\r\nytterligare kommentera Roy Ottossons inlägg.</pre><pre>Anf. 18 VIOLA CLAESSON (v):</pre><pre>Herr talman! Jag kan garantera Georg Andersson\r\natt jag inte känner ängslan för nya tankar. Tvärtom\r\ntror jag att Georg Andersson, om han tänker efter,\r\nhar hört en del nya tankar från denna talarstol\r\nockså från mig när det har gällt hur den framtida\r\ntransportpolitiken skall se ut i det här landet.</pre><pre>De tankar som har framförts i den utredning som\r\nfinansdepartementet har gjort och som jag\r\nredogjorde för ganska ingående i mitt förra inlägg\r\när inga nya tankar, Georg Andersson. Det är precis\r\nsamma tankar som framför allt moderaterna och\r\nfolkpartiet har framfört under en rad år:\r\nutförsäljning, privatisering, sönderstyckning av\r\naffärsverken och de monopol som har stått som\r\nnågot slags garanti för att alla delar av landet skall\r\nha tillgång till bra telekommunikationer. För vår\r\ndel vill vi se nya tankar som utvecklar och\r\nklarlägger det regionala och politiska ansvaret.\r\nDärför har det varit bra med de utredningar som\r\nhar gjorts. Men, Georg Andersson, de är\r\nfullständigt överkörda genom de nygamla signaler\r\nsom är nyliberala -- för att nu använda den riktiga\r\ntermen -- och som har kommit från\r\nfinansdepartementet. Jag tycker att det är litet\r\nmärkligt att Georg Andersson här försöker låtsas\r\nsom om han inte känner till vad som redan har\r\nförberetts inför det styrelsemöte som televerket\r\nskall ha på fredagen. Han har ju varit underrättad\r\nhela tiden och naturligtvis varit inblandad i en\r\nmängd samtal och diskussioner, informella som\r\nformella.</pre><pre>Det jag konkret vill veta i likhet med många, inte\r\nbara anställda inom televerket utan stora delar av\r\nsvenska folket, inför framtiden är om Georg\r\nAndersson anser att det t.ex. i\r\nfinansdepartementets utredning om privatisering\r\nav affärsverken eller i Tony Hagströms utredning\r\nfinns något nytt, som regeringen kommer att säga\r\nja till när det gäller en bolagisering i ett första steg\r\noch privatisering och börsintroduktion i ett andra\r\nsteg av televerkskoncernen? Georg Andersson\r\nmåste ha en uppfattning där. Det räcker inte med\r\natt säga ''för dagen'', eftersom vi i dag vet att\r\nteleverkskoncernen kommer att fatta beslut på\r\nfredag. Så jag efterlyser litet klarare signaler om\r\nvad som komma skall. Är det moderatmotioner\r\nsom nu går igenom?</pre><pre>Anf. 19 ROY OTTOSSON (mp):</pre><pre>Herr talman! Fritt tänkande är alltid bra. Bra är\r\nutredningar som öppnar nya vägar som vi sedan kan\r\nundersöka. Men när jag läste den här utredningen\r\nslog det mig att det var väldigt gammalt, unket,\r\ndammigt helt enkelt. Jag kände igen det från 60-\r\ntalet. Det innebär egentligen bara att om man skall\r\nbetrakta detta som fritt och nytt tänkande ger man\r\nupp mycket av det som vi lyckades uppnå under 70-\r\ntalet och 80-talet när det gäller trafikpolitiken,\r\nnämligen att anpassa den bättre till de faktiska\r\nbehoven i samhället, att ta hänsyn till vad folk\r\nbehöver i olika delar av landet, ta hänsyn till miljön\r\noch ta sociala hänsyn. Jag har litet svårt att förstå\r\nvarför Georg Andersson försvarar den här\r\nutredningen som något slags nytt fritt tänkande.</pre><pre>Georg Andersson svarade inte på min fråga vad han\r\nanser om grundläggande teleservice, och det kan\r\njag förstå, eftersom det är en kontroversiell fråga.\r\nJag skulle också vilja ta upp frågan om vägavgifter\r\noch bensinavgifter, som Tony Hagström är inne på.\r\nDet förslag som han har lagt fram i utredningen\r\ninnebär egentligen att man tar pengar från statens\r\nkassakista och för dem direkt över till\r\nväginvesteringar. Ur järnvägspolitisk synpunkt är\r\nutredningen mycket dålig. Den är direkt\r\njärnvägsfientlig. Det finns en rad skrivningar om\r\njärnvägen som är nedlåtande, raljande och delvis\r\nfelaktiga till järnvägens nackdel. Så det betraktar\r\njag inte som nytt, fritt och bra tänkande.</pre><pre>Jag tycker det skulle vara intressant om Georg\r\nAndersson kunde ge några synpunkter när det\r\ngäller televerkets sociala och regionala ansvar, för\r\ndet är av avgörande betydelse. Är det bara så att\r\nenkel telefoni skulle betraktas som grundläggande\r\nteleservice, ligger det illa till i stora delar av landet,\r\nåtminstone i Norrland.</pre><pre>Anf. 20 Kommunikationsminister GEORG\r\nANDERSSON (s):</pre><pre>Herr talman! Nu pågår en diskussion mellan oss\r\nom vem som tänker nyast och friast. Det som\r\nsomliga betraktar som nya tankar betraktas av Roy\r\nOttosson som unket och gammalt 60-talstänkande.\r\nJag tycker nog att man skall vara litet försiktig med\r\nsina domslut och se litet mer nyanserat på bilden.\r\nDå tror jag att de flesta måste erkänna att Tony\r\nHagströms utredning har tillfört diskussionen\r\nväsentliga saker. Det säger jag utan att därmed ha\r\ntagit ställning för allt som där har föreslagits. Som\r\njag upplever det har Tony Hagströms utredning\r\nmedverkat till att skapa mera realism i den\r\ntrafikpolitiska debatten.</pre><pre>Vi har redan tagit fasta på en synpunkt som har\r\nframförts, nämligen när det gäller att se över\r\nplaneringsprocessen och att rationalisera\r\nadministrationen inom vägverket. Vi har därför\r\ngett vägverket i uppdrag att genomföra ett sådant\r\narbete med förtur, som sedan skall presenteras här\r\nföre årsskiftet. Det är en av de nya tankar som har\r\npresenterats i Tony Hagströms utredning och som\r\nvi finner det angeläget att ta vara på. Dessutom\r\nmåste detta göras skyndsamt. Vi får återkomma till\r\növriga förslag och synpunkter efter det att vi är\r\nfärdiga med bearbetningen av det hela i\r\nkommunikationsdepartementet.</pre><pre>Jag tycker att Viola Claesson skall vänta med sin\r\ndom över de här förslagen tills regeringen faktiskt\r\nhar presenterat några förslag. Att utredningar\r\nlägger fram förslag innebär väl inte att regeringen\r\ntill alla delar står bakom dessa. Vi måste nog skilja\r\npå rollerna litet grand.</pre><pre>Jag kan inte, och bör inte, svara när det gäller\r\nregeringens förslag i alla delar, i alla fall inte förrän\r\nvi inom regeringen själva har tagit ställning till\r\nframlagda förslag och presenterat dem som våra.\r\nDe förslag som regeringen presenterar är jag\r\nsjälvfallet beredd att kommentera och att försvara.\r\nMen nu får Viola Claesson och Roy Ottosson ge sig\r\ntill tåls litet grand till dess att vi har tagit ställning\r\ntill förslag som läggs fram med anledning av Tony\r\nHagströms utredning. Jag kan försäkra er om att\r\ndet inte kommer att dröja länge till dess. Ni skall\r\ninte behöva ikläda er alltför mycket tålamod för att\r\nkunna invänta den tidpunkt då vi i regeringen är\r\nberedda att för riksdagen presentera vad vi anser\r\nvara rimligt och möjligt att ta vara på i framlagda\r\nförslag.</pre><pre>Avgörande här blir naturligtvis att slå vakt om\r\nteleverksamhetens regionala och sociala roll. Vi\r\nmåste ju ha ett telesystem som är rikstäckande på\r\nrimliga villkor, så att människor i olika delar av\r\nlandet kan utnyttja den fantastiska resurs som\r\nteleverket i dag erbjuder.</pre><pre>Vi är väldigt lyckligt lottade internationellt sett\r\ngenom att vi har det mycket väl fungerande\r\nteleverket och ett mycket väl fungerande\r\ntelesystem, som har gett oss väldigt mycket av den\r\nutvecklingspotential som finns i detta. När jag\r\njämför med åtskilliga andra länder, kan jag\r\nkonstatera att vi har en mycket god utgångspunkt i\r\ndet arbetet. Det är viktigt att värna om den roll som\r\ntelesystemet också med en utvecklad teknik kan ge\r\ni fråga om förutsättningar för näringsliv och boende\r\ni olika delar av landet.</pre><pre>Andre vice talmannen anmälde att Roy Ottosson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 21 VIOLA CLAESSON (v):</pre><pre>Herr talman! Jag tycker nog att det hela blir litet\r\nkomiskt när Georg Andersson här försöker\r\nundervisa mig om hur viktig televerkskoncernen är\r\nför landet. Men det är ju just det som har föranlett\r\nmin interpellation och det är just därför som jag har\r\nuttalat mig som jag har gjort i debatten hittills. Det\r\nborde ha framgått.</pre><pre>Vänta med domen, säger Georg Andersson. Men\r\ndet finns ju redan förslag att ta ställning till.\r\nUtgångspunkten för mig var Tony Hagströms\r\nutredning, som var en fortsättning på den\r\nutredningen som finansdepartementet har gjort.\r\nJag fäller min dom över dessa nyliberala förslag.</pre><pre>Jag känner till att televerkets styrelse på sitt\r\nsammanträde på fredag kommer att upprepa\r\nsamma förslag. Därför är jag inte upprörd över att\r\ndet handlar om nya tankar, utan jag är upprörd över\r\natt det handlar om att man inte längre tänker bry\r\nsig om det sociala och regionala ansvaret.</pre><pre>Det dröjer inte länge -- detta sade Georg\r\nAndersson nyss -- förrän vi får reda på vad\r\nregeringen tycker. Skall jag tolka det så, att Georg\r\nAndersson hittills har låtit televerkskoncernens\r\nstyrelse och dem som finns i dess närmaste\r\nomgivning få veta att en bolagisering i första hand\r\noch ett uttalande om att man skall forcera en\r\nutförsäljning och en börsintroduktion av\r\nteleverkskoncernen är okej, att de skall gå vidare\r\neller att regeringen har sagt att det här inte rimmar\r\nväl med de krav som vi ställer på det fantastiska\r\nteleverket?</pre><pre>Till sist: Vi kan nu, Georg Andersson, vara överens\r\nom att det som televerkskoncernen i dag står för\r\ninnebär en fantastisk nationell resurs, en väldigt\r\nstor potential som kan göras ännu bättre. Men skall\r\nden då göras ännu bättre därför att det här kan\r\nanvändas som ett objekt för privata vinster eller\r\ndärför att människorna i Sverige har behov därav\r\ninte bara i de delar av landet där man hittills har\r\nkommit i åtnjutande av televerkets fantastiska\r\ntekniska möjligheter? Det är det som frågan gäller.\r\nJag tycker att det vore väldigt bra för debatten om\r\nGeorg Andersson avslutningsvis i ett inlägg kunde\r\nsäga att regeringen inte kommer att ställa upp på en\r\nsådan här privatisering och börsintroduktion.</pre><pre>Överläggningen var härmed avslutad.</pre><pre></pre><pre>7 § Svar på interpellation 1990/91:98 om\r\njärnvägstrafiken i Norrland</pre><pre>Anf. 22 Kommunikationsminister GEORG\r\nANDERSSON (s):</pre><pre>Herr talman! Ulla Orring har ställt följande frågor\r\ntill mig:</pre><pre>1. Ämnar statsrådet vidta särskilda åtgärder för att\r\nstärka järnvägstrafiken till/från Norrland?</pre><pre>2. Vilken betydelse tillmäter statsrådet\r\ntransporterna på järnväg i samarbete med EG och\r\ndärmed industrins möjligheter att utvecklas i\r\nNorrland?</pre><pre>3. Ämnar statsrådet lösgöra andra statliga\r\ntillgångar än vad som nu anvisats som kan\r\ninvesteras i järnvägstrafiken eller på annat sätt\r\nstärka finansieringen av järnvägsnätet?</pre><pre>4. Anser statsrådet att Botniabanan bör prioriteras\r\nför ett framtida utbyggt järnvägsnät?</pre><pre>Låt mig börja med att slå fast att järnvägen har en\r\nviktig funktion att fylla, då det gäller både gods-\r\noch persontrafik. Med tanke på den ökade\r\nintegrationen i Europa är det nödvändigt att den\r\nsvenska produktionen snabbt och effektivt kan nå\r\nsina marknader både inom och utom landets\r\ngränser. Glädjande nog har antalet heltåg från\r\nSverige till kontinenten ökat dramatiskt under de\r\nsenaste två åren. Förutsättningarna för den\r\ninternationella järnvägstrafiken kommer\r\nytterligare att förbättras genom den fasta\r\nförbindelsen över Öresund. Inom ramen för den\r\neuropeiska transportminsterkonferensen, CEMT,\r\npågår ett kontinuerligt arbete med att undanröja de\r\ntekniska hinder som i dag finns vid\r\ngränsöverskridande järnvägstransporter.</pre><pre>Regeringens ambition är att järnvägens betydelse\r\nför godstrafiken skall öka där förutsättningar för\r\ndetta finns, dvs. vid tunga, långväga och\r\nregelbundna transporter.</pre><pre>Då det gäller persontrafiken tycker jag att det är\r\nviktigt att hålla i minnet att järnvägen i grunden är\r\nett masskommunikationsmedel som kräver\r\nförhållandevis stora och koncentrerade\r\nresandeströmmar för att kunna utvecklas.</pre><pre>Staten köper i dag olönsam sovvagnstrafik till och\r\nfrån övre Norrland för 197 milj. kr. om året. Jag\r\nbedömer denna trafik som mycket viktig ur\r\nregioanlpolitisk synvinkel. Banverket arbetar\r\nintensivt med att höja kapaciteten på norra\r\nstambanan, där den ökade godstrafiken har lett till\r\natt man närmar sig kapacitetstaket. Jag anser att\r\nbåda dessa saker är åtgärder som stärker\r\njärnvägstrafiken till och från Norrland.</pre><pre>Banverket har till uppgift att utifrån bl.a.\r\nsamhällsekonomiska utgångspunkter prioritera\r\nmellan olika investeringsprojekt. Ett sådant\r\nprojekt är förslaget om den s.k. Botniabanan längs\r\nkusten mellan Kramfors och Umeå. En helt ny\r\nbana på denna sträcka skulle vara ett alternativ till\r\nen ombyggnad av norra stambanan mellan\r\nLångsele och Vännäs. Totalkostnaden för projektet\r\nberäknas till ca 6 miljarder kronor.</pre><pre>Ulla Orring anser att den nu diskuterade\r\nbansträckningen bör förlängas till Haparanda.\r\nNågon kostnadsberäkning för en sådan investering\r\nhar, såvitt jag vet, inte gjorts. Jag ser i dagsläget\r\ninga möjligheter att prioritera en sådan satsning.\r\nJag kommer däremot att med kraft arbeta för en\r\nupprustning och kapacitetsförstärkning på norra\r\nstambanan. Den är enligt min mening av strategisk\r\nbetydelse för trafiken till och från övre Norrland.\r\nEn insats på norra stambanan är därtill den\r\njärnvägsinvestering som tidigast kan ge stora\r\nförbättringar av trafiken i övre Norrland.</pre><pre>De samlade behoven av infrastruktursatsningar är\r\nmycket stora samtidigt som resurserna för sådana\r\nsatsningar är begränsade. Vi måste enligt min\r\nmening i dagsläget koncentrera oss på några\r\nstrategiska projekt som relativt snart kan\r\nfärdigställas. Inom regeringskansliet pågår ett\r\narbete med att lösa de långsiktiga\r\nfinansieringsfrågorna för infrastrukturen. Jag är i\r\ndag inte beredd att uttala mig om resultatet av detta\r\narbete.</pre><pre>Anf. 23 ULLA ORRING (fp):</pre><pre>Herr talman! Jag ber att få tacka för svaret på min\r\ninterpellation. Tyvärr tycker jag att det inte\r\nförmedlar någon framtidsoptimism för järnvägen i\r\nnorr.</pre><pre>Järnvägstrafiken i norr är regionalpolitiskt av stor\r\nbetydelse. Årtionden av bristande underhåll och\r\nbristande intresse från statsmakternas sida har kört\r\nkapaciteten i botten. Stambanan -- själva\r\npulsådern -- genom Västerbotten har varit en svag\r\nlänk på grund av eftersatt underhåll. Det är först\r\nunder de senaste åren som en mer koncentrerad\r\nupprustning kommit till stånd, och det framgår\r\näven av statsrådets svar till mig.</pre><pre>Men hur blir det med sovvagnstrafiken i\r\nfortsättningen? 1988 års trafikpolitiska beslut\r\ninnebar att en rad åtgärder genomfördes, som har\r\ngett landets järnvägar i stort förutsättningar att\r\nspela en viktig roll som ett konkurrenskraftigt,\r\nmiljövänligt och energisnålt transportmedel. Min\r\nfråga blir ändå: Gäller inte dessa kriterier landet\r\nnorr om Sundsvall? Det finns en stor region norr\r\nom Sundsvall. Tar de högtidliga målsättningarna\r\nslut norr om just staden Sundsvall? För resten av\r\nNorrlandslänen syns uppgifterna läggas över på\r\nlänstrafiken. Av de uppgifter som vi har läst i\r\ndagspressen framgår att länstrafiken skall få ta över\r\nde trafikpolitiska besluten. Min direkta fråga till\r\nkommunikationsministern blir, trots statsrådets\r\nförsäkran om att sovvagnstrafiken till och från\r\nNorrland har stor regionalpolitisk betydelse:\r\nKommer regeringen även i fortsättningen att anslå\r\nsärskilda medel för att upprätthålla\r\nsovvagnsförbindelser norr om Sundsvall? Jag tror\r\natt det behövs ett klargörande på den punkten.</pre><pre>Så till en framtidsfråga, nämligen frågan om en ny\r\njärnvägssträckning längs kusten, den s.k.\r\nBotniabanan. SJ har i sina planer lagt förslag till\r\nnya investeringar inför 2000-talet, och där ingår\r\nbl.a. Botniabanan. Olika investeringsbelopp har\r\nframförts. Nu svarar statsrådet att det kommer att\r\nkosta 6 miljarder.</pre><pre>Riksdagen avsatte 10 miljarder för investeringar\r\nunder tio år. Om man vill att järnvägen skall\r\nanvändas som ett offensivt miljöpolitiskt\r\ninstrument, måste en investering i en ny\r\njärnvägssträckning längs Norrlandskusten vara ett\r\nmedel. Skall tåget bli ett slagkraftigt alternativ till\r\nprivatbilism och flyg, måste järnvägen få utvecklas.\r\nEn kustjärnväg skulle betyda mycket för\r\nnäringslivet i ökade transporter, främst till Husum\r\nav rundvirke osv. Inte minst skulle det underlätta\r\nför kvinnorna att pendla mellan bostad och\r\narbetsplats. Min fråga blir: Kommer all\r\nnyinvestering i järnvägsnätet att gå övre Norrland\r\nförbi eller finns Botniabanan kvar i\r\nframtidssatsningen? Statsrådet talade nyss i\r\ndebatten om att tänka fritt, låt oss höra exempel på\r\ndet nu!</pre><pre>Under de senaste veckorna, och sedan jag lämnade\r\nin min interpellation, har oroande rykten om\r\njärnvägstrafiken för Västerbottens del kommit\r\nfram. Det har framgått att persontrafiken på\r\ninlandsbanan kommer att läggas ned. Efter\r\nregeringens krispaket och de förhandlingar som\r\nförts mellan transportrådet och SJ, har tydligen\r\nkommunikationsministern gett klartecken för\r\nförslaget att lägga ned persontrafiken på\r\ninlandsbanan. Jag måste få ställa frågan: Är detta\r\nkorrekt? Skjuter regeringen ifrån sig ansvaret till\r\nlänstrafiken, som inom sin smala budget skall\r\nprioritera med pengar som inte finns?</pre><pre>Jag, liksom Georg Andersson, är välbekant med de\r\nregionalpolitiska problemen i Norrlands inland.\r\nDet får inte ske att denna landsdel utarmas\r\nytterligare. Nedläggning av inlandsbanan får\r\nbetydande trafik- och regionalpolitiska\r\nkonsekvenser för kollektivtrafiken i Norrlands\r\ninland. Inlandsbanan representerar både historiskt\r\noch turistiskt värde. Jag hoppas på ett positivt\r\nbesked från statsrådet här i dag.</pre><pre>Men inte enbart inlandsbanan, utan tvärbanorna,\r\nArvidsjaur--Jörn, Storuman--Hällnäs, är i\r\nfarozonen. All tillgänglig analys visar att det är\r\nbåde företagsekonomiskt och samhällsekonomiskt\r\nfördelaktigt att behålla godstrafiken på\r\ntvärbanorna, men förutsättningen är att en\r\nupprustning av bandelarna kommer till stånd. SJ\r\nhar uttalat att man är beredd till en trafiksatsning,\r\nom sträckan Storuman--Hällnäs inom rimlig tid\r\nupprustas till modern standard. Även kunderna --\r\nde stora skogsbolagen -- ställer upp. Om inte\r\nupprustningen påbörjas före 1996 kommer 40\r\ntimmerlastbilar i vardera riktningen att dagligen\r\ntrafikera E79. Det går inte.</pre><pre>Allt detta hör ihop, statsrådet Georg Andersson;\r\nstambanan, tvärbanan, inlandsbanan. Problemet är\r\natt den verkliga ekonomiska ramtilldelningen för\r\nvårt järnvägsnät är alldeles otillräcklig.</pre><pre>Min sista fråga blir: Är kommunikationsministern\r\nberedd att ta några initiativ till en finansiering utom\r\nstatsbudgeten, t.ex. genom utförsäljning av statliga\r\nbolag eller på något annat sätt?</pre><pre>Anf. 24 ROY OTTOSSON (mp):</pre><pre>Herr talman! Inledningsvis vill jag påpeka att\r\nSundsvall geografiskt ligger ungefär mitt i Sverige.\r\nVi talar alltså om halva landet när vi talar om ''den\r\nhär delen av Norrland''. Jag kan instämma i mycket\r\nav det Ulla Orring sade om behovet av satsningar\r\npå järnvägstrafik i den här delen av Norrland, alltså\r\nhalva Sverige.</pre><pre>De flesta människorna och de flesta industrierna\r\nfinns längs kusten. Det är alltså en rad ganska stora\r\nstäder det handlar om. De ligger på ett avstånd av\r\n5--10 mil från varandra. Det är ett ganska idealiskt\r\navstånd för järnvägstrafik, om man tänker efter.\r\nDess värre slutar ostkustbanan en bit norr om\r\nHärnösand. Skulle den byggas ut, skulle vi\r\nnaturligtvis få mycket bättre kommunikationer i\r\nhalva Sverige. Näringslivet skulle få ett nytt bra\r\nalternativ för sina godstransporter. Människorna\r\nskulle kunna pendla mellan de olika städerna. Det\r\när betydelsefullt just med tanke på att de olika\r\nstäderna längs Norrlandskusten har litet olika\r\ninriktning. Örnsköldsvik är t.ex. en utpräglad\r\nindustristad och Umeå, som ligger 10 mil norrut, är\r\nen utpräglad universitetsstad. Det betyder att den\r\nena parten i en familj kan arbeta i Örnsköldsvik och\r\nden andra i Umeå, på grund av att man har olika\r\nutbildning, om det finns ett bra pendeltåg eller bra\r\npersontrafik på järnväg. Den möjligheten saknas\r\nhelt i dag. Det visar på behovet av en järnväg längs\r\nNorrlandskusten.</pre><pre>SJ har tittat på förslaget att bygga ut norra\r\nstambanan med flera mötesspår och så småningom\r\ndubbelspår. Det visar sig bli mycket dyrt, eftersom\r\ndet är kurvigt och brant på många håll längs norra\r\nstambanan. Därför började man titta på\r\nalternativet att gå längs kusten med ett enkelspår i\r\nstället, just ur godstrafiksynpunkt. Man fann att det\r\ni och för sig var dyrare, men att det sannolikt ger\r\nmer gods. Man skulle kunna ansluta en del andra\r\nindustrier, framför allt Husumfabriken. SJ kom i\r\nsina beräkningar fram till att detta var\r\nsamhällsekonomiskt mycket lönsamt. Frågan har\r\ntagits upp av länsstyrelserna i Västerbotten,\r\nVästernorrland och Norrbotten. Alla har gjort\r\nutredningar och funnit att detta är mycket\r\nintressant, samhällsekonomiskt lönsamt och\r\nmycket angeläget. Det är därför litet märkligt att\r\nkommunikationsministern bara avvisar detta och\r\nfaktiskt struntar i de argument som näringslivet i\r\nÖrnsköldsvik och Umeå har fört fram -- med\r\nökande krav, måste jag säga -- för just behovet av\r\nen utbyggd Botniabana.</pre><pre>Jag tycker att vi bör begränsa oss till att diskutera\r\nBotniabanan upp till Umeå -- det är det som är\r\naktuellt, det är det som SJ självt har föreslagit och\r\ndet är det steget som det är rimligt att ta närmast.\r\nOm man kan gå vidare norrut beror på hur\r\nutvecklingen blir.</pre><pre>I kommunikationsministerns svar på Ulla Orrings\r\ninterpellation är det en del saker jag vill\r\nkommentera. Kommunikationsministern säger att\r\ngodstrafiken naturligtvis skall öka men att det skall\r\ngälla bara tunga, långväga och regelbundna\r\ntransporter. Jag vill då peka på att man bör\r\nnyansera det synsättet. Vi har ett fall just nu där ett\r\nannat transportföretag -- Österlentåg -- har börjat\r\nbedriva kortväga, småskalig godstrafik; man kör in\r\ngodset till de stora banorna, där SJ tar över.</pre><pre>Den typen av godstrafik på järnväg är mycket\r\nvanlig, t.ex. i USA, och kan vara mycket\r\nframgångsrik. Det går alltså att bedriva godstrafik i\r\nmindre skala. Jag vill påstå att en mycket allvarlig\r\nbrist i SJs nuvarande godstrafikpolitik är just att\r\nman inte tar till vara möjligheten att utveckla\r\nstickspårstrafik, den mer småskaliga trafiken, och\r\nköra fram godset till de stora banorna och\r\nknutarna. Det är möjligt att det görs bäst av mindre\r\nföretag, typ Österlentåg. Det visar också på\r\nbehovet av att öppna banorna för en friare\r\nkonkurrens mellan olika transportföretag.</pre><pre>När det gäller persontrafiken trycker Georg\r\nAndersson mycket hårt på att järnväg i grunden är\r\nett masskommunikationsmedel. Det är i och för sig\r\nsant, men man kan fråga sig: Vilken ''massa''? Det\r\nberor litet grand på vad det är för fordon man kör\r\nmed och hur man kör detta, inte minst hur man\r\nkopplar det till andra transportslag.</pre><pre>Jag vill peka på transportforskningsberedningens\r\nprojekt att utveckla just regionaltågstrafiken. Det\r\när den som har tappat marknadsandelar under de\r\nsenaste femtio åren, medan den långväga trafiken\r\noch den mer kortväga -- pendeltrafiken -- snarare\r\nhar ökat. Det projektet visar att det finns mycket\r\ngoda möjligheter att utveckla den regionala\r\ntrafiken på järnväg -- med andra fordon, med andra\r\ntidtabeller, med bättre integrering med annan\r\ntrafik, inte minst busstrafik och biltrafik. Jag måste\r\nfråga Georg Andersson om han tror att det finns\r\nutvecklingsmöjligheter för den regionala\r\njärnvägstrafiken och att det är befogat att fullfölja\r\ntransportforskningsberedningens projekt.</pre><pre></pre><pre>Anf. 25 Kommunikationsminister GEORG\r\nANDERSSON (s):</pre><pre>Herr talman! Ulla Orring inledde med att säga att\r\nmitt svar inte andas någon framtidsoptimism. Jag\r\nmenar att det är i grunden fel. Jag hävdar att\r\ntransporterna är av strategisk betydelse för\r\nSveriges möjligheter att klara sig i den europeiska\r\nkonkurrensen. Därför skall vi satsa på en\r\nutbyggnad av infrastrukturen. Vi arbetar i\r\nregeringskansliet intensivt för att få fram medel för\r\nsådana satsningar, trots att vi befinner oss i en\r\nekonomisk situation som motiverar åtstramningar\r\npå många olika områden. Vi måste öka\r\ninvesteringarna när det gäller infrastrukturen, men\r\ndet måste naturligtvis ske på ett ansvarsfullt sätt, så\r\natt vi använder pengarna effektivt.</pre><pre>Norrland behöver olika transportmöjligheter:\r\nkustsjöfarten, flyget, bra vägsystem och en\r\nutvecklad järnvägstrafik. Där menar jag att norra\r\nstambanan spelar en strategisk roll. Därför är det\r\nviktigt att nu utveckla norra stambanan -- där kan\r\nvi också snabbast få resultat av investeringarna.</pre><pre>Det är inte så att norra stambanan inte är\r\nutvecklingsbar. Här sker nu inom Västerbottens\r\nlän, vilket Ulla Orring rimligtvis bör känna till, en\r\nstor satsning på en ny sträckning över\r\nSkellefteälven, i Kusfors, och en ny bro -- det är en\r\nsatsning på en kvarts miljard kronor. Jag tror att det\r\när den största järnvägsinvesteringen under\r\nefterkrigstiden i Västerbottens län. Den kommer\r\natt snabba upp transporterna på övre Norrland, och\r\nden kommer att öka konkurrenskraften. Det kan\r\nändå vara skäl att tala om att det händer saker och\r\nting. Det planeras ett antal andra sådana projekt på\r\nnorra stambanan. De kostar sammanlagt i\r\nstorleksordningen ett par miljarder kronor.</pre><pre>Det är dyrt, säger Roy Ottosson. Ja, det är dyrt.\r\nMen det är den billigaste, snabbaste och\r\neffektivaste insats vi kan göra för att utveckla\r\njärnvägstrafiken på övre Norrland. Låt oss nu\r\nkoncentrera oss på att offensivt förverkliga de\r\nmöjligheterna och inte splittra oss på en mängd\r\nolika förslag, som vi inte har förutsättningar att\r\nutlova någon finansiering av.</pre><pre>Årtionden av försummelser, talade Ulla Orring om.\r\nJa, det kan man säga. I så fall är det ett delat\r\nansvar -- vi har dock haft borgerliga regeringar och\r\nborgerlig majoritet i riksdagen under ett antal år av\r\ndessa årtionden.</pre><pre>Ulla Orring efterlyste besked om sovvagnstrafiken\r\npå övre Norrland. Jag har givit besked. Ulla Orring\r\nsvävar inte i okunnighet om det. Den skall vara\r\nkvar. Den är dyr -- ja. Den kostar en halv miljon\r\nkronor per dag i subventioner, men jag menar att\r\nden är av så stor betydelse att den måste vara kvar,\r\noch att klara den ligger inom de ramar som\r\ntransportrådet har fått för upphandling.</pre><pre>Det är inte meningen att länstrafiken skall ta över\r\ntrafiken på norra stambanan -- det har aldrig varit\r\nfråga om det. Men om köpet av trafik från SJ blir\r\norimligt dyrt, måste man ändå ställa sig frågan:\r\nSkall SJ då ha monopol eller skall vi öppna\r\nmöjligheten för konkurrens också på\r\nstomjärnvägarna? Det är vad jag har lagt in i\r\nresonemangen omkring sovvagnstrafiken.</pre><pre>Sedan säger man att SJ har lagt fram förslag om\r\nBotniabanan. Låt oss klara ut det här! SJ investerar\r\ninte i banor. SJ är åkeriföretaget som trafikerar och\r\nbetalar för att trafikera järnvägsnätet. Man betalar\r\nungefär en tredjedel av vad det kostar att\r\nunderhålla det. Investeringarna får vi så att säga lov\r\natt avskriva direkt. Men det är banverkets sak att\r\nplanera järnvägssatsningar och genomföra dem.</pre><pre>Botniabanan finns inte med i banverkets planer.\r\nInte ens i en plan där man kan räkna med ett\r\ntredubblat investeringsanslag under de kommande\r\nåren finns Botniabanan med. Dels är den inte\r\nordentligt utredd, så att man har klara besked om\r\nalla ekonomiska konsekvenser, dels bedöms de\r\nekonomiska förutsättningarna för att genomföra ett\r\nsådant projekt inte vara sådana att man har ansett\r\ndet möjligt att ta med Botniabanan i det projektet.\r\nLåt oss ärligen erkänna det.</pre><pre>När det gäller inlandsbanan köper vi för\r\nnärvarande trafik för noga räknat 57 milj.kr. Därtill\r\nkommer underhåll av banan. Skall man långsiktigt\r\nköra med det systemet inom ramen för SJs\r\ntrafikeringsrätt krävs en omfattande upprustning\r\nför i storleksordningen nära 1 miljard kronor. Man\r\nkan då konstatera att bara det köpet innebär att för\r\nvar och en som köper en biljett på inlandsbanan\r\nsvarar vi från statens sida med skattepengar för inte\r\nmindre än drygt 500 kr. Nu har vi givit\r\nlänstrafikbolagen ett erbjudande att ta över\r\ntrafikeringen inom det här området till ett belopp\r\nav 36 milj.kr. Vi bedömer att de kan ge\r\nmedborgarna en bättre trafikförsörjning inom den\r\nramen. För att garantera fortsatt godstrafik har vi\r\nställt i utsikt 80 milj.kr. i investeringsanslag redan\r\nförsta budgetåret. Jag tycker faktiskt att det är en\r\nganska offensiv satsning vi på det sättet gör.</pre><pre>Anf. 26 ULLA ORRING (fp):</pre><pre>Herr talman! Det är självklart, Georg Andersson,\r\natt jag är medveten om kostnaderna för\r\nBotniabanan. Men jag är också medveten om den\r\nutveckling som sker inom transportsektorn och de\r\nförslag om nya banor i Sverige som undan för\r\nundan kommer fram. Det är i det sammanhanget\r\nsom jag anser att Botniabanan måste finnas med\r\niregeringens perspektiv. Det är viktigt att binda i\r\nhop kuststäderna. Vi har förlorat i konkurrenskraft\r\npå många områden på grund av att vi inte har haft\r\ndessa direkta järnvägsförbindelser. Jag tycker att\r\nregeringen här måste ta sig en funderare.</pre><pre>Jag framhöll att järnvägsinvesteringarna varit\r\neftersatta. Georg Andersson kontrade då med att\r\nsäga att det även funnits borgerliga regeringar. Ja,\r\nvi hade borgerliga regeringar i sex år, och dessa sex\r\når har vi fått höra talas om. De socialdemokratiska\r\nregeringarna har dock suttit en betydligt längre tid,\r\noch de bär ett mycket stort ansvar för att man inte\r\nsatsat på järnvägarna i norr.</pre><pre>Jag tog upp frågan om inlandsbanan. Georg\r\nAndersson säger att man skall låta\r\nlänstrafikbolagen ta över den trafiken mot en\r\nersättning av 36 milj.kr. Men, Georg Andersson,\r\ndessa pengar finns ju faktiskt inte, utan det måste\r\nbli en prioritering som går ut över annan trafik. Til\r\nsyvende og sidst blir det norrlänningarna som får\r\nlida av förhållandena. Inlandsbanan har stor\r\nbetydelse både för turismen och för godstrafiken.\r\nDen borde därför kunna få trafikeras utanför\r\ngällande ramar.</pre><pre>Jag vet mycket väl att det är banverket som står för\r\ninvesteringarna. Jag vill då apropå diskussionen om\r\ntvärbanorna säga att banverket har uttalat sig\r\nmycket positivt för att sträckan Storuman--Hällnäs\r\nskall kunna trafikeras även i fortsättningen.</pre><pre>Jag vill till sist fråga: Tycker Georg Andersson att\r\ndet är riktigt att man låter 40 tunga\r\ntimmertransportbilar varje dag trafikera väg E 49 i\r\nvardera riktning? Det bor väldigt många människor\r\nmycket nära den vägen, som dessutom är av dålig\r\nkvalitet. Är det verkligen en rimlig trafikpolitik,\r\nbl.a. ur miljösynpunkt?</pre><pre>Anf. 27 ROY OTTOSSON (mp):</pre><pre>Herr talman! Jag kan naturligtvis instämma i det\r\nGeorg Andersson säger om att man skall använda\r\npengarna så effektivt som möjligt och att man inte\r\nskall splittra investeringarna, så att effekten blir\r\ndålig. Det är självklart.</pre><pre>När man talar om att använda pengarna effektivt\r\nmåste man ta hänsyn till att vi står inför en stor\r\nutmaning, inte minst på miljösidan. Vi måste ställa\r\nom trafiksystemet så att vi inte långsiktigt fördärvar\r\nden livsmiljö som är en förutsättning för\r\ncivilisationen på det här jordklotet. Det gäller\r\nkoldioxidutsläpp, kväveoxidutsläpp,\r\nkolväteutsläpp osv. Det gäller också den totala\r\nenergianvändningen.</pre><pre>Vi vet att järnvägen är oerhört energieffektiv. Den\r\nhar en liten miljöpåverkan, och den är mycket\r\neffektiv när det gäller att transportera stora\r\nmängder, både människor och gods. Järnvägen har\r\nalltså en hög kapacitet. Kan man lösa problemet\r\näven med de mindre trafikströmmarna, finns här\r\nmycket stora möjligheter.</pre><pre>Detta är litet av bakgrunden till att jag pläderar så\r\nstarkt för dessa investeringar, även om de\r\nnaturligtvis på kort sikt kan bli betungande.</pre><pre>Jag vill också understryka vad Ulla Orring sagt om\r\natt det finns ett stort eftersläpande behov. Under en\r\nlängre tid har man inte investerat tillräckligt i\r\njärnvägarna och därför tyvärr fått en eftersläpning\r\nsom vi nu måste ta igen. Vi måste se på dessa\r\ninvesteringar i ett mycket större perspektiv och ta\r\nhänsyn till den effektivitet de ger.</pre><pre>I frågan om den uppsplittring som det talats om vill\r\njag säga att vi måste se järnvägssystemet som en\r\nhelhet. Om man koncentrerar sig på ett fåtal stora\r\nprojekt, som har den största kortsiktiga\r\nlönsamheten, är risken att man inte får ett bra\r\nhelhetssystem. Men jag ger naturligtvis\r\nkommunikationsministern mitt fulla stöd när det\r\ngäller upprustningen av norra stambanan. Denna\r\när nödvändig, och det är bra att den kommer till\r\nstånd.</pre><pre>Botniabanan gäller ett litet längre perspektiv, fram\r\nemot år 2000. I banverkets plan för en satsning med\r\n30 miljarder finns en öppning för en utbyggnad av\r\nostkustbanan. Detta är en mycket viktig fråga,\r\neftersom vi även i framtiden kommer att ha en\r\nomfattande skogsproduktion i Norrland. Vi\r\nbehöver järnvägarna för skogsbrukets transporter.\r\nVi vet vilken betydelse inlandsbanan hade för Sveg\r\nnär det gällde att satsa på torv som alternativt\r\nbränsle. Utan inlandsbanan hade det över huvud\r\ntaget inte blivit några satsningar. Detta är\r\nstrategiskt viktiga frågor.</pre><pre>Anf. 28 Kommunikationsminister GEORG\r\nANDERSSON (s):</pre><pre>Herr talman! Ulla Orring påstår att hon är\r\nmedveten om kostnaderna för Botniabanan. Det är\r\nju bra, men då är också frågan hur Ulla Orring\r\nmenar att projektet skall finansieras.</pre><pre>Regeringen måste ha Botniabanan med i sitt\r\nperspektiv, säger Ulla Orring. Men det räcker\r\ninte -- regeringen måste ha den med även i sin\r\nfinansiering. Det är det som är problemet. Man kan\r\nönska väldigt mycket, och Ulla Orring önskar\r\nohyggligt mycket. Men betala då!</pre><pre>När vi nu skall göra upp en budget för nästa\r\nbudgetår måste vi först av allt fylla i en utgiftspost\r\npå 60 miljarder kronor i räntor för gamla skulder,\r\nsom vi ådrog oss i huvudsak under de borgerliga\r\nregeringsåren. Det är obehagligt att behöva tjata\r\nom detta, men tydligen är det nödvändigt att\r\nupprepa det. Det är så väldigt lätt att lova ut guld\r\noch gröna skogar, men vi måste också hantera\r\nfinanserna på ett ansvarsfullt sätt och betala för oss.\r\nVi kan inte gärna dra på oss nya stora skulder och\r\nränteutgifter.</pre><pre>Vi skall nu med kraft satsa på infrastrukturen. Vi\r\nhar till storstadsregionerna utlovat 5,5 miljarder.\r\nJag har sagt tidigare och upprepar det nu, att övriga\r\ndelar av landet inte skall bli lottlösa i den\r\nsatsningen. Men det måste ske på ett mycket\r\nansvarsfullt sätt, och satsningarna skall göras där de\r\nsnabbast och effektivast ger resultat.\r\nJärnvägssatsningar på övre Norrland anser jag skall\r\nske genom en koncentrerad och offensiv satsning\r\npå norra stambanan.</pre><pre>Det behövs också väginvesteringar i Norrland,\r\nnågot som Ulla Orring rimligtvis borde kunna\r\ninstämma i. Från Roy Ottosson väntar jag mig inte\r\nnågot instämmande på den punkten. Men vi som\r\nlever nära verkligheten där uppe vet att det behövs\r\nstora belopp till väginvesteringar.</pre><pre>Ulla Orring säger vidare att de 36 milj.kr. till\r\nlänstrafikbolagen för att trafikera inlandsbanan\r\ninte finns. Men visst finns de? När vi utlovar dessa\r\npengar till länstrafikbolagen är vi också beredda att\r\nta fram pengarna. Det är det som är själva\r\npoängen. Men pengarna skall då också användas i\r\ndet området och inte till en allmän förlusttäckning\r\ninom länstrafikbolagen. Det bör vi kunna vara\r\növerens om. Det blir ett nytillskott av pengar till\r\nlänstrafikbolagen för att bedriva trafiken i det här\r\nområdet på det sätt som man finner lämpligast. Jag\r\när övertygad om att bolagen skall kunna göra det på\r\nett sådant sätt, att det blir en bättre\r\ntrafikförsörjning för medborgarna än den trafik\r\nsom SJ nu bedriver på inlandsbanan.</pre><pre>Godstrafiken måste värnas på viktiga avsnitt av\r\nInlandsbanan, och därför gör vi en kraftsamling och\r\ntar fram 80 milj.kr. nästa budgetår för investeringar\r\npå vitala avsnitt av inlandsbanan.</pre><pre>Jag tycker faktiskt att det är värt att\r\nuppmärksamma i den diskussion där man gärna\r\nmålar i svart och bara talar om nedläggning och\r\neländes elände.</pre><pre>Sedan har Ulla Orring pläderat för mera pengar till\r\nlänsjärnvägarna. Det är länen som prioriterar vad\r\nde vill satsa på inom ramarna. Jag är medveten om\r\natt ramarna är snäva och att de borde vara vidare,\r\nmen har folkpartiet bidragit till att vidga ramarna\r\nför länstrafikanslagen? Är folkpartiet berett att\r\nlova väsentliga ökningar på de områdena också?</pre><pre>Jag noterade att i ett radioprogram häromdagen\r\nvarnade en ledande folkpartist nu inför valet för att\r\nlova mer än vad man kan hålla. Jag hoppas att det\r\nbudskapet tränger igenom också till folkpartiets\r\nriksdagsledamöter, så att vi får en ansvarsfull\r\ndiskussion, trots att vi nu går in i ett valår och\r\nfrestelsen kan vara stark att i olika delar av landet\r\ngöra separata utfästelser, som sammantaget man\r\ninte har möjlighet att infria.</pre><pre>Jag hoppas att det inte skall inträffa, men det kan\r\nju inte uteslutas att de borgerliga vinner valet och\r\nni får lösa in alla de växlar som ni ställer ut genom\r\nseparata, väldigt generösa regionalpolitiska utspel\r\nom stora extra insatser i olika delar av landet.</pre><pre>Andre vice talmannen anmälde att Roy Ottosson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 29 ULLA ORRING (fp):</pre><pre>Herr talman! Jag hoppas verkligen, statsrådet\r\nGeorg Andersson, att en borgerlig regering\r\nkommer till makten efter nästa val. Att vi då skall\r\nföra en ansvarsfull politik, det kommer jag att ställa\r\nupp för.</pre><pre>Jag hade inte tänkt behöva gå in på de politiska\r\nsvängarna, men eftersom Georg Andersson har\r\ntagit upp det, kan jag väl helt enkelt få säga att vi\r\nhär kammaren under hela den tid som jag har suttit\r\ni riksdagen har matats med hur framgångsrik den\r\ntredje vägens politik skulle vara. Vi som kan se i\r\nfacit, särskilt nu i höst, ser att den inte har varit så\r\nframgångsrik.</pre><pre>36 milj.kr. till inlandsbanan låter väldigt bra. Jag\r\nvet inte om Georg Andersson medvetet\r\nmissuppfattat mig eller inte, men trafiken på\r\ninlandsbanan kostar faktiskt 57 miljoner i dagens\r\nläge. Skall man driva den i samma omfattning som i\r\ndag, då fattas det pengar, och jag säger att de fattiga\r\nkommunerna i norrlandslänen har inte de\r\npengarna.</pre><pre>Vad som nu kännetecknar järnvägs- och\r\nkommunikationspolitiken är att man gärna tar med\r\nena handen och sedan ger ut vad jag nästan vill\r\nkalla allmosor med den andra. Georg Andersson\r\nkänner ju till hur sårbart läget är i\r\nnorrlandskommunerna och hur beroende\r\nkommunerna är av en inlandsbana som fungerar.</pre><pre>Det är inte många människor som åker med\r\ninlandsbanan, säger Georg Andersson. Nej, det är\r\ninte det, därför att det bor så få människor i de\r\ntrakterna. Det kan inte bli miljontals resenärer.\r\nMen vi är glada över att de som finns där kan bo\r\nkvar och att de kan nyttja inlandsbanan.</pre><pre>Georg Andersson talar också om en koncentrerad\r\nsatsning på stambanan. Ja, det är inte en dag för\r\ntidigt. Här har man under årtionden låtit den stå\r\nutan större investeringar. Det har varit bedrövligt,\r\nfaktiskt. Därför är naturligtvis kostnaderna för en\r\nupprusting väldigt stora.</pre><pre>Jag vill säga detta sammantaget: Vi behöver\r\nstambanan, vi behöver inlandsbanan och vi\r\nbehöver tvärbanorna. Jag frågar än en gång: Har\r\nGeorg Andersson övervägt något annat sätt att\r\nfinansiera de här verksamheterna -- att sälja ut\r\nstatliga bolag, att använda pengarna från\r\nlöntagarfonderna eller någonting annat?\r\nSamhällets pengar över statsbudgeten räcker inte.</pre><pre></pre><pre>Anf. 30 Kommunikationsminister GEORG\r\nANDERSSON (s):</pre><pre>Herr talman! Ulla Orring säger att hon inte vill gå\r\nin på de politiska svängningarna, vad det nu är. Det\r\när väl en politisk diskussion vi för? Jag har uppfattat\r\natt Ulla Orring går till hårt angrepp mot\r\nregeringspolitiken. Då måste jag naturligtvis få\r\nsvara och även ställa motfrågor: Vad är nu\r\nfolkpartistisk politik? Och hur finansierar\r\nfolkpartiet stora löften till olika regioner i landet?</pre><pre>Jag har presenterat vad jag tycker är viktigast att nu\r\nsatsa på. Det handlar om stora belopp. Frågan om\r\nhur vi skall ta fram dem återkommer vi till fram på\r\nnyåret. Vi är beredda att göra en offensiv satsning\r\npå investeringar i infrastruktur, och vi skall ta fram\r\npengar för det på ett ansvarsfullt sätt, inte genom\r\natt öka skuldbelastningen och dra på oss nya stora\r\nutgiftsräntor.</pre><pre>57 miljoner är ett belopp som Ulla Orring nämnde.\r\nJa, det är köpet av trafiken på inlandsbanan i dag.\r\nDet skulle naturligtvis bli dyrare per år om man\r\nfortsatte. Till det kommer underhållet av banan.\r\nTill det skall läggas det stora investeringsbehovet.\r\nJag åkte banan i höstas i hela dess längd och har sett\r\nvarenda sliper och varenda räl, så jag vet att banan\r\när i stort behov av upprustning. Det handlar om 800\r\nmiljoner upp till en miljard för att långsiktigt klara\r\ndet.</pre><pre>Det är i SJs regi, sådan trafiken nu bedrivs.\r\nLänstrafikbolagen har möjlighet att bedriva\r\ntrafiken på annat sätt, mera flexibelt och anpassat\r\ntill befolkningsunderlaget. Det är få människor\r\nsom reser. Ja, man kanske inte skall köra med tåg\r\ndär det är alltför få passagerare. Det är kanske inte\r\nrimligt att köra med tåg, om man har bara fyra à\r\nfem passagerare. Då är det kanske bättre att köra\r\nmed bil eller med minibuss, få till stånd en billigare\r\noch effektivare trafik, komma människornas behov\r\nnärmare och tillgodose dem bättre än med\r\ntågtrafik. Länstrafikbolagen har möjlighet att\r\nåstadkomma ett mer flexibelt utnyttjande av\r\ntransportmöjligheterna, med hänsyn till de olika\r\nförutsättningar som finns utefter den 105 mil långa\r\nsträckan.</pre><pre>Nu vet vi att det är väldigt smärtsamt att göra\r\nförändringar av det här slaget. Eftersom jag bor i\r\nområdet, har jag naturligtvis noga övervägt\r\nrimligheten i detta, med hänsyn till den smärta det\r\nförorsakar när man gör förändringar. Jag har ändå\r\nkommit fram till att det är viktigt att ta sitt ansvar\r\noch försöka bygga upp en trafikpolitik i området\r\nsom har möjlighet att tillgodose människornas\r\nbehov i ett uthålligt perspektiv. Det är mot den\r\nbakgrunden som vi lägger förslagen.</pre><pre>Överläggningen var härmed avslutad.</pre><pre>8 § Svar på interpellation 1990/91:108 om\r\ntrafikpolitiken</pre><pre>Anf. 31 Kommunikationsminister GEORG\r\nANDERSSON (s):</pre><pre>Herr talman! Roy Ottosson har ställt tre frågor till\r\nmig. För det första om regeringen anser att ett\r\nsamhällsekonomiskt synsätt skall tillämpas i\r\ntrafikpolitiken. För det andra om regeringen är\r\nberedd att prioritera den samhällsekonomiskt\r\nbättre järnvägstrafiken. För det tredje om\r\nregeringen anser att det ur samhällsekonomisk\r\nsynpunkt är lämpligt att nu minska anslaget till köp\r\nav persontrafik på järnväg.</pre><pre>Ett samhällsekonomiskt synsätt skall tillämpas i\r\ntrafikpolitiken. Regeringen tillämpar de grunder\r\nför trafikens avgifter och kostnader som lades fast i\r\n1988 års trafikpolitiska beslut. Det innebär att de\r\nskatter och avgifter som tas ut med anledning av\r\ntrafiken skall täcka de totala samhällsekonomiska\r\nkostnader som trafiken ger upphov till, där bl.a.\r\nmiljö, olyckor och trängsel omfattas. Med 1988 års\r\nbeslut som grund justerades därefter bl.a.\r\nbensinskatten och kilometerskatten för tunga\r\nlastbilar och släpvagnar. Därutöver har som ett led\r\ni skattereformen beslutats att moms skall utgå för\r\npersontransporter vilket medfört en prisökning på\r\nbensinen med ca 1 kr. och 40 öre.</pre><pre>Med hänsyn till den vikt som allmänt läggs vid\r\nkostnadsansvaret som ett trafikpolitiskt instrument\r\nkrävs fortsatt utvecklingsarbete. I riksdagens beslut\r\nom vissa näringspolitiska frågor våren 1990\r\nomnämns att regeringen avser att initiera en\r\nuppföljning av kostnadsansvaret inom\r\ntrafiksektorn. I maj i år har därför inletts en\r\növersyn av kostnadsansvaret. Till de områden som\r\nsärskilt studeras hör frågor om huruvida de olika\r\ntrafikgrenarna behandlas olika i skatte- och\r\navgiftshänseende med hänsyn till trafikens externa\r\neffekter. Förutsättningarna för att utforma\r\nprinciperna för de fasta avgifterna på ett bättre sätt\r\nän i 1988 års beslut bör redovisas, liksom hur de\r\nexterna effekterna värderas i andra länder. Ett\r\nannat område som studeras är hur trafikens positiva\r\neffekter förhåller sig till utformningen av\r\nkostnadsansvaret.</pre><pre>Vilket trafikslag som vid investeringsbeslutet skall\r\nprioriteras skall bedömas på gällande\r\nsamhällsekonomiska grunder i enlighet med\r\nriksdagens beslut. Prioriteringen mellan olika\r\ntransportslag beror på utfallet av den\r\nsamhällsekonomiska kalkyl som görs. Det finns\r\ndock vissa svårigheter att rätt värdera kostnaderna\r\nav trafikens effekter på t.ex. miljön, oavsett vilket\r\ntrafikslag som behandlas. De beräkningar som\r\ngjordes inför arbetet med det trafikpolitiska\r\nbeslutet 1988 visade på betydande osäkerheter i\r\nvärderingarna av miljöeffekterna, vilket också\r\nangavs i beslutet.</pre><pre>Vid de slutliga ställningstagandena i fråga om\r\ninvesteringar i infrastrukturen måste flera olika\r\nfaktorer vägas in. Dit hör bl.a. regionalpolitiska\r\nbedömningar. Vid de samtida bedömningar som\r\ngörs framstår inte alltid järnvägsinvesteringar som\r\ndet ur det samhällsekonomiska perspektivet mest\r\nfördelaktiga.</pre><pre>Statens kostnader avseende järnvägens\r\ninfrastruktur och järnvägstrafik uppgår för\r\nnärvarande till ca 4 500 milj.kr. per år. Av dessa\r\nanslås under innevarande budgetår 618 milj.kr. till\r\nköp av interregional tågtrafik på järnväg. Som en\r\ndel i åtstramningspaketet har regeringen föreslagit\r\natt anslaget till tågupphandlingen bör minskas.\r\nBeloppsminskningen har fastställts till 60 milj.kr.\r\nDe aviserade besparingar som kommer att föreslås\r\ninom kommunikationsdepartementets område är\r\ninriktade på att bibehålla förutsättningarna för\r\ntillväxt och investeringar och dra ner på\r\nadministration och bidragssystem.</pre><pre>Regeringen har dessutom aviserat att man har för\r\navsikt att för investeringar i tätorterna avsätta 5,5\r\nmiljarder kronor.</pre><pre>Anf. 32 ROY OTTOSSON (mp):</pre><pre>Herr talman! Först får jag tacka statsrådet för\r\nsvaret.</pre><pre>Såvitt jag förstår slår Georg Andersson fast att ett\r\nsamhällsekonomiskt synsätt skall tillämpas i\r\ntrafikpolitiken, men hur kan han då försvara\r\nuttalandet att järnvägarna kostar samhället 4\r\nmiljarder kronor om året? Det är väl staten -- vilket\r\ninte skall förväxlas med samhället -- som betalar\r\növer statsbudgeten.</pre><pre>Georg Andersson säger också att skatter och\r\navgifter som tas ut på trafiken skall täcka de totala\r\nsamhällsekonomiska kostnaderna, där bl.a. miljö,\r\nolyckor och trängsel ingår. Likväl visar en rad\r\nutredningar -- bl.a. STORK och MIA -- att dessa\r\nkostnader inte täcks för den tunga vägtrafikens del\r\noch att järnvägen ''betalar'' sina kostnader fullt ut.\r\nI denna situation lägger regeringen fram förslag om\r\nökad beskattning av järnvägstrafiken och har också\r\nfått igenom sitt förslag. När SJ dessutom befinner\r\nsig mitt uppe i en rekonstruktion som skall vara\r\nfärdig till 1992, och man på så sätt försämrar de\r\nekonomiska förutsättningarna, avviker man\r\nmycket starkt från det ekonomiska synsätt som\r\nskall gälla.</pre><pre>Georg Andersson säger i sitt svar att momsen på\r\nbensinen skall inräknas i det samhällsekonomiska\r\nkostnadsansvaret, detta trots att avsikten med\r\nmomsbreddningen är att införa en\r\nkonkurrensneutral och rent fiskal skatt. Jag\r\nkonstaterar att Georg Anderssons synsätt skiljer sig\r\nfrån finansdepartementets och faktiskt också från\r\nriksdagens synsätt, eftersom riksdagen har antagit\r\nskattereformen i denna del.</pre><pre>Om nu momsen på bensin skall räknas in i\r\nkostnadsansvaret måste naturligtvis även den\r\nkommande momsen på kollektiva\r\npersontransporter räknas in. Eftersom momsen\r\nläggs direkt på biljettpriset, blir genomslaget\r\nnormalt betydligt större för kollektivtrafiken än för\r\nprivatbilismen. Bensinkostnaden utgör ju normalt\r\ncirka hälften av driftskostnaden och cirka en\r\nfjärdedel av totalkostnaden för en privatbilist.\r\nDärmed slår momsen på bensinen igenom med\r\ncirka en fjärdedel till hälften. Inom\r\nkollektivtrafiken slår det kanske igenom till mellan\r\n60 % och 80 %, något beroende på i vilken\r\nutsträckning företagen kan dra av momsen. Detta\r\ninnebär att moms på persontransporter och bensin\r\ninte är likvärdiga eller konkurrensneutrala.</pre><pre>Momsbreddningen innebär att det\r\nsamhällsekonomiska kostnadsansvaret i trafiken\r\nrelativt sett har minskats för privatbilismen i\r\nförhållande till kollektivtrafiken. Jag anser att det\r\när helt klart att Georg Andersson försöker vilseleda\r\nallmänheten, när han ger sken av att\r\nbensinmomsen har inneburit ett ökat\r\nsamhällsekonomiskt ansvarstagande för\r\nprivatbilismen jämfört med kollektivtrafiken.\r\nVerkligheten är ju precis den motsatta. Denna\r\nsnedvridning är så mycket mer allvarlig som de\r\nmänniskor som i första hand använder\r\nkollektivtrafik i hög grad är sådana som har dåligt\r\nmed pengar eller är socialt utsatta.</pre><pre>Georg Andersson hänvisar också i sitt svar till den\r\nuppföljning av det samhällsekonomiska\r\nkostnadsansvaret som skall göras till 1992 som en\r\ndel av uppföljningen av 1988 års trafikpolitiska\r\nbeslut. I svaret finns det två nyheter i vad gäller\r\ninriktningen på uppföljningen. Dels antyds att man\r\ni ökad grad vill ta hänsyn till samhällsekonomiska\r\nvärderingar i andra länder, dels nämner statsrådet\r\natt trafikens positiva effekter skall tas med i\r\nuppföljningen. Då måste man fråga sig om talet om\r\nvärderingar i andra länder går ut på att vi skall\r\nsänka den redan alltför låga ambitionsnivån när det\r\ngäller det samhällsekonomiska ansvaret. Faktum är\r\nju att man i dag i vissa länder tillämpar en lägre\r\nvärdering, vilket delvis sammanhänger med att\r\ndessa länder har ett lägre totalt skatteuttag och en\r\nnågot annan konstruktion av den offentliga sektorn\r\nän Sverige. Att dagens nivå hos oss är för låg visar\r\nockså en rad utredningar. I 1988 års beslut\r\nberäknades kväveoxidutsläppen till 15 kr. per kg.\r\nPå inrådan av miljöavgiftsutredningen har beloppet\r\nnyligen höjts till 25 kr. per kg. När det gäller\r\nenergisidan lägger man på en avgift på hela 40 kr.\r\nper kg, vilket visar att man ligger för lågt.</pre><pre>Samma misstanke kan ju riktas mot talet om att\r\nvärdera trafikens positiva effekter. Vi vet att\r\nvägverket i sina kalkyler för vägbyggen räknar med\r\nett betydligt högre värde för tidsvinster när det\r\ngäller privatbilister. Här bygger man på intervjuer\r\noch högre medelinkomst. Ett sådant beräkningssätt\r\nförstärker de sociala, ekonomiska och regionala\r\norättvisor som redan finns. Självklart skulle ett\r\nsådant synsätt kraftigt gynna privatbilism framför\r\njärnvägstrafik. I princip skulle ett sådant\r\nhänsynstagande innebära att bilisternas\r\nsamhällsekonomiska ansvar för främst miljöskador\r\noch trafikolyckor skulle sänkas. Därmed skulle\r\nockså trafikpolitiken förändras i riktning mot ökad\r\nmiljöförstöring och fler trafikolyckor.</pre><pre>Herr talman! Det finns mycket att säga med\r\nanledning av svaret. Jag hinner inte säga allt i den\r\nhär repliken, eftersom tiden är begränsad. I och för\r\nsig kan jag instämma i att besparingar på\r\nkommunikationsområdet i första hand bör göras\r\ninom byråkratin och bidragssystemen.\r\nInvesteringar i upprustning och utbyggnad av\r\njärnvägsnätet får inte drabbas. Tvärtom behöver\r\ninvesteringarna här ökas kraftigt. Men just köpen\r\nav persontrafik på järnväg har redan drabbats av\r\nomfattande neddragningar. Jämförda med de\r\nbidrag som utgick till olönsam persontrafik före\r\n1988 års beslut har de minskats med mer än hälften.\r\nVi måste låta de ökade investeringarna i\r\njärnvägsnätet hinna verka, innan ytterligare\r\nbesparingar kan göras i de direkta bidragen. Därför\r\när vi motståndare även till den mera blygsamma\r\nneddragningen på 60 milj.kr. när det gäller köp av\r\npersontrafik på järnväg.</pre><pre>Beträffande mina frågor konstaterar jag att jag\r\negentligen inte har fått något svar på den andra\r\nfrågan. Dessutom har jag fått ett svävande svar på\r\nde två andra frågorna. Jag skulle vilja att\r\nkommunikationsministern förtydligar sig.</pre><pre>Anf. 33 Kommunikationsminister GEORG\r\nANDERSSON (s):</pre><pre>Herr talman! Jag har efter bästa förmåga gett svar\r\npå de frågor som har ställts och vill hänvisa till det\r\nskriftliga svar som har lämnats.</pre><pre>Jag vill göra följande kommentar med anledning av\r\nRoy Ottossons inlägg. Vad Roy Ottosson pläderar\r\nför är i korthet en kraftig höjning av bensinpriset\r\noch kilometerskatten. Det är känt sätt att\r\nargumentera från miljöpartiets sida.</pre><pre>Jag undrar litet stillsamt: var befann sig miljöpartiet\r\ni höstas under den s.k. bensinskatterevolten? När\r\nnamninsamlingarna startade i Sundsvall, Roy\r\nOttossons egen valkrets, och spred sig över hela\r\nNorrland och stora delar av Sverige -- var fanns då\r\nmiljöpartisterna? Inte på barrikaderna i varje fall!\r\nDå försvarade de det bensinpris som då rådde och\r\nförde en argumentation för en ytterligare ökning av\r\nbensinpriset. Jag skulle nog vilja efterlysa litet\r\nkonsekvens i agerandet.</pre><pre>Det är självfallet så att man måste fundera över hur\r\nkonkurrensläget ser ut i förhållande till andra\r\nländer, när man bedömer kostnaderna för\r\ntransporter. Vi lever ju inte i en isolerad värld. De\r\nkostnader vi ålägger oss själva för transporterna,\r\nålägger vi produktionen och därmed bestäms priset\r\npå de produkter vi producerar och skall sälja i\r\nkonkurrens med andra länder.</pre><pre>Naturligtvis måste det perspektivet vägas in i\r\nbilden. I synnerhet gäller detta i ett läge när\r\ntrafiken integreras mer och mer och svenska\r\ntrafikföretag utsätts för utländsk konkurrens. Vi\r\nsträvar efter att öppna marknaderna i Europa och\r\nkomma in i denna vidgade Europakrets.</pre><pre>Vi måste också titta på de positiva effekterna som\r\nett fungerande trafiksystem har. Det är därför vi vill\r\ngöra en rejäl satsning på infrastrukturutbyggnad.\r\nVi inser att väl fungerande trafik har mycket\r\npositiva effekter i många avseenden. Det skall\r\nnaturligtvis tas i beaktande när man tittar på\r\nkostnadseffekterna.</pre><pre>Slutligen säger Roy Ottosson att han principiellt\r\ninstämmer i det jag säger i mitt svar om att man\r\nmåste begränsa bidragssystemet och satsa på\r\ninvesteringarna. I nästa andetag angriper dock Roy\r\nOttosson oss när vi konkret försöker begränsa\r\nbidragssystemen för att få utrymme för en offensiv\r\nsatsning på investeringar. Också i det avseendet\r\nefterlyser jag någon ringa grad av konsekvens i Roy\r\nOttossons och miljöpartiets agerande.</pre><pre>Anf. 34 ROY OTTOSSON (mp):</pre><pre>Herr talman! När den s.k. bensinrevolten pågick i\r\nhöstas, var vi ute på barrikaderna. Jag skrev själv\r\nett antal debattartiklar och pläderade för de\r\nbensinskattehöjningar som har varit och att man\r\nsnarast behövde höja dem ytterligare om man skall\r\nkunna få en vettig kostnadsrelation i förhållande till\r\njärnvägen. Hela partiet var engagerat i frågan då\r\noch det är vi naturligtvis fortfarande. Vi har inte\r\nvikit en millimeter på den punkten!</pre><pre>Jag vill ändå betona att det väsentliga är de relativa\r\nkostnaderna, i det här fallet mellan järnväg och\r\nbiltrafik. Det bör tas full hänsyn till den\r\nsamhällsekonomiska aspekten av\r\nmiljökostnaderna så att man får rätt relation på den\r\npunkten. Det kan man uppnå antingen genom att\r\nhöja bensinskatten, vilket Georg Andersson var\r\ninne på, eller genom att sänka kostnaderna för\r\njärnvägen. Det var därför jag tog upp frågan om\r\nmomsen i mitt anförande.</pre><pre>Momsen innebär att man lägger på en ny kostnad\r\npå järnvägen trots att den befinner sig i en\r\nrekonstruktionsperiod. På så sätt har man\r\nförsämrat de ekonomiska förutsättningarna för SJs\r\nrekonstruktion. Det är naturligtvis alldeles galet,\r\nsett ur samhällsekonomisk synvinkel!</pre><pre>Det finns två vägar att gå. Det är inte nödvändigt\r\natt höja bensinskatten, när man alternativt kanske\r\nminskar belastningen på järnvägen i stället.</pre><pre>Naturligtvis måste vi ha en rimlig kostnadsnivå för\r\nvår industri i förhållande till andra länder. Men det\r\när den totala nivån som är intressant.</pre><pre>En fin tanke som ändå fanns med i den\r\nskattereform som nu har genomförts i stort sett i sin\r\nhelhet, är att man sänker skatten på arbete och för\r\növer den till konsumtion. Det är en princip som vi\r\nhar hävdat länge. Det innebär inte att det totala\r\nskatteuttaget förändras, utan att man ändrar\r\nprofilen på skatteuttaget. Den linjen bör man gå\r\nvidare på för att på det viset i högre grad\r\nmiljöanpassa skattesystemet. Gör man det på ett\r\nbra sätt, behöver det alltså inte betyda att man\r\nförsämrar vår industris möjligheter att konkurrera\r\nmed utlandet.</pre><pre>Sedan vill jag ställa en fråga med anledning av det\r\nsom kommunikationsministern tog upp i slutet av\r\nsitt svar och som gäller de 5,5 miljarderna. Så sent\r\nsom i våras beslutade riksdagen om ett\r\nengångsanslag på 5,5 miljarder till järnväg och\r\nkollektivtrafik. Är det dessa 5,5 miljarder som\r\nGeorg Andersson pratar om som ''nya pengar''?</pre><pre>I så fall måste det betonas att det inte rör sig om\r\nnågra nya pengar. Beslutet om dessa pengar är\r\nredan fattat av riksdagen det är faktiskt så att\r\nregeringen har underlåtit att komma med en\r\nproposition i denna fråga under hösten. Tanken var\r\nju att man skulle kunna börja använda pengarna\r\nden 1 januari 1991 enligt riksdagens beslut.</pre><pre>Överläggningen var härmed avslutad.</pre><pre>9 § Svar på interpellation 1990/91:101 om\r\nmetanolproduktion</pre><pre>Anf. 35 Industriminister RUNE MOLIN (s):</pre><pre>Herr talman! Roy Ottosson har frågat mig om\r\nregeringen kan tänka sig att arbeta för ett\r\nfullskaleprojekt för metanoltillverkning och om\r\nregeringen är beredd att verka för att en sådan\r\nanläggning förläggs till Ljungaverk.</pre><pre>Roy Ottosson har vidare frågat mig vilka åtgärder\r\nregeringen är beredd att vidta för att stimulera\r\nintroduktionen av biobränslen och vilken roll\r\nmetanolen kan spela i detta sammanhang.</pre><pre>Regeringen är väl medveten om den allvarliga\r\nsituationen i Ljungaverk och Västernorrland som\r\nhelhet. Regeringen har därför nyligen vidtagit en\r\nrad åtgärder för att förbättra sysselsättningsläget i\r\nlänet.</pre><pre>När det gäller frågan om metanoltillverkning\r\ndiskuteras internationellt möjligheterna att i stor\r\nskala ersätta oljebaserade drivmedel med metanol\r\nproducerad ur naturgas. Ett ökat intresse har också\r\nnoterats under senare tid att kartlägga\r\nförutsättningarna att producera motoralkoholer ur\r\nförnybara råvaror.</pre><pre>Det beror på en ökad medvetenhet om de globala\r\nmiljöproblem som är en följd av användningen av\r\ndrivmedel som baseras på icke förnybara råvaror.\r\nEn produktion av motoralkoholer ur inhemska\r\nråvaror är dessutom fördelaktig från\r\nberedskapssynpunkt i händelse av störningar i\r\nutrikeshandeln.</pre><pre>Inom ramen för forskningssamarbetet inom\r\nInternational Energy Agency (IEA) i Paris\r\nkommer det att startas ett projekt som syftar till att\r\njämföra tekniska och ekonomiska förutsättningar\r\natt producera metanol och etanol ur förnybara\r\nråvaror. Förutom Sverige deltar bl.a. USA,\r\nCanada, Finland och Japan i detta samarbete.</pre><pre>Motoralkoholkommittén (MAK) konstaterade år\r\n1986 i sitt slutbetänkande (SOU 1986:51 s. 187) att\r\nmotoralkoholer är det alternativ som bör ägnas\r\nstörst uppmärksamhet i det fortsatta\r\nutvecklingsarbetet med alternativa drivmedel.</pre><pre>En förutsättning är härvid att dessa alkoholer\r\nåtminstone på sikt kan baseras på förnybara\r\nråvaror. Från tekniska utgångspunkter är etanol\r\noch metanol i stort sett likvärdiga. Det finns enligt\r\nmotoralkoholkommittén inte anledning att ensidigt\r\nta ställning för någon av dessa alkoholer. Enligt\r\nmotoralkoholkommittén krävs det fortsatt\r\nforskning och utveckling för att göra\r\nmotoralkoholerna till ett konkurrenskraftigt\r\nalternativ till olja.</pre><pre>Inom ramen för det statliga\r\nenergiforskningsprogrammet har fram till mitten av\r\n1980-talet stöd lämnats till forskning om\r\nproduktion av metanol genom förgasning av\r\nbiomassa och torv.</pre><pre>Denna forskning har dock avslutats därför att det\r\ninte bedömdes vara möjligt att med denna process\r\nproducera metanol till en, jämfört med andra\r\nalternativ, konkurrenskraftig kostnad. Den\r\nforskning om alternativa drivmedel som f.n. stöds\r\ninom energiforskningsprogrammet gäller\r\nproduktion av etanol ur cellulosahaltiga råvaror\r\ngenom hydrolys.</pre><pre>Enligt statens energiverk har hydrolystekniken\r\nbättre förutsättningar att avsätta praktiskt\r\ntillämpbara resultat än förgasningstekniken.\r\nInsatserna på detta område stöds för övrigt aktivt\r\nav bl.a. Svensk Etanolkemi AB (SEKAB) i\r\nÖrnsköldsvik.</pre><pre>Svaret på Roy Ottossons frågor är därför att det\r\nkrävs fortsatt forskning och utveckling om\r\nalternativa drivmedel baserade på inhemska\r\nråvaror skall kunna bli konkurrenskraftiga. Det\r\nförefaller i dag enligt statens energiverk som att\r\netanol producerad med hydrolysteknik har de bästa\r\nförutsättningarna att på sikt bli konkurrenskraftig\r\ngentemot olja.</pre><pre>Det bör i första hand ankomma på berörda\r\nmyndigheter, främst statens energiverk, att\r\nbedöma inriktningen på fortsatt forskning och\r\nutveckling rörande alternativa drivmedel. Enligt\r\nverksförordningen (1987:1100) skall\r\nmyndigheterna i sin verksamhet beakta de krav\r\nsom ställs med hänsyn bl.a. till regionalpolitiken.</pre><pre>När det gäller lokalisering av en anläggning för\r\nproduktion av motoralkoholer i större skala,\r\nankommer det i första hand på den berörda\r\nindustrin att fatta beslut. Frågan om\r\nregionalpolitiskt stöd bör utgå till en sådan\r\nanläggning får prövas i ett sådant sammanhang.</pre><pre>För närvarande pågår ett arbete med att bl.a.\r\nanalysera behovet av åtgärder för att stimulera\r\nintroduktionen av biobränslen. Jag är därför inte\r\nberedd att nu kommentera denna fråga.</pre><pre></pre><pre>Anf. 36 ROY OTTOSSON (mp):</pre><pre>Herr talman! Jag vill först tacka statsrådet för\r\nsvaret. Såvitt jag förstår instämmer Rune Molin i\r\natt fordonstekniken för alkoholdrift i stort sett är\r\nlöst och att stötestenen är själva produktionen av\r\ndessa alkoholer, av vilka metanol är ett intressant\r\nalternativ vid sidan av etanol. Problemen med\r\nproduktionen är dels tekniska, att hitta bättre och\r\nmer energieffektiva sätt att framställa dessa\r\nbränslen från helst biobränslen, dels ekonomiska,\r\natt få ekonomi på verksamheten.</pre><pre>Det var också utgångspunkten för min\r\ninterpellation. Det är nämligen först när man\r\nbygger i fullskaleprojekt som man verkligen kan se\r\nvar man hamnar processtekniskt och hur mycket\r\nman kan pressa priset.</pre><pre>Jag är av den uppfattningen att det i dag går alldeles\r\nför långsamt. Jag tycker att regeringens politik på\r\ndet här området är väldigt defensiv. Tyvärr måste\r\njag konstatera att detta fortfarande är fallet. Rune\r\nMolin hänvisar i sitt svar till statens energiverk.\r\nHan konstaterar att den forskning och den\r\nutveckling som har funnits på detta område har\r\nlagts ner, och han redovisar ingen vilja att försöka\r\ndriva på verksamheten.</pre><pre>Det här är inte bra. Jag tror verkligen inte att man\r\nkan administrera fram en bra politik på det här\r\nområdet. Det sker inte av sig självt. Vi har ju också\r\nav den debatt som har förekommit på senare tid\r\nkunnat konstatera att just statens energiverk inte\r\ngärna arbetar särskilt mycket för alternativen i form\r\nav biobränslen, vindkraft och liknande, utan att\r\nman där har det synsättet att det bara gäller att på\r\nbilligaste sätt få fram så mycket energi som möjligt\r\ntill dem som efterfrågar den. Man vill där inte höra\r\ntalas om att ta andra hänsyn.</pre><pre>Jag menar därför att regeringen nog måste ta tag i\r\nden här frågan och driva på. Det vore då utmärkt\r\natt samtidigt bedriva en bra och aktiv\r\nregionalpolitik, eftersom vi framför allt har våra\r\nbiobränslen i skogarna. Där finns en oerhörd\r\npotential för många bra arbetstillfällen, och det\r\ngäller inte minst de delar av landet där det nu råder\r\nbrist på arbeten. Mycket talar också för att bristen\r\nkan komma att bli större. Vi är på väg in i en\r\nlågkonjunktur, och då skulle man också kunna\r\nanvända t.ex. ett metanolprojekt som ett sätt att\r\nskapa arbetstillfällen.</pre><pre>Jag har i min interpellation tagit upp just\r\nLjungaverk, där det sker en nedläggning som blir\r\nmycket besvärlig. Orten ligger dessutom i ett län\r\nsom redan har en mycket besvärlig situation, med\r\nflera större nedläggningar på gång och en ökande\r\narbetslöshet. Här finns i hög grad den\r\nprocesstekniska kompetensen. Här finns\r\nkompetent arbetskraft att tillgå.</pre><pre>När Miljöprojekt Sundsvall--Timrå har lagt fram\r\nsin slutrapport konstaterar jag att man även där\r\nfaktiskt börjar tänka litet grand i de här banorna.\r\nDär pläderar man för användning av biobränslen i\r\nkollektivtrafiken i Sundsvall och kanske även för\r\növrigt i regionen. Man pläderar för att högskolan i\r\nSundsvall/Timrå skall satsa mer på en miljöprofil\r\noch då utnyttja den processtekniska kunskap och\r\nden forskning och utveckling som redan\r\nförekommer i den industri som finns i området.\r\nDetta ligger väldigt nära till för ett\r\nmetanolproduktionsprojekt.</pre><pre>Jag vill ändå resa frågan om inte Rune Molin kan\r\ntänka sig att bedriva en mer aktiv politik för att få\r\nfram alternativa bränslen för fordon. Vi vet ju att vi\r\ninte slutgiltigt kan lösa de miljöproblem som\r\nförorsakas av trafiken med mindre än att vi går över\r\ntill biobränslen. Transportforskningsberedningen\r\nhar lagt fram en rapport som mycket tydligt visar att\r\njust biobränslen har en mycket bra och hög\r\npotential att klara trafikens miljöproblem.</pre><pre>Man skulle alltså på detta sätt slå många flugor i en\r\nsmäll, eftersom detta, som Rune Molin själv säger,\r\nockså är bra från beredningssynpunkt.</pre><pre>Anf. 37 Industriminister RUNE MOLIN (s):</pre><pre>Herr talman! Roy Ottosson säger att stötestenen är\r\natt det finns tekniska och ekonomiska problem.\r\nDet är ju detta som är anledningen till att det inte\r\nprecis är någon som står i kö för att sätta i gång\r\nsådana här anläggningar. Mycket arbete återstår\r\ninnan vi kommer så långt att vi kan börja diskutera\r\nen lokalisering till Ljungaverk. För detta krävs att\r\nvi har klarat både de tekniska och de ekonomiska\r\nproblemen men också att det finns någon som är\r\nintresserad av att lokalisera verksamheten dit.</pre><pre>Jag är intresserad av att det sker en utveckling när\r\ndet gäller att få fram drivmedel som kan ersätta de\r\nfossila drivmedel vi nu har, vilka skapar\r\nmiljöproblem. I de diskussioner som pågår om det\r\nframtida energisystemet i Sverige utgör\r\nbiobränslena en viktig del av lösningen. Detta\r\nkommer vi så småningom att redovisa för\r\nriksdagen. I dag pågår fortfarande\r\nförhandlingarna, och jag kan därför inte säga mer\r\npå den här punkten. Jag kan ändå utlova att ökade\r\nsatsningar diskuteras när det gäller användningen\r\nav biobränslen i vårt energisystem.</pre><pre>Om det sedan är möjligt att ta fram metanol, eller\r\nom det är etanol som kommer att vara framtidens\r\ndrivmedel, det återstår att se. Just nu förefaller\r\nintresset att vara större för etanol än för metanol.\r\nVi har ju också gjort försök i Stockholms bussflotta\r\nmed etanol. De som är intresserade av avsättning\r\nför biobränslen talar mycket om etanolen men\r\nnästan ingenting om metanol.</pre><pre>Anf. 38 ROY OTTOSSON (mp):</pre><pre>Herr talman! Det var ett bra förtydligande. Det är\r\ntydligen någonting på gång åtminstone när det\r\ngäller biobränslen. Vi får väl hoppas att det blir\r\nkraftfulla tag, så att någonting positivt händer.</pre><pre>Självfallet skall vi inte ägna oss åt att exakt ta\r\nställning till olika bränslen, som metanol och\r\netanol, utan det gäller att över huvud taget\r\nstimulera sådan här utveckling. Problemet när det\r\ngäller metanol är att det inte pågår någon\r\nutveckling.</pre><pre>Framför allt när jag besöker bilindustrin men även\r\nnär jag befinner mig på andra håll i Sverige och ute\r\ni Europa och i USA, hör jag ofta sägas att just\r\nmetanol är väldigt intressant och ett mycket bra\r\nbränsle. Det finns ju möjligheter att, förutom den\r\nförgasningsteknik som tidigare har studerats i\r\nSverige, utnyttja biogas från rötningsprocesser och\r\nockså spillbiogas från viss processindustri, från\r\ncellulosaindustri. Man kan då med en ganska enkel\r\nteknik förvandla den biogasen till metanol.</pre><pre>Det finns alltså rent tekniskt en rad möjligheter att\r\ngå vidare. Eftersom det inte finns någon kö av\r\npersoner som är intresserade av att bygga sådana\r\nhär anläggningar, är det nödvändigt att regeringen\r\ngör någonting och driver på. Som jag sade förut har\r\ninte heller energiverket redovisat något större\r\nintresse för just den här typen av satsningar.</pre><pre>Ett sätt att driva på verksamheten kan också vara\r\natt se över skattesystemet så att vi får en\r\ngynnsammare beskattning av användningen av\r\nbiobränslen. Jag kan förstå att Rune Molin kanske\r\ninte direkt vill säga något om detta, men detta är\r\nju ändå en nyckelfråga, eftersom det rör sig om ett\r\nekonomiskt problem. Möjligheterna att nå ut med\r\nbiobränslen, med metanol och etanol, hänger\r\ndelvis ihop med skattesystemet, med svårigheterna\r\natt hävda sig.</pre><pre>Jag kan peka på ett exempel. I Brasilien har man\r\nlyckats mycket bra med sin etanolsatsning, även om\r\ndetta sällan rapporteras i Sverige. Det visar sig nu\r\natt större delen av deras bilflotta faktiskt går enbart\r\npå etanol. Bland resten, de s.k. bensinbilarna, är\r\netanolet inblandat i 10--20 % av fallen. Man kan\r\nnaturligtvis göra precis likadant med metanol om\r\nman vill. I bägge fallen kan man med mycket stor\r\nfördel tillverka det från biobränslen, och det kan\r\nkombineras med en aktiv regionalpolitik.</pre><pre>Överläggningen var härmed avslutad.</pre><pre>10 § Meddelande om svar på interpellation\r\n1990/91:87</pre><pre>Anf. 39 Industriminister RUNE MOLIN (s):</pre><pre>Herr talman! Jag vill meddela att jag inte inom den\r\nföreskrivna tiden kommer att kunna besvara Kjell\r\nEricssons interpellation om sysselsättningen i\r\nVärmland. Anledningen till detta är att Kjell\r\nEricsson är förhindrad att ta emot svaret vid det\r\nplanerade tillfället. Jag har kommit överens med\r\nKjell Ericsson om att interpellationen skall\r\nbesvaras fredagen den 11 januari 1991.</pre><pre>11 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:64 till konstitutionsutskottet</pre><pre>12 § Förnyad bordläggning</pre><pre>Föredrogs men bordlades åter</pre><pre>Justitieutskottets betänkanden 1990/91:JuU8 och\r\nJuU9</pre><pre>Utrikesutskottets betänkanden 1990/91:UU8 och\r\nUU11</pre><pre>Jordbruksutskottets betänkanden 1990/91:JoU15,\r\nJoU16 och JoU19</pre><pre>Näringsutskottets betänkanden 1990/91:NU12 och\r\nNU17</pre><pre>\r\nAjournering</pre><pre>Kammaren beslöt kl. 12.40 på förslag av tredje vice\r\ntalmannen att ajournera förhandlingarna till kl.\r\n15.00 då de till dagens bordläggning aviserade\r\nutskottsbetänkandena väntades föreligga.</pre><pre>\r\nÅterupptagna förhandlingar</pre><pre>Förhandlingarna återupptogs kl. 15.00.</pre><pre>13 § Bordläggning</pre><pre>Anmäldes och bordlades</pre><pre>Propositionen</pre><pre>1990/91:66 Ersättare för justitieråd och\r\nregeringsråd</pre><pre>Konstitutionsutskottets betänkande</pre><pre>1990/91:KU18 Oförändrade arvoden till riksdagens\r\nledamöter m.m.</pre><pre>Finansutskottets betänkande</pre><pre>1990/91:FiU8 Nordiska investeringsbankens\r\nprojektinvesteringslån</pre><pre>Skatteutskottets betänkanden</pre><pre>1990/91:SkU6 Fastighetstaxering av lantbruk</pre><pre>1990/91:SkU7 Omprövningsregler vid uppbörd av\r\nskatter och avgifter</pre><pre>Socialutskottets betänkande</pre><pre>1990/91:SoU5 HIV/aids m.m.</pre><pre>Kulturutskottets betänkande</pre><pre>1990/91:KrU9 Tilläggsbudget I</pre><pre>Utbildningsutskottets betänkande</pre><pre>1990/91:UbU4 Ansvaret för skolan</pre><pre>Näringsutskottets betänkanden</pre><pre>1990/91:NU15 Insiderhandel</pre><pre>1990/91:NU16 Ändrade kapitaltäckningsregler för\r\nkreditinstitut, m.m.</pre><pre>Arbetsmarknadsutskottets betänkande</pre><pre>1990/91:AU15 Tilläggsbudget I</pre><pre>14 § Kammaren åtskildes kl. 15.00.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 7 § anf. 28 (delvis),</pre><pre>av tredje vice talmannen därifrån t.o.m.\r\najourneringen kl 12.40 och</pre><pre>av förste vice talmannen från förhandlingarnas\r\nåterupptagande kl. 15.00 till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}