{"dokumentstatus":{"dokument":{"hangar_id":"2387677","dok_id":"GF0943","rm":"1991/92","beteckning":"43","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"43","slutnummer":"0","datum":"1991-12-11 00:00:00","systemdatum":"2005-10-27 13:53:38","publicerad":"1991-12-11 00:00:00","titel":"Riksdagens snabbprotokoll 1991/92:43 Onsdagen den 11 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{5664C1DC-886B-4612-9642-F0A307CA5FF7}","dokument_url_text":"http://data.riksdagen.se/dokument/GF0943/text","dokument_url_html":"http://data.riksdagen.se/dokument/GF0943","dokumentstatus_url_xml":"http://data.riksdagen.se/dokumentstatus/GF0943","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:43</div>\r\n<div class=\"sidhuvud_datum\">Onsdagen den 11 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Ceremoni med anledning av FN-deklarationen\r\nom de mänskliga rättigheterna</pre><pre>Ceremonin inleddes med att Rinkebyskolans kör\r\nunder ledning av Lena Hellström sjöng ''Wind of\r\nchange''.</pre><pre>(Applåder)</pre><pre>Anf. 1 TALMANNEN:</pre><pre>Den 10 december 1948 antog FNs dåvarande\r\nmedlemsstater den allmänna deklarationen om\r\nmänskliga rättigheter. Nära 20 år senare\r\nbekräftades deklarationens ställningstaganden i två\r\nkonventioner om dels medborgerliga och politiska\r\nrättigheter, dels ekonomiska, sociala och kulturella\r\nrättigheter. Tillsammans utgör dessa dokument\r\ngrunden för det internationella arbetet på att\r\nfrämja respekten för de mänskliga rättigheterna.</pre><pre>För Sveriges del är skyddet av de mänskliga\r\nrättigheterna en viktig del av utrikespolitiken.\r\nSverige har en markerad profil när det gäller att\r\npåtala brott mot FN-konventionerna och en aktiv\r\nroll när det gäller tillkomsten av nya deklarationer,\r\nexempelvis inom Europarådet.</pre><pre>Allt detta är gott och väl. Men vi vet också att det\r\ninte räcker att stifta lagar och skriva under\r\nhögtidliga konventioner. Dessa dokument får bara\r\nen verklig betydelse om det skrivna ordet får ett\r\nutrymme och uppmuntras att växa i människors\r\nhjärtan. Här har vi i Sveriges riksdag ett stort\r\nansvar. Men ansvar måste också tas av varje enskild\r\nmedmänniska. Vi måste alla, var och en på sitt sätt,\r\nförsvara alla människors lika värde oberoende av\r\nras, hudfärg, kön, språk, religion eller politisk\r\nuppfattning. Detta är inte minst viktigt då\r\ntendenser till främlingsfientlighet och rasism visar\r\nsig, också i vårt land. Genom att ta aktiv ställning\r\noch genom att inte för ett ögonblick låta dessa\r\nytterlighetsuppfattningar stå oemotsagda kan vi\r\nmedverka till att respekten för människors lika\r\nvärde bibehålls.</pre><pre>Det handlar om att uppfostra den uppväxande\r\ngenerationen så att de grundläggande fri- och\r\nrättigheterna blir en självklar del av deras\r\nmänniskosyn. Det handlar om att visa att våld,\r\noförsonlig konfrontation och odemokratiska\r\nmetoder inte har någon plats i vårt samhälle. När\r\ndet gäller respekten för de mänskliga rättigheterna\r\nskall inga gränser finnas mellan människor och\r\npartier i Sveriges riksdag. Tillsammans skall vi slå\r\nvakt om demokratiska värden och alla människors\r\nlika rättigheter och agera -- med FN-deklarationens\r\nord -- ''i en anda av broderskap''.</pre><pre>Jag överlämnar nu ordet till statsminister Carl Bildt\r\noch därefter till socialdemokratiska partiets\r\nordförande Ingvar Carlsson. Därefter avslutas\r\nceremonin med ytterligare några sånger av kören\r\nfrån Rinkebyskolan.</pre><pre>(Applåder)</pre><pre>Anf. 2 Statsminister CARL BILDT (m):</pre><pre>Fru talman, ärade ledamöter! Ingen tanke har\r\nbetytt så mycket för vår civilisations framväxt som\r\nidén om människans unika värde och respekten för\r\nlivet.</pre><pre>Det var när individen på allvar steg fram ur\r\nstammens mörker i den grekiska kulturens gryning\r\nsom idén om människans unika värde föddes. I det\r\nantika Greklands kreativa stadsstater utvecklades\r\nföreställningar om rätt och moral som formade den\r\nvästerländska humanismens begynnelse.</pre><pre>Tillbakaträngda och halvt bortglömda i nästan ett\r\nårtusende återuppstod dessa idéer under\r\nrenässansen med förnyad kraft. Och med\r\nupplysningstiden fick den av kristendomen och av\r\nde antika idealen inspirerade europeiska\r\nhumanismen en central ställning också i det\r\npolitiska tänkandet. Deklarationer om mänskliga\r\nrättigheter blev självklara inslag i de nya\r\nförfattningar som tillkom efter politiska\r\nomvälvningar i t.ex. Frankrike och Nordamerika.</pre><pre>Men historien lär oss också att enbart ord på papper\r\ninte räcker. De stolta franska deklarationerna från\r\nrevolutionsåret 1789 förmådde ingenting mot det\r\njakobinska skräckväldet och Napoleons envälde.\r\nOch den amerikanska rättighetsförklaringen gav i\r\nårtionden, under mycket lång tid, bara ett ytterst\r\nsvagt skydd för den svarta befolkning, vars\r\nrättigheter som medborgare i USA har ifrågasatts\r\nända in i vår moderna tid.</pre><pre>Även i vårt Europa har förföljelse av minoriteter\r\noch folk på grund av hudfärg eller religion eller ras\r\nbara varit alltför välbekanta inslag, och ibland\r\ntycktes det som om humanismens idéer helt skulle\r\nkvävas av mörkret.</pre><pre>Men också ondskan och våldet lär oss något. Den\r\neuropeiska kontinenten är nu på väg att slutgiltigt\r\nbli kvitt de gissel som plågat oss under så lång tid.\r\nFascismens era blev kort, och nu har de\r\nkommunistiska systemen i Öst- och Centraleuropa\r\nockså rämnat. Förändringens vindar blåser över vår\r\nkontinent, och hoppet om att Europa skall uppleva\r\nen renässans för frihet, demokrati och mänskliga\r\nrättigheter har tänts på nytt.</pre><pre>Samtidigt har vi inte rätt att glömma att merparten\r\nav världens människor lever i länder där\r\nmänniskovärdet, friheten och rättigheterna inte\r\nrespekteras. Många av våra tankar går i dag särskilt\r\ntill en av världens många tappra frihets- och\r\nrättighetskämpar, Nobels fredspristagare Aung San\r\nSuu Kyi, som i många år arbetat för ett fritt och\r\ndemokratiskt Burma. Hon har förhindrats av den\r\nburmesiska regimen att resa till Norden för att ta\r\nemot sitt pris. Men hennes ord kan inget våld och\r\ningen regim stoppa. Hennes kamp förtjänar allt\r\nvårt stöd.</pre><pre>Men också i vårt eget samhälle och i vår egen del\r\nav världen får vi aldrig nonchalera hoten som finns.\r\nTendenser till växande främlingsfientlighet och till\r\nrasism kräver ökad vaksamhet från alla dem som\r\nsluter upp på frihetens sida.</pre><pre>Detta måste vi möta främst genom att med stor\r\nfasthet hävda lagarna och hävda rätten. Våld kan\r\naldrig accepteras från enskilda i vårt samhälle --\r\nallra minst om våldet utövas mot någon på grund av\r\nhudfärg eller religion.</pre><pre>Men ytterst är det nog genom ökad kunskap om\r\nden egna mångfasetterade historien och kulturen,\r\ngenom ökad kunskap om andra människors\r\nmångfassetterade historia och kultur, som vi kan\r\nskapa den större tolerans och den fördjupade\r\nrespekt för andra som vi behöver också i vårt eget\r\nfria, demokratiska och toleranta samhälle. Det är\r\nkärleken till människan som är grunden för det\r\ngoda samhället. Och låt oss aldrig i vårt\r\nsamhällsbygge och vårt samhällsarbete, som\r\nindivider eller som politiska företrädare, glömma\r\nden oöverträffade mänskliga vishet som\r\nsammanfattats i Bibelns gyllene regel: Allt vad I\r\nviljen att människor skola göra Eder, det skolen I\r\nock göra dem.</pre><pre>(Applåder)</pre><pre>Anf. 3 INGVAR CARLSSON (s):</pre><pre>Fru talman, kammarledamöter! En ny människa\r\nföds just i detta ögonblick någonstans på jorden --\r\nen ny individ med ett eget, okränkbart värde.</pre><pre>Och medan jag sagt detta har ytterligare ett barn\r\nfötts, med samma rätt att existera och leva\r\ntillsammans med oss andra.</pre><pre>Detta med mänskliga fri- och rättigheter blir så\r\nsjälvklart, om vi ser ett barns ansikte framför oss.</pre><pre>Det borde vara så att barnen var de första att få del\r\nav våra framsteg och de sista att drabbas av våra\r\nmisstag. I verkligheten är det precis tvärtom. Det\r\när barnen som råkar mest illa ut.</pre><pre>Förra året fick världens barn en egen internationell\r\nlag genom FNs barnkonvention. Hösten 1990\r\nsamlades världens ledare till ett barntoppmöte i\r\nNew York.</pre><pre>Sverige var en av initiativtagarna till\r\nbarntoppmötet. Vi har därmed ett alldeles särskilt\r\nansvar att verka för att det som sades på det mötet\r\ninte bara blir vackra ord.</pre><pre>För miljoner barn är svält, krig, tortyr, sjukdomar,\r\nrädsla och otrygghet vardag. De har nästan inga\r\nrättigheter alls. Hälften av alla flyktingar är barn.\r\nNågra av dem kommer hit till vårt land. Med sig bär\r\nde ofta upplevelser som är så hemska att vare sig\r\nbarnen eller vi vuxna har ord för dem.</pre><pre>Vi skall inte ta emot de här barnen och deras\r\nföräldrar, säger en del. Det finns inte plats för dem\r\ni härbärget -- för att anknyta till den förestående\r\njulens budskap.</pre><pre>Främlingsfientlighet kallar vi det -- eller i\r\nallvarligare fall rasism -- men det skiljer sig\r\negentligen inte från vad vi vanligen kallar\r\nmobbning; då menar vi förstås svenskar som stöts\r\nut av andra svenskar för att de på något sätt avviker.</pre><pre>Jag läste nyligen ett studiematerial för skolan, där\r\nelever skrivit dagbok. En pojke i sjunde klass skrev\r\nså här:</pre><pre>''Måndag</pre><pre>I dag var det Lucia. Vi fick prinskorv, kål,\r\nköttbullar och annan julmat. Jag satt för mig själv\r\nvid ett bord och åt gröt. Då kom Ove fram och la\r\nen prinskorv på min macka. Sen pekade han på mig\r\noch vrålade över hela matsalen: Titta! Han käkar\r\nkorv, korv med fläskkött i.'</pre><pre>Då blev jag arg. Arg och ledsen. Ta du din korv och\r\ndra åt (hum, hum), sa jag över axeln och kände\r\ngråten klumpa sig.''</pre><pre>Ny forskning visar att det är mobbarna som förlorar\r\ni längden. De är mer kriminella än resten av\r\nbefolkningen och misslyckas ofta med skolor, jobb\r\noch annat i livet. Egentligen är det de som plågar\r\nandra som är de verkligt svaga.</pre><pre>Och svagast och fegast av alla är de rasister och\r\nnynazister som nu marscherar och skriker ut sitt\r\nförakt för demokratin och för människovärdet.</pre><pre>När jag hör deras skrän, får de mig att tänka på\r\nnågot som Hjalmar Söderberg har skrivit:</pre><pre>''Man vill bli älskad,</pre><pre>i brist därpå beundrad,</pre><pre>i brist därpå fruktad,</pre><pre>i brist därpå avskydd och föraktad.''</pre><pre>Vi måste säga ifrån: Det är fegt, det är svagt, det är\r\nenfaldigt att tro att man kan lägga en tum till sitt\r\neget värde genom att nedvärdera andra.</pre><pre>Vi är alla människor. Vi kan vara varandras glädje.\r\nVi kan leva tillsammans i vardagen -- oavsett om vi\r\nhar olika ursprung, hudfärg, religion, politiska\r\nuppfattningar eller sedvänjor. Vi kan var och en,\r\nvarje dag, bidra till att mänskliga fri- och rättigheter\r\nrespekteras.</pre><pre>(Applåder)</pre><pre>1 § Anmälan om återtagande av plats i\r\nriksdagen</pre><pre>Talmannen meddelade att Mona Saint Cyr (m) och\r\nBertil Måbrink (v) denna dag återtagit sina platser i\r\nriksdagen, varigenom tjänstgöringen som ersättare\r\nupphört för Anna Stråkander och Seija Viitamäki-\r\nCarlsson.</pre><pre>2 § Justering av protokoll</pre><pre>Justerades protokollet för den 5 december.</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1991/92:KU5, KU8, KU11, KU13, KU14, KU17,\r\nKU18 och KU20</pre><pre>Lagutskottets betänkande 1991/92:LU15</pre><pre>Utrikesutskottets betänkanden 1991/92:UU11,\r\nUU12 och UU17</pre><pre>Meddelande om samlad votering</pre><pre>Talmannen meddelade att utrikesutskottets\r\nbetänkande UU2, jordbruksutskottets\r\nbetänkanden JoU5 och JoU7, skatteutskottets\r\nbetänkande SkU5 samt konstitutionsutskottets\r\nbetänkande KU12 skulle avgöras i ett sammanhang\r\nefter avslutad debatt.</pre><pre>4 § Mänskliga rättigheter</pre><pre>Föredrogs</pre><pre>utrikesutskottets betänkande</pre><pre>1991/92:UU2 Mänskliga rättigheter</pre><pre>Anf. 4 BJÖRN SAMUELSON (v):</pre><pre>Fru talman! Jag vill först passa på att tacka för det\r\ninitiativ som har tagits i kammaren i dag med den\r\nhär manifestationen. Jag tycker att det var viktigt\r\noch fint.</pre><pre>Jag vill börja med att säga några ord om de yttringar\r\nav främlingsfientlighet och rasism som under den\r\nsenaste tiden har blivit vanligare och fått en\r\nobehagligare karaktär i vårt land. Den djupare\r\ninnebörden av dessa företeelser är i många fall\r\nangrepp mot grundläggande mänskliga rättigheter.\r\nDe som med brandbomber i händerna attackerar\r\nflyktingförläggningar trampar på innehållet i artikel\r\n1 i FNs förklaring om de mänskliga rättigheterna:\r\n''Alla människor äro födda fria och lika i värde och\r\nrättigheter.''</pre><pre>Men inte ens riksdagen är förskonad från angrepp\r\nmot de mänskliga rättigheterna från denna\r\ntalarstol. I förra veckan föreslog en ledamot att ett\r\nettårigt totalstopp för invandring borde införas.\r\nEffekten av en sådan åtgärd skulle bli att artikel 14\r\ni förklaringen om de mänskliga rättigheterna sattes\r\nur spel: ''Envar har rätt att i andra länder söka och\r\nåtnjuta fristad från förföljelse.''</pre><pre>Det vilar ett stort ansvar på oss politiker att på\r\nhemmaplan alltid stå upp till försvar för de\r\nmänskliga rättigheterna, oavsett vems rättigheter\r\nsom hotas -- invandrare, asylsökande, judar,\r\nhomosexuella eller vilken minoritet det vara må.\r\nJag anser att ett särskilt ansvar vilar på\r\nstatsministern för att med stor kraft slå fast, att när\r\ndet gäller försvaret av allas mänskliga rättigheter\r\nkan inga eftergifter eller kompromisser komma i\r\nfråga.</pre><pre>''Alla människor äro födda fria och lika i värde och\r\nrättigheter.'' Så inleds FNs deklaration om de\r\nmänskliga rättigheterna som antogs den 10\r\ndecember 1948. Men hur fjärran från dagens\r\nverklighet är det? På 43 år har FN inte förmått\r\nskapa instrument för att få regeringarna att\r\nefterleva vad de har skrivit under. Fortfarande\r\ntorteras fångar i minst 60 eller kanske i så många\r\nsom 100 länder. Hederliga val är på det hela taget\r\nförebehållna medborgarna i de rika länderna. I\r\nmånga u-länder är det vanligt att de fattigas röster\r\nköps. Polis och militär kommenderas ut för att\r\nstoppa journalister, advokater,\r\nfackföreningsorganisatörer, trädkramare och andra\r\nsom går i bräschen för de mänskliga rättigheterna.\r\nOppositionella försvinner. Barn arbetar som slavar\r\ni fabriker och på bordeller. Fosterdiagnostik\r\nanvänds för att det inte skall födas så många\r\nkvinnor. De har ju lägre värde. Klyftorna växer\r\nmellan fattiga och rika, såväl människor som\r\nländer. Ojämlikheten blir allt större.</pre><pre>Nu när FN inte längre blockeras av öst--väst-\r\nkonflikten borde emellertid tiden vara inne för att\r\nFN skall kunna skaffa sig instrument för att få\r\nregeringarna att respektera de konventioner som\r\nderas länder undertecknat. Sanktioner måste\r\ntillgripas mot flagranta MR-brottslingar.\r\nFolkmördare måste straffas av världssamfundet.\r\nKan vi acceptera att Pol Pot och hans\r\nmedbrottslingar går fria?</pre><pre>I den svenska debatten kommer det ständigt nya\r\npropåer om att dra in biståndet för att straffa\r\nodemokratiska regimer. Men den typen av\r\nselektiva sanktioner slår bara mot ett litet antal u-\r\nländer, därtill de fattigaste och inte alltid de värsta\r\nförbrytarna.</pre><pre>Visst måste vi protestera när poeter sätts i fängelse\r\ni Vietnam och på Cuba, såsom nyligen skett, och\r\nnär de styrande vägrar tillåta andra partier än sina\r\negna. Men samtidigt flyter handeln och\r\nexportkrediterna vidare till mycket värre MR-\r\nförbrytare. Sverige fullföljer vapenexporten till\r\nIndonesien oavsett hur många människor som\r\nskjuts ihjäl i Östtimor.</pre><pre>Gentemot Saddam Hussein var det ''business as\r\nusual'' ända fram till den 2 augusti 1990. Då satt\r\nexportkreditnämnden med en miljardfordran på\r\nIrak. Det var aldrig tal om att straffa den regimen\r\nför gasmordet på kurder i Halabja eller för\r\nmassavrättningarna av oppositionsfolk.</pre><pre>Samma undfallenhet visas den lika blodiga regimen\r\ni Iran och många andra.</pre><pre>Här hemma kan man så att säga ostraffat få orera\r\nom det vita blodet, om den vita rasens överlägsna\r\nintelligens. Det måste bli mer kraft och konsekvens\r\ni behandlingen av dem som bryter mot de\r\nmänskliga rättigheterna, mot\r\nfolkmordskonventionen och alla andra\r\nförpliktelser i folkrätten.</pre><pre>Den dystra verkligheten är således att de mänskliga\r\nrättigheterna, 43 år efter det att FNs förklaring\r\nskrevs under, fortfarande kränks i flertalet länder i\r\nvärlden.</pre><pre>I Burma sitter Aung San Suu Kyi i husarrest. Hon\r\nfick Nobels fredspris men kunde inte hämta det\r\nsjälv. Men tack vare priset har hennes fall och\r\nförtrycket i Myanmar, eller Burma,\r\nuppmärksammats.</pre><pre>Det överväldigande flertalet offer är emellertid\r\nokända för oss. Många gånger hör vi bara talas om\r\ndem som nummer, ett antal människor som\r\narresterats eller mördats; den 12 november\r\nmejades ett hundratal östtimoreser ner. Men vi\r\nmåste engagera oss lika starkt för alla offer för\r\nförtrycket, oavsett var de finns. Inte heller får\r\nekonomiska och politiska intressen innebära att\r\nSveriges röst tystnar i sin kritik mot länder där brott\r\nbegås mot de mänskliga rättigheterna.</pre><pre>Bland de värst förföljda är kurderna. Deras\r\nsituation i Irak blev äntligen uppmärksammad i\r\napril i år i samband med stridigheterna. Men\r\nfortfarande är mellan en och två miljoner kurder\r\nutan bostad. De har inte ens tillgång till tält inför\r\nden stundande vintern. Många skadas av minorna i\r\nområdet. Mat och medicin saknas. Turkisk militär\r\nhar bombat kurdiska flyktingläger och t.o.m.\r\nUNHCRs lager för hjälp till kurderna under\r\nföregivande av att det skulle vara PKK-baser. Den\r\ninternationella uppmärksamheten har\r\nuppenbarligen slappnat.</pre><pre>De förföljda kurderna i Turkiet och Iran har inte\r\nkommit i rampljuset på samma sätt som de i Irak i\r\nsamband med Gulfkriget. I Turkiet råder\r\nundantagstillstånd i stora delar av de områden,\r\nfrämst i sydöst, som befolkas av kurder. Den nya\r\nterroristlagen i Turkiet innehåller samma förbud\r\nsom de gamla, nu upphävda paragraferna i\r\nstrafflagen. Fortfarande är det förbjudet att\r\nanvända det kurdiska språket i offentliga\r\nsammanhang och för trycksaker. All politisk\r\nverksamhet för den kurdiska frågan är fortfarande\r\nlikställd med terrorism och skall bestraffas.</pre><pre>Också förtrycket i Iran fortsätter. Men trots det har,\r\nnu när kriget med Irak är slut, handel,\r\nindustriinvesteringar, handelskrediter och\r\ndiplomatiska förbindelser med Iran kraftigt utökats\r\nfrån många länder, så också från svensk sida.</pre><pre>Vänsterpartiet anser därför att mer måste göras för\r\natt kurdernas situation i alla tre länder -- Turkiet,\r\nIran och Irak -- uppmärksammas bättre i FN,\r\nVärldsbanken och andra internationella\r\nsammanhang.</pre><pre>Mot den bakgrunden yrkar jag bifall till Seija\r\nViitamäki-Carlssons meningsyttring.</pre><pre>Herr talman! Politik blir bäst av och förutsätter\r\ninlevelse. Kanske särskilt viktigt är det att utveckla\r\nförmågan till inlevelse i samband med att vi i dag\r\ndiskuterar de mänskliga rättigheterna här i\r\nkammaren. Jag skulle som avslutning vilja läsa en\r\ndikt av vår kollega i Finland, Claes Andersson. Han\r\nskriver i sin senaste diktsamling som heter ''Huden\r\ndär den är som tunnast'' följande:</pre><pre>Själslig smärta är en förnybar mänsklig resurs.</pre><pre>Det händer att den tar slut.</pre><pre>Man förlorar kontakten med sig själv.</pre><pre>Det som har hänt har inte hänt.</pre><pre>Det verkar som en lättnad men är det inte.</pre><pre>Man blir vilsen, gråter inte, känner ingenting,</pre><pre>glömmer att sörja.</pre><pre>Man minns inte, kan inte minnas, vad man skulle</pre><pre>komma ihåg.</pre><pre>Man minns inte heller vad man glömt.</pre><pre>Det är en form av amnesi.</pre><pre>De flesta, liksom man själv, märker ingenting</pre><pre>särskilt.</pre><pre>Det förekommer i samband med</pre><pre>svek, krig, katastrofer, fysisk</pre><pre>och annan tortyr, obesvarad kärlek.</pre><pre>Utmärkt, svarar man undrande.</pre><pre>\r\nAnf. 5 HANS GÖRAN FRANCK (s):</pre><pre>Herr talman! I utrikesutskottets betänkande finns\r\nen redogörelse för FNs regelsystem på MR-\r\nområdet. Där anges bl.a. att det inom ramen för FN\r\nhar utarbetats flera konventioner och förklaringar\r\nmed syfte att skydda speciella grupper eller\r\nintressen. År 1966 tillkom konventionen om\r\navskaffande av alla former av rasdiskriminering.\r\nMot bakgrund av aktuella händelser och pågående\r\noffentlig debatt, inte minst vad som tidigare i dag\r\nhar förekommit här i kammaren, finns särskild\r\nanledning att ytterligare gå in på och fästa\r\nuppmärksamhet just på denna konvention.</pre><pre>Konventionen, som trädde i kraft redan år 1969,\r\nhar som övergripande mål en faktisk jämlikhet\r\nmellan människor utan åtskillnad på grund av ras,\r\nhudfärg eller nationellt eller etniskt ursprung.\r\nStaterna åläggs i konventionen dels att fördöma\r\nrasdiskriminering, dels att föra en politik som syftar\r\ntill att avskaffa rasdiskriminering och dels att\r\ngenom positiva åtgärder främja jämlikhet mellan\r\nmänniskor oberoende av ras. Konventionen\r\nålägger staterna att göra slut på rasdiskriminering i\r\nalla dess former, således även från enskilda\r\npersoners och sammanslutningars sida.\r\nKonventionen omfattar det offentliga livet.</pre><pre>Rasismen och flyktinghatet sprider sig alltmer i\r\nSverige och i övriga Europa. Det är nu av yttersta\r\nvikt att slå vakt om det öppna och demokratiska\r\nsamhället.</pre><pre>Det finns inga enkla lösningar för att uppfylla\r\nkonventionen, men låt mig peka på ett antal\r\nåtgärder som jag anser måste vidtas för att vända\r\nden djupt oroande utvecklingen.</pre><pre>Förstärk kraftigt undervisningen om rasism och\r\nfrämlingshat i alla skolor! Vi som lever i ett\r\ndemokratiskt samhälle måste självklart hävda\r\ninformationens och upplysningens betydelse för\r\nökad tolerans, humanitet och förståelse mellan\r\nmänniskor.</pre><pre>Det är också viktigt att vuxna fungerar som goda\r\nexempel för att hävda dessa värden. Vi får inte vara\r\ntysta eller huka oss när rasfördomar och rashat\r\nsprids.</pre><pre>Massmedia har ett stort ansvar när det gäller att\r\nhävda toleransen och främja alla människors lika\r\nrätt och värde.</pre><pre>Det gäller också att genomföra sådana politiska,\r\nsociala och ekonomiska förändringar i samhället att\r\nman kommer åt själva grogrunden för rasism och\r\nrasfördomar.</pre><pre>Men det räcker inte. Det måste kombineras med en\r\nskärpt lagstiftning. Det är allmänt accepterat att vi\r\nsedan lång tid bestraffar hets mot folkgrupp och att\r\nvi därigenom även inskränker yttrande- och\r\ntryckfrihet. Det borde därför inte vara så märkligt\r\natt göra en begränsad inskränkning i\r\norganisationsfriheten. Skyddet mot rasistiska\r\norganisationer måste nämligen förstärkas. Den\r\norganiserade rasismen, som nu kan arbeta både\r\novan och under jord, är vida farligare än den\r\nenskilda.</pre><pre>I regeringsformen sägs att föreningsfriheten får\r\nbegränsas om det gäller en organisation vars\r\nverksamhet innebär förföljelse av folkgrupp av viss\r\nras, hudfärg eller etniskt ursprung. Det är just ett\r\nsådant lagförslag som justitiekanslern Hans Stark\r\nhar lagt fram efter direktiv från den tidigare\r\nsocialdemokratiska regeringen.</pre><pre>Det svenska engagemanget måste inriktas på att\r\nförmå fler stater att dels ansluta sig till, dels\r\nrespektera de folkrättsliga normer och principer\r\nsom finns. Då det gäller inte bara den av mig nyss\r\nnämnda konventionen utan även andra\r\nkonventioner finns det åtskilligt mer att göra. Det\r\nfinns nämligen skäl för ett aktivt svenskt deltagande\r\ni utarbetandet av ytterligare normer där behov\r\nfinns.</pre><pre>Ett sådant exempel är att barnkonventionen borde\r\ninnebära förbud mot att utnyttja barn som soldater\r\ni väpnade konflikter och att åldersgränsen måste\r\nhöjas från nuvarande 15 till 18 år.</pre><pre>Ett annat exempel är att det behövs en konvention\r\nsom förbjuder dödsstraff både i freds- och i krigstid.\r\nNuvarande FN-regler innebär ingen sådan\r\nskyldighet för staterna, utan erbjuder endast en\r\nmöjlighet att åta sig att inte använda dödsstraff i\r\nfredstid. I slutdokumentet vid Köpenhamnsmötet\r\nom den mänskliga dimensionen 1990 sades endast\r\natt medlemsstaterna åtog sig att utbyta information\r\nom dödsstraffets avskaffande och att publicera\r\ninformation om dess användning.</pre><pre>Inom Europarådet har arbetet framskridit längre.\r\nDet s.k. sjätte protokollet till Europakonventionen\r\nförbjuder dödsstraff i fredstid. Nu gäller det för\r\nTurkiet, där de flesta dödsdomarna i Europa har\r\navkunnats och fortsättningsvis avkunnas, att med\r\nsin nya regering leva upp till de förpliktelser som\r\nlandet har som medlem i Europarådet.</pre><pre>Det har bildats en ny koalitionsregering under\r\nDemirels och Inönüs partiers ledning. Det bör från\r\nTurkiet komma en snar reaktion på frågan om\r\ndödsstraffet men även om andra förpliktelser som\r\nTurkiet har, främst i fråga om det utbredda bruket\r\nav tortyr i detta land. Både Demirel och Inönü har\r\nskarpt kritiserat kränkningarna i tidigare\r\noppositionsställning, och vi måste också i dag rikta\r\noss till dem och säga att de måste förändra sin\r\npolitik visavi den kurdiska minoriteten i landet,\r\nsom uppgår till omkring 10 miljoner människor.</pre><pre>Här borde det nu finnas nya förutsättningar för att\r\nde synpunkter och krav som vi har i\r\nutskottsbetänkandet kan vinna ökat gehör, men vi\r\nmåste fortsätta att pressa på.</pre><pre>Kampen mot dödsstraffet och tortyren, som båda\r\när barbariska förbrytelser, måste intensifieras.\r\nTortyren i världen har inte minskat. Det är bara 56\r\nländer som har anslutit sig till FN-konventionen.</pre><pre>Efterlevnaden av reglerna måste kraftigt\r\nförbättras, vilket jag poängterar på nytt. Sveriges\r\nuppgift är inte bara att kritisera utan även att\r\ngenom utrikespolitiken stärka och utveckla\r\nrespekten för mänskliga rättigheter, inte minst\r\ninom ramen för biståndspolitiken.</pre><pre>Med de här orden vill jag yrka bifall till hemställan\r\ni utskottets betänkande, där det endast finns en\r\nmeningsyttring, som jag har bemött tidigare under\r\nmitt anförande.</pre><pre></pre><pre>Anf. 6 INGER KOCH (m):</pre><pre>Herr talman! Överallt i världen kränks och\r\nförnekas i dag människors grundläggande\r\nrättigheter. Detta gäller framför allt de\r\nmedborgerliga och politiska rättigheterna men\r\näven de ekonomiska, sociala och kulturella\r\nrättigheterna.  Amnesty Internationals rapporter\r\nredovisar att allvarliga övergrepp mot de mänskliga\r\nrättigheterna förekommer över hela världen i form\r\nav åsiktsförtryck, tortyr, försvinnanden,\r\nfängslanden utan rättegång och mord utförda av\r\nregeringsanknutna dödspatruller.  Vi har nu\r\nbelägg för att massmord har utförts av\r\nregeringsstyrkor och för att enskilda personer, både\r\nmän, kvinnor och barn, med berått mod har dödats\r\nav sina regeringar. Motiven för dessa mord har i de\r\nflesta fallen varit att offren misstänkts för\r\nopposition mot den härskande regimen. Men\r\nmänniskor har också dödats för sin religion, sin\r\netniska tillhörighet och för kontakter eller\r\nsläktskap med människor, som ansetts vara fiender\r\ntill regeringarna.  De regeringsstödda morden\r\nförövas på de mest skilda platser. Somliga\r\nmänniskor dödas på öppen gata, andra i hemliga\r\nceller och isolerade läger, i moskéer, i kyrkor och på\r\nsjukhus eller i sina hem. Somliga skjuts ner i\r\ngrupper eller dödas av prickskyttar. Andra torteras\r\nihjäl.</pre><pre>Mycket av detta avsiktliga dödande utanför lagens\r\nråmärken har skett i länder där det har pågått\r\nväpnade konflikter. Under sådana förhållanden\r\nkan regeringarna lättare undgå ansvar för\r\nmorden -- det finns få oberoende iakttagare på plats\r\noch myndigheterna kan hävda att mordoffren är\r\nkrigsoffer.</pre><pre>Men många regeringsstödda mord förövas också av\r\ntrupper under eller efter regeringsfientliga\r\ndemonstrationer. Massakern på civila på\r\nHimmelska fridens torg i Kina i juni 1989 är ett\r\nexempel på detta. De indonesiska\r\nsäkerhetsstyrkornas dödsskjutningar av ett stort\r\nantal demonstranter i östra Timors huvudstad Dili\r\nden 12 november i år är ett annat exempel.</pre><pre>Dessa övergrepp och detta förtryck förekommer\r\nframför allt i odemokratiska samhällen, där\r\nregimerna inte tål opposition och där förtrycket är\r\nen förutsättning för att regimen skall kunna sitta\r\nkvar.</pre><pre>Det är därför viktigt att slå fast -- många talare har\r\ngjort det före mig, men det tål att upprepas -- att\r\nrespekten för varje människas värde, åsikter och\r\nrättigheter oavsett kön, ålder, ras och etnisk och\r\nreligiös tillhörighet har sin fasta grund i ett\r\ndemokratiskt styrelsesätt och i rättssamhället. Att\r\nhävda och att kunna utöva sina mänskliga\r\nrättigheter är en naturlig del i demokratins\r\nverksamhet och utveckling.</pre><pre>Respekten för demokrati och mänskliga rättigheter\r\nmåste ständigt hävdas och försvaras. När detta sker\r\nfår det ofta karaktär av kritik mot sittande regimer\r\nsom inte tål opposition.</pre><pre>Men det är viktigt att vi genom vår utrikespolitik\r\nstärker och utvecklar respekten för de mänskliga\r\nrättigheterna. Detta bör ske både bilateralt och\r\ninom FN-systemets ram. I regeringsförklaringen\r\nslås också fast att ''den svenska utrikespolitiken\r\nskall vara en klar röst för mänskliga rättigheter,\r\nfrihet och demokrati i världens alla delar''.</pre><pre>Vi moderater har länge hävdat att stödet för\r\nmänskliga rättigheter skall vara särskilt tydligt i vår\r\nbiståndspolitik. Att främja en demokratisk\r\nutveckling är ju ett av de fem målen för svenskt\r\nbiståndsarbete. Och i regeringsförklaringen\r\nbetonas också att biståndspolitiken skall läggas om\r\ni riktning mot ett väsentligt starkare stöd för\r\ndemokrati.</pre><pre>Internationella konventioner och internationell\r\nopinionsbildning för arbetet med de mänskliga fri-\r\noch rättigheterna framåt. Ingen regering kan i dag\r\nsäga, att mänskliga rättigheter är en nationell fråga.\r\nI enlighet med FN-stadgan har världens länder\r\nförpliktigat sig att samarbeta när det gäller\r\növergrepp mot de mänskliga rättigheterna.</pre><pre>Det är mycket positivt att Sverige under den nu\r\npågående generalförsamlingen i FN har lagt fram\r\nen resolution om situationen i Myanmar -- tidigare\r\nBurma. I resolutionen uttrycks den oro som man i\r\nmånga länder känner över den svåra situationen\r\nbeträffande de mänskliga rättigheterna i landet,\r\noch kräver att alla medborgare i landet fritt skall få\r\ndelta i det politiska livet. I resolutionen välkomnas\r\nockså generalsekreterarens uttalande i samband\r\nmed att oppositionsledaren Aung San Suu Kyi\r\ntilldelats årets fredspris och hans upprepade\r\nvädjanden om att hon skall släppas fri. Det är också\r\npositivt att situationen i Myanmar kommer att\r\nbehandlas av FNs kommission för de mänskliga\r\nrättigheterna vid kommisionens möte under våren\r\n1992 och att generalförsamlingen nästa år tar upp\r\nsituationen i Myanmar till förnyad granskning.</pre><pre>Det kurdiska folkets kamp för sin överlevnad och\r\nför sina politiska och medborgerliga rättigheter har\r\npågått i många hundra år. Kurderna har utsatts för\r\ntvångsförflyttningar från sina hem, folkmord och\r\nmassakrer, och detta sker fortfarande.</pre><pre>I samband med kriget i Irak i våras utsattes den\r\nkurdiska befolkningen återigen för grova\r\növergrepp, och stora delar av befolkningen i norra\r\nIrak flydde än en gång över gränsen till Turkiet och\r\ntill Iran. För två veckor sedan kunde vi på nytt läsa\r\natt tiotusentals kurdiska medborgare flytt från sina\r\nhem i norra Irak efter hot och beskjutning från\r\nirakiska regeringstrupper. Hans Göran Franck\r\npåpekade nyss att det inte bara är i Irak som den\r\nkurdiska befolkningens mänskliga rättigheter\r\nkränks. Även i Turkiet lever kurderna under svåra\r\nförhållanden. Utskottet betonar också i\r\nbetänkandet vikten av att regeringen fortsätter sina\r\nansträngningar att ta upp kurdernas mänskliga\r\nrättigheter till behandling i FN i syfte att förmå de\r\nländer där kurderna bor att respektera deras\r\nrättigheter, tillmötesgå deras strävanden efter\r\nautonomi och att låta dem utöva sina rättigheter att\r\nfritt få utveckla sin egen kultur, sin identitet och\r\nanvända sitt eget språk.</pre><pre>Herr talman! De grova kränkningar av mänskliga\r\nrättigheter som sker i Iran kan inte heller\r\naccepteras. Förekomsten av godtyckliga\r\navrättningar, försvinnanden, bristande\r\nrättssäkerhet och frihetsberövanden har också vid\r\nflera tillfällen behandlats i FNs kommission för de\r\nmänskliga rättigheterna. Den senaste rapporten\r\nfrån den utsedde rapportören innehöll på flera\r\npunkter kritik mot förhållandena i Iran, och den\r\nresolution som antogs i år förlänger rapportörens\r\nmandat. Utskottet betonar vikten av att regeringen\r\nfortsätter att arbeta för att brotten mot de\r\nmänskliga rättigheterna uppmärksammas och\r\nfördöms.</pre><pre>Herr talman! Vi har under de senaste åren upplevt\r\nen glädjande utveckling i riktning mot demokrati\r\noch ökad respekt för de grundläggande mänskliga\r\nfri- och rättigheterna i Central- och Östeuropa,\r\nmen även i Latinamerika, Afrika och Asien. Allt\r\nfler länder styrs nu av parlament som utsetts av\r\nfolket i fria val.</pre><pre>Tyvärr måste vi konstatera att de nu pågående\r\nstriderna i Jugoslavien också har lett till allvarliga\r\nkränkningar av de mänskliga rättigheterna.</pre><pre>Vi får hoppas att Sovjetunionens sönderfall och\r\nbildandet av ett nytt statsförbund mellan Ryssland,\r\nUkraina och Vitryssland inte medför att\r\ngrundläggande mänskliga rättigheter åsidosätts.</pre><pre>Det finns i dag ca 4 000 etniska samhällen spridda i\r\nländer över hela världen. Avgörande för en\r\nframtida fredlig utveckling är hur dessa minoriteter\r\nerkänns och skyddas i de olika ländernas\r\nkonstitutioner.</pre><pre>Det är därför viktigt att Sverige och övriga\r\ndemokratiska länder i olika internationella fora och\r\nbilateralt är beredda att hjälpa de nya framväxande\r\ndemokratierna i deras arbete med att utarbeta nya\r\nkonstitutioner, där även minoriteternas rättigheter\r\nbeaktas och skrivs in.</pre><pre>Ett aktuellt exempel på ett sådant agerande från\r\nSveriges sida är att regeringen nyligen beslutat att\r\nanslå medel för en insats för mänskliga rättigheter\r\noch rättsskydd i Albanien. Svenska experter skall\r\nstudera rättssystemet i Albanien, informera om det\r\nrättsliga systemet i Sverige och undersöka hur\r\nSverige kan främja utvecklingen mot en rättsstat.</pre><pre>Herr talman! Med det anförda yrkar jag bifall till\r\nhemställan i utrikesutskottets betänkande nr 2.</pre><pre>I detta anförande instämde Gullan Lindblad (m).</pre><pre>Anf. 7  KARL-GÖRAN BIÖRSMARK\r\n(fp):</pre><pre>Herr talman! Rätten till liv är en fundamental\r\nmänsklig rättighet. Men människan har inte bara\r\nrätt till liv, utan också till ett liv i värdighet. Därför\r\när det viktigt att kämpa för ekonomiska och sociala\r\nrättigheter, att kämpa för världsfattigdomens och\r\nsvältens utplånande.</pre><pre>Och själva grundförutsättningen för att kunna\r\nförverkliga sociala och ekonomiska rättigheter är\r\natt det finns yttrandefrihet, mötesfrihet; kort sagt:\r\ndemokrati.</pre><pre>Yttrandefrihet och informationsfrihet är en\r\nnödvändighet för ett demokraiskt samhälle och för\r\nmänniskors fulla deltagande i ett sådant samhälle.\r\nUtan fullständig information kan individen inte\r\nkritisera den förda politiken. Utan röst och utan\r\nrättighet att uttrycka sig kan inte individen bidra till\r\npolitisk och social förändring.</pre><pre>Kränkningar av yttrandefriheten och andra\r\nbesläktade friheter är inte lika plågsamma och\r\nvidriga för individen som t.ex. tortyr. Men för att vi\r\nskall kunna veta om att det förekommer tortyr och\r\nkunna bekämpa den måste det finnas\r\nyttrandefrihet.</pre><pre>Att yttrandefriheten är demokratins och folkviljans\r\ninstrument gör den farlig för regimer, vilkas\r\nlegitimitet bygger på just skräck och våldsutövande\r\noch inte på människors frivilliga stöd och\r\nförtroende, uttryckt i öppna val.</pre><pre>Därför är det en uttalad strävan hos totalitära\r\nregimer i olika länder att begränsa\r\nyttrandefriheten, att hindra att information når\r\nallmänheten och att strypa oppositionens\r\nmöjligheter att verka. Tyvärr är det ofta en alltför\r\nframgångsrik strävan.</pre><pre>Även om yttrandefriheten och de andra politiska\r\nrättigheterna är centrala för att människan skall\r\nkunna åstadkomma någon förändring av sina\r\nvillkor, är de sociala, ekonomiska och kulturella\r\nrättigheterna nödvändiga om människan skall\r\nkunna leva i värdighet.</pre><pre>I artikel 16 i FNs allmänna förklaring om de\r\nmänskliga rättigheterna står det att ''envar har rätt\r\ntill undervisning''. Detta är en viktig mänsklig\r\nrättighet. Det är därför angeläget att sprida\r\nläskunnigheten i världen. Läskunnigheten\r\nunderlättar en stabil demokratisk utveckling och\r\ninformation till människorna om de mänskliga\r\nrättigheterna. Nu är det tyvärr så, att\r\nanalfabetismen ökar i världen, och vi går åt fel håll.\r\nDetta faktum försvårar också arbetet för mänskliga\r\nrättigheter.</pre><pre>Trots att många u-länder fick föra en lång\r\nfrihetskamp mot kolonialt förtryck och därmed\r\nupplevde vad det vill säga att inte äga mänskliga\r\nrättigheter har de -- när friheten från\r\nkolonialmakten väl var uppnådd -- själva infört\r\ncensur, diktatur och tortyr. Argumenten som\r\nförsvarar förtrycket är desamma som under\r\nkolonialtiden. Utvecklingen har t.ex. inte nått\r\ntillräckligt långt för att det skall vara demokrati,\r\noch utbildningsstandarden är för låg.\r\nMedborgerliga och politiska rättigheter är aldrig en\r\nlyx som kan vänta, medan utvecklingsnivån höjs.\r\nDe utgör snarare själva förutsättningen för\r\nframåtskridandet.</pre><pre>Att i fria demokratiska val få utse sitt lands styrelse\r\när en grundbult för fred och för mänskliga\r\nrättigheter. Under de senaste åren har flera\r\nefterlängtade val ägt rum i före detta diktaturer\r\neller kolonier. På annat håll har fredsförhandlingar\r\ninletts, som mycket väl kan komma att resultera i\r\nfria val. Arbete pågår i Cambodja, Västsahara,\r\nEtiopien m.fl. länder, och nyligen såg vi att fria val\r\nändrade regimen i Zambia. Ofta rör det sig om\r\nländer som aldrig eller åtminstone inte på länge haft\r\nfria och allmänna val och där misstron är mycket\r\nstor mellan de olika parterna i landet. Ett\r\nmisslyckat val, med valfusk och manipulationer\r\neller bara misstankar om att sådant förekommit,\r\nkan störta en nyfödd demokrati tillbaka in i en\r\ntillvaro av diktatur och övergrepp mot mänskliga\r\nrättigheter.</pre><pre>Det finns ännu inga normer för hur ett val skall\r\ngenomföras, även om diskussioner har påbörjats\r\ninom FN om ett normsystem för ''fria och rättvisa\r\nval''. Behovet av ett regelsystem som ger skydd mot\r\nvalfusk är stort, framför allt om vi skall tro på att\r\ndemokratin kommer att segra i allt fler stater.\r\nDärför bör det nu inom FNs ram utvecklas ett\r\ninternationellt normsystem för hur fria, allmänna\r\noch rättvisa val skall gå till. De nordiska länderna\r\nhar i Skagendokumentet satt upp vissa riktlinjer för\r\ndetta. I detta normsystem är det viktigt att verka för\r\nrätten till internationell övervakning av valen, som\r\nskall bygga på allmän rösträtt, opartisk\r\nadministration, behovet av oberoende\r\nvalövervakning, registrering av röstberättigade,\r\ntillförlitliga röstavlämningsprocedurer och metoder\r\nför att undvika valfusk. FNs arbete i Namibia är ett\r\nbra exempel. Det gav FN värdefulla erfarenheter\r\nmed tanke på framtida åtaganden i sådana här\r\nsammanhang.</pre><pre>Ett intensivt arbete måste bedrivas för att reglera\r\noch förbjuda dödsstraffet. Här har utvecklingen de\r\nsenaste åren varit negativ. Som exempel kan jag\r\nnämna att antalet avrättningar i Iran i år har ökat\r\nkraftigt jämfört med antalet år 1990. Under de sju\r\nförsta månaderna 1991 avrättades 647 människor i\r\nIran. Motsvarande siffra 1990 var 203, alltså tre\r\ngånger så många avrättningar i år jämfört med förra\r\nåret. Detta är en skrämmande utveckling.</pre><pre>Opinionsarbetet mot dödsstraffet måste kraftigt\r\nunderstödjas, inte minst i de länder som i övrigt\r\nrespekterar de mänskliga rättigheterna, t.ex. USA.</pre><pre>Turkiet är ett land där mänskliga rättigheter sitter\r\nmycket trångt. År 1982 anmäldes Turkiet till\r\nEuropadomstolen för brott mot de mänskliga\r\nrättigheterna. År 1985 drogs anmälan tillbaka, då\r\nTurkiet lovade rätta till bristerna och bl.a. helt\r\nupphöra med tortyr. År 1991 kan det tyvärr\r\nkonstateras att Turkiet ännu inte har uppfyllt sitt\r\nlöfte. Tortyr är något som fortfarande regelmässigt\r\nförekommer i Turkiet. Entydiga rapporter pekar i\r\ndenna riktning. Om den nya regimen kommer att\r\narbeta på att få till stånd en förändring återstår att\r\nse. Med tanke på vad Hans Göran Franck sade här\r\ntidigare finns det onekligen ett visst hopp om en\r\nförändring.</pre><pre>De flesta kränkningar av mänskliga rättigheter står\r\nstater för. Man skulle grovt kunna dela in\r\nkränkningarna i några huvudgrupper.</pre><pre>En första grupp kan de kommunistiska dikaturerna\r\nsägas utgöra, som dock glädjande nog blir allt färre.\r\nDär används statsapparaten för att kontrollera att\r\ningen avviker från den officiella politiska\r\nuppfattningen. Detta betyder ofta ett sofistikerat\r\nförtryck av oliktänkande och en utbyggd\r\nkontrollstat. Några få kvarvarande exempel är\r\nAlbanien, Kina och Cuba.</pre><pre>En annan variant är den totalitära religiösa staten,\r\nsom inte tolererar andra åsikter än dem som\r\nreligionen stöder. Här återfinns t.ex. Iran och Irak.</pre><pre>Exempel på konsekvenserna av detta kan vi\r\npåtagligt uppleva, om vi talar med representanter\r\nför den iranska frihetsrörelsen Mujahedin som just\r\ni dessa dagar genomför en demonstration på\r\nSergels torg här i Stockholm. Den politiskt aktive\r\nMohammad-Sadegh Pormozafari har förvägrats\r\nuppehållstillstånd i Sverige och går nu ett mycket\r\novisst öde till mötes i Iran. Om landet Iran hade\r\ntillåtit ett öppet samhälle där det hade varit möjligt\r\natt kritisera regimen, skulle en sådan här\r\ndemonstration inte vara nödvändig. Ett annat\r\nexempel: 4 000 kvinnor har under det senaste året\r\narresterats i Iran, därför de inte har burit den slöja\r\nsom mullorna påbjuder.</pre><pre>En tredje typ av stat som stystematiskt kränker\r\nmänskliga rättigheter är den militärt dominerade\r\ndiktaturen eller halvdiktaturen, ofta\r\nförekommande i Latinamerika men även i Asien\r\noch Afrika. Det handlar ofta i grunden om en\r\nkonflikt mellan överklassen och de fattiga i\r\nsamhällen som präglas av fattigdom och stora\r\nklyftor, och där armén skyddar den privilegierade\r\ngruppen. Regeringen kan ha olika grad av\r\ndemokratisk legitimitet och kontroll -- eller brist på\r\nkontroll -- över armén. Men huvuddraget i dessa fall\r\när att armén systematiskt bedriver jakt på de\r\noppositionella krafterna utan att ställas till ansvar\r\nför sina brott mot mänskliga rättigheter mer än i\r\nundantagsfall.</pre><pre>Herr talman! Först när människorna,\r\nmedborgarna, åtnjuter yttrandefrihet och\r\ntryckfrihet och i demokratiska val får bestämma\r\nhur deras länder skall styras ges freden en rejäl\r\nchans.</pre><pre>Jag yrkar bifall till hemställan i utrikesutskottets\r\nbetänkande 2.</pre><pre>Anf. 8  INGBRITT IRHAMMAR (c):</pre><pre>Herr talman! Vi dödade dig därför att du inte gick\r\ni skolan och inte hade någon framtid.</pre><pre>Detta meddelande hade mördarna lämnat vid ett\r\ndödat gatubarn i Bogotá i Colombia.</pre><pre>Gatubarnen blir allt fler i Latinamerikas storstäder.\r\nDet flesta barnen lämnar sina hem när de är mellan\r\n6 och 13 år gamla. De minns inte alltid varifrån de\r\nhar kommit. En del gick helt enkelt vilse och har\r\ninte hittat tillbaka hem igen.</pre><pre>I Brasilien handlar det om köpmän eller förmögna\r\nsom går samman och lejer dödspatruller för att bli\r\nav med gatubarnen i sina områden. Det talas om att\r\nuppemot en miljon gatubarn har mördats enbart i\r\nBrasilien.</pre><pre>Vilken hjälp kan vi ge dessa barn? I en motion från\r\ncentern har det föreslagits att ökad uppmärksamhet\r\nskall ges aspekterna på barn i det svenska biståndet\r\nsåväl bilateralt som multilateralt. I betänkandet\r\nframgår också att det är viktigt att förbättra barnens\r\nsituation i världen. T.ex. frivilligorganisationer\r\narbetar med statligt stöd för gatubarn. Vissa\r\nprojekt har startats av barnen själva, bl.a. i Peru\r\noch i Brasilien. Det är därför viktigt att vi ger hjälp\r\ntill självhjälp när det gäller dessa projekt.</pre><pre>Det är emellertid inte bara barn i andra länder som\r\nfar illa. Vi har från svensk sida anledning att\r\nifrågasätta hur vi själva följer barnkonventionen.</pre><pre>Rädda barnen har i dagarna i en rapport påtalat att\r\nallt fler flyktingbarn tas i förvar innan de skickas ut\r\nur Sverige. Det rör sig om i genomsnitt två barn per\r\ndag. Förvarstiden varierar från några timmar upp\r\ntill flera dagar. Enligt Rädda barnen strider detta\r\nagerande inte enbart mot utlänningslagen utan\r\nockså mot FNs barnkonvention.</pre><pre>Herr talman! Många asylsökande har skäl att få\r\nstanna i vårt land. Andra asylsökandes skäl är inte\r\nstarka nog. Varje fall bedöms enskilt. Trots detta\r\nkan misstag ske. Jag menar att det i osäkra fall är\r\nbättre att fria än fälla.</pre><pre>T.ex. bör stor försiktighet anmodas när det gäller\r\nutvisning av iranier som tidigare har varit aktiva\r\ninom motståndsrörelsen Mujaheddin och som har\r\nsökt asyl i Sverige. Sedan juni 1981, då\r\ndemonstrationer senast tilläts i Iran mot de svåra\r\nförhållandena och brott mot mänskliga rättigheter,\r\nhar 150 000 personer fängslats. 90 % av de\r\nfängslade tillhörde motståndsrörelsen Mujaheddin.\r\n90 000 har sedan samma tidpunkt avrättats, och\r\n90 %av dessa 90 000 har också tillhört Mujaheddin.</pre><pre>Som Karl-Göran Biörsmark nämnde utvisades så\r\nsent som i oktober i år en Mujaheddinanhängare.\r\nOch enligt uppgifter som jag har fått fängslades han\r\nvid hemkomsten. Det är därför angeläget att vi från\r\nsvensk sida verkligen bringar klarhet i detta fall och\r\ninte fortsätter att utvisa iranier som säger sig\r\ntillhöra Mujaheddinrörelsen utan att vi har säkra\r\nbevis på att de inte riskerar livet vid återkomsten till\r\nIran.</pre><pre>Från centerns sida har vi motionerat om att det är\r\nviktigt att FNs granskning av situationen i Iran\r\nfortsätter och effektiviseras. Eftersom FNs\r\nsärskilda representant skall få besöka Iran en tredje\r\ngång, och eftersom Röda korset nu skall få besöka\r\nfängelser i landet, har vi i utskottet nöjt oss med att\r\ndet inte nu fordras några ytterligare uttalanden från\r\nutskottets sida.</pre><pre>I går fick jag emellertid veta något som gör mig\r\nytterligare orolig för fängslade iraniers liv. Inför\r\nRöda korsets besök i fängelserna håller nu flera\r\npolitiska fångar på att förflyttas från fängelserna till\r\nolika lägenheter eller mindre fängelser för att\r\ngömmas undan inför besöket. Samtidigt avrättas\r\nfångar på olika håll i landet för att dessa inte skall\r\nkunna vittna inför Röda korset. Det finns all\r\nanledning att vi noga följer utvecklingen i Iran på\r\nområdet för mänskliga rättigheter och protesterar i\r\nolika sammanhang mot situationen i landet.</pre><pre>I grannlandet Irak är situationen inte mycket bättre\r\nför dem som är oppositionella mot regimen.\r\nFramför allt är det kurderna som har det svårt nu.\r\nDen internationella bojkotten mot Irak fortsätter,\r\nvilket gör det svårt för civilbefolkningen att klara\r\nde vardagliga behoven. Men för att förvärra\r\nsituationen ytterligare för kurderna i Irak bojkottar\r\nSaddam Hussein kurderna när det gäller bensin-\r\noch matleveranser. Dessutom sker nya anfall mot\r\nde kurdiska områdena, och en ny flyktingkatastrof\r\när på väg att inträffa i bergen mellan Irak, Iran och\r\nTurkiet. Hundratusentals kurder är på flykt igen till\r\nföljd av den irakiska arméns förnyade anfall under\r\nde senaste två månaderna. Många kurder beräknas\r\ndö till följd av vinterkyla, brist på mat och direkt\r\nförföljelse. Sverige måste fortsätta att ge\r\nhumanitärt bistånd under vintermånaderna, men\r\nframför allt försöka förmå FN att stanna inom\r\nområdet för observationer men även för vidare\r\nbiståndsinsatser.</pre><pre>Herr talman! I november 1975 utropades det\r\nsjälvständiga Östtimor. I december samma år\r\ninvaderades landet av Indonesien. Åren sedan dess\r\nhar präglats av försvinnanden, tortyr och\r\nmassmord. I en Amnestyrapport 1985 uppskattar\r\nman att en tredjedel av befolkningen dödats sedan\r\ninvasionen. Indonesien har under de senaste\r\nmånaderna trappat upp våldet mot befolkningen på\r\nÖsttimor. Indonesisk militär har genomfört\r\nmassakrer på civila. Vittnen till det inträffade har\r\nundanröjts. Indonesiens överbefälhavare hotade\r\nhäromdagen att krossa alla som försöker bryta loss\r\nnågot territorium från den indonesiska\r\ncentralmaktens kontroll.</pre><pre>Sverige har i Europarådet ställt sig bakom en\r\nresolution angående Östtimor. Resolutionen\r\nuppmanar medlemsstater, som har ekonomiska\r\nband med Indonesien, att utöva påtryckningar i\r\nsyfte att stoppa alla kränkningar av de mänskliga\r\nrättigheterna. Resolutionen uppmanar också till\r\nlivsmedels- och hälsobistånd till Östtimor. Vi måste\r\nfrån svensk sida nu leva upp till resolutionen.\r\nVapenexport från Sverige förekommer inte längre\r\ntill Indonesien. Däremot är det osäkert om vissa\r\nreservdelar till försvaret fortfarande exporteras till\r\nIndonesien. Om detta skulle var fallet bör även\r\ndessa leveranser omedelbart stoppas mot bakgrund\r\nav de senaste indonesiska övergreppen.\r\nBiståndsmedel bör i ökad utsträckning kanaliseras\r\ndirekt till det timoresiska folket för livsmedels- och\r\nhälsoinsatser.</pre><pre>Centern har under flera år motionerat om att\r\nSovjetunionen -- det är osäkert vilka länder som nu\r\ntillhör den unionen -- borde bistå med minröjning,\r\nminkartor och annan information angående\r\nminorna. Det behövs i röjningsarbetet i\r\nAfghanistan. Bl.a. behövs information om vilken\r\ntyp av minor som använts och hur dessa\r\ndesarmeras. Först i år har vi fått gehör för vikten av\r\ndetta krav, och utskottet understryker nu vikten av\r\natt Sovjetunionen bistår vid minröjningen, inkl.\r\ntillhandahåller de eventuella minkartor som finns.\r\nDetta gläder naturligtvis oss i centern.</pre><pre>Ett annat krav som vi också har fått gehör för i\r\nutskottet i år efter flera års tidigare motionerande\r\nutan gehör är kravet på en FN-kommissarie för\r\nmänskliga rättigheter. I tidigare betänkanden har\r\ndet konstaterats att det inte funnits några\r\nförutsättningar för att få gehör vare sig för ett nytt\r\nFN-organ finansierat över den reguljära budgeten\r\neller för en ny funktion inom FN på detta område.\r\nMen i år finner utskottet förslaget om en FN-\r\nkommissarie för mänskliga rättigheter vara av\r\nbestående intresse.</pre><pre>Ett förverkligande av förslaget bör ske när\r\nfinansiella förutsättningar föreligger, påpekar\r\nutskottet. Det är en klar attitydförändring jämfört\r\nmed tidigare år. Det är också ett steg i rätt riktning.</pre><pre>Att centerns motionskrav behandlats så positivt i\r\ndet betänkande som vi i dag skall fatta beslut om är\r\nsjälvfallet glädjande. Det visar att det många\r\ngånger krävs upprepningar och tålamod för att man\r\nskall komma så långt att en idé vinner gehör. Likaså\r\nkrävs det att man ideligen påtalar förhållandena\r\noch visar uthållighet i det här arbetet. Det gäller\r\nockså att det görs fortsatta ansträngningar för att\r\nantalet brott mot de mänskliga rättigheterna på vår\r\njord skall minska. Det är ju något som vi alla här\r\nönskar och eftersträvar.</pre><pre>Med detta yrkar jag bifall till hemställan i\r\nbetänkandet.</pre><pre>Anf. 9  MARGARETA VIKLUND (kds):</pre><pre>Herr talman! Inledningsvis vill jag påpeka att jag\r\nställer mig bakom utrikesutskottets betänkande\r\noch dess förslag till yttrande beträffande motioner\r\nsom gäller de mänskliga rättigheterna. Trots det vill\r\njag belysa de här frågornas stora vikt och\r\nunderstryka hur angeläget det är att omvärlden\r\näven i fortsättningen uppfattar Sverige som en av\r\nde främsta förespråkarna för människors rätt --\r\nmänniskors rätt till värdighet och jämställdhet. Det\r\när angeläget att det här begreppet utvidgas.</pre><pre>Begreppet mänskliga rättigheter inrymmer\r\negentligen flertalet krav som bör ställas när det\r\ngäller ett mänskligt liv i värdighet. Det första krav\r\nsom bör ställas inom ramen för den rättigheten\r\ngäller rätten till liv.</pre><pre>Jag skall inte ta upp abortfrågan i det här\r\nsammanhanget. Närmast tänker jag i stället på alla\r\nonödiga krig som pågår på olika håll i världen.\r\nEnkelt uttryckt beror krigen i stor utsträckning på\r\nen bristande respekt dels för andra människors\r\nvärde och värdighet, dels för folks lika rättigheter\r\noch rätt till självbestämmande.</pre><pre>Den tragiska konflikten i Jugoslavien visar att\r\ncivilbefolkningens mänskliga rättigheter helt har\r\nsatts ur spel. Minoriteter har varit föremål för\r\ndiskriminering. Därmed har motsättningarna och\r\nhatet folkgrupper emellan ökat. Ett grundläggande\r\nelement beträffande en fredsöverenskommelse i\r\nJugoslavien är respekten för de mänskliga\r\nrättigheterna.</pre><pre>I Sovjet har de mänskliga rättigheterna fram till i\r\ndag fått ett ökat utrymme allteftersom den\r\ndemokratiska vågen vunnit inträde. Men i Sovjets\r\nmånga stater ligger, bildligt talat, gammal surdeg\r\noch jäser. När man lättar på någon av de tömmar\r\nsom styr hästen finns risken att hästen drar alldeles\r\nför långt åt det ena hållet. Det gäller därför att\r\nledarna har demokratin i den ena tömmen och de\r\nmänskliga rättigheterna i den andra. Då finns det\r\nen chans att hästen, dvs. landet, kan dra sig upp ur\r\ndyn för att dra lasset mot en ljusare horisont.</pre><pre>Men det är också viktigt att vi inte bara står och\r\ntittar på och ser hur hästen spänner sina muskler,\r\nbildligt talat, för att få med sig lasset. Vi måste\r\nhjälpa till och skjuta på vagnen ibland, så att den\r\ninte går baklänges. Det är bra att Sverige har\r\nbestämt sig för att hjälpa människorna i bl.a.\r\nPetersburg med mat. Dessutom är det viktigt att de\r\nmänskliga rättigheterna beaktas i de baltiska\r\nstaterna, så att inte en folkgrupp ställs mot en\r\nannan. Jag tänker bl.a. på det relativt stora antalet\r\nryssar i de baltiska staterna. De upplever sig hotade\r\ni dagens situation.</pre><pre>I våra dagar är det viktigt med ett vidgat\r\nnationsbegrepp. Även de som inte är födda i ett\r\nland eller som är andra generationen i landet i fråga\r\nkan uppleva det nya landet som sitt eget. Det gäller\r\nockså vårt eget land och vårt förhållande till olika\r\ninvandrargrupper.</pre><pre>Sverige är en stor understödjare av FN och deltar\r\nmycket aktivt i FNs arbete på olika nivåer. Jag har\r\nvarit i FN under en månad, och jag kan därför med\r\nviss stolthet, men även med ödmjukhet och\r\nansvarskännande, konstatera att Sverige tycks ha\r\nett mycket gott anseende i internationella\r\nsammanhang och i fråga om FNs arbete. Sverige\r\nsom nation är inte särskilt stort. Vårt inflytande är\r\nemellertid inte i proportion till landets storlek, utan\r\ndet är faktiskt större. Detta framkom i många olika\r\nsammanhang. Vi har stora möjligheter att i och\r\ngenom FN verka till förmån för fred och\r\nmänniskovärde.</pre><pre>FN ger också företrädarna för vårt land möjligheter\r\natt i olika sammanhang representera och påverka\r\nsamt att redogöra för vår syn på detta med de\r\nmänskliga rättigheterna och på vad det begreppet\r\negentligen innebär.</pre><pre>FNs arbete har också kommit i fokus generellt och\r\nfått en ökad betydelse i Världssamfundet. Jag anser\r\natt Sverige i de sammanhangen kan bidra, och har\r\nockså gjort det, till att olika länders situation när\r\ndet gäller de mänskliga rättigheterna verkligen lyfts\r\nfram i ljuset.</pre><pre>Ett exempel på det är den FN-resolution som det\r\nhar talats om tidigare i dag här och som Sverige har\r\ninitierat och arbetat fram. Det gäller kränkandet av\r\nde mänskliga rättigheterna i Burma. Resolutionen\r\nantogs med konsensus i FNs tredje utskott och\r\nkommer att behandlas denna vecka i FNs\r\ngeneralförsamling.</pre><pre>I nämnda resolution understryks bl.a., som vi redan\r\nhar hört, kravet på att fredspristagaren Aung San\r\nSuu Kyi skall släppas fri från sin husarrest. Det är\r\nsärskilt viktigt att framhålla det -- och det kan gärna\r\nsägas många gånger nu i nobelpristider.</pre><pre>I resolutionen fastslås att FN kommer att följa den\r\nförsäkran som kommit från regeringen i Burma och\r\nsom handlar om att landet skall utvecklas i riktning\r\nmot demokrati. Det är också viktigt att Burmas\r\nregering i enlighet med FNs deklaration om\r\nmänskliga rättigheter tillåter alla invånare att fritt\r\ndelta i politiska aktiviteter.</pre><pre>En allmän tendens är att FN kommer att få spela\r\nen allt större roll i fråga om det som kallas länders\r\ninterna angelägenheter. I många länder är man litet\r\noroad över det. Fördömandet av situationen internt\r\ni Burma kan säkert stå som modell för\r\nfördömanden av andra av de, enligt uppgift, 100\r\nicke demokratiska stater som återfinns bland FNs\r\n166 medlemsstater.</pre><pre>Herr talman! När det talas om mänskliga\r\nrättigheter blir jag förvånad över att situationen för\r\nkvinnorna i världen inte berörs speciellt. Bland\r\nargumenten mot att kvinnans situation inte skall tas\r\nupp när frågan om mänskliga rättigheter diskuteras\r\nfinns argumentet att kvinnorna utgör en del av\r\nmänskligheten och att de därför naturligtvis\r\nomfattas av begreppet mänskliga rättigheter. Jag\r\nkan förstå det synsättet. Men jag accepterar det\r\ninte. Jag anser att kvinnorna i världen är så utsatta\r\natt deras situation, liksom barnens, måste lyftas\r\nfram på ett speciellt sätt. Det handlar inte bara om\r\njämställdhet utan också om en djupare dimension\r\nnär det gäller synen på människan, på\r\nmänniskorvärdet generellt sett och på hur den\r\nenskilda människan upplever sitt eget värde och\r\nsjälvständiga integritet.</pre><pre>Den största andelen av världens fattiga utgörs av\r\nkvinnor. Den största andelen av världens flyktingar\r\nutgörs av kvinnor. Det liv som man i många av\r\nvärldens länder är minst rädd om är kvinnornas. I\r\nIndien t.ex. får pojkar redan som små barn mera\r\nmat än flickorna. Kvinnor överallt i världen får\r\ntidigt lära sig att vara tåliga. Men denna tålighet\r\nskall inte tas som intäkt för att kraven på mänskliga\r\nrättigheter är tillgodosedda för många kvinnor --\r\nåtminstone på samma nivå som männen i olika\r\nländer och i olika situationer.</pre><pre>Bl.a. därför är det viktigt att man på FNs\r\nmiljökonferens i Rio 1992 tar till vara kvinnors\r\nerfarenheter när det gäller att utnyttja miljön för\r\nsin egen och för familjens överlevnad. Eftersom det\r\ni många länder är kvinnan som står för\r\nförsörjningen av familjen är det ofta kvinnan som\r\nfår ta konsekvenserna av skadeverkningarna\r\nbeträffande miljön. Det är en mänsklig rättighet att\r\nfå påverka med de erfarenheter som man har.</pre><pre>Vid FNs konferens om mänskliga rättigheter 1993\r\nmåste situationen för kvinnorna i världen\r\nintegreras i de frågor som skall behandlas. Detta är\r\nviktigt. Det går inte att behandla frågan om\r\nmänskliga rättigheter, dvs. frågan om situationen\r\nför kvinnorna i världen, efter mallar som är gjorda\r\nför män. Det måste finnas en balans.</pre><pre>Den världskonferens som är planerad att äga rum\r\n1995 och som gäller kvinnor, jämställdhet och fred\r\nanser jag att FNs alla medlemsstater måste tillmäta\r\nsamma tyngd, resurser och uppmärksamhet som\r\növriga världskonferenser tillmäts. Beslutet om och\r\nviljan att ordna en konferens får ju inte bli endast\r\nen läpparnas bekännelse. I stället måste det finns\r\nen reell kraft och vilja bakom orden.</pre><pre>Herr talman! I t.ex. internationella sammanhang\r\nanser många att tiden nu är mogen för att vidga\r\nbegreppet mänskliga rättigheter, så att det får en\r\nfördjupad dimension inom de ekonomiska, sociala\r\noch kulturella områdena. Vi kristdemokrater\r\nstödjer ett sådant synsätt.</pre><pre>Den svenska riksdagens agerande och reaktioner\r\nmed anledning av situationen i andra länder har\r\nstor betydelse för utvecklingen beträffande\r\ndemokratin och de mänskliga rättigheterna i\r\nvärlden.</pre><pre>Oavsett om det gäller en känslig text i ett\r\nmotionssvar eller i en resolution eller om det gäller\r\natt i ett arbetsutskott eller en samordningsgrupp\r\ndriva en fråga som rör samordningen mellan olika\r\nländer måste man veta vad det är man vill\r\nåstadkomma. Riktlinjerna för Sveriges agerande\r\nfastställer riksdagen. I det utåtriktade arbetet är ett\r\ndokument som detta, dvs. det betänkande om\r\nmänskliga rättigheter som vi i dag diskuterar och\r\nfattar beslut om, ett viktigt redskap.</pre><pre>Herr talman! Med alla dessa ord yrkar jag bifall till\r\nhemställan i utrikesutskottets betänkande om\r\nmänskliga rättigheter.</pre><pre>Anf. 10  KARL-ERIK SVARTBERG (s):</pre><pre>Herr talman! Till att börja med vill jag säga att jag\r\nansluter mig till det som Margareta Viklund\r\navslutningsvis sade. Det som var och en säger och\r\ngör har alltså betydelse när det gäller mänskliga\r\nrättigheter. Dessutom har en markering från den\r\nsvenska riksdagen stor betydelse när det gäller\r\nmänskliga rättigheter och, något som vi ofta tvingas\r\nkonstatera är ett faktum, brott mot dessa.</pre><pre>Jag för min del skall bara göra några få\r\nkommentarer. Jag tycker att debatten här klart har\r\nvisat att vi alla måste vara med beträffande skyddet\r\nav de mänskliga rättigheterna. Jag tycker också att\r\nden manifestationen tidigare i dag då detta\r\narbetsplenum inleddes klargjorde för oss att vi\r\nmåste börja här hemma när det gäller detta arbete.</pre><pre>Som flera talare här framhållit har FN i stort sett det\r\nregelsystem som erfordras för skyddet av mänskliga\r\nrättigheter. Det är 43 år sedan vi fick den allmänna\r\nförklaringen om de mänskliga rättigheterna. Och\r\ndet är 25 år, alltså ett kvarts sekel, sedan de stora\r\nkonventionerna kom till stånd om ekonomiska,\r\nsociala och kulturella rättigheter samt om\r\nmedborgerliga och politiska rättigheter -- för att\r\nnämna några, skulle jag vilja säga, hörnpelare i\r\nrättssystemet.</pre><pre>Men fortfarande är det alltså bara knappt 100 av\r\nFNs medlemsstater som har ratificerat de två stora\r\nkonventionerna. Det är här vi måste göra\r\nansträngningar. Det gäller således att få världens\r\nländer att ratificera konventionerna och,\r\nsjälvfallet, att tillämpa dessa -- överallt, och\r\nframför allt i det vardagliga politiska arbetet.</pre><pre>Egentligen kan FN ställa krav på varje\r\nmedlemsland när det gäller mänskliga rättigheterna\r\nredan med utgångspunkt i FNs stadga i detta\r\nsammanhang. Alla som blir invalda som\r\nmedlemmar i FN, utöver dem som var med om att\r\ngrunda FN, förbinder sig nämligen att främja -- jag\r\nciterar direkt ur Artikel 55 c):</pre><pre>''allmän aktning för och respekterande av\r\nmänskliga rättigheter och grundläggande friheter\r\nför alla utan åtskillnad med avseende på ras, kön,\r\nspråk eller religion''.</pre><pre>Här har vi den klassiska formulering som\r\nåterkommer i den allmänna förklaringen om de\r\nmänskliga rättigheterna samt i olika\r\nkonventionstexter. Där finns alltså\r\nutgångspunkten.</pre><pre>Det blir allt klarare för allt fler att det finns ett\r\ndirekt samband mellan skyddet av mänskliga\r\nrättigheter och freden och säkerheten i världen.\r\nFNs generalsekreterare markerade just det här\r\nsambandet i går i ett uttalande som han gjorde med\r\nanledning av de mänskliga rättigheternas dag.\r\nGeneralsekreteraren gjorde ytterligare en\r\nmarkering: Världen kan inte längre tolerera\r\nmassiva och systematiska brott mot mänskliga\r\nrättigheter och inte heller likgiltigheten inför\r\nmänskligt lidande.</pre><pre>Björn Samuelson var inne just på detta om att det\r\nmåste finnas en känsla. Vi måste känna -- inte bara\r\nmed vårt förnuft, vårt intellekt. Också i det vi säger\r\noch gör måste det finnas en känsla. Vi får alltså inte\r\ntolerera brott av det här slaget. Vi får inte tolerera\r\nlikgiltigheten -- som egentligen i många sådana här\r\nsammanhang är något än allvarligare.</pre><pre>Jag hade förmånen att som svensk delegat få vara i\r\nFNs generalförsamling då FN i höstas röstade in sju\r\nnya medlemmar. Bland dessa finns de tre baltiska\r\nstaterna. Många vackra tal och högstämda paroller\r\nförekom i samband med att representanterna för de\r\nsju nya medlemsstaterna tog säte i FNs\r\ngeneralförsamling.</pre><pre>Jag vill lyfta fram en formulering som enligt min\r\nuppfattning säger mycket i det här sammanhanget.\r\nDen lettiske presidenten Gorbunovs sade\r\nnämligen -- fritt översatt: Detta med att vi har blivit\r\nfria innebär att också Sovjetunionen har blivit\r\nfriare.</pre><pre>Herr talman! Just så är det. Faktum är att en\r\nförtryckare aldrig är fri. Förtryckaren måste ju\r\nständigt hålla fast vid sitt tryck och förtryck. Det är\r\nförst när förtryckaren släpper sitt förtryck som han\r\nockså blir fri.</pre><pre>För att göra en koppling till vad Ingvar Carlsson\r\nsade i morse vill jag säga följande. Han talade\r\nmycket fint om den mobbade och om mobbaren.\r\nFrågan är alltså vem av dessa båda som i det långa\r\nloppet kommer att framstå som den store\r\nförloraren. Ingvar Carlsson drog slutsatsen att det\r\när mobbaren som är förloraren. Det är just detta\r\nsom Gorbunovs ville peka på i det något större\r\nsammanhanget. Inte heller förtryckaren är alltså\r\nfri. Det är, som sagt, först när förtryckaren släpper\r\nsitt förtryck som han blir fri. Här har vi en direkt\r\nkoppling till detta med de mänskliga rättigheterna.\r\nDet finnas alltså ett samband mellan skyddet av\r\ndessa och det som vi kallar fred och säkerhet.</pre><pre>Anf. 11  YLVA ANNERSTEDT (fp):</pre><pre>Herr talman! Det är glädjande att både\r\nutrikesförvaltningen och utrikesutskottet nu har en\r\nmera positiv inställning när det gäller att\r\nuppmärksamma de oerhört stora problem som\r\nTibet och tibetanerna har att kämpa med under den\r\nkinesiska ockupationen.</pre><pre>Antalet redovisade övergrepp minskar inte.\r\nTvärtom ökar antalet hela tiden. Resultatet av 40\r\nårs kinesisk ockupation av Tibet är att 1,2 miljoner\r\ntibetaner har dödats. Mer än 6 000 kloster har\r\njämnats med marken. Konstskatter rövas bort och\r\nsäljs på antikmarknader i Hongkong och Tokyo.</pre><pre>En av tio tibetaner sitter i fängelse, och mer än\r\n100 000 människor finns i arbetsläger. De\r\ntibetanska barnen nekas undervisning, och det\r\ntibetanska språket stiftar de här människorna\r\nknappast bekantskap med. Kvinnorna\r\ntvångsaborteras och tvångssteriliseras. Självfallet\r\nmåste vi protestera mot dessa förhållanden.</pre><pre>Så sent som i förra veckan hade vi besök av hans\r\nhelighet Dalai Lama, inbjuden av Nobelkommittén\r\nsåsom f.d. fredspristagare för att fira\r\nNobelfestligheterna och jubileet. Vid besöket i\r\nSverige fick han den här gången möta\r\nutrikesminister af Ugglas, kungaparet och\r\nbiståndsministern. Detta var en stor framgång för\r\nDalai Lamas fredliga strävanden. Det var ett\r\ndefinitivt brott med den tidigare hållningen till\r\ntibetanska frihetssträvanden.</pre><pre>För Kina är det en prestigeförlust att se hur Dalai\r\nLamas respekt i väst ständigt ökar. Det svenska\r\nmottagandet orsakade omedelbart diplomatiska\r\nprotester från den kinesiska ambassaden i\r\nStockholm.</pre><pre>Ett sätt för Kina att försöka hindra Dalai Lamas\r\nresor och förmå honom att återvända till Tibet har\r\nvarit att tillåta några undersökningskommissioner\r\nfrån väst att besöka Tibet för att undersöka\r\nförhållandena. Möjligen kan de här upprepade\r\nkontakterna innebära att man person till person\r\nkan försöka tala för respekten för de mänskliga\r\nrättigheterna även i Tibet. Jag har föreslagit\r\ntalmannen att Sveriges riksdag skall skicka en\r\nriksdagsdelegation till Kina och Tibet för samtal\r\nmed de kinesiska ledarna. Förhoppningsvis\r\nkommer detta att bli möjligt.</pre><pre>Hur länge skall Kina klara av att undertrycka och\r\nbortförklara Tibets rätt till självbestämmande,\r\ndemokrati och mänskliga rättigheter? Det beror\r\nbl.a. på oss, på om vi upphör att protestera eller om\r\nvi på grund av ekonomiska intressen låter oss\r\npressas eller skrämmas till att falla undan för Kinas\r\nförtryckarregim.</pre><pre>Under en lång tid har Sveriges Tibetpolitik präglats\r\nav undfallenhet och feghet inför de kommunistiska\r\ndiktatorerna i Peking. Det är utmärkt att den här\r\nperioden nu är slut. Vårt stöd till Dalai Lamas\r\nfredsplan i fem punkter och Sveriges agerande i\r\ninternationella sammanhang är oerhört\r\nbetydelsefulla som hjälp för tibetanerna i deras\r\nsträvan efter självbestämmande och respekt för de\r\nmänskliga rättigheterna i sitt land.</pre><pre>Även genom bistånd till de många flyktingar som i\r\ndag lever i Indien kan vi bidra till att tibetanernas\r\nspråk och kultur kan bevaras och till att ge\r\nutbildning åt dem som hoppas kunna återvända för\r\natt bygga upp sitt förstörda land igen.</pre><pre>Herr talman! Utskottets uttalande med anledning\r\nav den flerpartimotion som vi väckte i januari\r\ntillsammans med utrikesministerns rakryggade\r\nuppträdande i den här frågan gör att jag med\r\ntillförsikt ser fram emot ett aktivt agerande från\r\nsvensk sida för tibetanernas rättigheter.</pre><pre>Jag yrkar bifall till utskottets hemställan.</pre><pre>Anf. 12  ELISABETH PERSSON (v):</pre><pre>Herr talman! Vi behandlar ett betänkande med\r\nförslag om att regeringen skall verka för att\r\nnormerna och principerna beträffande de\r\nmänskliga rättigheterna utvecklas och förbättras\r\nsamt för att vi skall få ett förbättrat skydd för\r\nsärskilt utsatta grupper av människor. Jag anser att\r\ndet i det här sammanhanget finns all anledning att\r\ntala om de människor och grupper av människor\r\nsom är, som vill och som vågar att inte i alla\r\navseenden vara precis som den gängse normen,\r\nutan som i något avseende lever annorlunda.</pre><pre>Jag tänker på de homosexuella.</pre><pre>Vi, eller samhället i allmänhet, om man så vill, och\r\ni all synnerhet samhällets s.k. stöttepelare, visar i\r\nmånga sammanhang en påfallande intolerans mot\r\nalla annorlunda. Intoleransen gäller inte bara de\r\nhomosexuella. Den gäller snart sagt allt och alla\r\nsom avviker från ''normen''. Den medicinska\r\nnormen är en ung man. Äldre kvinnor är alltså i\r\nmedicinska sammanhang många gånger onormala.\r\nKvinnor behandlas även i andra sammanhang\r\nfortfarande som avvikare, som tillhörande det\r\nandra könet, för att använda Simone de Beauvoires\r\nuttryck. Vår religiösa norm är att vara kristen och\r\nprotestant eller att tillhöra en kristen tradition och\r\nkultur. Är man muslim, är man oberäkneligt\r\nannorlunda och skrämmande för många. En\r\nsärskilt utsatt grupp av människor, här, i vårt land,\r\nnu, men ännu mer i många andra länder, är de\r\nhomosexuella.</pre><pre>Är man homosexuell, hjälper det inte att vara\r\naldrig så inlemmad i en kristen kultur eller ens att\r\nvara man. Då är man så annorlunda att annars\r\nsansade och toleranta människor, som gärna talar\r\nsig varma för individens rätt, blir helt blockerade.</pre><pre>I sitt tal vid ceremonin tidigare i dag talade\r\nstatsminister Bildt om tolerans och om individens\r\nrätt i vårt fria, demokratiska land. Jag instämmer i\r\ndet han sade och i allt det som har sagts i de\r\nföregående anförandena om vårt ansvar för\r\nfriheten, toleransen, demokratin och de mänskliga\r\nrättigheterna. Men frågan är: Finns det en rättighet\r\natt få vara och leva annorlunda?</pre><pre>Herr talman! I dag är det en självklarhet i vårt land\r\natt vi skall få välja vem vi vill leva med och hur vi\r\nvill leva tillsammans, i äktenskap eller som sambor.\r\nMånga väljer äktenskapet som samlevnadsform.\r\nEtt äktenskap vet vi innebär en rad sociala,\r\nekonomiska och juridiska åtaganden samt\r\nrättigheter för parterna sinsemellan och visavi\r\nsamhället. I flera avseenden gäller lika\r\nförhållanden för dem som, i stället för att gifta sig,\r\nlever som sambor. Det är otvivelaktigt så, att\r\nnormen i vårt samhälle, på gott och ont, är att\r\nvuxna människor skall leva i parförhållande, och på\r\nolika sätt sanktioneras också detta sätt att leva.</pre><pre>Men fortfarande utesluts en stor grupp vuxna\r\nmänniskor från att leva enligt denna gängse norm,\r\ndvs. i ett legaliserat parförhållande. När de som\r\nanses avvika från den gängse normen vill inordna\r\nsitt liv för att leva efter normen, förvägras de detta.\r\nTy den samhälleliga legitimering som ett äktenskap\r\ninnebär gäller inte homosexuella par.</pre><pre>Herr talman! Jag tror att vi kan vara överens om att\r\ndet inte finns någon annan skillnad mellan\r\nhomosexuella och heterosexuella än den, att\r\nhomosexuella känslomässigt dras till personer av\r\nsamma kön och heterosexuella dras till personer av\r\nskilda kön.</pre><pre>Kärleken hyllas i alla sammanhang. Kärlek mellan\r\nman och kvinna, mellan föräldrar och barn, till\r\nnaturen och rent av kärlek till fosterlandet ses som\r\nvacker och eftersträvansvärd. Men den\r\nhomosexuella kärleken omgärdas inte av samma\r\npositiva uppmärksamhet. Den är osynliggjord.</pre><pre>Ett registrerat partnerskap för homosexuella skulle\r\ndels innebära praktiska lösningar av juridiska och\r\nekonomiska problem för de homosexuella. Men\r\ndet skulle också bidra till att homosexuella fick ett\r\nbättre samhälleligt erkännande, och att den\r\nhomosexuella kärleken respekterades och\r\nerkändes på samma sätt som kärleken mellan\r\nheterosexuella.</pre><pre>Men att de homosexuella skulle få denna rättighet\r\när tyvärr inte självklar för alla. Individens rätt gäller\r\ninte alla. Kärleken till medmänniskorna och\r\ntoleransen har sina gränser.</pre><pre>Herr talman! Hur kan det komma sig att\r\nmoderaterna, som i alla andra sammanhang är så\r\nväldigt pigga på att tala om individens rätt, är de\r\nstarkaste motståndarna till att de homosexuella får\r\nrätt till s.k. registrerat partnerskap? Och hur kan\r\ndet komma sig att kds, som säger sig stå på kristen\r\ngrund i sin politik och alltså borde ha Jesus kärlek,\r\nvidsynthet och tolerans som ledstjärna även i sitt\r\npolitiska värv, är de som är mest intoleranta mot\r\nhomosexuella över huvud taget?</pre><pre>Jesus älskade ju människorna, både män och\r\nkvinnor. Hans kärlek inneslöt såväl farisén Sackeus\r\nsom den utstötta skökan, den uteslöt ingen. Den\r\nriktade sig både till Johannes och till Maria\r\nMagdalena. Men att kds:are av detta drar\r\nslutsatsen att homosexuella inte skall få leva i\r\nkärlek, och att de absolut inte skall få ingå\r\nregistrerat partnerskap, är för mig och\r\nvänsterpartiet inte bara intolerant och kärlekslöst\r\nutan också en ofattbar logisk kullerbytta.  Herr\r\ntalman! Tiden är nu mogen att sluta diskriminera\r\nde homosexuella, och ge dem samma rättigheter\r\nsom alla andra har. Sverige måste bli ett\r\nföregångsland även i detta sammanhang. Vi har alla\r\nen skyldighet att verka för att de mänskliga\r\nrättigheterna i alla avseenden gäller alla människor,\r\näven de homosexuella.</pre><pre></pre><pre>Anf. 13 INGELA MÅRTENSSON (fp):</pre><pre>Herr talman! I går var det precis 43 år sedan FN\r\nantog en generell deklaration om mänskliga\r\nrättigheter. Men trots det förekommer, som vi\r\nkunnat höra här i debatten, dagligen brott mot\r\nmänskliga rättigheter världen över.</pre><pre>Jag vill här bara tala om några situationer och några\r\nländer som jag motionerat om.</pre><pre>Konflikten på Nordirland har pågått under mycket\r\nlång tid. Det är nästan så att man kan tro att det har\r\naccepterats att denna konflikt skall kunna fortsätta.\r\nJag tycker att det är oacceptabelt att vi mitt i\r\nEuropa skall kunna ha en sådan här konflikt i ett\r\nciviliserat samhälle, och att den kan pågå under så\r\nlång tid. Det förekommer brott mot mänskliga\r\nrättigheter från båda sidor. Jag anser att det är dags\r\natt man internationellt gör en påtryckning för att få\r\ntill stånd en politisk lösning på konflikten.</pre><pre>I min motion har jag speciellt berört användandet\r\nav plastkulor, som jag anser vara oacceptabelt.\r\nDessa kulor är betydligt farligare än det kan låta.\r\nInuti kulorna finns en kärna av stål, vilket har\r\nbidragit till att många människor, framför allt barn,\r\nhar dödats av dessa plastkulor. De är ju avsedda att\r\nanvändas i kravallsituationer. Men man använder\r\ndem även i andra situationer, och det har hänt att\r\nman har skjutit och dödat barn på väg hem från\r\nskolan. Den här typen av vapen används både av\r\nIsrael gentemot palestinier på det ockuperade\r\nområdet, och av England på Nordirland.</pre><pre>Jag konstaterar att man i betänkandet utgår från att\r\nregeringen i olika internationella sammanhang\r\nkommer att ta upp frågan om ett förbud mot\r\nplastkulor. Jag hoppas verkligen att regeringen tar\r\nden här uppmaningen på allvar. Även om det är\r\nsvårt att få till stånd ett förbud, så måste det gå om\r\nviljan finns.</pre><pre>FN har beslutat om en fredsplan för att lösa\r\nkonflikten mellan Västsahara och Marocko. Det\r\ngäller en ockupation som har pågått i 16 år. Enligt\r\nfredsplanen skulle västsaharierna själva i en\r\nfolkomröstning få bestämma om de vill ansluta sig\r\ntill Marocko eller om de vill ha ett självständigt\r\nland. Flyktingarna, som har befunnit sig i södra\r\nAlgeriet, ute i Saharas öken, skulle enligt planen nu\r\nha varit på väg; under november skulle de ha\r\nförflyttats in till Västsahara. Detta har inte kunnat\r\ngenomföras på grund av att Marocko obstruerar\r\nFNs fredsplan. Flyktingarna befinner sig\r\nfortfarande ute i öknen.</pre><pre>Däremot har stora folkförflyttningar skett från\r\nMarocko ner till det västsahariska området i syfte\r\natt sabotera själva folkomröstningen och få en\r\nändring på de listor som finns. Det är mycket\r\nangeläget att dessa listor, som har upprättats och\r\nsom man har kommit överens om i fredsplanen, står\r\nfast -- att man inte börjar ändra i dem.</pre><pre>Tanken var att folkomröstningen skulle ske i\r\njanuari, men det ser ju knappast ut som om detta\r\nskulle bli möjligt, med tanke på den situation som\r\nråder. Marocko hindrar också utländska\r\nobservatörer från att komma till området för att se\r\nhur det går till.</pre><pre>Det viktiga är att en schyst och korrekt\r\nfolkomröstning kommer till stånd, så att det\r\nvästsahariska folket äntligen kan få bestämma om\r\nsin egen framtid.</pre><pre>Här måste det till internationella påtryckningar. Jag\r\nvet att det i många olika länder finns\r\nparlamentariker som har reagerat på dessa\r\nförhållanden och vädjat till generalsekreteraren i\r\nFN om att man skall se till att fredsplanen uppfylls\r\npå ett korrekt sätt. Vi avser också att här från\r\nriksdagen sända en sådan vädjan, och jag vet att\r\nmånga kommer att skriva på det upprop som vi\r\nförbereder.</pre><pre>Indonesien har trappat upp våldet mot\r\nbefolkningen på Östtimor. Nyligen genomförde\r\nindonesisk militär en massaker på civila som deltog\r\ni ett fredligt sorgetåg i Östtimors huvudstad Dili.\r\nVittnen till detta och påföljande övergrepp har\r\nsedan avrättats av indonesisk militär. Vid flera\r\ntillfällen har militären även gått in i kyrkor och\r\nattackerat befolkningen.</pre><pre>Indonesien måste respektera de mänskliga\r\nrättigheterna, i Östtimor såväl som i Västpapua.\r\nDet är angeläget att man drar tillbaka sina väpnade\r\nstyrkor från Östtimor, och att man också i det här\r\nfallet ser till att den folkomröstning som har\r\nbeslutats i FN kan komma till stånd, så att det\r\ntimoresiska folket skall kunna avgöra sin egen\r\nframtid.</pre><pre>Sverige bör i FN ta initiativ till att en oberoende\r\nkommission, med deltagande av organisationer för\r\nmänskliga rättigheter, såsom Amnesty\r\nInternational, får i uppdrag att undersöka\r\nomständigheterna kring dessa massakrer som har\r\npågått den senaste tiden. I utskottet konstateras ju\r\natt läget klart förvärrats. Därför bör också FN\r\netablera en permanent närvaro i territoriet, dels för\r\natt garantera den timoresiska befolkningens liv och\r\nsäkerhet, dels för att se till att en oberoende\r\nfolkomröstning kan komma till stånd.</pre><pre>När det gäller Västpapua beklagar jag verkligen att\r\nSverige har accepterat att Västpapua har införlivats\r\nmed Indonesien. Detta skedde 1969 -- det\r\nkonstateras helt kort i betänkandet.</pre><pre>Västpapua kan jämföras med Östtimor.\r\nBefolkningen har inte accepterat införlivandet utan\r\nvill ha möjlighet att själv få avgöra sin framtid. Jag\r\ntycker att man också borde ta upp frågan om\r\nVästpapua till omprövning, för motståndet finns\r\nfortfarande.</pre><pre>Anf. 14 JAN JENNEHAG (v):</pre><pre>Herr talman! Förenta nationerna kommer 1993 att\r\nha en världskonferens om mänskliga rättigheter.\r\nDet blir naturligtvis ett viktigt tillfälle att diskutera\r\noch ta initiativ. Dessa initiativ måste leda till att\r\nefterlevnaden av det internationella regelverket\r\nökar. Som utskottet skriver i betänkandet gäller det\r\ni dag inte så mycket att utarbeta nya regler som att\r\nförbättra efterlevnaden av de regler som redan\r\nfinns. Regeringarna måste förmås att respektera de\r\nkonventioner som man har undertecknat.</pre><pre>Ett exempel på hur regeringarna bryter mot sina\r\negna åtaganden är barnkonventionen.\r\nVänsterpartiet tog upp detta i vår motion om\r\nmänskliga rättigheter, och vi anförde då några\r\nexempel: morden på gatubarn i Brasilien,\r\nbehandlingen av barnhemsbarn i Rumänien och\r\nden israeliska statens terror mot barnen i\r\n''intifadan''. Alla tre länderna har undertecknat\r\nkonventionen.</pre><pre>Vi föreslog också ett svenskt initiativ för att\r\nförstärka effektiviteten vid Internationella\r\ndomstolen i Haag så att den får reella möjligheter\r\natt beivra folkmordsbrott och andra brott mot\r\nmänskligheten. Tyvärr anser utskottet att tiden inte\r\när mogen. Men tiden rinner snabbt. Nu när FN\r\nbefriats från öst--väst-konfliktens blockeringar är\r\ntiden mogen för ett beslutsammare agerande från\r\nFNs sida för att beivra brotten.</pre><pre>Är det rimligt att folkmördare får gå fria, att det\r\ninternationella samfundet inte kan finna några\r\nmedel att ställa dem inför domstol?\r\nFolkmordskonventionen, som kvalificerade\r\nfolkmord som brott mot mänskligheten, är lika\r\ngammal som konventionen om de mänskliga\r\nrättigheterna, men den har aldrig kunnat tillämpas.</pre><pre>Det mest upprörande exemplet är Cambodja. Här\r\nråder det inget tvivel om att Pol Pot-styret gjorde\r\nsig skyldigt till folkmord i konventionens mening.\r\nBrotten begicks mot etniska grupper, t.ex. det\r\nmuslimska chamfolket, cambodjavietnameser och\r\nkineser. Våldet riktade sig även mot religiösa\r\ntrosutövare såsom buddister och kristna. Det finns\r\nmånga exempel på olika sociala grupper som också\r\nutsattes för kvalificerat förtryck, exempelvis de s.k.\r\nVietnamsmittade invånarna i östregionen,\r\npersoner med längre utbildning, stadsbor i\r\nallmänhet samt f.d. soldater och officerare.</pre><pre>De ansvariga är kända. De är medlemmar av\r\nKampucheas kommunistiska partis politbyrå. Det\r\nvar denna handfull personer som fattade de för\r\nCambodjas folk så ödesdigra besluten. De har inte\r\nbara gått fria -- de har i åratal tillåtits företräda\r\nCambodjas folk i FN som en del av Demokratiska\r\nKampucheas regering. En av de huvudansvariga,\r\nPol Pots svägerska, satt t.o.m. en tid i FNs kommitté\r\nför de mänskliga rättigheterna. Det är nästan som\r\nom man placerat en kommendant från nazisttidens\r\nutrotningsläger på motsvarande post.</pre><pre>Anledningen till att folkmordskonventionen inte\r\ntillämpats i fallet Cambodja är att ingen stat velat\r\nresa frågan i Haag-domstolen. De stater som\r\nfördömde folkmordet ville inte anmäla Pol Pot-\r\ngruppen, eftersom det hade varit liktydigt med ett\r\nerkännande av Demokratiska Kampuchea. De\r\nstater som erkände Demokratiska Kampuchea ville\r\ninte anmäla brottet av politiska skäl.</pre><pre>Nu har FN antagit en plan som skall leda till fred\r\noch fria val i Cambodja. Men planen innehåller\r\ninga garantier mot att Pol Pot och hans röda\r\nkhmerer skall kunna återta makten. De ingår i det\r\nhögsta nationella råd som skall företräda\r\nCambodjas suveränitet fram till valen 1993.</pre><pre>Detta har naturligtvis lett till problem när de röda\r\nkhmerernas ledare skulle installera sig i\r\nhuvudstaden Phnom Penh. Deras främste\r\nrepresentant, Khieu Samphan, blev nästan lynchad\r\nav upprörda invånare som fått sina ansvariga\r\nmördade under Khieus styre. Även hans kollega\r\nSon Sen, den s.k. slaktaren från Phnom Penh,\r\nriskerar livet. Nu har dessa personer begärt att FN\r\nskall ställa upp med livvakt för att skydda dem.</pre><pre>Dit har alltså världssamfundets oförmåga att\r\nhantera folkmördare lett -- FN tvingas beskydda\r\ndem!</pre><pre>Detta visar att tiden är mogen, ja rent av\r\növermogen, att ge FN resurser och institutioner så\r\natt folkrätten efterlevs bättre än vad som är fallet i\r\ndag. Det tillfälle som ges närmast där detta kan få\r\nkomma till uttryck är världskonferensen om\r\nmänskliga rättigheter 1993, och det tillfället måste\r\ntas till vara.</pre><pre>Anf. 15 MARGARETA VIKLUND (kds):</pre><pre>Herr talman! Elisabeth Persson tog i sitt inlägg upp\r\nde homosexuellas situation och apostroferade bl.a.\r\nkds. Debatten här i dag rör de motioner som\r\nutskottet behandlat vilka handlar om hur stater och\r\nländer lever upp till de mänskliga rättigheterna och\r\ninte om de homosexuellas situation. Jag kommer\r\nsåledes inte att i detta sammanhang bemöta\r\nElisabeth Perssons inlägg. Däremot ställer jag\r\ngärna upp i ett annat sammanhang och debatterar\r\nden frågan.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 § Jakt och viltvård m.m.</pre><pre>Föredrogs</pre><pre>jordbruksutskottets betänkande</pre><pre>1991/92:JoU5 Jakt och viltvård m.m. (prop.\r\n1991/92:9).</pre><pre>Anf. 16 CARL G NILSSON (m):</pre><pre>Herr talman! Jakt och viltvård är i Sverige en\r\nmycket betydande och omfattande verksamhet. Ca\r\n300 000 människor är mer eller mindre aktiva\r\njägare. Det är numera inte bara medelålders och\r\näldre herrar som bär bössan i skogen. Allt fler\r\nunga, både pojkar och flickor, studerar jakt och\r\nviltvård och tar sin jägarexamen med glans. Jakt är\r\nalltså en mycket stor fritidsverksamhet utövad i\r\nGuds fria natur.</pre><pre>Ocskå ekonomiskt är jakten mycket betydelsefull.\r\n1990/91 fälldes inte mindre än 129 597 älgar i\r\nSverige. Hur många rådjur och hjortar som rönte\r\nsamma öde är litet svårare att uppskatta, men bara\r\ni mitt hemlän, Östergötland, rör det sig troligen om\r\n30 000--40 000 rådjur per år. Köttvärdet enbart från\r\nälgjakten torde i förstahandsledet motsvara 400--\r\n500 milj.kr. Från småviltsjakten är säkert\r\nköttvärdet lika stort. Jag nämner dessa siffror för\r\natt understryka att jakten i Sverige har en mycket\r\nstor betydelse såväl nationalekonomiskt som\r\nprivatekonomiskt. Till detta kommer att\r\nrekreationsvärdet knappast går att mäta i pengar.</pre><pre>Det betänkande om jakt och viltvård som vi skall\r\nbehandla i dag är inte särskilt kontroversiellt i sina\r\nhuvuddelar. Förutom propositionen med samma\r\nbenämning som lades fram av den förra regeringen,\r\nbehandlas också några överstående motioner från\r\nallmänna motionstiden.</pre><pre>I propositionen, som i huvudsak tillstyrks av\r\nutskottet, föreslås bl.a. att jägare och markägare\r\nskall ta ett större ansvar för att nå balans mellan å\r\nena sidan viltstammarnas storlek och å andra sidan\r\nde olägenheter som viltet orsakar ur\r\ntrafiksäkerhetssynpunkt och i form av skador på\r\nskog och växande grödor. Jag tror att det är bra att\r\nmarkägarna och jägarna får ta ett sådant större\r\nansvar.</pre><pre>Jag tycker också det är viktigt att påpeka att\r\nutskottet skriver att målen för jakt- och\r\nviltvårdspolitiken ligger fast. Syftet är att det skall\r\nske en lämplig utveckling av viltstammarna med\r\nhänsyn till både allmänna och enskilda intressen.</pre><pre>Om älgjakten säger utskottet att den skall vara\r\nproduktionsanpassad. Det innebär heller ingen\r\nändring i förhållande till vad målet tidigare varit.\r\nMed utskottets förslag om den nya möjligheten att\r\nbilda s.k. älgskötselområden, får jägarna ett\r\ninstrument som ger en bättre möjlighet än i dag att\r\nta det ökade ansvar som jag nyss nämnde.</pre><pre>Jakttiderna förlängs. Med anledning av detta finns\r\ndet möjligen anledning att på ett par områden\r\nnoggrant följa effekterna av denna ändring. Det\r\ngäller bl.a. effekterna för rennäringen, där det blir\r\nökade risker för konfrontationer när tiden för\r\nälgjakt och jakt i allmänhet utökas.</pre><pre>En annan sak som också har diskuterats men som\r\nvi inte tagit ställning till är dovhjortsstammarnas\r\nutveckling, något som måste följas uppmärksamt.\r\nÄven här finns det anledning att se på utvecklingen\r\nmot bakgrund av de långa allmänna jakttiderna.</pre><pre>Frågan om jordbruksarrendatorernas situation\r\nvisavi jägare och viltskador tas också upp i\r\nbetänkandet. Här är det enligt min mening viktigt\r\natt påminna om att jaktlagen bygger på principen\r\nom jordägarens jakträtt. Att som föreslås i motion\r\nJo10, som behandlas i betänkandet, ändra\r\nlagstiftningen så att ansvaret för jakt och viltvård\r\nskall följa med vid upplåtelse av jordbruksarrende,\r\ndvs. en tvingande lagregel, skulle bara skapa fler\r\nproblem än lösningar. Utskottes slutsats, att frågan\r\nom arrendatorernas viltskadeproblem är något som\r\nbör regleras i arrendelagstiftningen och inte i\r\njaktlagstiftningen, är riktig.</pre><pre>Bland de kvarstående motionerna från allmänna\r\nmotionstiden finns en motion från moderata\r\nsamlingspartiet, folkpartiet och centerpartiet\r\nangående senvinterjakt efter sjöfågel. Denna fråga,\r\nsom varit uppe många gånger förr i kammaren, är\r\nintressant och viktig både för naturvården och\r\nskärgårdsbefolkningen.</pre><pre>Ur faunavårdens synpunkt är det önskvärt att\r\nbeskatta ejderstammarna också på våren. Med\r\nnuvarande regler, med enbart höstjakt, skjuts\r\nnästan enbart honfåglar och årsungar. Våra\r\ninternationella förpliktelser i\r\nfågelskyddssammanhang utgör inte något hinder\r\nför en senvinterjakt, något som för övrigt redan nu\r\nförekommer i Finland. Undantaget i den\r\ninternationella fågelskyddskonventionens artikel 6\r\nhar i själva verket i första hand tillkommit för att\r\nöppna möjligheten till en sådan jakt i vårt land.</pre><pre>Jag tycker att vi någon gång skulle kunna fatta ett\r\nur skärgårdsbefolkningens synpunkt positivt\r\nbeslut. Utglesningen av den bofasta befolkningen i\r\nskärgården är oroväckande ur många aspekter.\r\nFörslaget om återinförande av senvinterjakt på\r\nejder innehåller en begränsning, nämligen den\r\nsnäva begränsningen att den endast skulle\r\nförbehållas skärgårdens fast boende befolkning.</pre><pre>Vi har här ett förslag som ur alla aspekter skulle\r\ngagna målsättningen ''En levande skärgård''. Låt\r\noss därför bifalla reservation nr 1. I övrigt, herr\r\ntalman, ber jag att få yrka bifall till utskottets\r\nhemställan.</pre><pre>Anf. 17 JAN FRANSSON (s):</pre><pre>Herr talman! Jakten är en folkrörelse i vårt land.\r\nSom Carl G Nilsson nämnde är jakten en viktig del i\r\nhundratusentals människors liv. Vi vet att älgjakten\r\nkan engagera människor. Det är inte bara i denna\r\nkammare som älgjakten under årens lopp har\r\nengagerat till debatt.</pre><pre>Det viktiga är det engagemang som många i\r\nsocknar och byar i vårt avlånga land känner och där\r\ni stort sett alla boende blir involverade på ett eller\r\nannat sätt när det är älgjakt. För många som kanske\r\ntvingats att flytta från sina hembygder innebär detta\r\nen regelbunden social kontakt med sin hembygd\r\noch människorna där.</pre><pre>Herr talman! Jag vill påstå att jakt är hederlig\r\nsvensk kultur. Det är glädjande att allt fler kvinnor\r\ni vårt land också har börjat jaga.</pre><pre>Carl G Nilsson har varit inne litet grand på det\r\nekonomiska värdet av jakten. Jag skulle vilja säga\r\natt jaktens sociala värde är än viktigare. I Sverige\r\nkan jakt fortfarande utövas av merparten i de breda\r\nfolklagren till skillnad från övriga Europa där\r\njakten i mångt och mycket är ett överklassnöje.</pre><pre>När riksdagen för några år sedan antog en ny\r\njaktlag slogs vissa mål för samhällets framtida jakt-\r\noch viltvårdspolitik fast. Några av de målen har\r\ntagit fasta på just folkrörelseengagemanget och\r\njaktens sociala betydelse. Man sade då att\r\nfolkrörelseengagemanget i viltvården och jakten\r\nskall bevaras. Samhället skall också försöka vara\r\nmed och skapa goda förutsättningar för jakten och\r\ndärigenom stödja jaktintresset. I många parlament\r\ni vår omvärld pågår det ständiga debatter som utgår\r\nifrån antijaktliga inställningar. Jag hoppas\r\nverkligen att vi gemensamt kan bevara de här fina\r\nmålsättningarna som utgår ifrån vår kultur och de\r\nsociala värdena.</pre><pre>Det viktigaste målet för viltvården är att bevara de\r\nviltarter som tillhör landets viltbestånd. Andra mål\r\nsom riksdagen slog fast, förutom detta, var att vi\r\nockså skall ha en sådan utveckling av viltstammarna\r\natt den sker med hänsyn till andra allmänna och\r\näven enskilda intressen. Det är kanske detta som\r\ndet förslag som i dag ligger på riksdagens bord\r\nhandlar om.</pre><pre>Riksdagen slog också fast att jakten och viltvården\r\nskall främja en samverkan över\r\nfastighetsgränserna. Det förslag som ligger på\r\nriksdagens bord i dag utgår också ifrån den\r\nmålsättningen.</pre><pre>En annan målsättning var att man skall tillämpa en\r\nenkel administration som i största möjliga\r\nutsträckning skall vara förlagd till lokal nivå. Det är\r\nockså bingo när det gäller de praktiska förslagen\r\nsom är starkt kopplade till de målsättningar som\r\nriksdagen har lagt fast.</pre><pre>Jakten väcker känslor, och det har den gjort under\r\nåren i denna kammare. Det är väl historiskt, herr\r\ntalman, som också är vår ålderspresident och som\r\nhar varit med under åren när diskussionens vågor\r\nhar gått höga i den här salen när det gäller jakten.</pre><pre>Det är ett led i en process som har pågått under de\r\nsenaste 20--25 åren. Vi har, precis som Carl G\r\nNilsson var inne på, en mycket kompetent jägarkår\r\ni dag. Man utbildar sig och man fördjupar sig i\r\nviltvården. Viltvården är en del av naturvården. Jag\r\ntror att detta, plus att nya generationer har kommit\r\ntill, har gjort att det inte alls är dramatiskt att\r\ndiskutera älgjakt i dag.</pre><pre>Sedan tycker jag naturligtvis att det är ett mycket\r\nbra förslag. Jag har själv varit utredningsman åt\r\nregeringen. Den proposition som regeringen lade\r\nfram i början på september är ett populärt förslag\r\nhos jägarna. Markägarna har också accepterat\r\nförslaget.</pre><pre>Bakgrunden till detta var ju att de fällavgifter som\r\njägarna fick betala för älg höll på att raka i höjden.\r\nMan använde de här pengarna till att betala ut allt\r\nstörre ersättningar för skador på jordbruksgröda.\r\nDet var en helt ohållbar situation. Det system som\r\nvi har haft för detta har både varit byråkratiskt och\r\nsaknat de incitament för förebyggande åtgärder\r\nsom man kan ställa på ett sådant system.</pre><pre>Förutom den utredning som jag själv har lett, som\r\ngäller att hitta något annat i stället för detta gamla\r\nersättningssystem, har även naturvårdsverket lagt\r\nfram ett underlag för att förenkla administrationen\r\noch för att förbättra klimatet bland jägarna och\r\nmarkägarna. Jägarna och skogsbrukets företrädare\r\nhar själva under senare delen av 1980-talet arbetat\r\nmed de här frågorna. Dessa tre utredningar har\r\nsedan legat till grund för de konkreta förslagen.\r\nDessa förslag, som man kan studera i betänkandet,\r\nligger väl i linje med den allmänna politiska\r\nmålsättning som den socialdemokratiska\r\nregeringen har drivit på andra områden i samhället,\r\nnämligen en avbyråkratisering och en\r\ndecentralisering av ansvaret.</pre><pre>Förslagen innebär alltså mindre detaljreglering av\r\njakten och ett ökat lokalt ansvarstagande för\r\nviltvården från både jägarna och markägarna.\r\nGenom en frivillig samverkan över fastighets- och\r\njaktlagsgränser skall man också kunna bedriva\r\nälgjakt inom s.k. älgskötselområden utan\r\nmyndigheternas inblandning. Arbetet med detta är\r\nalltså redan i gång.</pre><pre>Den principiella förändring som föreslås i\r\nförhållande till tidigare system när det gäller\r\nersättning för skador, dvs. frågan om ersättning för\r\neventuell älgskada, är att det blir mer en fråga\r\ndirekt mellan markägare och jakträttsinnehavare.\r\nDen rundgång av pengar som för närvarande sker\r\ngenom länsstyrelsens administration skall bort. Det\r\nblir mer direkt ansvar. Detta har också LRF och\r\nmarkägarna ställt upp på under förutsättning att de\r\nhar ett lokalt inflytande. En markägare har ju alltid\r\ndet avgörande inflytandet eftersom jakträtten är\r\nkopplad till jordrätten. Detta är de tre\r\nnyckelbegrepp som jag vill nämna i de här\r\nförslagen. Det gäller alltså avbyråkratisering, lokalt\r\nansvar och samverkan.</pre><pre>Det enda krav som samhället nu ställer för att\r\njägarna frivilligt totalt avreglerar älgjakten från\r\nmyndigheternas inblandning är att man samverkar.\r\nJag vill hänvisa till vad en tidigare talman,\r\nIngemund Bengtsson, sade när vi diskuterade detta\r\ni en debatt. Efter det att debatten kring detta hade\r\npågått några timmar ställde han frågan: Är det\r\ningen som tänker på älgen?</pre><pre>Det är just på älgen vi har tänkt i det här fallet.\r\nSamhället ställer krav på samverkan och på att man\r\nsköter älgstammen inom större områden. Detta\r\nberor på det enkla faktum att en älg inte rör sig\r\ninom vissa fastighetsgränser utan över\r\nfastighetsgränserna. Förslaget skapar\r\nförutsättningar för att jägarna och markägarna kan\r\nta vara på möjligheterna att helt avreglera\r\nälgjakten. Förutsättningen är samverkan. Det är\r\nett bra förslag, och jag önskar jägarna lycka till.</pre><pre>Herr talman! Jag yrkar bifall till hemställan i\r\nbetänkandet.</pre><pre>Anf. 18 HANS DAU (m):</pre><pre>Herr talman! Efter den här lovsången från Jan\r\nFransson har jag tänkt komma med några andra\r\ntongångar.</pre><pre>Carl G Nilsson sade i sitt inledningsanförande att\r\ndagens betänkande inte är särskilt kontroversiellt.\r\nDet kan man kanske säga om man låter bli att tänka\r\npå allt som betänkandet och propositionen inte tar\r\nupp. I inledningstexten till propositionen står att\r\nman skall, och det sade Jan Fransson också, ge\r\njägarna större självbestämmande och förenkla\r\nbyråkratin. Jag tycker för min del att resultatet är\r\ndet motsatta.</pre><pre>Jan Fransson talar om jaktens sociala värde. För att\r\nman skall få ett socialt värde av jakten bör man ge\r\nalla möjligheter att utforma jakten som de själva\r\nvill. Men den här propositionen ger ju tvärtom en\r\nökad byråkratisering och en ökad pappersexercis.\r\nDen här propositionen avspeglar precis vad det är\r\nfråga om , nämligen en socialistisk syn på jakten.\r\nDen är ju också lagd av den förra\r\nsocialdemokratiska regeringen. Resultatet blir,\r\nenligt mitt förmenande, en fortsatt utbyggnad av\r\nkollektivismen.</pre><pre>Jan Fransson talar om mer samverkan och större\r\nområden. Det låter mycket vackert, men vem\r\ngynnar det? Det gynnar de stora bolagen och de\r\nstora markägarna som kan driva den\r\nkollektivistiska jakten, medan de små markägarna\r\nsom befinner sig i händerna på detta, över huvud\r\ntaget inte kan utnyttja sin jakträtt på grund av att\r\nde inte passar in i mönstret. Detta ser ni helt enkelt\r\nbort ifrån.</pre><pre>Jag förstår att Ingvar Carlsson och Mats Hellström\r\nhar lagt ett sådant förslag, men jag förstår inte mina\r\npartivänner i jordbruksutskottet som inte har\r\nreagerat och gått emot propositionen. Det finns alla\r\nskäl i världen, nu när vi har fått en annan majoritet\r\ni den här kammaren, att tillbakavisa det här\r\nsocialdemokratiska förslaget. Jag är besviken inte\r\nbara på mina partivänner, utan över huvud taget på\r\nde borgerliga företrädarna i jordbruksutskottet\r\nsom lagt sig så platt för socialdemokraterna.</pre><pre>Det finns flera exempel i propositionen på vad jag\r\ntycker är fel. Det stora felet är, som jag sade, det\r\nsom inte finns med i propositionen där man helt\r\nbortser ifrån dem som känner sig förtrampade. Jag\r\nhar aldrig under min tid som riksdagsman fått så\r\nmånga kontakter, så många brev och telefonsamtal\r\npå grund av att jag skrivit en motion. Det är\r\nmänniskor som anser att de helt enkelt är berövade\r\nsin äganderätt i jaktlagstiftningen.</pre><pre>Ett exempel på vad jag dessutom tycker är fel och\r\nsom motverkar vad Jan Fransson prisar är dessa\r\nälgskötselplaner. Jag trodde att man skulle begripa\r\ni utskottet att detta är en oformlighet. Bara i mitt\r\nhemlän måste man upprätta 2 000 sådana planer.\r\nDe skall sedan skickas in till länsstyrelsen och\r\nbehandlas av byråkrater. Jag ser framför mig vissa\r\njaktledare som sitter och plitar med detta, medan\r\nde egentligen är mer intresserade av att vara ute i\r\nskogen. De är de inte precis allra mest\r\nskrivkunniga. De känner sig väldigt illa berörda av\r\ndet här. Man kommer förmodligen att göra någon\r\nsorts mallar på jaktvårdsföreningarna. Sedan\r\nskickar man in 2 000 i stort sett likartade planer som\r\nsedan en tjänsteman på länsstyrelsen skall låtsas\r\nbehandla.</pre><pre>En annan sak som man borde ha kunnat ändra på\r\nmed en gång är att man skall kunna bedriva älgjakt\r\nfrån den 16 augusti. Kontroverserna mellan jägarna\r\noch den övriga befolkningen finns ju. Det skall vi\r\ninte bortse ifrån. I mina områden börjar man\r\nälgjakten redan i september, och där finns ett\r\nmotstånd från bärplockare och andra. De anser sig\r\nutestängda från skogen. Skall man nu ge chansen\r\natt börja ännu tidigare löser man inte sådana\r\nkonflikter, utan man förstärker dem. Jag förstår\r\ninte att ni kunnat gå med på det heller.</pre><pre>Beslut om registrering av licensområden skall nu i\r\nfortsättningen överklagas till kammarrätten. Jag\r\nvet inte om jordbruksutskottet och den förra\r\nregeringen har talat med kammarrätten om detta.\r\nDe har ju handläggningstider i andra mål på två år.\r\nDet är inte särskilt lustigt att försöka få en\r\nregistrering av ett licensområde och sedan kanske\r\nfå vänta i två år innan man får det avgjort. Det\r\nhinner faktiskt gå några jaktsäsonger där emellan.</pre><pre>Ytterligare en sak som jag tycker att man skulle\r\ngjort någonting åt är ersättningen för skada av vilt.\r\nMan tar nu bort ersättningen för skada av vilt. Man\r\nsäger att någon ersättning för att få plantera om\r\nskog där skada av älg skett inte införs. Det må vara.\r\nDet har inte funnits förut heller i någon direkt\r\nomfattning. Men varför skall man ha kvar tvånget\r\natt omplantera? Om man måste finna sig i stora\r\nskador av älg utan att få någon ersättning borde\r\nman inte tvingas att gång på gång omplantera.\r\nDetta drabbar ju ofta små markägare som inte\r\nsjälva kan reglera jakten och som inte har någon\r\ntalan i de här stora kollektiva systemen. Jag tycker\r\natt om samhället inte vill ta konsekvenserna av\r\nlagstiftningen, skall man inte heller behålla\r\nmaktmedlen mot den lille enskilde markägaren.</pre><pre>Herr talman! Jag yrkar bifall till min motion Jo6,\r\ninnebärande att riksdagen avslår propositionen och\r\nbegär ett nytt förslag från regeringen där framför\r\nallt de små markägarna tillförsäkras sin jakträtt\r\nfullt ut.</pre><pre>Anf. 19 OLLE LINDSTRÖM (m):</pre><pre>Herr talman! Det här betänkandet, som handlar\r\nom jakt och viltvård, har stor betydelse för\r\nmarkägare och jägare, särskilt i glesbygden. Den\r\nuråldriga rätten att använda sina marker för jakt\r\nvar tidigare för många en nödvändighet för att\r\növerleva. Numera utgör jakten kanske mer ett\r\nrekreationsvärde.</pre><pre>Det är därför viktigt att vi inte genom byråkratiska\r\nregleringar försvårar och omöjliggör älgjakten,\r\nsärskilt för mindre markägare. Med all respekt för\r\nvåra länsstyrelser tror jag ändå inte att dessa är\r\nbättre skickade att produktionsanpassa jakten än\r\nmarkägare och jägare.</pre><pre>Från 1971 har försöksverksamhet med reglerad\r\nälgjakt bedrivits i tre län, bl.a. i Norrbotten.\r\nErfarenheterna av dessa försök har visat att\r\nförändringar är nödvändiga. Länsstyrelsen i resp.\r\nlän har lagt ner ett omfattande och kostsamt arbete\r\nutan att man kan säga att påtagliga förbättringar\r\nhar uppnåtts. Markägare och jägare som av en eller\r\nannan anledning ej haft möjlighet eller önskat delta\r\ni de registrerade områdena har på sätt och vis\r\ndiskriminerats.</pre><pre>Naturvårdsverket understryker också detta och\r\nanför i sin promemoria att nuvarande\r\nälgjaktssystem liksom det tidigare systemet med\r\nsamordnad älgjakt är både dyrt och komplicerat att\r\nadministrera. Det har inte heller medfört några\r\npositiva effekter i fråga om älgjakten eller skötseln\r\nav älgstammen, säger naturvårdsverket.</pre><pre>Naturvårdsverket föreslår också att registrering\r\nskall medges utan särskild prövning för områden\r\nmed B-licens och skriver: ''En avbyråkratisering av\r\nregistreringen av dessa områden skulle leda till\r\navsevärda besparingar för länsstyrelserna utan\r\nnegativ inverkan på älgstammens skötsel.'' Jag\r\ndelar naturvårdsverkets uppfattning och är\r\nförvånad över att detta ej har beaktats i\r\nbetänkandet.</pre><pre>Då uppstår frågan: Värderar man ägande- och\r\njakträtt på olika sätt beroende på hur stort området\r\när eller på hur stor markägaren är? Svaret måste\r\nenligt min uppfattning vara nej. Så kan vi inte ha\r\ndet. Den enskildes jakträtt måste säkerställas, utan\r\ndiskriminerande registreringssystem.</pre><pre>I betänkandet har ej heller jakträttsförhållandet\r\ninom renskötselområdena berörts. Det är en brist\r\noch kan också leda till fortsatta och ökade\r\nmotsättningar mellan jakträttsinnehavare i\r\nrenskötselområdena.</pre><pre>Betänkandet om jakt och viltvård tillgodoser och\r\ngaranterar ej de små markägarnas jakträtt, och\r\näven i övrigt finns en del brister. Därför anser jag\r\natt betänkandet bör återförvisas.</pre><pre>Herr talman! Jag vill därmed yrka bifall till Hans\r\nDaus motion Jo6.</pre><pre>Anf. 20 CHRISTER WINDÉN (nyd):</pre><pre>Herr talman! Jag vill beröra något som regeringens\r\nproposition inte berör, nämligen\r\njakträttsförhållandet inom renskötselområden.\r\nUtskottet har följaktligen endast i vaga ordalag\r\nhänvisat frågan till berörda myndigheter.</pre><pre>De signaler jag har fått från i första hand\r\nVästerbottens län vittnar om stora svårigheter att\r\nnå överenskommelse mellan ortsbefolkningen och\r\nsamerna beträffande jakträtten i de s.k.\r\ndubbelregistrerade områdena. Båda parter är klart\r\nmissnöjda och hävdar att reglerna är luddiga. Det\r\när bäddat för problem, när olika intressegrupper får\r\njakträtt på samma område vid samma tidpunkt, och\r\ndet är precis vad som har skett. Det finns fall då det\r\nt.o.m. gått så långt som till rent handgemäng; för\r\natt citera ett telefonsamtal som jag har fått från\r\nortsbefolkningen: ''Det här börjar likna Vilda\r\nVästern.''</pre><pre>Herr talman! Avvittringsstadgan innehåller inte\r\nnågra bestämmelser om den bofasta befolkningens\r\njakträtt och fiskerätt. Den rätt att jaga och fiska på\r\negen och omkringliggande mark som nybyggarna\r\nhade enligt äldre författningar gäller inte längre\r\nefter avvittringen, såvida inte rätten har\r\nförbehållits i avvittringsutslaget. Men frågor om\r\njakträtt behandlas som regel inte i\r\navvittringsutslaget, och det är här det luddiga\r\nkommer in.</pre><pre>Enskilda markägare hävdar att grundläggande\r\nhandlingar saknas hos berörda myndigheter. Detta\r\nhar lett till att myndigheterna inte kunnat ge\r\nacceptabla svar på frågor om jakträtt, med en\r\nallmän rättsosäkerhet som följd.</pre><pre>Enligt min mening är det otillfredsställande att\r\nsakägare skall behöva anlita domstol för att skapa\r\nklarhet i jakträttsfrågor. Detta har skett i många\r\nfall, senast i Svea hovrätt i en dom som överklagats\r\ntill högsta domstolen, så sent som den 24 juli i\r\nsomras. De lokala myndigheterna borde ha\r\nföreskrifter som gett dem möjligheter att klara av\r\ndetta.</pre><pre>Herr talman! Sådana motstridigheter skapar\r\nproblem och irritation hos människor som har\r\njakten som en viktig inkomstkälla. Det hade därför\r\nvarit bra om propositionen även innehållit någon\r\nform av anvisning till hur jakträtten skall hanteras i\r\nde dubbelreglerade områdena.</pre><pre>Men regeringen har fått riksdagens uppdrag att\r\nåterkomma till riksdagen med ett sammanhållet\r\nförslag i samefrågorna. Jag förutsätter att\r\nregeringen i den kommande propositionen\r\nredovisar sådana förslag att de motsättningar som\r\njag har nämnt kan elimineras på ett för alla parter\r\ntillfredsställande sätt.</pre><pre>I avvaktan på ett sådant förslag yrkar jag bifall till\r\nutskottets hemställan. Jag vill också instämma i\r\nCarl G Nilssons motivering för reservationen vid\r\nmom. 18 som gäller senvinterjakt på sjöfågel.</pre><pre>Anf. 21 LENNART FREMLING (fp):</pre><pre>Herr talman! Anledningen till att jag har begärt\r\nordet är att jag vill förklara folkpartiet liberalernas\r\ninställning till vårjakt på ejder.</pre><pre>Vi avvisar nu liksom tidigare tanken på vårjakt på\r\nsjöfågel. Vi bygger på principen att jakt inte bör\r\ntillåtas under viltets föryngringstid. Denna princip\r\när också internationellt erkänd. Visserligen finns\r\nvissa begränsade möjligheter att göra undantag,\r\nmen vi anser inte att Sverige bör tillämpa dessa\r\nmöjligheter här. Det skulle tänja begreppen alltför\r\nlångt och försvåra Sveriges möjligheter till framtida\r\ninternationellt agerande i naturskyddsfrågor.</pre><pre>Allmänt kan också sägas att frågan om vårjakt på\r\nejder utgör en intresseavvägning mellan\r\nnaturskydd och jakt. Jag vill slå fast att folkpartiet\r\nliberalerna står på naturskyddsintressets sida.</pre><pre>Partipolitiskt har vi i utskottet hamnat på samma\r\nskrivning som socialdemokraterna och\r\nvänsterpartiet. Våra tre regeringskolleger och Ny\r\nDemokrati vill i detta fall inte stödja\r\nnaturskyddsintresset utan göra ett tillkännagivande\r\ntill regeringen i linje med motionärerna, som vill\r\ntillåta viss begränsad vårjakt. Det är därför som jag\r\nhär i kammaren tar upp denna fråga som förvisso är\r\nav mycket begränsad natur.</pre><pre>Herr talman! Jag yrkar bifall till\r\njordbruksutskottets hemställan i dess helhet.</pre><pre>Anf. 22 DAN ERICSSON i Kolmården\r\n(kds):</pre><pre>Herr talman! Jag vill inleda med att yrka bifall till\r\nreservation 2, som handlar om riktlinjer för\r\nförändringar av bidrags- och avgiftssystemet för\r\nviltskador.</pre><pre>I det stora hela kan frågan om ersättning för\r\nviltskada på jordbruksgröda verka vara liten och\r\nperifer. För den enskilde som drabbas av dessa\r\nskador är det dock mycket allvarligt. En\r\njordbrukare med liten areal har i stort sett inga\r\nmöjligheter att via avskjutning få ned\r\nskaderiskerna. Det innebär att den väg som\r\nutskottsmajoriteten visar på många gånger inte\r\nexisterar i verkligheten.</pre><pre>Utskottsmajoriteten har i sin skrivning korrigerat\r\npropositionsförslaget i denna del på så sätt att\r\nutskottet utesluter inte att det i vissa situationer kan\r\nanses uppenbart oskäligt att den skadelidande själv\r\nskall svara för kostnaden vid en inträffad viltskada.\r\nMajoriteten inser alltså detta. Dess värre drar\r\nmajoriteten av detta inte någon klar slutsats utan\r\nhoppas att regeringen skall uppmärksamma detta\r\nproblem. Men det skall ju sägas att det påpekande\r\nändå är ett steg framåt.</pre><pre>Jag tycker dock inte att detta påpekande räcker.\r\nInnan man tittar på hur man skall lösa\r\nersättningsfrågorna vid de situationer som utskottet\r\nbeskriver, skall man inte avveckla det\r\nersättningssystem som nu finns. Jag har i min\r\nreservation pekat på ett par möjliga lösningar.</pre><pre>Jag skulle vilja lyfta fram en annan del av\r\nbetänkandet, nämligen där utskottet skriver om\r\nvikten av ett jaktsystem som tillgodoser innehavare\r\nav mindre jaktmarker. Det måste enligt min\r\nuppfattningt.ex. innebära att när det gäller\r\nälgjakten skall områden som inte uppfyller kraven\r\nför licensområde också i framtiden kunna\r\nregistreras för tilldelning av valfritt djur varje år.\r\nBlir det några försämringar på den punkten tror jag\r\natt den samstämmighet som nu ändå finns definitivt\r\nkommer att brytas.</pre><pre>Det har sagts tidigare att de små markägarna skall\r\ntillförsäkras sin rätt. Det skall vara grundläggande,\r\noch det är precis det grundläggande synsättet som\r\nvi kristdemokrater har i den frågan. Men vi\r\nuppfattar att propositionen och det betänkande\r\nsom nu har lagts fram inte gör några förändringar\r\npå den punkten. Om sådana förslag läggs fram\r\nkommer de att tillbakavisas från vår sida.</pre><pre>Anf. 23 JOHN ANDERSSON (v):</pre><pre>Herr talman! Jag skulle vilja börja med att\r\nframföra en rent allmän synpunkt vad beträffar all\r\nviltvård. Det blir ofta så, för att inte säga alltid när\r\nproblem uppstår med vårt förhållande till viltet, att\r\nman försöker anpassa viltet till samhällets krav och\r\nvillkor i stället för att anpassa samhället till viltets\r\nvillkor. I många fall är också viltet mycket\r\nanpassbart och inordnar sig ganska bra, bl.a. till de\r\nskötselmetoder som tillämpas i skogsbruket.</pre><pre>I andra sammanhang går det sämre. Om en väg\r\nkorsar ett tusenårigt viltstråk för t.ex. älg, ökas i de\r\nflesta fall avskjutningen med syfte att minska\r\nantalet olyckor. När begränsas t.ex. hastigheten för\r\natt viltet riskfritt skall kunna passera? Sådana\r\nfrågeställningar borde nog oftare ställas när beslut\r\noch åtgärder vidtas på viltvårdens område.</pre><pre>Jan Fransson citerade Ingemund Bengtssons fråga\r\nom varför ingen tänkte på älgen. Jag tror, Jan\r\nFransson, att man får tänka litet längre och pröva\r\nandra vägar för att lösa problemen än att bara\r\nskjuta älgen. Från älgens synpunkt är det kanske\r\ninte den bästa lösningen, i varje fall inte i alla\r\nsammanhang.</pre><pre>Som ett steg mot en bättre viltvård skall förslaget\r\nom bildande av älgskötselområden ses. Det är där\r\ntänkt att jakträttsinnehavarna själva skall kunna\r\nbestämma om skötseln av älgstammen. Den här\r\nförändringen, eller reformen, kommer nog inte att\r\nvara problemfri. Det kan nog behövas göras\r\nändringar framöver. Jag tror att man måste försöka\r\nfå till stånd områden som är tillräckligt stora och väl\r\narronderade om man skall kunna sköta älgstammen\r\npå ett bra sätt.</pre><pre>Ett väl tilltaget område med många jaktlag, där\r\nman kan få tillräckligt många synpunkter och\r\nförslag på vårdnaden av viltet, blir nog den bästa\r\ngarantin för att det inte skall gå snett. En\r\nkombination av eget bestämmande och höga\r\narrenden kan möjligen blir nådastöten för den\r\nlokala älgstammen. Höga avgifter kan omöjligen\r\nvara det bästa sättet att uppmuntra jägarna att t.ex.\r\nhålla inne ett skott för älgvårdens bästa.</pre><pre>När vi diskuterar viltvård är nog penningens alltmer\r\nstora dominans det i sammanhanget största\r\nproblemet.</pre><pre>I vården av vårt högvilt finns även andra problem,\r\noavsett om det bildas älgskötselområden eller inte.\r\nI vår norra del av landet har vi vandringsälgen som\r\nställer till stora problem för skogsbruket. Hitintills\r\nhar detta medfört både vinterjakt och en\r\navskjutning som i betraktande av områdenas\r\nstorlek borde ha varit avsevärt lägre. Det är ett\r\nsvårlöst problem, när vilt från ett mycket stort\r\nområde under en viss tid på året samlas på mycket\r\nsmå områden. Betestrycket blir då mycket stort,\r\noch skador på bl.a. skogen uppstår.</pre><pre>Jag tror att det är nödvändigt att man här försöker\r\nhitta nya framkomstvägar för att åtgärda\r\nproblemet. Om vi lyckas komma till rätta med detta\r\nproblem, skulle vi kunna ha en mycket större\r\nälgstam.</pre><pre>I den här frågan, och i en del andra på jaktens och\r\nviltets område, finns det anledning att återkomma.\r\nDet är säkert inte sista gången vi diskuterar dessa\r\nfrågor, och tur är väl det. Ambitionen måste ju vara\r\natt få en så bra viltvård som möjligt -- till fromma\r\nför alla.</pre><pre>vinterjakt på gudingar.</pre><pre></pre><pre>Anf. 24 PATRIK NORINDER (m):</pre><pre>Herr talman! Jag ämnar diskutera motionen Jo918\r\nom senvinterjakt på sjöfågel.</pre><pre>Lennart Fremling diskuterade i sitt anförande\r\nnågra aspekter på frågan. Han tittade litet på\r\nföryngringstid, internationella aspekter och\r\nnaturskyddssynpunkter.</pre><pre>Ser man på de biologiska grunderna som Lennart\r\nFremling refererade till, finner jag det något\r\nmärkvärdigt att Lennart Fremling har gjort detta\r\nställningstagande. I Sverige finns det ungefär en\r\nmiljon ejdrar. Det är naturligtvis svårt att räkna\r\nhelt och hållet, men det ligger i den\r\nstorleksordningen. Ungefär 25 000 ejdrar skjuts av.</pre><pre>Danskarna har en avskjutning på ungefär 150 000--\r\n200 000 fåglar. Vad är orsaken till denna\r\nsnedvridning? Efter parningen flyttar\r\nejdarhannarna, gudingarna, och lägger sig i\r\n''exklusiva herrsällskap'' längre ut i havet. Där\r\nruggar de, för att sedan dra vidare. Det skjuts alltså\r\ninte någon mängd ejderhannar att tala om i Sverige.\r\nAv biologiska skäl vore det lämpligt att det blir en\r\nsenvinterjakt på gudingar.</pre><pre>Lennart Fremling tar upp de internationella\r\naspekterna. Det finns ett EG-råd som har gjort ett\r\nfågelskyddsdirektiv, 79:409, där man bl.a. tar upp\r\natt det inte generellt får ske jakt under\r\nhäckningstiden, men ejdern hör till de arter som\r\nman får jaga. Det finns alltså inte någon större\r\nanledning till att man inte skulle kunna ha jakt på\r\nejder. Det sägs också att undantaget gäller inom ett\r\nvisst begränsat område för vissa speciella\r\nmänniskor. Följaktligen skulle en dylik\r\nlicensbelagd vårjakt på hanfågel av ejder helt falla\r\ninom ramen för direktivets undantag.</pre><pre>Vi har vidare en konvention om skydd av\r\neuropeiska vilda djur och växter och deras naturliga\r\nmiljö, som Sverige ratificerade år 1983. Inte ens där\r\nfinns det några principella invändningar mot att\r\nman skulle få skjuta ejderhanar. Det strider inte\r\nmot konventionens principer, så det finns\r\nmöjligheter, och jag har därför litet svårt att förstå\r\nLennart Fremlings synpunkter.</pre><pre>Vad gäller naturskyddet är det här en jakt som\r\nbetyder mycket för den bofasta\r\nskärgårdsbefolkningen. Dessa människor är de som\r\nhar kunskap om och erfarenheter av\r\nskärgårdsförhållandena. Det gör naturligtvis\r\nskärgårdsbefolkningen lämpad att utföra\r\nändamålsenlig naturvård i området.</pre><pre>Skulle man ha förbud mot vårvinterjakt på\r\nejderhanar innebär det att man fråntar den bofasta\r\nskärgårdsbefolkningen ett intresse av att bedriva\r\nett rationellt naturvårdsarbete. Det kan ju tyckas\r\natt det är en mindre betydelsefull åtgärd att ge\r\ndessa människor tillstånd till denna jakt, men för\r\nden bofasta skärgårdsbefolkningen betyder det här\r\nmycket.</pre><pre>Det ställningsstagande som Lennart Fremling\r\nhänvisar till -- att folkpartiet varit emot saken --\r\nstämmer tydligen inte helt och hållet för partiet. Ni\r\nhar varit med om en flerpartimotion och tillstyrkt\r\nförslag om tillstånd till jakt för den bofasta\r\nskärgårdsbefolkningen. Det är kanske bara fråga\r\nom Lennart Fremlings personliga åsikt, och när vi\r\ngår till votering kan vi måhända få majoritet för det\r\nframlagda förslaget. Jag hoppas att så blir fallet för\r\nskärgårdsbefolkningens skull, för naturvårdens\r\nskull och för viltvårdens skull.</pre><pre>Därför, herr talman, yrkar jag bifall till reservation\r\n1.</pre><pre>Anf. 25 LENNART FREMLING (fp):</pre><pre>Herr talman! Patrik Norinder vänder sig mot\r\nfolkpartiets inställning. Vi har alltså samma\r\ninställning som socialdemokraterna och\r\nvänsterpartiet i den här frågan. Det är förvisso sant\r\natt folkpartiet inte har varit enigt -- det finns\r\nenskilda riksdagsmän som skrivit på den aktuella\r\nmotionen under en tidigare mandatperiod och\r\nalltså anslutit sig till synpunkterna där.</pre><pre>Jag menar emellertid att det här inte är någon stor\r\nfråga allmänt sett i det betänkande som vi nu\r\nbehandlar. Ibland låter det som om det är den\r\nviktigaste fråga som regeringspartierna är oense\r\nom. Kanske är det så -- då är det bra att\r\nregeringspartierna är oense härvidlag, så att vi inte\r\när oense om större frågor än den här.</pre><pre>Anf. 26 PATRIK NORINDER (m):</pre><pre>Herr talman! Det här kanske inte är en stor fråga,\r\nLennart Fremling, men för skärgårdsbefolkningen\r\när det en betydelsefull fråga. Jag hoppas\r\nfortfarande ni kan ändra er, så att ni gör\r\nskärgårdsbefolkningen, naturvården och viltvården\r\ntjänsten att tillåta senvinterjakt på sjöfågel.</pre><pre>Anf. 27 LENNART FREMLING (fp):</pre><pre>Herr talman! Jag har sagt att vi har gjort den här\r\nintresseavvägningen mellan naturskydd och jakt\r\noch dessutom att vi är medvetna om att det finns\r\nvissa möjligheter att göra undantag från\r\ninternationella överenskommelser. Men vi tycker\r\ninte att man skall tänja begreppen så långt, för det\r\nskulle kunna försvåra Sveriges möjligheter att\r\nagera mot länder som utnyttjar\r\nundantagsparagrafer i olika internationella\r\nkonventioner senare.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 § Tilläggsbudget I:\r\njordbruksdepartementet</pre><pre>Föredrogs</pre><pre>jordbruksdepartementets betänkande</pre><pre>1991/92:JoU7 Tilläggsbudget I till statsbudgeten för\r\nbudgetåret 1991/92 (jordbruksdepartementet)\r\n(prop. 1991/92:25 delvis)</pre><pre>Anf. 28 ANNIKA ÅHNBERG (v):</pre><pre>Herr talman! 1990 fattades här i riksdagen ett stort\r\nlivsmedelspolitiskt beslut. Då bestämdes att det\r\nsvenska jordbruket skulle avregleras under en\r\nfemårsperiod, och det var ett beslut som redan har\r\nfått och kommer att få mycket stora konsekvenser.\r\nDet var fem av de då sex riksdagspartierna som i\r\nhuvudsak var överens om att avregleringen var\r\nnödvändig. Sedan fanns en mängd delade meningar\r\nom hur det här skulle gå till. Att avregleringen\r\nskulle ske under en femårsperiod betydde att en hel\r\ndel av reglerna, om än kanske förändrade,\r\nfortfarande finns kvar. En av de delar som finns\r\nkvar är att samhället skall ta visst ansvar för det\r\nspannmålsöverskott som eventuellt produceras i\r\nvårt land. Det gamla systemet fungerade ju så att\r\nbonden fick samma ersättning för all spannmål som\r\nhan producerade, oavsett om vi behövde denna här\r\ni landet eller inte. Det som vi inte behöver\r\nexporteras till världsmarknadspriser som är mycket\r\nlägre än de inhemska priserna. Glappet mellan\r\nvärldsmarknadspriserna och de inhemska priserna\r\nfinansieras på olika sätt. Bönderna betalar själva\r\navgifter, samhället tar en del av ansvaret via sin\r\nstatsbudget och i slutändan är naturligtvis också\r\nkonsumenterna med och finansierar det hela.</pre><pre>Att delansvaret för staten fanns kvar hösten 1990\r\nbetydde en rätt mycket större utgift än vad man\r\nhade räknat med, för 1990 års spannmålsskörd blev\r\nmycket bra. Med det gamla regleringssystemet är\r\ndet märkligt nog så, att en bra skörd är ett problem\r\ni stället för att vara lösningen på problem för\r\nmänniskor på olika håll i världen. Det betydde\r\nalltså att staten behövde avsätta mer resurser än\r\nvad man egentligen tyckte att det fanns utrymme\r\nför inom statsbudgeten. Den då nuvarande\r\nregeringen väckte förslaget att man för att bekosta\r\nen del av vad som behövdes skulle höja\r\nprisregleringsavgifterna på handelsgödsel och\r\nbekämpningsmedel. Tanken var att eftersom\r\nspannmålsodlarna fick en rätt stor del av samhällets\r\nsamlade stöd till jordbruket kunde de också i andra\r\nändan vara med och finansiera kostnaderna genom\r\natt man höjde priserna på de insatsvaror som\r\nspannmålsodlingen i stor utsträckning använder.</pre><pre>Vi inom vänsterpartiet tyckte att det här var ett\r\nacceptabelt förslag, även om vi ansåg att det\r\negentligen var dåligt därför att det naturligtvis alltid\r\när dåligt när man gör hastiga förändringar.\r\nMänniskor har gjort en långtidsplanering, och så\r\nförändras genom politiska beslut förutsättningarna,\r\nvilket inte är bra. Men vi tyckte ändå, med tanke på\r\ndet finansiella läget och med tanke på att\r\nspannmålsskörden hade varit så god, att det var ett\r\nacceptabelt förslag -- man skulle höja avgifterna\r\nunder en tid framåt tills man så att säga varit med\r\nom att betala av kostnaderna. Naturligtvis tyckte vi\r\nockså att en positiv bieffekt kunde vara att om man\r\nhöjer avgifterna på insatsvaror så minskar\r\nanvändningen, dvs. det är miljömässigt bra att det\r\njust är handelsgödsel och bekämpningsmedel som\r\nblir dyrare.</pre><pre>Den nya regeringen har inte visat någon större\r\nhandlingskraft på jordbrukspolitikens område.\r\nMan gick ju till val med väldigt många löften om att\r\nförändra gränsskyddet och på olika sätt förbättra\r\nförhållandena för det svenska jordbruket. Det har\r\nman i praktiken inte gjort särskilt mycket åt. Nu\r\ntycker man tydligen att man skall visa\r\nhandlingskraft genom att ändra på det här aktuella\r\nbeslutet och säga att staten skall ta ytterligare en del\r\nav kostnaden genom att avgiftshöjningarna inte\r\nskall behöva vara kvar så länge. 200 miljoner skall\r\nstaten ta tillbaka. Dessa 200 miljoner, som man\r\nskall använda till att hjälpa till ytterligare att\r\nfinansiera spannmålsöverskottet, åstadkommer ett\r\nhål någon annanstans, och det blir också inom\r\njordbrukspolitikens område. Pengar som annars\r\nskulle ha kommit jordbruket till godo på annat sätt,\r\nt.ex. gått till mjölkproducenterna, tas nu i stället till\r\ndet här. Vi tycker från vänsterpartiets sida att det är\r\nfel.</pre><pre>Till saken hör också att det 1989, som en\r\nkonsekvens av förhandlingarna inom ramen för\r\nGATT, det internationella tull- och\r\nfrihandelsavtalet, beslutades att industriländerna\r\nskulle dra ned på sina subventioner till jordbruket\r\noch att man skulle börja göra det genom att inte ha\r\nett jordbruksstöd som var\r\nproduktionsuppdrivande, dvs. den typ av system\r\nför jordbruksstödet som vi hade, där man hade\r\nförhandlingar om priserna på\r\njordbruksprodukterna och höjde priserna. M an\r\nskulle i stället ha ett produktionsneutralt stöd.</pre><pre>Då beslutades att vi skulle inrätta något som litet\r\nslarvigt kallas för kobidrag och som vi från\r\nvänsterpartiets sida var emot. Vi menade att vi\r\nmycket väl kunde fortsätta med vårt system i\r\navvaktan på att GATT-förhandlingarna skulle ge\r\nmer konkreta resultat.</pre><pre>Men kobidrag blev det, och som ofta blir fallet med\r\nnödlösningar har vi fått dras med dem länge -- det\r\när nu tredje året vi har dem. Kobidragen skall\r\nfinansieras inom ramen för jordbrukspolitiken, och\r\ndet är den finansieringen som drabbas av att man\r\ngår snabbare fram med att reducera avgifterna på\r\nhandelsgödsel och bekämpningsmedel.</pre><pre>Vi tycker från vänsterpartiets sida att det är fel med\r\nhänsyn till vad som händer med det svenska\r\njordbruket. Just mjölkproduktionen och det\r\nförhållandevis småskaliga jordbruket i skogs- och\r\nmellanbygder är nu mest illa ute i\r\njordbruksomställningen och är i allra högsta grad i\r\nbehov av att samhället tar sitt ansvar för att\r\nnäringen skall kunna överleva. Vi tycker att den\r\nnya regeringen genom det här ställningstagandet\r\nhar valt att visa att det på jordbrukspolitikens\r\nområde inte är jordbruket i skogs- och\r\nmellanbygder som man i första hand vill se till utan\r\natt det är det mer storskaliga, ensidiga, intensiva,\r\nspannmålsodlande jordbruket i landets södra delar\r\nsom man i första hand vill värna. Vi vänder oss\r\nalltså emot det från vänsterpartiets sida och har\r\ndärför yrkat avslag på denna framställan från\r\nregeringen. Jag vill, herr talman, yrka bifall till den\r\nmeningsyttring från vänsterpartiet som finns fogad\r\ntill betänkandet.</pre><pre>Anf. 29 ÅKE SELBERG (s):</pre><pre>Herr talman! Vi socialdemokrater tillstyrker att\r\n1 678,5 milj. kr. tillförs jordbruket. Det\r\növerensstämmer helt med tidigare åtaganden från\r\nstatsmakternas sida.</pre><pre>Vi har emellertid en helt annan uppfattning än\r\nregeringen och jordbruksutskottets majoritet när\r\ndet gäller fördelningen av dessa medel.</pre><pre>Förslaget att överföra 200 milj.kr. till\r\nspannmålsodlarna för att betala av kostnaderna för\r\nexport av spannmålsöverskottet innebär att\r\nspannmålsodlarna gynnas ytterligare på bekostnad\r\nav de animalieproducerande bönderna. Redan nu\r\när fördelningen av stöd mellan\r\nspannmålsproducenter och animalieproducenter\r\nganska orättvis.</pre><pre>Enligt de senaste uppgifterna från jordbruksverket\r\nhar 3,1 miljarder hittills delats ut i\r\nomställningsstöd. Den allra största delen av dessa\r\nmedel har gått till jordbrukare i slättbygderna, bl.a.\r\nUppland, Södermanland, Västergötland och\r\nSkåne, där de stora spannmålsodlarna finns. Vi\r\nanser att spannmålsodlarna själva skall bära\r\nkostnaderna för sin överskottsproduktion. De skall\r\ninte belasta animalieproducenterna genom att\r\ndjurbidraget reduceras.</pre><pre>I slutet av december kommer också inkomststöd för\r\n1991/92 att betalas ut.</pre><pre>Animalieproducenterna fick under 1989/90 drygt\r\n700 milj. kr. i stöd som kompensation för\r\navvecklingen av tvåprissystemet på mjölk. Under\r\n1990/91 har drygt 1,3 miljarder betalats ut i s.k.\r\nkobidrag, vilka som Annika Åhnberg förklarade\r\nhar sin bakgrund i GATT-avtalet.</pre><pre>Vi socialdemokrater anser dessutom att en\r\nsänkning av prisregleringsavgifterna på\r\nbekämpningsmedel och handelsgödsel ger fel\r\nsignaler till näringen när det gäller\r\nmiljöförbättrande åtgärder inom jordbruket,\r\nsärskilt som vi både 1988 och 1991 mycket kraftigt\r\nhar krävt att kemikalieanvändningen inom\r\njordbruket skall sänkas.</pre><pre>Riksdagsbeslutet från år 1988 innebär en halvering\r\nav kväveutlakningen från jordbruket fram till år\r\n2000. I internationella överenskommelser har detta\r\nmål tidigarelagts och en halvering skall uppnås i\r\nsärskilt belastade områden redan 1995.</pre><pre>Riksdagen har också uttalat att införande av en\r\nmiljöskatt bör övervägas när\r\nprisregleringsavgifterna avskaffas. Men\r\ndessförinnan skall det utredas om en skatt är\r\nlämplig och vilken skattenivå som i så fall är\r\nkostnadseffektiv för att en minskning av\r\nkväveläckaget skall ske.</pre><pre>Regeringens förslag har såvitt jag förstår inte\r\ngrundats på någon sådan utredning.</pre><pre>Vi kan också konstatera att förbrukningen av\r\nhandelsgödsel i jordbruket nu minskar, och det är\r\nglädjande. För perioden 1990/91 har jordbrukets\r\nförbrukning av växtnäring i handelsgödsel\r\nminskat -- för kväve med ungefär 11 %.</pre><pre>Även i vår omvärld är man nu beredd att gå oss till\r\nmötes när det gäller reducering av kväveläckaget.\r\nOckså av det skälet är förslagen att sänka\r\nprisregleringsavgiften på handelsgödsel och\r\nbekämpningsmedel helt felaktiga.</pre><pre>I betänkandet som vi nu behandlar tas också stödet\r\ntill trädgårdsnäringen upp. Vi anser att det inte kan\r\nvara riktigt att minska den ordinarie bidragsramen\r\nför stöd till trädgårdsnäringens rationalisering med\r\n1,1 milj.kr. för att finansiera bidragsramen för stöd\r\ntill fruktodlingen. Det kan leda till att andra\r\nrationaliseringsåtgärder, som investeringar i\r\nmiljövänlig teknik och energibesparande åtgärder,\r\nomintetgörs.</pre><pre>Utskottet har också förordat en skyndsam och\r\nallsidig utredning av trädgårdsnäringen. Mot den\r\nbakgrunden förefaller det i högsta grad\r\ninkonsekvent att nu genomföra en minskning av\r\nbidragsramen för stöd till trädgårdsnäringens\r\nrationalisering.</pre><pre>Jag yrkar bifall till de socialdemokratiska\r\nreservationer som tillförts utskottsbetänkandet.</pre><pre>Anf. 30 LENNART BRUNANDER (c):</pre><pre>Herr talman! Att vi över huvud taget behöver\r\ndiskutera tilläggsbudget I från jordbruksutskottets\r\nutgångspunkt beror egentligen på\r\nunderlåtenhetssynder av den gamla,\r\nsocialdemokratiska regeringen. De utgifter som vi\r\nhär diskuterar var kända för den\r\nsocialdemokratiska regeringen när den gjorde\r\nbudgeten, men man avstod från att ta upp pengar\r\ntill det s.k. kobidraget. Man tog dessutom upp för\r\nlitet pengar till att strukturförändra fruktodlingen.\r\nNär vi tidigare diskuterade dessa frågor i utskottet\r\noch i kammaren påpekade vi det för den dåvarande\r\nregeringen.</pre><pre>Åke Selberg tar upp kobidraget och sätter\r\nanvändningen av det i relation till\r\nspannmålsodlingen och säger att spannmålsodlarna\r\nhar fått 3,1 miljarder i omställningsstöd. Men vi\r\nmåste hålla isär de båda sakerna, Åke Selberg. De\r\n3,1 miljarder som har utgått i omställningsstöd är\r\nett stöd för att spannmålsodlare skall ha mark i\r\nvänteläge eller ställa om marken för annan\r\nproduktion. De pengarna är inte något\r\nproduktionsstöd. De ger inte den spannmålsodlare\r\nsom fortfarande odlar spannmål något stöd på\r\nannat sätt än genom att priserna kan hållas uppe om\r\ninte överskotten blir för stora.</pre><pre>Dessutom skulle staten stå för kostnaderna för det\r\növerskott som skulle exporteras. Nu säger Åke\r\nSelberg att spannmålsodlarna skall stå för dem,\r\nmen det är fel. Därför var det fel av den\r\nsocialdemokratiska regeringen att lägga fram\r\nförslag om en höjning av prisregleringsavgifterna\r\npå handelsgödsel och bekämpningsmedel för att\r\nbekosta denna del, som staten egentligen skulle stå\r\nför. Det är motivet för att vi nu från regeringens\r\nsida föreslår en sänkning av de avgifterna.</pre><pre>Detta har inte någonting med miljöhänsyn eller\r\nmiljötänkande över huvud taget att göra.\r\nAvgifterna infördes inte såsom ett sätt att påverka\r\nmiljön och jordbrukarnas uppträdande i\r\nsammanhanget, och de sänks heller inte med någon\r\nsådan avsikt. Självfallet står våra krav på en\r\nhalvering av användningen kvar. De har inte med\r\ndetta att göra. Detta är helt enkelt ett sätt att leva\r\nupp till det som vi var överens om en gång i tiden.\r\nDet är motivet till att avgifterna på handelsgödsel\r\noch bekämpningsmedel nu sänks, och kvar finns de\r\nmiljöavgifter som vi har varit överens om att vi skall\r\nha.</pre><pre>Åke Selberg talar om att detta skall utredas och att\r\nvi skall förändra detta. Men det får vi väl se när en\r\nutredning i så fall är klar.</pre><pre>Jag tycker att det är hyckleri från\r\nsocialdemokraternas sida att nu resonera om detta\r\nutifrån en miljöpolitisk synpunkt. Några sådana\r\növerväganden gjordes inte när dessa avgifter\r\nhöjdes av den gamla regeringen.</pre><pre>Herr talman! tycker också att det är synd att man\r\ninte kan ha kvar de 4,3 miljonerna till\r\nrationalisering av trädgårdsnäringen. Pengarna,\r\nsom var avsedda för röjning, har man gjort av med\r\nunder den gamla regeringens tid i och med de beslut\r\nsom fattades då. Det vi gör nu är egentligen bara att\r\nfinansiera det som har genomförts. Man har nu röjt\r\nde drygt 1 000 ha fruktodlingar som det var\r\nmeningen skulle röjas när ändringen i fråga om\r\ninförselavgifter och importstopp på frukt\r\ngenomfördes. Det var en eftergift gentemot\r\nomvärlden och de krav som GATT ställde i\r\nsammanhanget.</pre><pre>Den socialdemokratiska regeringen har inte\r\ntidigare anslagit upp tillräckligt mycket pengar. Nu\r\nmåste detta regleras, och då tar man pengarna från\r\ndetta anslag. I en situation där det inte finns hur\r\nmycket pengar som helst har det varit nödvändigt\r\natt göra på detta sätt. Jag kan beklaga det.</pre><pre>Samtidigt tror jag mig veta att den ekonomiska\r\nsituationen i trädgårdsnäringen har gjort att dessa\r\nrationaliseringspengar inte har varit så\r\nefterfrågade. Man har inte vågat göra de\r\ninvesteringar som man kanske skulle behöva göra.\r\nDet beror på att ekonomin inom trädgårdsnäringen\r\ninte är så bra. Utredningen om trädgårdsnäringen\r\nsom nu skall komma till stånd är alltså nödvändig.\r\nÅke Selberg vet att vi från centerpartiet i många år\r\nhar krävt en sådan utredning och att den\r\nsocialdemokratiska regeringen alltid har sagt att\r\nnågon sådan utredning inte behövs, därför att det\r\när bra som det är. Nu kommer utredningen till\r\nstånd, och det måste ses som ett stort framsteg.</pre><pre>Att man temporärt använder dessa pengar för att\r\ntäcka uppkomna kostnader som den gamla\r\nregeringen egentligen är ansvarig för är ett resultat\r\nav den förda politiken.</pre><pre>Herr talman! Jag vill yrka bifall till hemställan i\r\njordbruksutskottets betänkande. Jag hoppas att\r\nomställningsåtgärderna i jordbruket går väl, så att\r\ndessa kostnader kan minska i framtiden.</pre><pre>Anf. 31 ANNIKA ÅHNBERG (v):</pre><pre>Herr talman! Jag trodde att ledamöterna i den nya\r\nregeringen var varma anhängare av\r\nmarknadsekonomi. Då borde de rimligen inse, att\r\nom man höjer priserna på vissa varor minskar\r\nefterfrågan. Om man tvärtom sänker kostnaderna\r\nför t.ex. handelsgödsel och bekämpningsmedel\r\nborde det kunna leda till en ökad efterfrågan.\r\nSjälvfallet får ett beslut av detta slag\r\nmiljökonsekvenser, även om Lennart Brunander\r\nnu försöker låtsas något annat.</pre><pre>Jag glömde säga i mitt inledningsanförande att vi\r\nansluter oss till den socialdemokratiska\r\nreservationen som finns i betänkandet när det\r\ngäller trädgårdsnäringen och finansieringen av\r\nstödet till fruktodlingen. Riksdagen har nyss\r\nbeslutat, på förslag av utskottet, att man skall se\r\növer trädgårdsnäringen i en förutsättningslös\r\nutredning. Då hade det varit lämpligt att inte börja\r\nförändra de befintliga anslagen innan denna\r\nutredning är klar. Det är fel att göra på detta sätt.</pre><pre>Lennart Brunander säger att regeringen vill värna\r\ndet svenska jordbruket i hög grad. Det har man inte\r\nsett så mycket av efter valet. Det var ett mer\r\npåtagligt element före valet, i valrörelsen, när man,\r\npåhejade av böndernas intresseorganisations\r\naffischkampanjer, sade att man skulle göra både\r\ndet ena och det andra efter valet. Om man nu\r\nverkligen har detta engagemang, hade man kunnat\r\nfinansiera detta på något annat sätt än att genom att\r\nta pengarna inom ramen för jordbrukspolitiken, så\r\natt det drabbar en annan del av jordbruket. Jag\r\ntycker att det är mycket beklagligt.</pre><pre>Om regeringen inte hade haft så bråttom med sin\r\nekonomiska politik, som går ut på att man skall\r\ngynna dem som redan har det bra i samhället och ta\r\nfrån dem som har det sämre ställt, hade regeringen\r\njust på detta område kunnat skydda den del av\r\njordbruket som är i störst behov av stöd. Även på\r\ndetta område visar regeringen mycket tydligt vilka\r\ngrupper i samhället man gynnar och vilka grupper\r\nman inte bryr sig om.</pre><pre>Anf. 32 ÅKE SELBERG (s):</pre><pre>Herr talman! Låt mig börja med att säga till\r\nLennart Brunander att det beslut som har fattats\r\noch som nu håller på att förverkligas är mycket\r\ngenomgripande. Det krävs att vi politiskt följer\r\nutvecklingen. Men det är också angeläget att\r\nomställningen och det beslut som är fattat\r\ngenomförs på ett handfast sätt. Jag kan trösta\r\nLennart Brunander med att det inte hade varit\r\nnågon skillnad när det gäller kobidraget om den\r\nsocialdemokratiska regeringen hade suttit kvar.\r\nDet hade kommit att utbetalas, eftersom det var en\r\ndel av det beslut som fattades 1990.</pre><pre>När det gäller trädgårdsnäringen vill jag säga att det\r\nvi nu talar om egentligen inte är någon fråga för den\r\nkommande trädgårdsutredningen, tvärtemot vad\r\njordbruksutskottets majoritet framhåller i\r\nbetänkandet. Den fråga vi nu diskuterar handlar\r\nom att begränsa bidragsmedel till en näring som är\r\nutsatt för mycket stark internationell konkurrens.\r\nVi måste utnyttja medel också inom andra delar av\r\nträdgårdsnäringen än fruktodlingen. I och med att\r\nman drar undan dessa pengar, kommer det att bli\r\nmycket jobbigt. Med största sannolikhet kommer\r\nnäringen att gå miste om en del mycket angelägna\r\nsatsningar, som det inte kommer att finnas resurser\r\ntill. Det gäller satsningar på bl.a. miljö- och\r\nenergiområdet. När utredningen är klar är skadan\r\nredan skedd för länge sedan just på detta område.</pre><pre></pre><pre>Anf. 33 LENNART BRUNANDER (c):</pre><pre>Herr talman! Annika Åhnberg säger att om man\r\nhar marknadsekonomi och sänker priset så går det\r\nåt mera varor. Det kan i och för sig vara riktigt. Det\r\nvar dock aldrig tänkt att den här höjningen skulle\r\nha miljöpolitisk effekt. Det var bara ett sätt att\r\nbetala en kostnad som staten egentligen skulle ha\r\ntagit. Mot denna bakgrund har det sänkts. Sedan\r\nfår vi försöka uppnå miljöpolitiska effekter i alla\r\nfall. Vänsterpartiet har medverkat till detta.</pre><pre>När det gäller trädgårdsnäringen sammanfaller\r\nAnnika Åhnbergs och Åke Selbergs resonemang\r\nlitet. Åke Selberg säger dock att det här inte har\r\nmed trädgårdsnäringsutredningen att göra. Det kan\r\nhan ha rätt i. Trädgårdsnäringsutredningen skall\r\nsyssla med mycket mera. Det handlar här om att\r\nbetala notan på en räkning som är skapad av den\r\ngamla regeringen. När pengar avsattes till\r\nröjningen och strukturförändringen på\r\nfruktträdsodlingens område förde vi ett\r\nresonemang. Vi hade från de övriga partiernas sida\r\nsynpunkter på att pengarna inte skulle räcka. Det\r\nvisade sig också att pengarna inte räckte. Vi fick ta\r\npengarna från det område som de tillhör.\r\nFruktodlingen tillhör trädgårdsnäringen. Men jag\r\nkan också beklaga att man behövde göra så.</pre><pre>Åke Selberg säger att kobidraget skulle ha betalats\r\nut oavsett om det blev en ny regering eller inte. Det\r\nkanske hade blivit så. Även om vi inte var helt säkra\r\npå vad socialdemokraterna skulle göra i alla lägen,\r\när det möjligt att de skulle ha gjort så. Vi har inte\r\nheller någon träta i det fallet, utan det kommer att\r\ngöras. Det kommer naturligtvis att uppstå en\r\ndiskussion om hur man så småningom skall\r\nförändra det här till något annat så att jordbruket\r\nkan få ut pengarna, vilket är nödvändigt. Det skall\r\nske den dag som GATT-förhandlingarna är\r\navslutade.</pre><pre>Annika Åhnberg tycker att vi kunde ha visat det lite\r\nbättre om vi vill satsa på jordbruket. Men jag tycker\r\natt vänsterpartiet och Annika Åhnberg inte skall\r\nsäga så mycket i den saken. Ni medverkade till\r\ngränsskyddssänkningen i våras som var felaktig. Vi\r\ndiskuterar nu hur man skall kunna förändra den\r\nigen. Det görs också litet grand i avvaktan på\r\nGATT-förhandlingarna. På den punkten får vi\r\nåterkomma.</pre><pre>Anf. 34 ANNIKA ÅHNBERG (v):</pre><pre>Det är riktigt att vi medverkade till\r\ngränsskyddssänkningen. Det gjorde vi helt rätt i.\r\nDen undersökning som jordbruksverket har\r\ngenomfört visar att propagandakampanjen inför\r\nvalet om konsekvenserna av\r\ngränsskyddsneddragningen var felaktig, precis som\r\ntack och lov många insåg. Men den diskussionen\r\nhör inte dit, och vi får säkert anledning att\r\nåterkomma till den.</pre><pre>Det är riktigt, som Lennart Brunander säger, att\r\navsikten med avgiftshöjningarna inte i första hand\r\nvar att uppnå miljöeffekter. Men det är lika viktigt\r\natt konstatera att en positiv bieffekt av att man\r\nhöjer avgifterna på just handelsgödsel och\r\nbekämpningsmedel är att det bidrar till att pressa\r\nned användningen. Om man har begränsade\r\nekonomiska resurser att satsa på jordbruket, tycker\r\njag att man måste ställa sig frågan om den åtgärd\r\nman tänker vidta är den mest angelägna. 200\r\nmiljoner skall användas till att ta bort\r\navgiftshöjningen på handelsgödsel och\r\nbekämpningsmedel så att man därmed kan\r\nunderlätta den fortsatta användningen av dessa\r\ninsatsvaror. Fanns det ingen annan åtgärd man\r\nhellre borde ha använt 200 milj.kr. till? Från\r\nvänsterpartiets sida menar vi att det finns andra\r\nåtgärder. Framför allt den animalieproducerande\r\ndelen av jordbruket borde ha fått del av dessa\r\npengar. Vi tycker därför att det var fel av\r\nregeringen att komma med det här förslaget, och\r\ndet är fel om riksdagen beslutar att bifalla det.</pre><pre>Anf. 35 ÅKE SELBERG (s):</pre><pre>Herr talman! Det kommer naturligtvis en\r\nsluträkning när det gäller trädgårdsnäringen.\r\nEftersom arielen inte var spikad från början måste\r\nman någon gång justera beloppet efter vad som\r\nkommer att gå åt. Den åtgärd som man nu vidtar är\r\ndärför ganska naturlig.</pre><pre>Lennart Brunander påstår att det här inte har\r\nnågon betydelse för miljön. 200 milj.kr. är kanske\r\ninte så mycket pengar. Med den miljösituation som\r\nvi nu befinner oss i behöver vi varenda liten detalj\r\nför att förbättra. En sak är säker -- läget är mycket\r\nbekymmersamt.</pre><pre>Lennart Brunander tog upp frågan om\r\ngränsskyddssänkningen i sin replik. Ni måste i dag\r\nvara mycket besvikna över den redovisning som\r\njordbruksverket har gjort. Ni fick definitivt inte rätt\r\nnär det gäller vilka konsekvenser det här skulle få.</pre><pre>Man kan väl konstatera att ni blir ganska skraja när\r\nspannmålsproducenterna trycker och går dem till\r\nmötes. Det får ske -- i det här fallet -- på\r\nanimalieproducenternas bekostnad. De har minst\r\nlika stora problem. Det hade varit betydligt bättre\r\natt använda dessa 200 milj.kr. till kobidraget eller\r\nlåta dem vara kvar.</pre><pre>Anf. 36 LENNART BRUNANDER (c):</pre><pre>Herr talman! Nu säger Åke Selberg att vi har\r\nmycket stora miljöproblem. Det har vi. Vi försökte\r\npåtala det när socialdemokraterna lade fram ett\r\nmiljöförslag förra våren. Då var det emellertid ett\r\nannat ljud i skällan. Då fanns inte dessa problem i\r\nsamma utsträckning, utan då hade man vidtagit alla\r\nde åtgärder som rimligtvis kunde vidtas.</pre><pre>Ert resonemang om att behålla\r\nprisregleringsavgiften, Annika Åhnberg och Åke\r\nSelberg, är egentligen bara ett sätt att resonera för\r\natt behålla avgiften. Man använder ett motiv för att\r\nhöja avgiften, nämligen att man behöver pengar till\r\nen viss sak. När man väl har höjt avgiften och den\r\nskall tas bort, säger man att den inte kan tas bort\r\neftersom det kommer att innebära att det kommer\r\natt köpas mer av dessa produkter. Man skall\r\nanvända samma motiv både när man skall höja och\r\nsänka, annars blir det bara fråga om höjningar. Det\r\nhär resonemanget kan föras hur långt som helst.</pre><pre>Visst skulle man kunna använda 200 miljoner på\r\nnågot annat sätt, men nu har man gjort den här\r\navvägningen. Jag vill säga till både Annika\r\nÅhnberg och Åke Selberg att det inte bara är\r\nspannmålsproducenterna som använder\r\nhandelsgödsel. Det gör även\r\nanimalieproducenterna. Vem som använder mest\r\nkan diskuteras, men båda grupperna använder det,\r\noch båda grupperna får nytta av sänkningen, om\r\nman skall se det ur den synpunkten. Det\r\ngrundläggande är att höjningen kom till för att\r\nfinansiera det här. Det var fel den gången, och\r\ndärför har vi förslagit att det skall tas bort.</pre><pre>Anf. 37 ANNIKA ÅHNBERG (v):</pre><pre>Herr talman! Jag måste tyvärr erkänna att jag inte\r\nriktigt förstod logiken i resonemanget om att höja\r\noch sänka avgifter. Jag tycker dock att logiken i det\r\nmera marknadsmässiga resonemanget är tämligen\r\nuppenbar. Om man sänker avgifterna ökar\r\nförmodligen användningen.</pre><pre>I övrigt kan jag bara konstatera att Lennart\r\nBrunander med en viss förkärlek ständigt\r\nåtervänder till att diskutera hur man förhöll sig till\r\nden tidigare regeringen. Det bekräftar bara mina\r\nmisstankar om att centerpartiet inte riktigt har\r\nförstått att det inte längre är ett oppositionsparti\r\nutan faktiskt numera ingår i regeringen och har att\r\nta ansvar för det som regeringen föreslår till\r\nriksdagen.</pre><pre>Anf. 38 LENNART BRUNANDER (c):</pre><pre>Herr talman! Det här med logik är kanske inte\r\nalltid så lätt, men det kommer väl så småningom.\r\nDe framlagda förslagen har tillkommit mot\r\nbakgrund av vad den socialdemokratiska\r\nregeringen inte har gjort under den tid den borde\r\nha gjort det.</pre><pre>Anf. 39 ÅKE SELBERG (s):</pre><pre>Herr talman! Lennart Brunander säger att den\r\nsocialdemokratiska regeringen i samband med\r\nmiljöpropositionen år 1991 inte ansåg att det fanns\r\nmiljöproblem. Jag vill därför rekommendera\r\nLennart Brunander att läsa dels propositionen, dels\r\ndet betänkande som jordbruksutskottet lade fram\r\nvid det tillfället. Detta kan bringa klarhet i hur vi\r\nsåg på dessa problem.</pre><pre>Den utredning jag talade om skulle också\r\nundersöka om vi skulle använda skatteinstrumentet\r\neller på vilket sätt vi skulle handskas med dessa\r\nmiljöavgifter. Det är grannlaga och ganska viktigt\r\natt göra en sådan utredning och att klara ut vilket\r\nsystem man bör använda i de här sammanhangen.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 § Sänkning av mervärdeskatten på vissa varor\r\noch tjänster</pre><pre>Föredrogs</pre><pre>skatteutskottets betänkande</pre><pre>1991/92:SkU5 Sänkning av mervärdeskatten på\r\nvissa varor och tjänster (prop. 1991/92:50).</pre><pre>Anf. 40 BO FORSLUND (s):</pre><pre>Herr talman! Det är bra att regeringen nu fullföljer\r\nde socialdemokratiska förberedelserna för en\r\nsänkning av moms på livsmedel från 25 % till 18 %\r\nfr.o.m. den 1 januari 1992.</pre><pre>Det är också bra att moderaterna och folkpartiet\r\nhar fått ge vika för sitt hårdnackade krav i\r\nvalrörelsen om nej till matmomsen. Så långt\r\nfullföljer man den socialdemokratiska regeringens\r\nkostnadsfinansiering, genom att det övriga\r\nmervärdeskatteuttaget bibehålls vid 25 %. Men\r\nsedan kommer beviset på en lättsinnig och orättvis\r\nekonomisk politik. Man vill nämligen även sänka\r\nskatten på personbefordran, hotelltjänster,\r\ncamping och nöjesanläggningar till 18 %, men man\r\nanger inte hur en skattesänkning på nära 1,5\r\nmiljarder kronor skall finansieras.</pre><pre>Man förväntar sig att det genom skattesänkningen\r\nskall bli skjuts på ekonomin genom att\r\nmänniskorna bättre utnyttjar hotell, camping och\r\nkommunikationer. Herr talman! Så enkelt är det\r\ninte. Det är många andra faktorer som påverkar\r\nmänniskornas konsumtionsbehov.</pre><pre>Samtidigt hotar regeringen Bildt med ännu mer\r\nåtstramning, ännu mer piska för villaägare,\r\nbarnfamiljer och andra breda grupper. Därmed\r\nökar också osäkerheten om framtiden hos just\r\nhushållen. Då minskar efterfrågan ytterligare,\r\nkonsumtion och produktion fortsätter att sjunka,\r\noch tillväxten avstannar. Men löftena till de rika om\r\nskattesänkningar står minsann kvar.</pre><pre>Den borgerliga regeringen lurar sig själv om den\r\ntror att det går att uppnå dynamiska\r\nproduktivitetsökningar med hjälp av\r\nskattesänkningar och genom att uppmuntra privata\r\ninitiativ. Det säger den amerikanske ekonomen\r\nPaul Krugman, som nyligen har fått USAs mycket\r\nprestigefyllda ekonomipris, Clark-medaljen. Han\r\nsäger vidare:</pre><pre>För tio år sedan hade de amerikanska\r\nrepublikanerna ett program som gick ut på att\r\nproduktiviteten skulle förbättras genom sänkta\r\nskatter och minskat statligt ingripande i ekonomin.\r\nProduktivitetsökningen har försämrats.\r\nReallönerna har sjunkit. Den amerikanska\r\nmedelklassen har sämre levnadsstandard i dag än\r\nför tio år sedan.</pre><pre>Herr talman! Moderaterna framställer sig ofta och\r\ngärna som framtidens parti. Nu verkar det i stället\r\nsom om den svenska högern är ute tio år för sent.</pre><pre>Herr talman! Skall det skapas garanti för att en\r\nskattesänkning på livsmedel skall komma\r\nkonsumenterna till del anser vi att en särskild\r\npriskommission bör tillsättas. Det är förvånande att\r\ninte fler partier är beredda att stödja detta förslag.</pre><pre>Ny Demokratis högljudda anslutning till ett sådant\r\nförslag har nu uppenbarligen ersatts av en total\r\nuppslutning och anpassning till högerregeringens\r\npolitik. Förlorare är konsumenterna.</pre><pre>Herr talman! Med det anförda yrkar jag bifall till de\r\nsocialdemokratiska reservationerna till\r\nbetänkandet.</pre><pre>Anf. 41 BERT KARLSSON (nyd):</pre><pre>Herr talman! Jag tappade nästan öronen när jag\r\nlyssnade på föregående talare. Jag blev i\r\nvalrörelsen anklagad för att jag kallade politiker\r\nkrokodiler. Föregående talare kommer definitivt\r\natt av mig i fortsättningen få hederstiteln krokodil,\r\neftersom han tydligen inte har hört något av vad\r\nman från turistnäringen har sagt i den här frågan.</pre><pre>Den höga momsen skulle vara en tillgång för staten,\r\nman skulle få in pengar. Alla vet ju resultatet. Man\r\nsade också att folk skulle få mer pengar, eftersom\r\nskatterna hade blivit lägre. Vad använder då\r\nmänniskor pengarna till? Jo, de åker till andra\r\nländer.</pre><pre>Alla siffror som i dag finns visar på att detta är\r\nfullständig idioti. Jag tänkte här redovisa några\r\nsiffror, eftersom det finns så mycket siffror.\r\nNaturligtvis är siffror också tröttande, men jag kan\r\ninte låta bli att ändå redovisa dem. Siffrorna är i och\r\nför sig kända, men ingen tycks bry sig om dem.\r\nSiffrorna är hela tiden negativa.</pre><pre>Turistnäringen är faktiskt världens största, men i\r\nSverige tycker man tydligen inte att branschen är\r\nvärd någonting. Turistnäringen i världen har gått\r\nfram ca 30 % under de senaste åren, men i Sverige\r\när det precis tvärtom.</pre><pre>Jag skall redovisa några siffror som visar\r\nförändringar i volym och omsättning sedan 1989.\r\nAlltihop är fråga om minussiffror -- volym och\r\nomsättning har alltså gått ned:</pre><pre>Hotell 15 %, stugbyar 20%, vandrarhem 10 %,\r\ncamping 28 %, restaurang 30 %, inrikesflyg 20 %,\r\ntåg 11 % och temaparker 17 %.</pre><pre>Totalt ca 40 000 jobb har försvunnit inom\r\nturistnäringen.</pre><pre>Detta med turistnäringen är litet komplicerat, och\r\näven föregående talare blandade ihop det. Han\r\npåstod att nöjesanläggningar skulle få sänkt moms,\r\nmen det är inte sant. Motorn i turismen får ingen\r\nsänkning av momsen.</pre><pre>Jag vill jämföra detta med ett ingrepp på en lastbil\r\nsom inte fungerar. Om man skulle börja reparera\r\nflaket och strunta i motorn tror jag inte att bilen\r\nskulle gå speciellt bra. Men det är precis det som\r\när tanken i det momsförslag som ligger. Man skall\r\nsänka momsen för hotell och restauranger och\r\ndessutom för persontransporter när det gäller buss\r\noch tåg men inte för bil, och man skall inte heller\r\nsänka momsen för temaparker. Man bryr sig över\r\nhuvud taget inte om det som är själva motorn i hela\r\nturistnäringen.</pre><pre>Jag skulle vilja veta vilka hotell och restauranger\r\nsom är så starka att de kan locka turister till olika\r\nområden i Sverige. Turistnäringen är ofta förlagd\r\ntill glesbygd, på Gotland, Öland, osv. Det är alltså\r\nfråga om en glesbygdsindustri, och svårigheter\r\ninom näringen slår därför mycket hårdare. Det är\r\nofta kvinnor och ungdomar som jobbar inom dessa\r\nsysselsättningar. Man vet dessutom att det är\r\nmycket kostsamt att skapa ett nytt arbetstillfälle i\r\nglesbygden; det kostar uppåt 0,5 milj.kr. Men ändå\r\när det ingen som bryr sig om detta, ändå säger\r\nregeringen att man skall skapa nya arbetstillfällen,\r\noch man öser in pengar via AMS. Sanningen i fråga\r\nom turistnäringen är ju att staten visserligen har fått\r\nin 2 miljarder mer netto, men man har fått\r\narbetslösheten, som är en mycket högre kostnad.\r\nMan har också fått tusentals konkurser, som har\r\nkostat garantilöner -- det är det ingen som tänker\r\npå.</pre><pre>Det är ganska fantastiskt att läsa statistik över hur\r\ndet för närvarande ser ut. Fritidsresor med\r\növernattningar i Sverige har gått ner från 1989 till i\r\ndag med 33 %. Till utlandet har resorna ökat med\r\n33 %. Två populära turistmål är Finland och\r\nDanmark, med dagsturer på färjor och liknande.\r\nDe resorna har på ett år gått upp med 90 %. Det\r\nsäger väl allt om vad folk gör med sina pengar i dag.\r\nDe turistar inte i Sverige, utan i andra länder.</pre><pre>Politikerna sade att det var vädrets fel och\r\nturistnäringens eget fel, då den var negativ, att folk\r\nåkte någon annanstans. Men det skulle väl vara\r\nunderligt om turistnäringen inte kunde beskriva sin\r\negen bransch. När den är i kris måste politikerna få\r\nveta det. Detta gjordes också innan momsen\r\nhöjdes, men det var ingen som lyssnade, ingen som\r\nbrydde sig. Man sade att momsen skulle vara lika\r\nför alla, och ändå gjordes undantag för både\r\nfolkparker och cirkus, av någon oförklarlig\r\nanledning.</pre><pre>Det här håller naturligtvis inte när vi ser statistiken\r\nfrån Danmark och Norge, där turismen har ökat\r\nmed 10 %. De hade samma väder och samma\r\nekonomiska klimat som vi. Det är alltså inte\r\norsaken, det kan jag garantera.</pre><pre>Det finns hur mycket negativt som helst att säga om\r\nvad momsen har åstadkommit för turistnäringen.\r\nDet går att rabbla hur mycket siffror som helst. Det\r\nfinns inga plussiffror i branschen i dag, utan det är\r\nen gigantisk minusaffär och behöver inte\r\nfinansieras ens om momsen tas bort helt.</pre><pre>Jag skulle vilja fråga Gyllenhammar och de andra\r\ndirektörerna i svensk industri om de skulle klara\r\nlöneökningar på 70 %. I turistbranschen ökade\r\nnämligen kostnaderna med 70 % på ett år. Det finns\r\ningen som klarar det.</pre><pre>Det är också ganska intressant att veta vad\r\nborgerligheten gör i kommuner som Göteborg,\r\nNorrköping m.fl., där parkerna är kommunala\r\nstiftelser som får underskottsbidrag varje år. Borås\r\nfick 10 miljoner i år, och Malmö fick 30 miljoner\r\nförra året. Liseberg gick 15 miljoner back i år, och\r\nalla de andra parkerna visar minus.</pre><pre>Då är frågan: Kommer man att sätta Liseberg,\r\nKolmården, Skansen, Furuvik och de andra\r\nparkerna i konkurs? Hur kommer man att göra?\r\nNej, det blir naturligtvis skattemedel även där. Man\r\nanvänder både AMS och skattemedel och alla\r\nandra åtgärder för att täppa till de hål som det blir\r\nnär man för en så idiotisk politik som den här.</pre><pre>Irland har visat att det finns möjligheter. Där\r\nändrade man de här dumheterna, och på tre år\r\nfördubblade man sin turism. Man sänkte helt enkelt\r\nkostnadsläget. Irland var, som Sverige, nästan\r\nvärldsrekordhållare i kostnader. Vi har världens\r\nhögsta skatter i turistnäringen. Vi har också\r\nvärldens högsta bensinskatter. Många säger att det\r\när Italien som har det, men det är inte sant, för\r\nItalien lämnar nämligen tillbaka pengarna till\r\nturisterna.</pre><pre>Jag såg en annan intressant sak i dag. Svensk turism\r\nfår subventionera utlandschartern med hundratals\r\nmiljoner kronor. De som kämpar för att behålla\r\nsvenskarna i landet och för att locka hit utländska\r\nturister betalar i år in 680 milj.kr. i moms för\r\ncharterturismen och utlandsresandet, som får\r\ntillbaka 1,4 miljarder kronor av staten i återbetald\r\nmoms.</pre><pre>Detta är den nya skattereformens\r\nhäpnadsväckande effekter, som har uppstått sedan\r\nutlandschartern jämställts med export. Det är inget\r\nannat än en gigantisk baklängesaffär. Vid årsskiftet\r\nbelades alla företag som sysslar med utlandsresor\r\nmed moms och jämställdes med andra\r\nexportföretag. Detta innebär i praktiken att\r\nföretagen betalar moms på sina inkomster men\r\nockså att de kan lyfta moms på sina utgifter.\r\nFörsäljningen av utlandsresorna är således momsfri\r\nsamtidigt som företagen kan lyfta moms på sina\r\nutgifter för verksamheten i Sverige. Samtidigt får\r\nallt turism i Sverige, dvs. resor, hotell, restauranger\r\noch liftar, betala moms. För resenäringen uppstår\r\ndå det delikata förhållandet att de företag som\r\ntransporterar folk inom Sverige får betala moms,\r\nmedan trafiken ut över gränserna är momsfri.</pre><pre>Med andra ord: Svensk inhemsk turism, som sliter\r\nför att behålla gästerna på hemmaplan och locka hit\r\nutländska gäster, får i princip subventionera\r\nutlandschartern, som gör allt för att skicka svenskar\r\nutomlands. Dessutom fanns det ett förslag om att\r\nhelt slopa charterskatten, och det säger väl allt om\r\nvilken status turistnäringen har i landet.</pre><pre>När nu Disney och andra kommer att dra i gång i\r\nparker i Europa och Sverige har detta\r\nkostnadsläge, tror jag inte att det blir speciellt\r\nmånga turister kvar här.</pre><pre>Det är djärvt av folkpartiet att våga stå för den här\r\nvansinniga politiken. Det är nämligen folkpartiet\r\nsom på detta sätt vill straffa bl.a. Bert Karlsson,\r\nsom råkar driva en temapark -- den skall inte ha\r\nlägre moms. Tydligen skall hela branschen straffas\r\ni det smutsiga politiska spel som pågår. Det säger\r\nallt.</pre><pre>Därför yrkar jag att vår remiss här anammas.</pre><pre>Anf. 42 BO FORSLUND (s) replik:</pre><pre>Herr talman! Eftersom jag av Bert Karlsson blev\r\nbeskylld för att vara en krokodil, kan jag replikera\r\nmed att kalla honom för struts, som stoppar\r\nhuvudet i under marken.</pre><pre>Även om Bert Karlsson påstår att en så kraftig\r\nmomssänkning som Ny Demokrati har föreslagit,\r\npå mer än 4 miljarder, icke kommer att föranleda\r\nkostnader för statskassan så faller det givetvis på sin\r\norimlighet. Det är ingen som kan bevisa ökade\r\nintäkter, åtminstone inte på nämnvärd nivå.</pre><pre>Vi socialdemokrater har ett ekonomiskt ansvar,\r\näven i opposition. Våra utgifter skall finansieras --\r\ndet är en hederskod för oss socialdemokrater. Det\r\nvore klädsamt om Ny Demokratis representant\r\nockså kunde känna samma ansvar.</pre><pre>Det är självfallet många faktorer som påverkar en\r\nviss nedgång i turistnäringen -- det kan inte\r\nförnekas. Människor upplever i dag ett större\r\nkrismedvetande än någonsin tidigare. Vi befinner\r\noss i en djup konjunktursvacka. Vi har en för\r\nsvenska förhållanden mycket hög arbetslöshet, och\r\nvi har fler nedläggningar och varsel än vi haft sedan\r\n50-talet. Osäkerheten inför morgondagen om hur\r\ndet blir med jobben är allt större.</pre><pre>Detta löser man inte genom att sänka momsen på\r\nhotell- och restaurangtjänster. I en osäker tid avstår\r\nman från extravaganser, Bert Karlsson.</pre><pre>Sedan kan man på goda grunder påstå att vi under\r\n80-talets goda år ändock har fått uppleva en\r\növeretablering inom hotellbranschen och\r\nstugbyarna. Man har med andra ord tillskapat en\r\nför stor kostym, och det är detta vi i dag får uppleva\r\noch se konsekvenserna av. Skyll inte allt på\r\nturistmomsen, Bert Karlsson!</pre><pre>Anf. 43  BERT KARLSSON (nyd) replik:</pre><pre>Herr talman! Såvitt jag har förstått är det tydligen\r\nväldigt svårt att nå ut med information. Jag förstår\r\natt socialdemokraterna, som väl knappast har drivit\r\nett företag, inser det här med dynamiska effekter.\r\nDet finns en ekonom på Nordbanken. Tala med\r\nhonom, så klarar han nog finansieringen, även åt\r\ner! Han heter förresten Nils Lundgren, och han tror\r\nockså på dynamiska effekter. Var och en som har\r\ndrivit ett företag inser att om man sänker sina priser\r\ntill rätt nivå, får man också köpare.</pre><pre>Vi vet att folk i Sverige har det sämre, och det är\r\nsjälvklart att man väljer det billigaste alternativet,\r\nmen det billigaste alternativet finns inte i Sverige.\r\nDet börjar bli likadant när det gäller livsmedel.\r\nFrån hela södra Sverige åker man i dag till\r\nDanmark. Man kombinerar en turistresa med\r\ninköp av livsmedel, för även i fråga om livsmedel är\r\ndifferenserna väldigt stora. En familj kan på så sätt\r\nspara 30 000 kr. under ett år.</pre><pre>Vi har ett oerhört högt kostnadsläge. Att parkera\r\nbilen på Arlanda kostar för en vecka lika mycket\r\nsom det kostar att under samma tid hyra en bil på\r\nCypern. Det säger allt om kostnadsläget i Sverige.\r\nNi förstår ju själva att valet inte är speciellt svårt.</pre><pre>En annan del av turismen utgörs av konferenser.\r\nDet förläggs i dag mycket få konferenser i Sverige.\r\nDetta borde ni i era socialdemokriska\r\norganisationer väl känna till, för ni förlägger era\r\nkonferenser ofta till Danmark och andra länder.\r\nFör att rädda den här delen av turistnäringen, vill\r\njag påstå att den enda möjligheten är nog att att\r\nstoppa företagens avdragsrätt. Jag ser tyvärr ingen\r\nannan möjlighet.</pre><pre>På vartenda statligt företag förlägger man i dag sin\r\nkonferensverksamhet till andra länder. Varför? Jo,\r\nför att det är så mycket billigare. Kom sedan inte\r\noch säg att det enbart är krisen som styr det här!\r\nNär man späder på det som är negativt, blir det\r\nsjälvfallet ett bakslag. Det medger jag. Men vad\r\nskall man göra när man befinner sig i verkligheten\r\noch ser dessa siffror? Man måste i alla fall\r\nprotestera. Jag vet att protester också skapar\r\nnegativism, men man måste ändra på detta. Enda\r\nmöjligheten är just att vi börjar bli positiva i\r\nSverige, och med politisk hjälp kan vi bli det.</pre><pre>Anf. 44  BO FORSLUND (s) replik:</pre><pre>Herr talman! Jag vill till sist säga till Bert Karlsson\r\natt jag inte har något egetintresse att försvara. Men\r\ntill skillnad från Bert Karlsson känner jag ett\r\nmycket starkt samhällsekonomiskt intresse.</pre><pre>Anf. 45  LARS BÄCKSTRÖM (v):</pre><pre>Herr talman! På grundval av detta betänkande skall\r\nriksdagen besluta om att sänka mervärdeskatten på\r\nvissa varor och tjänster, framför allt\r\nmervärdeskatten på mat.Vi i vänsterpartiet ser\r\ndetta som en glädjande dag. Bort med moms på\r\nmaten är ett krav som vi formulerade för över två\r\ndecennier sedan. Det här är så att säga en seger för\r\nvänsterpartiet, men framför allt en seger för\r\nkonsumenterna. Det är en seger som visar att det\r\nlönar sig att bedriva opinionsarbete bland\r\nallmänheten. Detta krav hade naturligtvis inte\r\nvunnit riksdagens bifall, om det enbart hade varit\r\nvänsterpartiet som drivit frågan. Jag tror att kds var\r\ndet parti som först anslöt sig till kravet bort med\r\nmatmomsen. I takt med att allt större grupper drivit\r\ndetta krav har allt fler partier insett att det är ett\r\nriktigt krav. Det riksdagsparti som först anslöt sig\r\ntill vänsterpartiets förslag var centerpartiet.</pre><pre>Jag har varit ganska säker på att vi någon gång\r\nskulle få igenom vårt krav. Det var en fråga om tid,\r\ninte om utan när. Men jag måste erkänna att jag\r\naldrig någonsin trodde att vi skulle få med oss\r\nmoderata samlingspartiet. Det trodde jag inte ens\r\nden dag i våras då socialdemokraterna svängde\r\n180°. Vi hade en debatt här i kammaren, där\r\nföreträdare för folkpartiet gick till attack mot\r\nförslaget med moderata samlingspartiets tysta bifall\r\noch skriftliga stöd i utskottsbetänkandet. Sedan\r\nuppstod den knepiga men glädjande situationen att\r\nden proposition som innehåller förslag om sänkt\r\nmoms på mat är undertecknad av en biträdande\r\nfinansminister från moderata samlingspartiet under\r\nden tid då Anne Wibble från folkpartiet är\r\nfinansminister. Detta är ju fantastiskt. De som\r\nhårdast och längst var emot förslaget lägger nu fram\r\ndet på riksdagens bord -- förvisso en politisk\r\nparadox, men inte desto mindre glädjande.</pre><pre>Detta innebär ett genombrott, inte bara för\r\nprincipen om differentierad mervärdesbeskattning,\r\nutan också ett genombrott för principen om att man\r\nskall lägga fördelningspolitiska aspekter på alla\r\ndelar av det sammantagna skatteuttaget. Det är\r\nriktigt att ett skattesystem skall vara rakt och\r\nenkelt. Skattesystemet skall gynna tillväxten i\r\nekonomin, för utan tillväxt kommer sådana\r\ndemonstrationer av den typ som vi har sett i dag, en\r\ndemonstration genomförd av byggnadsarbetare, att\r\nmångdubblas. Utan tillväxt kommer antalet\r\ndemonstrationer som organiseras av företag som\r\narbetar mot löntagarfonder att bli tre och fyra\r\ngånger så stort, om inte arbetslösheten kan\r\nbemästras. Så kommer det att bli.</pre><pre>Men det är inte tillväxthämmande att sänka\r\nmomsen på mat. Om det så att säga vore bromsen\r\nför tillväxt, skulle det inte förekomma någon\r\ntillväxt någonstans i Europa. Så gott som alla länder\r\ni Europa har lägre moms på maten. Vi kan ha\r\ntillväxt och samtidigt driva fördelningspolitik, för\r\ndet finns inget motsatsförhållande mellan tillväxt\r\noch fördelningspolitik, vilket ledamoten Forslund\r\ntidigare tog upp.</pre><pre>Bert Karlsson i NY Demokrati har rätt i att det\r\nfinns en metod som kan sätta fart på varje näring,\r\noch visst blir det fart på turistnäringen om man\r\nsänker skatten eller gör den till noll för allt som kan\r\nkallas turism. Jag har sagt det förr här i kammaren,\r\natt om man kommer till en kall fjällstuga och slår\r\nsönder möblerna för att elda upp dem, får man det\r\nvarmt och mysigt i stugan, men efter en stund blir\r\ndet ack så kallt i fjällstugorna när man har eldat upp\r\nalla möbler. Därför skall skattesänkningar i alla\r\nlägen alltid finansieras, såvida man inte tycker att\r\ndet är bra att öka budgetunderskottet. Men om\r\nbudgetunderskottet ökas, blir det sådana\r\nräntechocker som vi nyligen har utsatts för, och det\r\nom något är tillväxthämmande. Att behöva betala\r\nräntor på kapitaltjänst på uppemot 18--20 % är en\r\ndefinitiv spik i likkistan för turistnäringen.\r\nFinländarna gav upp när räntorna i Finland nådde\r\n30 %. Det finns ingen attraktionsanläggnbing i\r\nvärlden som klarar att betala räntor på 30 %.\r\nDärför är balansen i samhällsekonomin alltid av\r\noundgänglig vikt.</pre><pre>Detta om turistmomsen. Det har här förts en debatt\r\nmellan två ledamöter. Jag tycker att det är litet synd\r\natt kalla varandra för krokodiler och strutsar.\r\nSådana svängningar är att beklaga. Jag vill inte\r\nlikna vare sig mig själv eller någon annan ledamot\r\nvid något djur. Det skulle möjligtvis gå att likna Ny\r\nDemokratis politik vid skvadern, för något sådant\r\ndjur finns ju inte.</pre><pre>Jag tycker att vi skall behandla frågorna på ett\r\nsådant sätt att vi diskuterar verkligheten och inte\r\nföreteelser som inte existerar. De per petuum\r\nmobile-skattesänkningar som finansierar sig själva\r\när skvaderliknande djur i den politiska hagen. De\r\nexisterar icke.</pre><pre>Det är dock sant att turistnäringen har problem.\r\nMen vad beror problemen på? I slutet av 80-talet\r\nhade vi statistiskt sett en överhettning i ekonomin.\r\nInom hotell- och restaurangbranschen ökar man\r\nsysselsättningen med 30 % mellan 1985--1989 --\r\nlångt mer än i den kommunala sektorn. Den statliga\r\nsektorn stod still. Privata tjänster växte snabbast\r\nunder 80-talets överhettning. Man tog resurser från\r\nindustrin och förde över dem till den privata\r\ntjänstesektorn. Det var inte nyttigt för den svenska\r\nindustrin.</pre><pre>I min hemstad Uddevalla, en stad på över 40 000\r\ninvånare, byggde man tre lyxhotell. Vem skulle bo\r\ni dessa hotell. Jo, det var spekulationsbyggen. Det\r\nvar ingen som skulle bo i dem. Man skulle\r\ntillgodogöra sig stigande förväntansvärden genom\r\nfastighetsspekulation. Jag är glad när den\r\nverksamheten bromsas upp. I morse ringde jag till\r\nhotellen här i Stockholm för att ta reda på vad det\r\nkostar att bo på hotell -- ifall man skulle tröttna på\r\nsitt enkla tjänsterum här i riksdagen. Vi,\r\nriksdagsledamöter, kan få bättre bostäder strax\r\nintill. Hotell Sheraton tar 1 850r. för ett enkelrum.\r\nJag frågade: Nu när vi sänker turistmomsen, sänker\r\nni då priset? Svaret blev: Ja, med ett par tior.</pre><pre>Jag hörde en anekdot en gång av en komediant i\r\nTV. Han sade: Jag var i Stockholm och skulle bo.\r\nOch då frågade jag: Vad kostar det här rummet? De\r\nsade: 1 800 kr. Och jag sade: Men snälla damen,\r\n1 800 kr. per månad för ett så litet rum. Men det var\r\nper natt. Då är det klart att man inte får turister. Så\r\nmycket kan ju ingen människa betala utom företag,\r\nmen de drar å andra sidan av momsen.</pre><pre>Vi har dock problem i vissa områden, och det kan\r\nvara bra psykologiskt sett och kostnadseffektivt att\r\ngöra en smärre justering av hotellmomsen. Jag tror\r\nframför allt att det bland näringens företrädare\r\nligger på det psykologiska planet att de har gripits\r\nav den nattsvarta pessimismen. Vi i vänsterpartiet\r\nstöder en smärre nedjustering. Vi skall dock veta\r\natt Danmark nu höjt sin moms till 25 %, så nu\r\n''väller'' väl turistströmmen tillbaka från Danmark,\r\noch danskarna kommer väl att ''välla'' in i Sverige.\r\nVi kommer ner runt 18 %, medan dansken har\r\n25 %. De har nämligen samma generella moms på\r\nallting i Danmark, som bekant.</pre><pre>Vi i vänterpartiet har sagt att vi behöver arbeta\r\nvidare med att sänka mervärdeskatten. Hur snabbt\r\ndet kan ske beror emellertid på det statsfinansiella\r\nutrymmet. Regeringspartierna säger att en EG-\r\nanslutning kräver att man sänker den svenska\r\nmervärdesbeskattningen. Det är den ståndpunkt\r\nsom drivs framför allt av moderata samlingspartiet\r\noch vissa mycket fundamentalistiska EG-\r\nmotståndare. De är de enda som står för denna\r\nståndpunkt. I utskottets betänkande står det ändå\r\natt det förhåller sig på det sättet. Madam Scriviner,\r\nkommissionär för skattefrågor, säger att det inte är\r\npå det sättet.</pre><pre>Danmark som är med i EG höjer sin moms för att\r\nunderlätta harmoniseringen med EG. Moderata\r\nsamlingspartiet och skatteutskottets majoritet\r\nsäger att momsen måste sänkas. Vem har rätt,\r\nmåntro? Danmarks regering under moderat\r\nledning eller Sveriges regering under moderat\r\nledning? Jag tror att danskarna har större insikter i\r\nfrågan eftersom de faktiskt är med i EG och\r\ntroligtvis bäst känner till förhållandena inom EG.</pre><pre>Skatteutskottets majoritet säger vidare att det\r\nframgår att ''en svensk EG-anslutning bl.a. kräver\r\nen betydande sänkning av den generella\r\nmervärdeskatten''. Skatteutskottet skriver vidare\r\natt ''det nu inte är meningsfullt att uttala sig om\r\nsänkningarna bör vara generella eller selektiva''.\r\nJag tror att det har sluntit i logiken. Man är överens\r\nom att det krävs en generell sänkning, men om den\r\ngenerella sänkningen skall vara selektiv eller inte\r\nvet man inte. Är det inte fantastiskt, en generell\r\nsänkning som kan vara selektiv. Detta är en skvader\r\nmed vilken man syftar att dölja de borgligas\r\noenighet. Det är inte meningsfullt att upprätthålla\r\nskvadrar i politiken eftersom de inte finns. Man bör\r\ngöra upp i regeringen om hur man skall ha det om\r\nman vill komma frammåt.</pre><pre>Herr talman! Jag vill yrka bifall till vänsterpartiets\r\nredovisade meningsyttring beträffande mom. 2 och\r\nmom. 7 i utskottets hemställan samt till\r\nreservationerna 1, mom.3, och 4, mom. 8.</pre><pre>Anf. 46  KARL-GÖSTA SVENSON (m):</pre><pre>Herr talman! Den ekonomiska stagnationen måste\r\nbrytas och grunden läggas för en ny period av\r\ntillväxt, företagande och utveckling i Sverige.</pre><pre>Skattepolitiken inriktas därför på en successiv\r\nsänkning av skattetrycket.</pre><pre>Det skatteutskottsbetänkande som är föremål för\r\ndagens debatt är således en följd av den\r\ntillväxtfrämjande politik som regeringen på ett\r\nkraftfullt sätt bedriver. Jag är glad över att Lars\r\nBäckström även står bakom en tillväxtfrämjande\r\npolitik för att skapa bättre förutsättningar i vårt\r\nland.</pre><pre>Momsen på livsmedel, hotell- och\r\nrestaurangtjänster samt personbefordran sänks\r\nmed sammanlagt ca 10 miljarder kronor. Det\r\ninnebär för en normalfamilj med två vuxna och två\r\nbarn en kostnadssänkning för hushållet på ca\r\n3 000 kr. om året.</pre><pre>Som ett led i finansieringen av denna\r\nskattesänkning bibehålls den nuvarande\r\nmervärdeskattenivån avseende övriga varor och\r\ntjänster. Jag vill samtidigt till Bo Forslund säga att\r\nförslagen som i dag ligger på riksdagens bord när\r\ndet gäller de här skattesänkningarna är\r\ntotalfinansierade. Det finns alltså inga avigsidor i\r\ndet avseendet.</pre><pre>Den av socialdemokraterna genomförda höjningen\r\nav momsen avseende hotell- och restaurangtjänster\r\nfrån 12,87 % till 25 % samt införandet av\r\nskatteplikt avseende personbefordran, camping\r\noch liftverksamhet har inneburit väsentligt ökade\r\nkostnader för att rusta i Sverige. Det kan vi klart\r\nkonstatera.</pre><pre>Den svenska turistnäringen har således fått svårare\r\natt hävda sig i konkurrensen med andra länder. I\r\nEuropa är det mycket vanligt med differentierade\r\nskatter på hotell- och restaurangtjänster. För resor\r\ngäller en lägre skattesats i flera länder i Europa.\r\nSkidliftverksamhet mervärdebeskattas över huvud\r\ntaget inte i Norge, Finland, Frankrike m.fl. länder\r\nmed vilka Sverige konkurrerar om vinterturismen.</pre><pre>Den föreslagna kraftiga sänkningen av den s.k.\r\nturistmomsen kommer näringen väl till del. Nu\r\ngäller det att man från näringens sida tar tillfället i\r\nakt så att marknadsföringen får en positiv\r\nmarkering på de kostnadssänkande\r\nskattesänkningar som genomförs och som ger\r\nbranschen bättre konkurrensmöjligheter. Det är\r\nden nya borgerliga regeringen som skapar dessa\r\nförutsättningar, och det är ett exempel på vad vi\r\nmenar med en tillväxtfrämjande ekonomiskt\r\npolitik.</pre><pre>I kombination med en sänkning av\r\narbetsgivaravgifterna i stora delar av Norrlands\r\ninland, som arbetsmarknadsministern i enlighet\r\nmed regeringsförklaringen har aviserat skall\r\nkomma i budgetspropositionen, kommer den\r\nsvenska vinterturismen att få del av omfattande\r\nstimulanser som skapar möjlighet till ökad tillväxt.</pre><pre>Regeringen har dessutom aviserat en redovisning\r\nav riktlinjerna för en Europaanpassning av\r\nskatterna. Det är enligt regeringen och\r\nutskottsmajoriteten nödvändigt att en betydande\r\nsänkning av den generella mervärdeskatten måste\r\nske inför den svenska EG-anslutningen. Jag\r\nåterkommer gärna i replik till Lars Bäckström med\r\ndiskussion om Danmark i dessa frågor.</pre><pre>Det är också helt nödvändigt att regeringen följer\r\nutvecklingen inom turistområdet. Det är självklart\r\npå det sättet att regeringens målsättning är att den\r\nsvenska mervärdeskattenivån inte får vara\r\nkonkurrenshämmande vid vårt inträde i den\r\neuropeiska gemenskapen.</pre><pre>För att öka trovärdigheten till den svenska\r\nekonominska politiken krävs en stram\r\nfinanspolitik. Det ställer krav på att\r\nskattesänkningar finansieras fullt ut. Det\r\nnuvarande budgetläget ger inte utrymme för en\r\nstörre sänkning av turistmomsen.</pre><pre>Förutom den föreslagna sänkningen av livsmedels-\r\noch turistmoms föreslår utskottet att momsen på\r\nvissa laboratorietjänster avseende film och\r\nförvaltning av värdepappersfonder undantas från\r\nmoms. Dessutom föreslås att\r\nSjöräddningssällskapet åter får möjlighet att\r\nförvärva sina fartyg med utrustning och tillbehör\r\nskattefritt.</pre><pre>Socialdemokraterna har stelnat i ett gammalt\r\ntänkande. De avvisar samtliga förslag utom\r\nsänkningen av momsen på livsmedel och\r\nrestaurangtjänster.</pre><pre>Det är beklämmande att socialdemokraterna inte\r\nvill inse att höjningen av skattetrycket under det\r\nsocialdemokratiska regeringsinnehavet har bidragit\r\ntill den negativa utveckling som turistnäringen har\r\ndrabbats av. Socialdemokraterna försöker i stället\r\natt skylla på de senaste årens väderlek.</pre><pre>Den socialdemokratiska höjningen av\r\nrestaurangmomsen till 25 % har med all\r\nsannolikhet förstört möjligheterna för Sverige att\r\ndifferentiera momsen på restaurangtjänster i\r\nsamband med inträdet i EG. Det är ju nämligen på\r\ndet viset att denna typ av tjänst enligt antagna\r\nbestämmelser i EG skall beskattas enligt den\r\ngenerella momsnivån. De länder som den 1 januari\r\n1991 hade en differentierad moms på\r\nrestaurangtjänster tillåts att även framdeles\r\nbibehålla denna nivå. Som bekant hade Sverige inte\r\ndet, och det är socialdemokraternas förtjänst.</pre><pre>Ny Demokrati och Bert Karlsson gör det lätt för sig\r\noch föreslår skattesänkningar på sammanlagt 4,6\r\nmiljarder kronor utan någon som helst finansiering.\r\nMed en sådan oansvarig budgetpolitik minskar\r\ntrovärdigheten till den ekonomiska politiken. Nya\r\nvalutaproblem blir följden. Räntenivån stiger.\r\nTillväxten sjunker. Arbetslösheten ökar.\r\nTuristnäringen liksom andra näringar kommer att\r\ntillhöra förlorarna på en sådan politik.</pre><pre>Efter att jag har hört Bert Karlsson här måste jag\r\nfråga om han företräder Ny Demokrati eller ett\r\nvisst företag i Skara. Hans replikomgång med Bo\r\nForslund bekräftar ju att han snarare företräder sitt\r\neget företag i Skara, eftesom han t.o.m. vill minska\r\nföretagens skatteavdrag, alltså höja skatterna, öka\r\nkrånglet och reglera för att åstadkomma en\r\nförbättring i stället för att konkurrera på lika\r\nvillkor. Men det är på samma sätt med villkoren i\r\növrigt, nämligen att det är sänkta skatter som har\r\nstor betydelse i detta avseende.</pre><pre>Jag vill återigen peka på vikten av att föreslagna\r\nskattesänkningar finansieras med minskade statliga\r\nutgifter. För Sveriges bästa krävs den ansvarsfulla\r\nbudgetpolitik som regeringen bedriver, vilket\r\nbetyder att alla skattesänkningar finansieras.</pre><pre>Herr talman! Utskottet har förutom motioner i\r\nanslutning till propositionens förslag behandlat en\r\nmotion om höjning av alkoholskatten.</pre><pre>Frågan om alkoholbeskattningens utformning har\r\nvarit föremål för utredning. Förslaget har\r\nremissbehandlats. Enligt vad utskottet har\r\ninhämtat är utredningens förslag för närvarande\r\nföremål för övervägande inom regeringskansliet.</pre><pre>En enig utskottsmajoritet förordar därför att\r\nregeringens ställningstagande avvaktas.</pre><pre>Utskottet har också behandlat frågor om\r\nprisövervakning och kontroll, m.m.</pre><pre>Det är enligt utskottets mening viktigt att den lägre\r\nmervärdeskatten kommer konsumenterna till del i\r\nform av en sänkt prisnivå.</pre><pre>Utskottet utgår från att regeringen genom SPK\r\nföljer utvecklingen noggrant i de branscher som\r\nkommer att beröras av sänkt moms och vidtar de\r\nåtgärder som kan anses vara påkallade.</pre><pre>Regeringen har dessutom i propositionen aviserat\r\nförslag om ändringar avseende de problem som rör\r\nutformningen av undantaget från skatteplikt för\r\nsjukvårds- och utbildningstjänster som inte\r\ntillhandahålls direkt till vårdtagare resp. elev. Även\r\nutformningen av vissa andra bestämmelser, t.ex. i\r\nfråga om undantaget från skatteplikt vid upplåtelse\r\nav rätt till fastighet och dess effekter på vissa\r\nupplåtelser inom idrottsområdet liksom den\r\ngenerella skattepliktens effekter vid utarrendering\r\nav t.ex. tandläkarpraktik, kommer att bli föremål\r\nför nya överväganden från regeringens sida.</pre><pre>Eftersom det inte råder fullständig\r\nkonkurrensneutralitet mellan enskilt bedriven\r\nverksamhet inom sjukvård, tandvård, social\r\nomsorg och utbildning och motsvarande\r\nverksamhet i offentlig regi, kommer regeringen\r\näven i detta avseende att återkomma med de förslag\r\nsom erfordras för att skapa konkurrensneutralitet i\r\ndetta avseende.</pre><pre>Herr talman! Med det sagda yrkar jag bifall till\r\nutskottets förslag och avslag på samtliga\r\nreservationer samt på de av Lars Bäckström\r\nframförda yrkandena.</pre><pre>Anf.47  BERT KARLSSON (nyd) replik:</pre><pre>Herr talman! Det är den gamla vanliga visan, att\r\nman blir kritiserad för att vara företagare samtidigt\r\nsom man sitter i riksdagen. Tydligen kan man inte\r\nvara riksdagsman och företagare samtidigt.</pre><pre>Min omsättning motsvarar ungefär 3 %. Jag tycker\r\natt det är litet fel att övriga parker då bestraffas för\r\natt jag råkar äga en sådan. Men jag kan sälja min\r\npark till något kommunalt bolag i morgon om det\r\nfinns någon köpare.</pre><pre>Det talas om att allt skall finansieras. Jag undrar\r\nhur man har tänkt finansiera arbetslösheten och\r\nalla konkurser. Jag har aldrig sett något om detta\r\ni någon budget tidigare. Sådana saker brukar vara\r\nofinansierade.</pre><pre>Beträffande att man skall tävla på lika villkor måste\r\njag säga att vi i Sverige inte ens är i närheten av det.\r\nDenna förutsättning gäller alltså inte i Sverige. Om\r\nman tror det har man inga kunskaper om\r\nförutsättningarna. Det är faktiskt på det sättet att\r\ninte bara jag utan alla parker inkl. hela branschen\r\nhar talat om detta. Det är alltså inte jag som\r\nförsöker tala i egen sak. Det vill jag bestämt hävda.\r\nMen självfallet sitter man ibland på två stolar.</pre><pre>Jag skulle vilja ha svar från regeringen, och\r\nnaturligtvis även från socialdemokraterna som är\r\nansvariga, på varför folkparker och cirkusar är\r\nbefriade från moms. Folkparkerna bedriver ju ofta\r\nverksamhet med dans, underhållning, osv. Och det\r\ngör även nöjesparkerna. Nöjesparkerna har även\r\ncirkus. Men nöjesparkerna får minsann inte dra av\r\nnågon moms, utan de skall betala full moms.\r\nDärför vill jag ha svar på denna fråga.</pre><pre>Beträffande charterresor vill jag säga följande.\r\nSom jag sade stimuleras hela tiden resande till\r\nandra länder. Jag vill göra en jämförelse. Om Volvo\r\nskulle ha moms på sina bilar, medan japanska\r\nToyota inte skulle ha det, kan ni själva förstå vem\r\nsom skulle få sälja bilar. Förhållandet när det gäller\r\nmomsen är ungefär detsamma om man jämför\r\ncharterturismen med den svenska turismen. Jag vill\r\ndärför fråga socialdemokraterna...</pre><pre>Anf. 48  ANDRE VICE TALMANNEN:</pre><pre>Replikrätten gäller Karl-Gösta Svensons\r\nanförande.</pre><pre>Anf. 49  BERT KARLSSON (nyd)replik:</pre><pre>Herr talman! Det som jag tänkte säga har med\r\ncharterturismen att göra, eftersom även\r\nmoderaterna har föreslagit att denna moms skulle\r\ntas bort helt och hållet. Jag undrar hur detta skall\r\nfinansieras.</pre><pre>Anf.50  KARL-GÖSTA SVENSON\r\n(m)replik:</pre><pre>Herr talman! Bert Karlsson, först och främst sänker\r\nregeringen nu turistmomsen med 7 procentenheter.\r\nDet är positivt för Sverige, och det är positivt för\r\nturistnäringen. Då tycker jag att framför allt\r\nnäringen skall ta sig an detta positiva budskap för\r\natt åstadkomma en klar förbättring i landet och för\r\natt kunna konkurrera med bättre villkor.</pre><pre>När det gäller charterresorna är det som Bert\r\nKarlsson säger och som han har läst i någon tidning\r\ni dag, nämligen att man får avdrag för ingående\r\nmoms när man har någon form av export av en\r\ntjänst, men det är inte någon lösning.\r\nCharterresenären konsumerar den tjänst han köper\r\ni utlandet. Och då skall vi inte ha någon\r\nmervärdeskatt på denna prestation i Sverige. Det är\r\nsjälvklart. Om dessa avdragsmöjligheter för det\r\nsvenska företaget skulle begränsas, läggs företaget\r\nbara utanför Sveriges gränser. Sedan har man\r\nförlorat verksamheten över huvud taget i Sverige.\r\nDet är alltså ingen lösning att komma med sådana\r\nidéer.</pre><pre>Charterskatten är EG-ovänlig och måste från\r\ndenna synpunkt avvecklas. Jag trodde att Ny\r\nDemokrati var för ett inträde i EG. Då måste vi\r\nockså anpassa oss till EGs bestämmelser. Då går\r\ndet inte att reglera och begränsa på det sätt som\r\nBert Karlsson har talat om här. Han säger t.o.m. att\r\nvi skall öka skatten för företagsamheten genom att\r\nslopa avdragsrätten för konferenser som hålls på\r\nutländsk ort. Vi måste snarare bedriva en sund\r\nekonomisk politik som skapar tillväxt i Sverige. När\r\nvi har åstadkommit detta kan vi också sänka\r\nskatterna. Det är med sänkta skatter, som\r\ntotalfinansieras genom att de statliga utgifterna\r\nminskas, som vi når framgång med en sund\r\nekonomisk politik som skapar tillväxtfrämjande\r\nåtgärder i Sverige och därmed ger nya jobb,\r\nframför allt i små och medelstora företag.</pre><pre>Anf. 51  BERT KARLSSON (nyd) replik:</pre><pre>Herr talman! Intentionerna beträffande turismen\r\när tydligen väldigt olika. Jag menar att turism\r\nomfattar sådant som parker och andra\r\nnöjesanläggningar. Jag kan inte förstå hur man kan\r\nta med restauranger i det sammanhanget. Ännu\r\nmindre förstår jag varför hotellen skulle tas med\r\nhär.</pre><pre>När det gäller turistnäringen totalt sett måste jag\r\nframhålla det viktiga transportmedel som bilen\r\nfaktiskt är och som man helt glömt i det här\r\nsammanhanget. Tydligen har man helt glömt hur\r\nsvensken turistar.</pre><pre>Fortfarande handlar det om att svenska företag\r\nskall ha samma förutsättningar som konkurrerande\r\nföretag i andra länder har. Så är det ännu inte i\r\nSverige. Det är fantastiskt att höra moderaternas\r\nsnack här. Jag tror att det var den 7 eller 8\r\nseptember, i varje fall var det före den 15\r\nseptember, som Carl Bildt på ett valmöte sade att\r\ndet går att halvera turistmomsen och att det hela\r\nkan finansieras genom dynamiska effekter. Det är\r\nockså fantastiskt att se hur Bengt Westerberg har\r\nlyckats lura även er moderater!</pre><pre>Anf. 52  KARL-GÖSTA SVENSON (m)\r\nreplik:</pre><pre>Herr talman! För de flesta är det nog bekant att\r\nbudgetläget i vårt land är mycket svårt. I nuvarande\r\nsituation är det därför nödvändigt att de\r\nskattesänkningar som skall göras är\r\ntotalfinansierade, för annars får vi samma effekter\r\nsom tidigare under den här perioden. Jag tänker då\r\npå valutautflödet. Dessutom försämras\r\ntrovärdigheten beträffande vår ekonomiska politik.\r\nRäntorna drivs därmed uppåt, och det är en stor\r\nnackdel för utvecklingen av företagsamheten i\r\nSverige. Företagens kostnader ökar. Framför allt\r\nsmå och medelstora företag drabbas oerhört hårt av\r\nen sådan här ryckig politik, som inte skapar\r\ntrovärdighet i omvärlden och som innebär att\r\nräntorna stiger.</pre><pre>En sådan politik betackar vi moderater oss för. Vi\r\nvill i stället ha en tillväxtfrämjande politik, en\r\npolitik som medger skattesänkningar och som\r\ninnebär att nya möjligheter skapas för svenska\r\nföretag i Sverige.</pre><pre>Andre vice talmannen anmälde att Bert Karlsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 53  BO FORSLUND (s)replik:</pre><pre>Herr talman! Karl-Gösta Svenson talar sig varm för\r\nen totalfinansiering -- och så långt är allt bra. Men\r\nKarl-Gösta Svenson lever faktiskt inte som han lär.\r\nHan har i denna kammare lagt fram en rad förslag\r\nom skattesänkningar som inte på något sätt är\r\nfinansierade. Ganska snart kommer det i samband\r\nmed vidarebehandlingen av frågor av detta slag att\r\nframgå hur det förhåller sig.</pre><pre>En sänkning av den s.k. turistmomsen är väl ändå,\r\nKarl-Gösta Svenson, inte särskilt betydelsefull. För\r\nbara någon vecka sedan hotade man -- det här är ju\r\nnågot som man övervägde -- med att propositionen\r\ni denna del skulle dras tillbaka. Givetvis var det\r\nhotet direkt riktat mot Ny Demokrati. Man ville\r\ntvinga Ny Demokrati att acceptera en frysning\r\nbeträffande den barnbidragshöjning som den\r\nsocialdemokratiska regeringen i samband med\r\nskattereformen utlovat skulle gälla från den 1\r\njanuari 1992. I det sammanhanget var vi inte\r\nensamma, Karl-Gösta Svenson! Ni har en\r\nregeringskollega som har ställt sig bakom\r\nskattereformen. Från det partiets sida innebar det\r\nsom sagts ett löfte om en barnbidragshöjning\r\nfr.o.m. den 1 januari 1992.</pre><pre>Det här är ett märkligt spel. Ännu en gång visar ni\r\natt ni är beroende av Ny Demokrati.\r\nFolkpartisterna i denna kammare måste må väldigt\r\ndåligt.</pre><pre>Anf. 54  KARL-GÖSTA SVENSON (m)\r\nreplik:</pre><pre>Herr talman! Budgetläget har försämrats oerhört\r\ndramatiskt under innevarande budgetår.</pre><pre>I våras hörde vi dåvarande finansministern Allan\r\nLarsson här i riksdagen uttala att\r\nbudgetunderskottet det här budgetåret skulle bli 4--\r\n5 miljarder. Nu är det närmare 40 miljarder. I detta\r\nläge är det därför nödvändigt att se till att det blir\r\nminskade utgifter för staten. För att få i gång en\r\ntillväxt i Sverige är det nödvändigt att skatterna\r\nsänks.</pre><pre>Det är ju den socialdemokratiska politiken med\r\nskattehöjningar under 1980-talet och fram till nu\r\nsom har lett till att vi i dagsläget inte har någon\r\ntillväxt alls. Under det socialdemokratiska\r\nregeringsinnehavet var skattetrycket i Sverige det\r\nhögsta i världen. Nu är den nya regeringen på väg\r\natt sänka skatterna för att därmed skapa en ökad\r\ntillväxt i vårt land. Därigenom får alla människor\r\nsom bor och verkar i Sverige nya möjligheter.</pre><pre>Inte minst gäller detta turistverksamheten. Som jag\r\nsade i mitt anförande, Bo Forslund, har den här\r\nnäringens konkurrensmöjligheter klart försämrats i\r\nanslutning till den skattehöjning som\r\nsocialdemokraterna har bidragit till.</pre><pre>Eftersom vi i Sverige konkurrerar med\r\nomvärlden -- där skatterna är betydligt lägre, inte\r\nminst när det gäller turistnäringen -- är det\r\nnödvändigt att även vi, av konkurrensskäl, sänker\r\nskatterna.</pre><pre>Anf. 55  BO FORSLUND (s) replik:</pre><pre>Herr talman! Vi är överens om att budgetläget\r\nförsämras. Ni i den borgerliga regeringen\r\nmedverkar i allra högsta grad till att så sker. Det är\r\ndärför som vi måste vara sparsamma just när det\r\ngäller utgifterna.</pre><pre>Stoppa sänkningar av skatten för de rikaste i\r\nsamhället! För i stället, Karl-Gösta Svenson, en\r\nvettig fördelningspolitik! Det kan Karl-Gösta\r\nSvenson göra genom att se till att det blir en\r\nbarnbidragshöjning.</pre><pre>Anf. 56  KARL-GÖSTA SVENSON (m)\r\nreplik:</pre><pre>Herr talman! Vi är överens, Bo Forslund, om att\r\nman skall vara sparsam med utgifterna. Vi i den nya\r\nregeringen är sparsamma. Men\r\nsocialdemokraterna i opposition tycks inte vara\r\nsärskilt intresserade i det avseendet.</pre><pre>Vi är alltså sparsamma när det gäller utgifterna, och\r\nvi kommer att begränsa dessa. Men samtidigt vill vi\r\nvidta tillväxtfrämjande åtgärder. Det är den bästa\r\nåtgärden när det gäller att möjliggöra en rättvis\r\nfördelning av resurserna. Alla får del av resurserna\r\nom en ökad tillväxt kan åstadkommas. Resurserna\r\nkan ju då fördelas på ett mycket bättre sätt jämfört\r\nmed vad som är möjligt i dagsläget. Nu har vi ju inte\r\nnågon tillväxt alls.</pre><pre>Anf. 57  LARS BÄCKSTRÖM (v) replik:</pre><pre>Herr talman! Det är, Karl-Gösta Svenson, två\r\npunkter som jag skulle vilja ta upp.</pre><pre>Först och främst gäller det vad som sägs i\r\nutskottsbetänkandet på s. 9, nämligen att en EG-\r\nanslutning kräver en sänkning av den generella\r\nmervärdeskatten. Två rader längre ner på samma\r\nsida står det: ''-- -- -- om sänkningarna bör vara\r\ngenerella eller selektiva är det inte meningsfullt att\r\nnu uttala sig om.''</pre><pre>Jag ber Karl-Gösta Svenson att reda ut detta och\r\ntala om för mig hur en generell sänkning kan vara\r\nselektiv. Jag förstår inte det här. Jag tror för övrigt\r\natt det inte är särskilt många av kammarens\r\nledamöter som förstår detta. Jag hoppas att, om nu\r\nKarl-Gösta Svenson inte kan reda ut hur det\r\nförhåller sig, någon företrädare för folkpartiet och\r\ncenterpartiet anmäler sig på talarlistan. Det måste\r\nalltså redas ut hur det går till att sänka generellt\r\nsamtidigt som man sänker selektivt.</pre><pre>Vidare vet jag att Karl-Gösta Svenson har arbetat i\r\nkommittén för indirekta skatter, vilken avvisat\r\nförslag om sänkt matmoms. Jag vet också att Karl-\r\nGösta Svenson stöder framlagda förslag om en\r\nsänkning av matmomsen. Han må ursäkta mig,\r\nmen jag måste säga att jag här anar en s.k.\r\nbrasklapp: Härtill är jag nödd och tvungen. Jag vet\r\natt det inte är fint att antyda någonting sådant. Med\r\ntanke på historien är den misstanken dock rimlig.</pre><pre>Mot denna bakgrund är det högst beklagligt att\r\nutskottets majoritet inte har tillstyrkt motion Sk8\r\nsom vi i vänsterpartiet har väckt. I denna motion\r\nhemställer vi om ett tillkännagivande om att\r\nprisutvecklingen skall följas. Karl-Gösta Svenson\r\nsäger ju att utfallet av en sänkning blir lägre priser.\r\nVissa köpmannaorganisationer har utlovat\r\nprisstopp. Å andra sidan har man ju redan höjt\r\npriserna. Således kan man höja priserna. Det är\r\nhelåret som är intressant.</pre><pre>Jag vill att Karl-Gösta Svenson reder ut detta och\r\ntalar om varför vänsterpartiets yrkande inte skall\r\ngodkännas. Det kan ju hända att ett parti som Ny\r\nDemokrati -- från det hållet sägs det ju att man är\r\nintresserad av riktigt pressade priser och av mer\r\nkonkurrens -- rent av stöder ett yrkande av det här\r\nslaget.</pre><pre>Då skulle regeringen tappa majoritet, och det\r\nskulle regeringen inte tycka om. Jag tror att det\r\nligger i Karl-Gösta Svensons egenintresse att reda\r\nut varför regeringen inte skall få tillkännagivande\r\nom att bedriva hård priskontroll på marknaden.\r\nAnnars kan det hända att jag senare bryter ut\r\nyrkandet från mom. 8 och gör det till ett separat\r\nyrkande. Då kan det hända att socialdemokraterna\r\noch Ny Demokrati stöder ett sådant yrkande. Det\r\nvore olyckligt för regeringen, men lyckligt för mig.</pre><pre>Anf. 58  KARL-GÖSTA SVENSON (m)\r\nreplik:</pre><pre>Herr talman! Jag lovade återkomma till Lars\r\nBäckström när det gäller den generella\r\nmomssänkningen och förhållandet till Danmark.\r\nDanmark har nu höjt sin mervärdeskattenivå till\r\n25 %, alltså densamma som vi har i dag. När den\r\neuropeiska gemenskapen är ett faktum kommer\r\nman i en situation att man förlorar\r\nmarknadsandelar om man inte sänker nivån\r\nåterigen. Tyskland, som Danmark har som sin\r\nnärmaste granne i söder och som är medlem i EG\r\ndär man inte har några gränskontroller mellan\r\nländer från den 1 januari 1993, har en generell nivå\r\npå 15 % och för livsmedel 7 %. Då har det danska\r\nnäringslivet inte särskilt lätt att konkurrera med en\r\nfortsatt nivå på 25 %.</pre><pre>Detsamma gäller Sverige. Vi kan alltså inte ha kvar\r\nen mervärdeskattenivå på 25 % och klara\r\nkonkurrensen gentemot vår omvärld, framför allt\r\nTyskland och andra EG-länder, där momsnivån är\r\nbetydligt lägre. Därför har utskottet den\r\nuppfattningen -- och den delas av regeringen -- att\r\ndet är nödvändigt att sänka den generella momsen.</pre><pre>Jag sade i mitt huvudanförande att det är\r\nnödvändigt att vi i denna specifika diskussion om\r\nturistnäringen ser på utvecklingen och\r\nkonkurrensmöjligheterna även framdeles med\r\ntanke på den nivå som vi nu kommer att fatta beslut\r\nom, alltså 18 %, i förhållande till vad som gäller i\r\nandra länder, framför allt EG-länderna.</pre><pre>Beträffande SPK och ökad konkurrens förutsätter\r\njag att Ny Demokrati delar regeringens uppfattning\r\natt konkurrens är bra, att konkurrens är bra också\r\nför konsumenterna. En ökad konkurrens ger lägre\r\npriser. Vi har en myndighet, statens pris- och\r\nkonkurrensverk, som skall följa effekterna i det\r\nsvenska samhället. Det är självklart att regeringen\r\ndå har möjlighet att följa utvecklingen. Man\r\nbehöver inte tillkännage regeringen detta i något\r\navseende, därför har vi avvisat det förslag som\r\nvänsterpartiet har lagt.</pre><pre>Anf. 59  LARS BÄCKSTRÖM (v) replik:</pre><pre>Herr talman! Karl-Gösta Svenson har den\r\nståndpunkten att danskarna måste sänka sin\r\nmervärdebeskattning. Den ståndpunkten delas inte\r\nav danskarna. Anders Fogh Rasmunssen från\r\nvenstre och den konservative finansministern\r\nHenning Dyremose säger att en höjning inte\r\nförsvårar Danmarks EG-anpassning. Nu tror jag\r\natt de konservativa kan ta i, de gör det ibland, både\r\nnär det gäller hur enkelt det är att höja den och hur\r\nenkelt det är att sänka den. Jag tror att man, det har\r\njag sagt många gånger, klarar en skillnad på fem sex\r\nprocentenheter. Vad gäller export är det inga\r\nproblem, för man drar av skatten precis som man\r\ngör i dag. Men det är problem just när det gäller\r\ngränshandeln. Där klarar man som sagt fem sex\r\nprocentenheters skillnad, och vi har Danmark\r\nmellan oss och Europa.</pre><pre>Vi i vänsterpartiet har ingenting emot att man\r\nsänker mervärdebeskattningen och tar igen på\r\nnågot annat sätt, t.ex. i form av progressiv\r\ninkomstbeskattning eller företagsbeskattning.\r\nKommissionären för skattefrågorna har sagt att\r\nman inom EG kanske vill ha en harmonisering vad\r\ngäller bolagsbeskattningen, en minimigräns. Då\r\nskulle Sverige tvingas att höja sin bolagsskatt,\r\neftersom inget EG-land har så låg\r\nbolagsbeskattning som Sverige. Så vi kanske kan\r\nfinansiera en sänkning på det sättet. I så fall har jag\r\ningenting emot det. Därför har vi ett yrkande om\r\nfortsatt sänkning av momsen.</pre><pre>Det intressanta i det Karl-Gösta Svenson sade var\r\ndet som gällde den generella sänkningen, att den\r\nskall vara selektiv. Jag är väldigt intresserad av att\r\nfå veta hur den kommer att se ut. Vi säger i vårt\r\nyrkande under mom. 8 att man skall ge ett\r\ntillkännagivande till regeringen om\r\nprisövervakning och kontroll för att se till att det\r\nhär kommer ut. Om vi är överens i sak att det är bra\r\natt se till detta, varför skall ni då gå emot förslaget?</pre><pre>Misstanken växer i styrka att effekten blir den att\r\ndet inte blir några prissänkningar inom handeln,\r\ndärför är det ingen idé med att sänka momsen\r\nselektivt på maten, utan man går den generella\r\nvägen. Därför är det ingen idé med att lägga\r\nfördelningspolitiska aspekter på\r\nmervärdesbeskattningen. Då får moderaterna det\r\nde ville från början, om de kan bevisa efter det här\r\nåret att det inte blev någon prissänkning på maten.\r\nDet försvann i hantering och administration.</pre><pre>Det är viktigt att vi nu får sänkta priser. Det kunde\r\nvi ha fått mer effektivt om vi hade fattat beslut om\r\ndetta i våras. Att säga nu att det finns en majoritet\r\nför det är fel. Alla visste väl före valet att så\r\ndrastiska kastningar blir det inte i\r\nmajoritetsförhållandena, att moderaterna kunde\r\nräkna med egen majoritet. Inte ens moderaterna\r\ntrodde det. Hade vi som sagt fattat beslutet i våras,\r\nhade vi legat bättre till. Det är i och för sig en\r\nförfluten chans, men försitt inte chansen en gång till\r\nutan tillstyrk nu från alla partier vårt yrkande om\r\ntillkännagivande!</pre><pre>Anf. 60  KARL-GÖSTA SVENSON (m)\r\nreplik:</pre><pre>Herr talman! Den borgerliga regeringen har ett litet\r\nbudskap. Vi vill sänka skattetrycket. Vi vill inte\r\nomfördela skatten, utan vi vill sänka skatterna. Vi\r\nvill i första hand sänka de skatter som hämmar\r\ntillväxten. Det är den nya regeringens politik.</pre><pre>När det gäller den generella momsnivån måste vi\r\nanpassa oss till vad som gäller i omvärlden för att\r\nkunna konkurrera på någorlunda lika villkor. Jag är\r\növerens med Lars Bäckström om att vi kan ha en\r\nskillnad på nivån på ca 5 procentenheter. Det finns\r\nutredningar och undersökningar utförda i bl.a.\r\nUSA som visar att man mellan olika stater kan ha\r\nen skillnad på mervärdeskatten på ungefär 5 %\r\nutan att negativa effekter uppstår. Därför har vi\r\nsagt att vi skall komma ner på en generell\r\nmomsnivå på 18--20 %. Det är målsättningen för\r\nden nya borgerliga regeringen.</pre><pre>Beträffande ökad konkurrens vill vi inte ha några\r\nytterligare regleringar som vi behöver skriva\r\nregeringen på näsan på, utan utvecklingen följs\r\ngenom SPK. I övrigt har vi sagt i propositionen om\r\nen ny småföretagarpolitik att vi vill ha effektivare\r\nkonkurrens. Vi skapar också möjligheter till fri\r\netablering inom handeln genom att ändra plan- och\r\nbygglagens bestämmelser, också detta för att skapa\r\nökad konkurrens. Vi vill inte ha nya regleringar.</pre><pre>Lars Bäckström flörtade med Ny Demokrati och\r\nsade att Ny Demokrati skulle hjälpa till att rösta\r\nfram regleringar i det här avseendet. Vi öppnar i\r\nstället och ger nya möjligheter för ökad konkurrens\r\ngenom att ändra plan- och bygglagen. Regeringen\r\nkommer med ett förslag till våren om en effektivare\r\nkonkurrens till konsumenternas bästa.</pre><pre>Andre vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 61  IVAR FRANZÉN (c):</pre><pre>Herr talman! Det är intressant att konstatera att det\r\ni huvuddragen finns en total enighet i riksdagen om\r\nsänkningen av mervärdeskatten på livsmedel,\r\nhotell- och restaurangnäring, camping, resor och\r\nskidliftar. För ett år sedan var detta en högst\r\nosannolik situation. Centern och vänstern var i\r\nprincip ensamma om att driva frågan om sänkt\r\nmoms på de nu aktuella områdena.</pre><pre>Orsaken till framgången är inte enbart en trägen\r\noch konsekvent kampanj, som centern har drivit,\r\nutan kanske i första hand den breda folkliga\r\nförankring, den logik och det förnuft som präglar\r\ndagens beslut om momssänkning. Det var\r\nfolkviljan som fick socialdemokraterna att svänga.\r\nDet är folkviljan som har fått folkpartister och\r\nmoderater att acceptera ett beslut som de under\r\nlång tid har kritiserat. Dagens beslut är ett tydligt\r\nbevis för att demokratin/folkstyret har fungerat.\r\nSom centerpartist är jag extra glad för detta,\r\neftersom vi i centern tidigt blev medvetna om såväl\r\nlogiken och förnuftet som folkviljan i denna fråga.</pre><pre>Fördelningspolitiskt är momssänkningen på\r\nlivsmedel och resor mycket viktig. I en situation då\r\nflertalet andra skattesänkningar motiveras av\r\nnödvändigheten att värna Sveriges\r\nkonkurrenskraft, skapa förutsättningar för en\r\npositiv utveckling av näringslivet och skapa fler\r\nsysselsättningstillfällen, är det extra viktigt med det\r\nfördelningspolitiska inslaget i skattesänkningen. Vi\r\ni centern -- det vet alla -- vill sänka momsen än mer,\r\nmen vi accepterar att statens minst sagt ansträngda\r\nekonomi inte ger utrymme för ytterligare\r\nskattesänkningar.</pre><pre>Sänkningen av den s.k. turistmomsen är inte på\r\nsamma sätt fördelningspolitiskt motiverad. Motivet\r\när helt enkelt att den höga turistmomsen är en dålig\r\naffär för alla parter. Om sänkningen är tillräcklig\r\nför att få balans i affärerna kan självklart\r\ndiskuteras, och det har gjorts här i dag. Men ur\r\nadministrativ synpunkt kan vi inte acceptera mer än\r\ntvå momssatser, och då måste turistmomsen ligga\r\npå samma nivå som livsmedelsmomsen.</pre><pre>Jag vill också peka på att vi i Sverige har en mycket\r\nlåg inflation. Tittar vi på det korta, mer nära\r\nperspektivet, tre fyra månader, finner vi att den\r\nligger på 3--4 %. Allt talar för att vi kommer att ha\r\nen låg inflation även under det kommande året.\r\nDetta innebär internationellt sett en klart förstärkt\r\nkonkurrenskraft. Momssänkningen plus den låga\r\ninflationen ger turistnäringen en internationellt sett\r\nökad konkurrenskraft i storleksordningen 10 %.\r\nJag tror att det viktiga nu är att näringen går ut och\r\nmarknadsför att det nu är billigare i Sverige. Siffran\r\n10 % är en relativt sannolik siffra, kanske t.o.m.\r\nnågot underskattad. Med Bert Karlssons räknesätt\r\nbetyder det ca 25 % lägre arbetskostnader i\r\nnäringen, vilket inte kan vara helt betydelselöst.</pre><pre>Socialdemokraternas tröghet är obegriplig. Deras\r\nmotiv för att inte vara med på sänkningen av\r\nturistmomsen är att det inte är 100-procentigt\r\nbevisat hur skadlig den höga turistmomsen är.\r\nSocialdemokraternas handlingskraft kan beskrivas\r\nmed det gamla ordstävet ''Medan gräset växer, dör\r\nkon''. Om den socialdemokratiska reservationen\r\nskulle bli riksdagens beslut, skulle det antagligen\r\ninnebära någon eller några miljarder i ökat\r\nunderskott i bytesbalansen och något eller några\r\ntusen fler arbetslösa. Det måste kännas underligt\r\nför en partiföreträdare som faktiskt har skäl att\r\nhävda att partiet värnar om sysselsättningen, om\r\nstabiliteten och om balansen i vår ekonomi.</pre><pre>Jag kommer sedan till den lilla trätan om huruvida\r\nregeringen eller oppositionen är bäst på att se till\r\nden viktiga saken att konsumenterna får del av\r\nmomssänkningen i form av lägre priser. I sak säger\r\nmajoritet och opposition samma sak här. Det kan\r\nmöjligen vara lyckligt för Lars Bäckström att få en\r\nviss röstning här i kammaren. Men jag vill fråga\r\nLars Bäckström: Har det någon betydelse för\r\nkonsumenterna? Jag tror inte det. Där blir effekten\r\nmycket liten, eftersom detta intresse är\r\ngemensamt. Framför allt är det konkurrensen som\r\nser till att den sänkta momsen slår igenom i lägre\r\npriser.</pre><pre>Harry Staaf och jag har fogat ett särskilt yttrande\r\ntill betänkandet. Det gäller Karin Israelssons och\r\nRune Thoréns motion om höjningen av\r\nalkoholskatten med 7 %. Vi vet att\r\nprisinstrumentet är en hörnsten för att nå den av\r\nriksdagen beslutade målsättningen att fram till år\r\n2000 sänka alkoholkonsumtionen med minst 25 %.\r\nSkatten på alkohol har inte höjts sedan våren 1990,\r\nvilket innebär en relativ prissänkning. Denna\r\nförstärks nu genom momssänkningen på\r\nrestaurangtjänster. Därför är en höjning av\r\nalkoholskatten, som jag personligen ser det, väl\r\nmotiverad. Det är dock rimligt att detta prövas i\r\npågående budgetarbete. Då Harry Staaf och jag\r\nförutsätter att regeringen kommer med förslag om\r\njustering i den kommande budgeten, har vi avstått\r\nfrån att yrka bifall till motionen.</pre><pre>Med detta, herr talman, yrkar jag bifall till\r\nhemställan i betänkande SkU5 och avslag på\r\nsamtliga reservationer och särskilda\r\nmeningsyttringar.</pre><pre>Anf. 62  LARS BÄCKSTRÖM (v) replik:</pre><pre>Herr talman! Varje gång vänsterpartiet har\r\nmotionerat om sänkt moms på mat, har vi haft med\r\nett yrkande om tillkännagivande, så att\r\nmomssänkningen verkligen skall leda till sänkta\r\npriser. Nu säger Ivar Franzén att sådana yrkanden\r\ninte behövs.</pre><pre>Jag har läst centerpartiets motioner om sänkt moms\r\npå mat. Varje gång har centern haft med någon typ\r\nav tillkännagivande om prisövervakning, att man\r\nskall uppdra eller ge regeringen till känna, så att det\r\nverkligen leder til sänkta livsmedelspriser. Det var\r\ni så fall en sådan där överloppsgärning från centerns\r\nsida. Nej, det tror jag inte att det var. Centern drev\r\nen klok politik i matmomsfrågan, och vi gjorde\r\ndetsamma.</pre><pre>Framför allt är det klokt att ha sådana här\r\ntillkännagivanden när det så att säga är vargen som\r\nskall vakta lammen. Nu gör jag en sådan där\r\ndjurliknelse som jag inte är riktigt bra på, men jag\r\nhar i alla fall inga personer med. Det är dock två\r\npartier som har gjort sig kända för att kämpa mot\r\nsänkt matmoms som nu skall genomdriva den.\r\nDessa båda partier är ansvariga för finanserna och\r\nskattefrågorna. Ivar Franzén får ursäkta, jag tror på\r\ncenterpartiets helhjärtade stöd för sänkt matmoms,\r\nmen jag är inte lika övertygad om att moderata\r\nsamlingspartiet vill driva den här frågan med\r\nsamma frenesi eller att regeringen i dess helhet\r\nverkligen kommer att ge priskontrollen kraftfullt\r\ntill känna till statens prisoch konkurrensverket.\r\nDärför tror jag att kammaren bör bifalla\r\nvänsterpartiets yrkande om priskontroll, så att den\r\ninte faller bort i handelns transaktionskostnader.</pre><pre>Anf. 63  IVAR FRANZÉN (c) replik:</pre><pre>Herr talman! Jag har självfallet förståelse för att\r\nLars Bäckström inte över en natt kan ha förtroende\r\nför en ny regering. Det må vara motivet för att han\r\ninte kan läsa in det jag på ett självklart sätt läser in\r\ni det som står i majoritetens yttrande. Det är viktigt\r\natt momssänkningen kommer konsumenterna till\r\ndel genom sänkta priser, att regeringen kommer att\r\nutnyttja de instrument den har för detta och vidta\r\nde åtgärder som behövs.</pre><pre>Det behövs inte några ytterligare tillägg för att\r\ndetta skall följas upp så väl det nu är möjligt. Att\r\nkrångla till det med ytterligare byråkrati kommer\r\nsannolikt att delvis sätta konkurrensinstrumentet\r\nur spel. Därför är jag t.o.m. rädd för att det kanske\r\nblir sämre för konsumenterna, Lars Bäckström, om\r\nvänsterpartiets förslag, med de krav det innebär,\r\nslår igenom. De får högre priser. Den risken tycker\r\njag absolut inte att kammaren skall ta. Det är\r\nfaktiskt viktigare att konsumenterna får fördelar än\r\natt Lars Bäckström får det.</pre><pre>Anf. 64  LARS BÄCKSTRÖM (v) replik:</pre><pre>Herr talman! Jag är ett slags konsument jag med\r\noch det är även Ivar Franzén. Det som gynnar\r\nkonsumenterna, gynnar oss.</pre><pre>Vi skall inte ha byråkrati, självfallet icke. Det är en\r\nstyggelse. Det är bra med konkurrens på\r\nlivsmedelsområdet. Det beror inte bara på\r\nmatmomsen att vi har så höga livsmedelspriser. Det\r\nberor på andra faktorer också. Jag vet att det\r\nbehövs en ny konkurrenslagstiftning, som lättar\r\nupp kartellbildningar, oligopol, bruttopriser,\r\ncirkaprislistor, m.m., för att få ned priserna. Det är\r\nsant. Men regeringen -- den regering som Ivar\r\nFranzén stöder -- håller ju på att dra tillbaka en rad\r\nav de krav som skulle ha betytt hårdare och tuffare\r\nkonkurrens.</pre><pre>Vad jag nu säger här förutsätter inte mer byråkrati.\r\nDet är helt enkelt så att statens pris- och\r\nkonkurrensverk undersöker hur de olika\r\nhandelsleden utnyttjar den sänkta mervärdeskatten\r\npå livsmedel. Det är ju inte byråkrati, det är inga\r\ntvingande regler jag talar om, utan det är\r\nkartläggningar och undersökningar. Det är dem\r\nsom jag vill garantera, som jag vill att jag som\r\nriksdagsledamot skall få på bordet. Vi har ju inte\r\nfått några konsekvensanalyser av den tidigare\r\nregeringens propositioner, och inte av den här\r\nregeringens. Det har varit dåligt med\r\nuppföljningar. Det viktiga är att politikerna tar ett\r\nökat grepp om uppföljningen och kontrollen av\r\npolitikernas beslut. Det är vi överens om rent\r\ngenerellt. Varför då inte vara överens även i det här\r\nkonkreta fallet? Politikerna skall fatta beslut och\r\nsedan följa upp verkställigheten -- det är vad jag\r\nyrkar på.</pre><pre></pre><pre>Anf. 65 IVAR FRANZÉN (c) replik:</pre><pre>Herr talman! Ju mer Lars Bäckström fjärmar sig\r\nfrån kraven på ytterligare reglering och byråkrati,\r\ndesto mer självklart blir det att det inte behövs\r\nnågot utöver vad som står i majoritetens\r\nbetänkande.</pre><pre>Andre vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 66 IAN WACHTMEISTER (nyd):</pre><pre>Herr talman! Vi har här fått en del intressant\r\ninformation till livs. Vi har fått lära oss att Lars\r\nBäckström är en skvader och inte finns, enligt egen\r\nutsago -- och det ger oss vissa förhoppningar om att\r\ndet snart kommer att gälla hela vänsterpartiet. Vi\r\nhar fått lära oss att Bo Forslund är en krokodil, och\r\natt min radarpartner, herr Karlsson från Skara, är\r\nen struts -- allt medan svenska folket åker\r\nutomlands och folkpartiet mår dåligt.</pre><pre>Jag vill säga till alla här i Noaks ark att ni lever\r\nfarligt. Som en av de få som tillbringar sitt liv ovan\r\njord -- jag har nämligen mitt kontor i\r\nBrandkontoret här på andra sidan gatan och måste\r\nfärdas ute i luften när jag skall hit -- kan jag berätta\r\nfrån verkligheten där ute, att där finns ett stort\r\nplakat där det står: ''Kunde vi bygga riksdagshuset\r\nså kan vi också riva det.'' Det är fråga om\r\nbyggarbetare där borta som det är full fart på.</pre><pre>Herr Karl-Gösta Svenson kan vara lugn i mitt fall.\r\nJag har inga karuseller, jag äger inga berg- och\r\ndalbanor. Jag går rätt ofta på restaurang, men jag\r\nhoppas att det inte är till nackdel för en\r\nriksdagsman. Givetvis kan jag sluta även med det\r\nom herr Svenson så önskar. Men jag har levt i\r\nverkligheten i 58 år, och det kan kanske ha en viss\r\ntyngd.</pre><pre>Herr talman! Inför denna sprängfyllda kammare,\r\nsom inte tänker på något annat än hur man kan göra\r\ndet bättre för Sverige och för svenskarna, inför\r\ndenna politiska hierarki, som alltid väljer det bästa\r\nförslaget, varifrån det än kommer -- eller hur, herr\r\ntalman? -- inför denna utvalda samling, som\r\navlönas av folket för att göra sitt bästa för folket,\r\ndär folkviljan dock representeras av centern, fick vi\r\njust lära oss, vilket ju vore en förenkling i och för\r\nsig; inför denna samling som givetvis aldrig skulle\r\nkunna dribbla eller dagtinga med sitt samvete, i\r\nvarje fall inte med andras, denna samling som är så\r\ndjupt bekymrad och ekonomiskt påläst att man\r\nnästan faller i skakningar när man tänker på att 2:75\r\nkr. om dagen skulle kunna ges till ett barn, en\r\nsamling som fascineras av ett budgetunderskott\r\nvars storlek man inte ens vet, inför dessa valda\r\nombud för Sveriges folk, som vet att politik är att-\r\nsatser och s.k. klämmar -- eller klämmor kanske det\r\nheter; på franska heter det fortfarande ''klem'' --\r\noch som vet att motioner egentligen bara är till för\r\natt röstas bort; kort sagt, inför denna riksdag, eller\r\nåtminstone inför dess stenografer -- och i en\r\nkammare där det i vanlig ordning finns litet mer\r\nfolk på läktaren än i själva salen -- vill jag lämna ett\r\nskakande budskap.</pre><pre>Men dessutom måste jag be att till protokollet få\r\nantecknat att vad jag hittills har sagt är ironiskt.\r\nDet är ett påpekande som jag gör för att inte i de\r\nhistoriska riksdagsarkiven framstå som\r\nallmänpolitiskt naiv.</pre><pre>Nu kommer jag till mitt skakande budskap.\r\nTuristmomsen är så dum att den förmodligen är det\r\ndummaste som Sveriges riksdag hittat på. Den har\r\nbara förlorare: tiotusentals människor utan arbete,\r\ntusentals företag i konkurs -- och ett ovisst antal\r\nmiljarder har svenska staten gått miste om. Det är\r\nett slående bevis på att politiska beslut kan bli hur\r\ndåliga affärer som helst för Sverige. Hur magnifikt\r\ndet statiska politiska resonemanget kan låta har\r\nbl.a. herr Forslund, socialdemokrat, visat i den här\r\ndebatten. Sedan kom herr Svenson och talade om\r\natt det inte fanns någon dynamik. Jag skall\r\nåterkomma till det.</pre><pre>Att turistmomsen nu i vissa delar -- obserevera: inte\r\nalls i sin helhet -- skulle sänkas från 25 till 18 %,\r\nvilket propositionen säger, skulle\r\ndefinitionsmässigt betyda att riksdagen tog sitt näst\r\ndummaste beslut hittills. Det kunde ju vara ett fall\r\nframåt, kan jag förstå att en del tycker.</pre><pre>Jag börjar mer och mer förstå varför man här är så\r\nrädd för folkomröstningar. Ny Demokrati har\r\nmotionerat och reserverat sig, och givetvis stöder\r\njag och alla andra vakna personer i den här\r\nkammaren en sådan reservation. En vacker dag får\r\nvi givetvis rätt även i den här frågan. Men det\r\nruskiga är att turistnäringen offras på den politiska\r\nprestigens altare. Ekonomiskt tänkande och\r\nomsorg om Sveriges statsfinanser kan regeringens\r\nresonemang omöjligen handla om.</pre><pre>Men vad kan man begära av en bransch -- nu talar\r\njag om den politiska branschen -- där man inte kan\r\nskilja på kostnader och investeringar, och där man\r\npå sin höjd lyckas tänka ett år i taget? Vi är många\r\nsom vet sanningen om turistmomsen och\r\nprestigespelet runt omkring den. Moderaterna\r\ntyckte som vi innan myglet började. Kom ihåg att\r\nen bra turism hjälper Sverige, hjälper svenskarna,\r\nhjälper svenskarnas ekonomi, hjälper Sveriges\r\nekonomi -- och den skulle även hjälpa Sveriges\r\nregering.</pre><pre>Till sist: Fanns det ingen dynamisk effekt i vårt liv,\r\nså funnes det över huvud taget inga företag i\r\nSverige, utan allting skulle bestå av en massa\r\nlandsting. Är det mot detta som dagens debatt för\r\nfram -- en lång dags färd mot natt?</pre><pre>Jag yrkar alltså bifall till affärsmässighet, sunt\r\nförnuft och därmed Ny Demokratis reservation.</pre><pre>Anf. 67 LARS BÄCKSTRÖM (v) replik:</pre><pre>Herr talman! Vi har nu åhört ett ironiskt\r\nanförande. Det är t.o.m. varudeklarerat, och det\r\nvar ju skönt.</pre><pre>Föregående talare, herr Wachtmeister, sade att jag\r\när en skvader. Nej, jag är ingen skvader, jag är en\r\nmänniska herr Wachtmeister. Bert Karlsson\r\nkallade en annan ledamot för krokodil, Bo\r\nForslund sade att herr Karlsson var struts, och jag\r\nsade att vi inte bör ha den debattonen. Vi kan gärna\r\nvara ironiska, men jag tror att debatten vinner på\r\natt vi inte sätter djurepitet på varandra. Jag vet en\r\nrad olika djur som jag skulle kunna ta till för att\r\nbenämna herr Wachtmeister. Han skulle kanske bli\r\nstolt i vissa fall och kanske litet sårad i andra fall.\r\nJag tycker att vi skall hålla oss till saken.</pre><pre>Herr Wachtmeister är en människa som lever i sin\r\nverklighet -- det är riktigt -- och jag lever i en annan\r\nverklighet. Min verklighet är litet annorlunda. Det\r\när litet mindre pengar, litet mindre av fina\r\nomgivningar, och ingen bakgrund som en chef som\r\nkan ge order. Det gör att jag inte blir så ironisk mot\r\nandra utan litet mer lyssnande. Vi har olika\r\nverklighetsbakgrund, och det gör att vi har olika\r\nverklighetssyn.</pre><pre>Jag har respekt för herr Wachtmeister även om jag\r\ninte alls delar hans ståndpunkter. På arken vill han\r\nalltid vara kapten. När kaptenen ibland får för sig\r\natt åka vattenskidor blir det jobbigt för roddarna!\r\nDet är därför jag inte blir nydemokrat.</pre><pre>Att påstå att en skattesänkning på 4 miljarder\r\nfinansierar sig själv är skvaderpolitik. Men den som\r\nsäger det kan ju vara en människa från\r\nverkligheten, dock en mycket speciell verklighet\r\nsom det är ganska få förunnad att uppleva. Det om\r\ndetta.</pre><pre>Om det nu är så intressant med sakpolitik, kommer\r\ndå herr Wachtmeister att stödja vänsterpartiets\r\nandra yrkande i vår meningsyttring som bygger på\r\nmotion Sk8? Det påstås visst att vi i sak är överens.\r\nKommer ni då att stödja yrkandet? Det vore\r\nintressant att få veta.</pre><pre>Ni i Ny Demokrati säger er stå för sunt förnuft och\r\natt inte låta prestigen råda. Då kan vi vara överens.\r\nVi i vänsterpartiet går er delvis till mötes när det\r\ngäller turistmomsen, men vi går inte lika långt. Men\r\nnöjer ni er med det näst bästa? Ni som är så sakliga!\r\nKan ni inte få allt kan ni nöja er med hälften,\r\nnämligen ett tillkännagivande att man bör se över\r\ndetta och kanske sänka den ytterligare. Ni som är\r\nsakpolitiker -- kommer ni att stödja sakpolitiska\r\nyrkanden, eller väljer ni demonstrationspolitikerns\r\nroll uppe i utkiken?</pre><pre>Anf. 68 IAN WACHTMEISTER (nyd)\r\nreplik:</pre><pre>Herr talman! Jag förstår nu att det har övergått till\r\nhästhandel när vi nu inte fick tala om djur. Men jag\r\nkommer faktiskt inte att stödja herr Bäckström.</pre><pre>Vad i övrigt gäller herr Bäckström, tycker jag det är\r\nintressant att han är en lyssnande person -- icke en\r\nskvader, utan en person -- vars kännetecken är att\r\nhan lyssnar snarare än att han talar. Ändå är han\r\nden som talat mest här i kammaren i dag. Det måste\r\nbetyda att andra på något sätt måste varit rent\r\nfantastiska.</pre><pre>Vad sedan gäller mig själv får Bäckström gärna\r\nkalla mig för vilka djur som helst, och jag är hemskt\r\nnyfiken på att höra vilka djur det i så fall skulle\r\nvara. Det får vi väl strax höra. Han tar ju alla\r\nrepliker han kan få den mannen.</pre><pre>I detta fall handlar det faktiskt inte om vänstern,\r\ndet handlar inte om Bäckström, och egentligen inte\r\nom djur heller, utan det handlar om turistnäringen.\r\nDet handlar om 230 000 arbetstillfällen, 16 000\r\nföretag, eller vad det nu är, och en jättelik chans för\r\nSverige. Det är den chansen som vi vill att man skall\r\nta. Det gör man inte om man skattetynger den på\r\ndet sätt som här har föreslagits. Detta är väldigt\r\nmånga människor i Sverige medvetna om. Med\r\nsäkerhet finns mycket få av dessa inom\r\nvänsterpartiet.</pre><pre>Anf. 69 LARS BÄCKSTRÖM (v) replik:</pre><pre>Herr talman! Det var inte jag som började tala om\r\ndjur. Jag sade att vi skall undvika den debatten. Låt\r\noss tala strikt sakligt.</pre><pre>Ian Wachtmeister tycker att han är sakpolitiker.\r\nHan säger att jag replikerar mycket. Ian\r\nWachtmeister är van vid en verklighet där han får\r\ntala oemotsagd, och det är litet knepigt att nu i\r\nstället få mötas på lika villkor. Det finns ingen stor\r\norkester bakom och inga stora megafoner som man\r\nkan knäcka andra med på torgmötena. Detta är en\r\nny församling där det råder lika villkor och är rent\r\nspel. Det är politikens villkor. Vi talar lika länge,\r\noch Wachtmeister har samma möjlighet som jag att\r\nutnyttja rättigheten att yttra sig. Det gör jag.\r\nVarsågod!</pre><pre>Sedan till turistmomsen. Det är riktigt att den kan\r\nsänkas på vissa områden. Bert Karlsson sade ju att\r\ndet inte var fråga om turistmomsen för hotell, utan\r\nför attraktionsanläggningar. Vi vill slopa momsen\r\nför kollektiva resor. De flesta turister reser. Vill Ian\r\nWachtmeister göra detta?</pre><pre>Återigen: Vill Ian Wachtmeister någonsin vara med\r\noch finansiera skattesänkningar? Jag kan tala om\r\natt de skattepolitiska förslag som ni har vore\r\ndödsstöten för den ekonomiska tillväxten i detta\r\nland. Det skulle driva upp ränteläget så att vi inte\r\nlängre hade någon industri i det här landet. En\r\nsådan politik är tillväxtfientlig, den är\r\ntillväxthämmande och skadlig.</pre><pre>Låt oss diskutera saker och ting i verklighetens\r\nvärld. Där skall vi stanna. Vi skall inte bara tala om\r\nverkligheten, utan stå stadigt i den.</pre><pre>I min hemstad byggdes tre lyxhotell, detta i en stad\r\nmed dryga 40 000 invånare. Var det turistmomsens\r\nfel? Detta var den snabbast expanderande sektorn\r\ni näringslivet. Var det turistmomsens fel? Om man\r\nväxer varje dag blir det allt svårare att växa, det är\r\nsant. Men det är inte bara momsen det är fråga om,\r\nutan näringen var överetablerad och för expansiv.\r\nEn åtstramning var rimlig när man för några år\r\nsedan ansåg att ekonomin var överhettad.</pre><pre>Det skall heller inte finnas alltför höga skatter. Vi\r\nhar från vårt parti sagt: Sänk mervärdeskatten för\r\ndessa varor och tjänster med 7 %, det är helt okej,\r\nmen tala inte om helt och hållet ofinansierade\r\nsänkningar. Dessa 7 procentenheter är en tillräcklig\r\npåfrestning.</pre><pre>Anf. 70 IAN WACHTMEISTER (nyd)\r\nreplik:</pre><pre>Herr talman! Herr Bäckström känner nog inte\r\nriktigt min tillvaro om han tror att jag är van att stå\r\noemotsagd. Det är jag faktiskt inte. Jag tycker det\r\när ganska roligt att bli motsagd, gärna av herr\r\nBäckström.</pre><pre>Det finns dynamik i samhället. Det är tack vare den\r\nsom vi ser en utveckling och det finns\r\nframgångsrika företag. Det politiska samtalet är\r\nmycket statiskt. Man talar om att finansiera allting\r\npå samma sätt vare sig det är kostnader,\r\ninvesteringar eller satsningar som man skulle tjäna\r\nmycket pengar på.</pre><pre>När det sedan gäller frågan om att finansiera\r\nskattesänkningar, kommer vi i slutet av denna\r\nvecka att publicera förslag till finansieringar av\r\nskattesänkningar i en omfattning som vida\r\növerstiger vad regeringen lyckats prestera. Jag tror\r\ninte att alla av dem kommer att falla herr\r\nBäckström i smaken, men vi är visst inne på att\r\nfinansiera det som måste finansieras. Men att satsa\r\npå en sak innebär inte att man behöver finansiera\r\nden. Om ett företag vet att det säljer mer genom\r\natt t.ex. göra reklam, behöver man inte finansiera\r\nreklamen som sådan, eftersom man efteråt får igen\r\nhundrafalt i resultatet.</pre><pre>Turistbranschen har mycket stora problem. Vi är\r\ntill för att inte förvärra de problemen. Men de\r\nbeslut som tidigare har fattats i denna kammare\r\nunder förra riksmötet och nu har försvårat för den\r\nbranschen.</pre><pre>Andre vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 71 HARRY STAAF (kds):</pre><pre>Herr talman! Som Lars Bäckström redan har antytt\r\nhar försöken att få till stånd en differentiering av\r\nmervärdeskatten med en lägre skatt på maten en\r\nmycket lång historia. För kds del började det redan\r\n1969 då rikstinget biföll en motion från Lars\r\nMalmbjörk om att vi skulle verka för momsfri mat.\r\nOm jag inte minns alldeles fel hade kds dåvarande\r\npartiordförande Birger Ekstedt redan tidigare i en\r\nutfrågning visat öppenhet för den tankegången.</pre><pre>Riksdagspartierna, med undantag för dåvarande\r\nvpk, var utåt kallsinniga till idén. Det var först när\r\nSkärholmenfruarna började demonstrera mot de\r\nhöga matpriserna i början av 70-talet som det blev\r\nen politisk reaktion på ett bredare plan.</pre><pre>Den dåvarande regeringen valde subventionsvägen\r\ni stället för att sänka momsen på mat. De inhemska\r\nmatproducenterna i första ledet var inte glada åt\r\ntanken. Man såg framtida bekymmer om\r\nsubventionerna avvecklades. Farhågorna var inte\r\nobefogade. När subventionerna började avvecklas\r\nförsvann t.ex. den ökade konsumtionen av mjölk\r\nsom byggts upp genom subventionerna.\r\nJordbrukets produktionsapparat är långsiktig,\r\nvilket tyvärr alla inte har klart för sig.</pre><pre>När subventionerna var som störst utgick ungefär\r\n4,5 miljarder kronor. I dagens penningvärde\r\nmotsvarar det ca 10 miljarder.</pre><pre>Under subventionstiden levde ändå kravet på ett\r\nlägre momsuttag på maten vidare. Kds ansåg att vi\r\nborde ha ungefär samma moms på baslivsmedel\r\nsom den dåvarande restaurangmomsen. Alf\r\nSvensson hade ju möjlighet att motionera om det\r\nunder sin förra riksdagsperiod. Då ansåg\r\nmotståndarna att det var bättre med subventioner\r\nän med en lägre moms på maten, trots att man av\r\nbudgetskäl redan börjat avvecklingen av\r\nsubventionerna.</pre><pre>Nu när subventionerna är helt borta kan det vara\r\nlogiskt att pröva en annan väg som jag tror är mer\r\nhållbar, nämligen ett lägre skatteuttag på livsmedel.\r\nDet har den fördelen att det har ett starkt folklig\r\nstöd. Omsvängningen här i riksdagen kom något\r\nhastigt förra våren. Man bör ha i minnet att\r\nmomsutredningen, som blev ett resultat av\r\nvänsterpartiets agerande 1982, nästan helt\r\nmissförstod sin uppgift. Man försökte hitta\r\nargument mot en momssänkning i stället för\r\nargument. Därför var det litet häpnadsväckande\r\nnär man utan föregående utredning kunde\r\nkonstatera att det förra våren ändå fanns en\r\nmajoritet här i riksdagen för en lägre\r\nlivsmedelsmoms. Nu har tanken mognat och alla\r\naccepterar en differentierad moms.</pre><pre>Jag tror att denna differentiering är bra. Den\r\nkommer att öka förståelsen för skattesystemets\r\nuppbyggnad eftersom det är fördelningspolitiskt\r\nriktigt att ha en lägre moms på maten. Det är också\r\nbra att den här differentieringen kommer att\r\nomfatta reseverksamhet, dvs. personresor.</pre><pre>Karin Israelsson och Rune Thorén har väckt en\r\nmotion om en allmän höjning av alkoholpriserna\r\nmed 7 %. Detta motionskrav är befogat. Ivar\r\nFranzén och jag har i ett särskilt yttrande framfört\r\nvår åsikt att alkoholpriserna bör höjas. Vi\r\nförutsätter att regeringen kommer att ta upp den\r\nhär frågan i budgetpropositionen, och därför, herr\r\ntalman, ber jag att få yrka bifall till utskottets\r\nförslag.</pre><pre>Anf. 72 LARS BÄCKSTRÖM (v) replik:</pre><pre>Herr talman! Vänsterpartiet, som då hette\r\nvänsterpartiet kommunisterna, stödde 1982 en\r\nmomshöjning för att strama åt i ekonomin.\r\nDäremot såg vi till att ingen del av denna höjning\r\ntogs ut på livsmedel. Det var vår huvudparoll att\r\nsänka momsen på mat.</pre><pre>Rent fördelningspolitiskt innebär en allmän\r\nmomshöjning att grupper som är bidragsberoende\r\nkompenseras. Utsatta grupper som pensionärer får\r\nju automatiskt kompensation för momshöjningen.\r\nI och med att KPI stiger, så stiger basbeloppet. Det\r\nvar fördelningspolitiskt ganska perfekt att öka\r\növerföringarna till barnfamiljer på\r\nlivsmedelssubventionerna samt ge de andra\r\ngrupperna kompensation via de inkomstprövade\r\nbidragssystemen. Det är en uppgörelse som vi står\r\nför än i dag.</pre><pre>Sedan var det andra majoriteter som tog bort\r\nlivsmedelssubventionerna. Dessa hade behövts.\r\nMen nu har vi fått den här saken. Vi får se om vi\r\nkan gå vidare och se om kristdemokraterna står pall\r\nför att driva fördelningspolitik. Det är mer\r\ntvivelaktigt när man ser alla de skattesänkningar\r\nsom genomförts under denna höst.</pre><pre>Anf. 73 HARRY STAAF (kds) replik:</pre><pre>Herr talman! Herr Bäckström, det kan faktiskt\r\nvara så att om man lyckas få fart på hjulen i Sverige\r\nhar vi möjligheter att driva en fördelningspolitik.\r\nOm vi skulle hamna i ett läge där vi inte har någon\r\ntillväxt blir det betydligt kärvare, Lars Bäckström,\r\natt driva en fördelningspolitik.</pre><pre>Jag sade nog i mitt anförande att jag ansåg att det\r\nvar bättre att ha en sänkt livsmedelsmoms än att ha\r\nsubventioner, och det står jag fast vid.</pre><pre>Anf. 74 LARS BÄCKSTRÖM (v) replik:</pre><pre>Herr talman! Det är alldeles riktigt som Harry\r\nStaaf säger, att det är bättre att vara rik och frisk än\r\natt vara fattig och sjuk. Det är bättre att ha tillväxt\r\nän att inte ha tillväxt. Jag tror inte att det finns\r\nnågra andra än mycket extrema miljövänner i\r\nnågon extrem ytterlighetsgrupp som tycker att det\r\när bra om vi inte har någon tillväxt.</pre><pre>Vi är för sänkt moms på livsmedel. Vi var först med\r\natt driva det. Sedan fick vi en bred opinion för det.\r\nVi driver också en politik för tillväxt, men vi vill\r\ninte skapa tillväxt genom ofinansierade\r\nskattesänkningar. Det är på sikt tillväxtbromsande.</pre><pre>Anf. 75 PETER KLING (nyd):</pre><pre>Herr talman! Jag skall nu tala litet grand om hotell-\r\noch restaurangmomsen. Ny Demokrati nämner\r\nofta ordet verkligheten i sina framträdanden. Vad\r\nmenar vi då med verkligheten? När viktiga beslut\r\nfattas i näringslivet präglas dessa ofta av en stor\r\nportion sunt förnuft och givetvis också av kunskap.\r\nDetta sunda förnuft, dvs. anknytning till\r\nverkligheten, används alltför sällan när beslut fattas\r\ni denna kammare. Här präglas tyvärr ofta besluten\r\nav prestige samt av blockpolitiken.</pre><pre>Herr talman! Ledamöter av denna riksdag! Detta\r\nkan vi nu ändra på i dag genom att använda vårt\r\nsunda förnuft och rösta för en återgång till 12,87 %\r\nnär det gäller momsen för hotell- och\r\nrestaurangnäringen.</pre><pre>Alla här i denna kammare vet att höjningen från\r\n12,87 till 5 % har lett till följande fyra faktorer.</pre><pre>För det första har uppemot 13 000 människor mist\r\nsina arbeten.</pre><pre>För det andra har närmare 1 000 företag gått i\r\nkonkurs.</pre><pre>För det tredje har statskassan tappat inkomster på\r\nmellan 2 och 4 miljarder kronor enligt olika\r\nberäkningar.</pre><pre>För det fjärde har den svarta sektorn ökat markant\r\ninom denna bransch.</pre><pre>De fyra punkter som jag nu räknade upp beror till\r\nstörsta delen på den sanslösa momshöjningen. Vi\r\nvet att även faktorer som Kuwaitkriget och\r\nlågkonjunkturen i viss mån påverkat denna\r\nutveckling inom hotell, och restaurangnäringen.</pre><pre>Herr talman! Ledamöter! Jag vädjar nu till er att ni\r\nmed hjälp av det sunda förnuftet röstar för en\r\nåtergång till den gamla momsnivån på 12,87 %. Om\r\nni mot förmodan röstar emot detta sunda förnuft är\r\njag säker på att de 13 000 människor, de 1 000\r\nföretag som gått i konkurs, de ca 5 miljoner\r\nskattebetalare som mist mellan 2 och 3 miljarder av\r\nsin gemensamma kassa, dvs. statskassan, samt de\r\nföretag som försöker att konkurrera med den\r\nökande svarta marknaden fortfarande skulle säga\r\natt vi riksdagsledamöter inte tillhör verkligheten.\r\nDe skulle säga att vi inte använder det sunda\r\nförnuftet och att vi lever i en s.k. isolerad värld.</pre><pre>Sedan vill jag säga några ord om alkoholskatten\r\nsom man föreslagiat skall höjas. Om man höjer den\r\nnu leder det till att Systembolaget säljer mindre.\r\nDet kan jag mycket väl hålla med om. Men den\r\nillegala hanteringen skulle öka markant i samma\r\ntakt som vi höjer skatterna. Vill riksdagen ha en\r\nökad svart sektor även inom alkoholområdet skall\r\nman höja skatten där.</pre><pre>Med detta anförande, herr talman, vill jag yrka\r\nbifall till reservation nr 2 samt avslag på\r\npropositionen i motsvarande delar.</pre><pre>Anf. 76 KARL-GÖSTA SVENSON (m)\r\nreplik:</pre><pre>Herr talman! Vi tillhör i hög grad verkligheten. Vi\r\nbefinner oss i en situation med ett mycket svårt\r\nbudgetläge. Därför ställer det mycket stora krav på\r\nregeringen och på utskottsmajoriteten att vi ser till\r\natt de skattesänkningar vi föreslår är finansierade.\r\nI en sådan situation krävs det att man har en\r\nbudgetpolitik med ansvar. Jag vill göra gällande att\r\nregeringen företräder en sådan åsikt, en sådan syn\r\noch en sådan handling. Detta får annars effekten att\r\nvi får nya valutaproblem. Då stiger räntenivån igen,\r\ntillväxten sjunker, arbetslösheten ökar och\r\nturistnäringen, liksom alla andra näringar tillhör\r\nförlorarna vid en sådan politik. En sund\r\ntillväxtfrämjande skattepolitik kräver att vi också\r\nsamtidigt sänker utgifterna för staten.</pre><pre></pre><pre>Anf. 77 PETER KLING (nyd) replik:</pre><pre>Herr talman! Karl-Gösta Svenson talade om att vi\r\nmåste finansiera samtliga förslag. Vi menar att det\r\nom man återgår till momsnivån 12,87 % för hotell-\r\noch restaurangbranschen blir en dynamisk effekt.\r\nJag har just i fyra punkter förklarat hur mycket\r\nstatskassan har förlorat på den idiotiska\r\nmomshöjningen.</pre><pre>Vi har stött flera förslag från regeringshåll vilka inte\r\nvarit kopplade till finansiella åtgärder. Man har i\r\nstället pekat på dynamiska effekter, och det gör\r\nockså vi i samband med denna momssänkning.</pre><pre>Anf. 78 KARL-GÖSTA SVENSON (m)\r\nreplik:</pre><pre>Herr talman! Självfallet blir det dynamiska\r\neffekter. Regeringen och utskottsmajoriteten\r\nföreslår en sänkning av turistmomsen för att skapa\r\nbättre förutsättningar för branschen. Den kan\r\nhärigenom konkurrera på ett bättre sätt än den kan\r\ngöra i dagsläget, med den höga skatt som för\r\nnärvarande tas ut.</pre><pre>Anf. 79 LARS BÄCKSTRÖM (v) replik:</pre><pre>Herr talman! Jag skulle ha kunnat begära ordet för\r\nett anförande, men det blir kortare med en replik.\r\nJag tror att Ian Wachtmeister, också han förträdare\r\nför Ny Demokrati, svarade på en fråga som jag\r\nställde, men jag vill kontrollera att så var fallet, för\r\natt det inte skall bli några missförstånd senare.</pre><pre>I vår motion Sk8 har vi anfört att det behövs en\r\nprispress och att monopol och oligopol inom\r\nlivsmedelsbranschen bör brytas upp. Vi har i en\r\nmeningsyttring begärt ett tillkännagivande om\r\ndetta. Det har sedan tagits upp av\r\nsocialdemokraterna, som sammanfört motionens\r\nyrkanden nr 2 och 3. Törhända kunde Ny\r\nDemokrati stödja yrkande 2 angående åtgärder\r\nfrån statens pris- och konkurrensverk för att tillse\r\natt momssänkningen leder till prissänkningar.</pre><pre>Om jag kan få svar på den frågan -- kontrollerbart --\r\nvet jag hur jag skall göra: om Ny Demokrati stödjer\r\nyrkande 2 i motion Sk8, hemställer jag att\r\nriksdagen med bifall till motion Sk8 yrkande 2 som\r\nsin mening ger till känna vad i motionen anförts\r\nangående priskontroll. Detta innebär ett\r\nutbrytande av en del av yrkandet i den\r\nsocialdemokratiska reservationen nr 4.</pre><pre>Jag tror att det är viktigt för kammarens\r\nhandläggning att vi får ett entydigt svar på denna\r\nfråga. Det kan i så fall leda till att vi får en majoritet\r\ni kammaren. Eftersom Ny Demokrati är ett parti\r\nsom alltid sätter sakfrågorna i högsätet och inte\r\nägnar sig åt trixande och finter, är detta en mycket\r\nintressant fråga.</pre><pre>Tiden tillåter inte att jag går närmare in på frågan\r\nom turistmomsen, men också i den frågan kunde\r\nNy Demokrati ha stött meningsyttringen från\r\nvänsterpartiet, där det talas om behovet av att\r\nsnabbt få fram nya åtgärder på turistområdet. Ett\r\nprestigelöst parti skulle naturligtvis ha kunnat sy\r\nihop en kompromiss, men det är kanske viktigare\r\natt markera särmening för Ny Demokrati än att\r\nsöka största möjliga enighet. Det är Ny Demokratis\r\nval.</pre><pre>Anf. 80 PETER KLING (nyd) replik:</pre><pre>Herr talman! Lars Bäckström har tidigare fått ett\r\nsvar på detta: Vi kommer inte att stödja ert yrkande\r\nnr 2. Vi vill visserligen ha ett starkt SPK, men det\r\ngäller över hela branschskalan.</pre><pre>Anf. 81 LARS BÄCKSTRÖM (v) replik:</pre><pre>Herr talman! Vi kan nu se att vi har fått ett nytt,\r\nfriskt parti, som inte ägnar sig åt småfinter utan\r\nföljer en rak linje. Oavsett vad man kan ställa till\r\nmed följer man sin linje. Men uppenbarligen är det\r\nockså så, att om sällskapet blir litet för ovant för\r\nkaptenen på skutan, vill han inte ha med vilka\r\ngastar som helst på båten. De är inte riktigt\r\nvälkomna i de fina salongerna. Jag har ju respekt\r\nför andras meningar, och jag noterar att man har\r\nlärt sig taktiken på annat håll och tillämpar den\r\nhär -- men det är det partiets ensak.</pre><pre>Anf. 82 FREDRIK REINFELDT (m):</pre><pre>Herr talman! Ian Wachtmeister sade att han\r\nrepresenterar verklighetens folk och att han är ny i\r\nriksdagen. Det är gubevars inte bara han som är ny\r\nsom ledamot -- också jag och en hel del andra\r\nkolleger har i och med höstens val kommit in i\r\nriksdagen och ser på den med friska ögon. Jag har\r\nbl.a. med stor spänning följd momsdebatten här i\r\ndag. Jag minns debatten i våras, då moderata\r\nsamlingspartiet gick i spetsen när det gällde att\r\nkritisera folkpartiets och socialdemokraternas\r\nuppgörelse om skattereformen och\r\nsocialdemokraternas omsvängning i\r\nmatmomsfrågan. Denna är bakgrunden till att vi i\r\ndag har det förslag som ligger på riksdagens bord.</pre><pre>Visst kan man säga att momssänkningen är\r\notillräcklig. Det är illa att den generella\r\nmomssatsen inte kan sänkas nu utan måste höjas till\r\n25 %. Men detta är inte fallet bara när det gäller\r\nmomsen. Det är sådant som händer med ett högt\r\nskattetryck, och det drabbar landets företagare\r\ninom både turistnäring och industri och även inom\r\nen mängd andra näringar.</pre><pre>Regeringen har nu påbörjat ett arbete som är\r\nkonsekvent inriktat på att sänka skattetrycket och\r\ndärmed få bort de tendenser som finns att företag\r\nförsöker finna vägar att komma bort från de mycket\r\nhöga skatterna, och dit hör naturligtvis momsen.\r\nDet är självfallet glädjande för moderata\r\nsamlingspartiet att det nu finns ett parti till i\r\nriksdagen som ansluter sig till teorin om dynamiska\r\neffekter. Det är ju ingen nyhet för moderata\r\nsamlingspartiet att skattesänkningar har inbyggda\r\ndynamiska effekter.</pre><pre>Också Ian Wachmeister och Bert Karlsson vet att\r\nman när man sänker ett pris i företaget måste vänta\r\ntills man säljer mera innan man kan intäktsföra det.\r\nMotsvarande gäller också för regeringens politik\r\njust nu. Vi tror att vi, om vi sänker skatterna, får i\r\ngång företagandet i landet och det kan ge\r\ndynamiska effekter, som gör att vi kan sänka\r\nskatterna ytterligare.</pre><pre>Men det är märkligt att följa Ny Demokratis linje.\r\nAntingen gör man som folkpartiet och\r\nsocialdemokraterna gjorde i samband med\r\nskattereformen, dvs. omfördelar skattetrycket -- då\r\ndrabbas några, medan andra får det litet lättare,\r\nmen totalt är trycket detsamma --, eller så gör man\r\nsom Bert Karlsson föreslår i sin nya bok: man\r\nskjuter upp det. Boken ''Skandal'' är rätt\r\nfascinerande. Det är Bert Karlssons politiska\r\nmemoarer, där han ser tillbaka på sin tid som\r\nriksdagsman. Där slår han fast vad som nu skall bli\r\nframtidens melodi efter haveriet för tredje vägens\r\npolitik. Bert Karlsson skriver där:</pre><pre>''Min medicin för Sverige är följande: jag tror inte\r\natt det går att helfinansiera varenda reform under\r\nen kristid. Man måste acceptera ett underskott.''</pre><pre>Bert Karlsson fortsätter: ''sänk arbetsgivaravgiften\r\nordentligt och sänk momsen på mat till tio\r\nprocent.'' -- Observera, mina vänner: till 10 %! --\r\n''Då behöver inte folks löner höjas på ett antal år\r\noch svensk industri kan bli konkurrenskraftig\r\nigen.''</pre><pre>Det är Bert Karlssons medicin för Sverige. Han\r\nsäger alltså: Skjut problemen på framtiden! Tänk\r\nom hushållen i Sverige i dag kunde göra det! Tänk\r\nom de i stället för att betala av sina\r\nkreditkortsskulder kunde skaffa sig ett kreditkort\r\ntill och säga: Det är inget problem! Vi skjuter upp\r\nskulden på framtiden. Det här får barnen ta hand\r\nom.</pre><pre>Detta är sådant som sker när man inte seriöst sätter\r\nihop ett besparingsförslag. Vi har ju inte fått så\r\nväldigt många sådana från Ny Demokratis håll\r\nunder partiets tid i riksdagen. Nu säger Bert\r\nKarlsson att det senare under veckan skall\r\npresenteras en mängd förslag, och vi får väl vänta\r\npå det, men han säger i sin bok att det inte behöver\r\nläggas fram några sådana förslag.</pre><pre>Bert Karlsson har i dag från denna talarstol sagt att\r\nden dynamiska effekten faktiskt är så stor att den\r\nkan finansiera ett fullständigt borttagande av\r\nmomsen. Men Ny Demokrati lägger inte fram\r\nnågot sådant förslag. Man föreslår i stället en\r\nåtergång till den gamla nivån 12,87 %. Varför det?\r\nVarför skall vi över huvud taget ha kvar någon\r\nmoms på turistnäringen, om ett borttagande skulle\r\nvara självfinansierande?</pre><pre>Och varför skall vi ha en ny tredje nivå på 6 %?\r\nVarifrån kommer denna siffra, och varför skall vi\r\nhöja skatten för cirkusnäringen från 0 % till 6 %?\r\nDet är gott och väl att man talar om dynamiken i\r\nskattesänkningar, men vi måste också se på vad som\r\nstår i Ny Demokratis reservation. Där föreslås inget\r\nallmänt borttagande av momssatser, utan det är en\r\nlek med procentsatser. För vissa, nämligen hotell\r\noch restauranger, skall momsen sänkas till 12,87 %,\r\nmedan camping, parker och nöjesanläggningar\r\nskall få en moms på 6 %, och på cirkusnäringen\r\nskall läggas en ny moms om 6 %.</pre><pre>Bert Karlsson, som vet hur vanliga människor har\r\ndet, är kanske nu ute och pratar med dem, eftersom\r\nhan inte har tid att lyssna på den här debatten. Han\r\nfår faktiskt förklara hur det kan komma sig att det\r\nbehöver vara kvar någon skatt på detta område, om\r\nden utan vidare kan avskaffas.</pre><pre>Ian Wachtmeister signalerade nya besparingar, och\r\nhär kommer Ny Demokrati säkert att kunna hjälpa\r\nregeringen i arbetet med att sänka det\r\nvärldsrekordhöga svenska skattetrycket. Det\r\nbehövs.</pre><pre>Vi är fullständigt överens om att det finns\r\ndynamiska effekter och att det kan bli en ny start\r\nför Sverige, förutsatt att man sänker skatter. Det\r\nvill regeringen göra, men Ny Demokrati kan bli den\r\nstora bromsklossen, om man aldrig anser sig\r\nbehöva finansiera någonting utan likt Bert Karlsson\r\nsäger: Skjut upp det till våra barnbarn!</pre><pre>Anf. 83 IAN WACHTMEISTER (nyd)\r\nreplik:</pre><pre>Herr talman! Vi har sagt att vi vill sänka\r\nskattetrycket i Sverige från 57 till 47 % och göra det\r\npå sex år. Detta ansågs under valrörelsen\r\nastronomiskt omöjligt, och diverse mer eller\r\nmindre pålitliga politiker försökte framställa det så\r\natt vi skulle ha sagt att den sänkningen skulle\r\ngenomföras på ett år.</pre><pre>Nu vet vi att bl.a. Skattebetalarna talar om att\r\nsänka skattetrycket till 40 %, till ''Europanivå''.\r\nNäst högst i Europa efter oss är Danmark med\r\n48 %. Givetvis skall skattetrycket sänkas, och det\r\nmåste sänkas.</pre><pre>Nästa sak: Våra motioner har föranletts av\r\nregeringens propositioner. Det har vi i alla fall fått\r\nlära oss att det är så det går till. De motioner som\r\nvi kör fram alldeles av oss själva kommer vi strax\r\natt köra fram, och det kommer att finnas mycket av\r\nbesparingar i dem. Det ingår i själva\r\nriksdagstekniken. Det är på något sätt kul att vi\r\nbehöver åberopa den.</pre><pre>I min radarpartners herr Karlssons i Skara frånvaro\r\nkan jag förklara de 12,87 procenten m.m. vad gäller\r\nrestaurangmomsen. Vi har sagt: Återgå till den\r\nmoms som gällde förut. Branschen var inkörd på\r\nden nivån. Branschen har inte begärt någonting\r\nannat än att gå tillbaka till den skattesatsen. Det är\r\ndessutom tekniskt lätt att göra det.</pre><pre>Nästa fråga: Varifrån kommer siffran 6 %? Jo, 6 %\r\nkommer från ett för denna kammare mycket\r\novanligt håll som vi nog får vänja oss mer och mer\r\nvid. Den kommer nämligen från den europeiska\r\nverkligheten. Där har man ungefär 6 % moms på\r\ntjänster av typen resor och liknande. Därför tyckte\r\nvi att det var mycket lämpligt att nu anpassa Sverige\r\ntill den nivån.</pre><pre>Vi garanterar härmed att cirkusbranschen, där vi\r\nhar mycket goda kontakter, som ni förstår --\r\nclowner och annat --, kommer att klara den\r\nhöjningen, om ni bara ser till att det blir som vi har\r\nönskat.</pre><pre>Anf. 84 FREDRIK REINFELDT (m)\r\nreplik:</pre><pre>Herr talman! Min utgångspunkt var Bert Karlssons\r\nskrivning om att man inte behöver finansiera ett\r\nunderskott och att det går mycket bra att lösa\r\nekonomiska problem genom att dels sänka skatter,\r\ndels skaffa nya utgifter. I boken driver Bert linjen\r\natt det är bra med höjda barnbidrag. Vi vet att Ny\r\nDemokrati kan tänka sig statliga insatser på\r\nturismområdet i form av turistrådet eller något\r\nliknande. Det är då man undrar hur ekvationen går\r\nihop.</pre><pre>Vi är fullständigt överens om att arbetet på att\r\nsänka skattetrycket är överordnat allt annat. Men\r\nmoderaterna inser att detta måste kopplas ihop\r\nmed att också minska de offentliga utgifterna. Det\r\nhar jag hört att Ian och Bert har åkt runt i landet\r\noch predikat under valrörelsen, men det har\r\ntydligen glömts bort i och med att de kom in i\r\nriksdagen, och det är bara att beklaga.</pre><pre>Anf. 85 IAN WACHTMEISTER (nyd)\r\nreplik:</pre><pre>Herr talman! Herr Reinfeldt, vårt minne är gott.\r\nVi glömmer ingenting och tar det alldeles lugnt.</pre><pre>Vad gäller barnbidrag och andra utgiftsposter är vi,\r\nvilket vi har nämnt i olika sammanhang, beredda\r\natt diskutera en behovsprövning av dessa m.fl.\r\nåtgärder. När man nämligen sänker skattetrycket\r\nfrån den höga nivå där det är nu, 57 % -- 58 har det\r\nväl hunnit bli, 59 kanske innan dagen är slut -- ner\r\ntill rimliga nivåer, kan vi också klara oss, folk i\r\nallmänhet, utan speciella bidrag.</pre><pre>Om igen: Vi har många förslag till hur man skall\r\nkunna finansiera en allmän skattesänkning. Jag tror\r\natt ni moderater, inte av er själva men på grund av\r\nde drivankare ni har med er i regeringen, kommer\r\natt få vissa problem med våra besparingsförslag.\r\nMen det blir så att säga ert bekymmer. Då kör vi\r\nden här debatten igen, fast åt andra hållet.</pre><pre>Anf. 86 FREDRIK REINFELDT (m)\r\nreplik:</pre><pre>Herr talman! Jag skall med glädje återkomma vid\r\ndet tillfället och föra den debatten.</pre><pre>Liksom herr Wachtmeister gjorde, ber jag att få\r\nnoterat i protokollet att det är han som svarar på\r\nmina frågor, som egentligen var ställda till herr\r\nKarlsson från Skara, som inte alls har samma syn\r\npå behovet av att spara i de statliga utgifterna som\r\npartiledare Wachtmeister här ger uttryck för. Men\r\ndet kanske bara var någonting som var gjort för att\r\nsälja böcker och inte går att säga i riksdagen.</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 87 HUGO HEGELAND (m):</pre><pre>Herr talman! Jag skall ge Ian en chans att komma\r\ntillbaka i en ny replik. Jag har ett par frågor till\r\nhonom med anledning av att han sade i sitt första\r\nanförande: Jag har levat i verkligheten i 58 år.</pre><pre>Glömde inte Ian de tre dagar som han pryade här i\r\nriksdagen för fem år sedan? Och är det\r\nerfarenheterna från denna försöksverksamhet som\r\nhar fått Ian att lämna verkligheten och nu ägna sig\r\nåt riksdagsarbete?</pre><pre>Anf. 88 IAN WACHTMEISTER (nyd)\r\nreplik:</pre><pre>Herr talman och övriga i denna kammare! Det äger\r\nsin riktighet att jag pryade här för att se hur ni hade\r\ndet. Jag blev mycket omtumlad av denna\r\nupplevelse och talade då om att jag knappast skulle\r\nge mig in i den här branschen. Jag tyckte att det inte\r\nvar tillräckligt drag här.</pre><pre>Men sedan kom jag på att ingenting är omöjligt att\r\nändra. Därför har vi nu givit oss in i detta och tycker\r\nnog att utvecklingen har visat att Ny Demokrati har\r\nen mycket viktig roll att spela. Vi kanske t.o.m. kan\r\npåverka litet grand både det politiska agerandet\r\noch det politiska klimatet.</pre><pre>Vi har t.o.m. inför öppen ridå fått inviter från\r\nvänsterpartiet. Det öppnar ju oanade möjligheter\r\nför Sverige.</pre><pre>Anf. 89 HUGO HEGELAND (m) replik:</pre><pre>Herr talman! Jag minns de samtal jag hade med Ian\r\nWachtmeister för fem år sedan. Då var han full av\r\nförakt för riksdagsarbetet, men jag tror faktiskt att\r\nden dag Ian lämnar riksdagen kommer han att vara\r\nfull av aktning för riksdagsarbetet.</pre><pre>Anf. 90 IAN WACHTMEISTER (nyd)\r\nreplik:</pre><pre>Herr talman! Ja, herr Hegeland, det är möjligt.\r\nMen jag hoppas att jag under tiden inte har\r\nomvandlats till en här redan omtalad krokodil.</pre><pre>Anf. 91 KJELL JOHANSSON (fp):</pre><pre>Herr talman! Talmanskonferensen har utfärdat en\r\nrekommendation, att om flera partier företräder en\r\noch samma meningsyttring bör en talare kunna\r\nställa upp och föra deras talan. Efter att ha lyssnat\r\npå dagens debatt måste jag säga att det var en\r\notroligt klok rekommendation.</pre><pre>Disciplinerad som jag är, herr talman, avstod jag\r\nfrån att anmäla mig till den här debatten. Nu finns\r\ndet två skäl till att jag uppträder i talarstolen i alla\r\nfall.</pre><pre>Det första är att jag vill visa att jag mår bra. Det\r\ngäller för övrigt hela folkpartiet.</pre><pre>Det andra är att jag vill rätta till några av de\r\nfullständigt orimliga, jag måste säga för den här\r\nkammaren ovanliga, påståenden som Bert Karlsson\r\nframfört. Jag tycker att debattnivån sjönk så att vi\r\nvar nere i källaren. Jag var ett slag orolig för att vi\r\nskulle behöva starta utgrävningar där nere för att\r\növer huvud taget kunna hålla oss på en så låg nivå\r\nsom den Bert Karlsson intagit.</pre><pre>Det är folkpartiet som vill straffa Bert Karlsson och\r\nNy Demokrati, sade Bert Karlsson. Jag undrar,\r\nherr talman: Hur löjlig får man vara i riksdagens\r\ntalarstol egentligen? Ny Demokrati var över huvud\r\ntaget inte påtänkt när vi startade utredningsarbetet\r\nkring ett nytt skattesystem för Sverige, när vi\r\nbörjade att utreda frågan om enhetlig\r\nmervärdeskatt.</pre><pre>Jag kan försäkra Bert Karlsson, eftersom jag satt i\r\nden kommitté som sysslade med den indirekta\r\nbeskattningen, att orden Bert Karlsson och\r\nSommarland aldrig kom över mina läppar under\r\nden utredningens gång. Det skulle ha varit jag som\r\ntog upp det eftersom jag var den ende folkpartisten\r\nsom satt med i utredningen. Såvitt jag kan erinra\r\nmig nämndes de orden inte av någon annan heller.</pre><pre>Skälet till att vi satte oss ned med detta skattearbete\r\nvar något helt annat. Sverige var på väg utför i en\r\nrasande takt, och det fanns ett skattesystem som\r\nstarkt bidrog till detta. För den bransch som det\r\ntalats så mycket om här i talarstolen, var årliga\r\nprisökningar på 5--10 % vanliga. Ingen människa\r\ntalade om det, och det uppstod inga problem för\r\nbranschen. Självfallet uppstod problemen för\r\nbranschen under den tiden när vi trodde att detta\r\nvar möjligt.</pre><pre>Då bestämde vi oss i folkpartiet för att genomföra\r\nen skattereform som innebar att dessa förhållanden\r\ninte skulle behöva gälla längre. Skattereformen har\r\nlagt grunden för ett helt annat utgångsläge i\r\nSverige. Det har nu varit möjligt att teckna avtal på\r\npraktiskt taget nollbasnivå i Sverige, vilket var\r\ntotalt otänkbart med det gamla skattesystemet.</pre><pre>Inflationen har sjunkit rejält, och regeringen har\r\nför avsikt att hålla den på den nivån även i\r\nfortsättningen. Den skall hållas nere så att svensk\r\nturistnäring inte skall behöva belastas med årliga\r\nprisökningar på 5--10 %.</pre><pre>Sverige kan börja tänka framåt, och vi kan börja att\r\narbeta oss uppåt.</pre><pre>Då kommer Ny Demokrati med drag under\r\ngaloscherna in i riksdagen och börjar rumstera om.\r\nJag noterar att när det gäller mervärdeskatten har\r\nvi kommit till det läget att vi har ett förslag på en\r\nskattesats på 25 %, en på 18 %, en på 12,87 %, en\r\npå 6 % och en på 0 %.</pre><pre>När mervärdeskatten utreddes blev fransmännen\r\ntillfrågade -- de har nämligen sex olika\r\nmervärdeskattesatser -- hur de kan administrera\r\nnågot sådant. De svarade att det går, men att de i\r\nsjälva verket inte klarar att administrera\r\nsituationen. De vet att de inte får in tillnärmelsevis\r\nde skatter de borde få. Systemet fungerar inte så.</pre><pre>Jag är rädd för att om Ny Demokrati fortsätter som\r\nman gör nu, kommer inte bara folkpartiet att må\r\nilla. Hela svenska folket och den svenska ekonomin\r\nkommer att må illa.</pre><pre>Nu sänks matmomsen. Kalla det gärna en EG-\r\nanpassning, om ni vill.</pre><pre>Det vore faktiskt klokt att anslå en annan ton,\r\nanlägga en helt annan attityd, nämligen den som\r\nKarl-Gösta Svenson uttalade. Vi skall börja tala\r\nlitet positivt om svensk restaurangnäring och\r\nframhålla att Sverige är på väg att klara ut de\r\nekonomiska problemen. En grund för en helt\r\nannan utveckling i Sverige läggs nu. Det här borde\r\nligga i Bert Karlssons och inte minst Ny Demokratis\r\nintresse.</pre><pre>I stället uppträder Bert Karlsson som branschens\r\ndödgrävare i denna talarstol. Han strör vårdslösa\r\nuttalanden omkring sig såsom att man för den\r\nsumma som det kostar att parkera på Arlanda kan\r\nhyra bil på Cypern. Vad hjälps svensk\r\nrestaurangnäring och turistnäring av sådana\r\ndumma uttalanden från denna talarstol?</pre><pre>Det verkar som om det inte är Westerbergeffekten\r\nutan snarare Westerbergaffekten som har gripit\r\nBert Karlsson.</pre><pre>Jag har studerat de fallissemang som har\r\nförekommit i branschen. Men det är svårt att se att\r\nmervärdeskatten skulle vara den enda orsaken. I\r\nett fall som jag har studerat var skulderna 15\r\nmiljoner och årsomsättningen uppgick till 3\r\nmiljoner. Det kan rimligtvis inte vara\r\nmervärdeskatten som förorsakat det.</pre><pre>Anf. 92 BERT KARLSSON (nyd) replik:</pre><pre>Herr talman! Ja, det har varit känt en längre tid\r\natt debatten är låg när det gäller folkpartiet. Man\r\nkopplar t.o.m. ihop barnbidraget med\r\nturistmomsen. Det är i och för sig inte förvånande\r\natt folkpartiet talar på det här sättet.</pre><pre>När det gäller turistnäringen hävdar jag fortfarande\r\natt det inte bara är jag som talar i dessa termer, men\r\njag förstår att det kan verka dumt att göra en sådan\r\njämförelse som parkeringen på Arlanda och\r\nhyrbilen på Cypern. Men det är ändå sanningen!\r\nDen tycks man hela tiden blunda för. Prisnivån i\r\nSverige är för hög, och vi kan inte låtsas längre. Det\r\när att omyndigförklara svenska folket att säga att\r\nfolk inte förstår detta, när turistnäringen hävdar att\r\nnivån är hög. Det går inte att lura svenskarna och\r\nsäga att det är billigt i Sverige när det inte är det.\r\nDet måste även politiker förstå. Jag tror att den\r\nenda förutsättningen är att Sverige anpassar sin\r\nnivå.</pre><pre>Jag tycker att folkpartiet skall sluta med alla de\r\ndumma saker som de håller på med hela tiden. Jag\r\nförstår mycket väl att man i dessa diskussioner inte\r\nnämner Bert Karlsson och Sommarland osv. Så\r\ndum är jag faktiskt inte. Men med den information\r\njag har fått från de andra partierna som var med\r\nunder dessa diskussioner, står det ganska klart att\r\njust Ny Demokrati och Bert Karlsson skulle straffas\r\nnär det gäller turistfrågan. Det var en stor fråga för\r\nNy Demokrati, och det är en stor fråga för hela\r\nSverige.</pre><pre>Anf. 93 KJELL JOHANSSON (fp) replik:</pre><pre>Fru talman! Ny Demokrati får bedriva debatten i\r\nkammaren precis hur de vill. De får lägga vilka\r\nförslag de vill. De får vara hur ironiska de vill, och\r\nde får förlöjliga hur mycket de vill.</pre><pre>I folkpartiet liberalerna kommer vi att fortsätta att\r\narbeta seriöst, dvs. arbeta fram förslag, presentera\r\ndem och finansiera dem. Det kommer att vara vår\r\nstil.</pre><pre>I övrigt vill jag inte förlänga debatten ytterligare.</pre><pre>Anf. 94 BENGT DAHLSTRÖM (nyd):</pre><pre>Fru talman! Regeringen bygger sin ekonomiska\r\npolitik på olika åtgärder och förslag, t.ex.\r\nskattesänkningar för småindustrin och\r\nföretagsamheten med en förväntan att det skall bli\r\ndynamiska effekter. En ökad produktion skapar en\r\nväxande sysselsättning och ordning och reda på\r\nfinanserna.</pre><pre>Men varför tror man inte på samma effekt när det\r\ngäller turistnäringen? Där finns det en stigande\r\nobalans att tackla mellan in- och utresande.</pre><pre>För tre år sedan var det ett underskott i\r\nturistbalansen, om uttrycket tillåts, på 11 miljarder.\r\nFör två år sedan var det 18 miljarder, och nu\r\nberäknar riksbanken underskottet för innevarande\r\når med full turistmoms till 32 miljarder. Alltså:\r\nUnderskottet har på tre år, varav minst två år\r\nbelastat med moms, tredubblats. Detta talar för\r\nbehovet av en rejäl sänkning av turistmomsen till\r\nden nivå den låg på tidigare.</pre><pre>Ett enkelt exempel ur näringslivets verklighet\r\nvisar -- och det är allom bekant -- att för några år\r\nsedan gick Linjeflygs flygplan i inrikestrafiken i det\r\nnärmaste tomma. Då sänktes priserna radikalt.\r\nPlanen fylldes, och ekonomin blev bättre.</pre><pre>Om vi vidtar en kraftigare sänkning och återgår till\r\nden tidigare turistmomsen, kan vi bergsäkert räkna\r\nmed en positiv effekt. Staten får snabbare pengar\r\natt hämta från en sådan industri.</pre><pre>Anf. 95 LARS BÄCKSTRÖM (v):</pre><pre>Fru talman! Ian Wachtmeister nämnde mitt namn\r\ni en replikomgång som inte gällde mig. Därför\r\nmåste jag begära ordet igen.</pre><pre>Ian Wachtmeister tyckte sig ha fått en invit från\r\nvänsterpartiet till Ny Demokrati. Men då har Ian\r\nWachtmeister små krav på inviter. Det kanske\r\nförklarar en del av uppgifterna om\r\nregeringssamarbetets karaktär.</pre><pre>Vi i vänsterpartiet sitter visserligen kvar i soffan när\r\nNy Demokrati slår sig ned, och om Ny Demokrati\r\nintar en ståndpunkt som liknar vår ändrar vi oss\r\ninte -- men det är inte riktigt detsamma som inviter.\r\nI annat fall skulle vi ju tvingas inta en ny ståndpunkt\r\nså fort Ny Demokrati intar en riktig ståndpunkt,\r\noch det skulle ju inte gå.</pre><pre>Vi har i debatten velat testa om Ny Demokrati ser\r\ntill sakfrågorna och inte till prestigen. Vi sade i vår\r\nmotion att ett problem är att sänkt matmoms skulle\r\nkunna utnyttjas av tillverkare, grossistled och\r\nlivsmedelskedjor för att höja deras vinstmarginaler.\r\nEn sänkt matmoms bör därför kombineras med\r\nandra åtgärder. På kort sikt gäller det att förstärka\r\nprisövervakningen, bl.a. genom SPK. På längre\r\nsikt gäller det strukturreformer inom hela\r\nlivsmedelskedjan och en hårdare\r\nkonkurrenslagstiftning.</pre><pre>Så tycker vi. Jag tyckte mig i debatten märka att Ny\r\nDemokrati också lutade åt sådana ståndpunkter.\r\nDärför vill jag testa att bryta ut ett av de båda\r\nvänsterpartiyrkanden som är sammanslagna i den\r\nsocialdemokratiska reservationen.</pre><pre>Naturligtvis fordras aktiva konsumentinsatser för\r\natt få ned priserna, sade vi, men det kan inte\r\ngarantera en önskvärd utveckling. Mot det talar de\r\nmonopol- och oligopolstrukturer som råder inom\r\nden svenska livsmedelsbranschen. Mot en sådan\r\nkonsumentkontroll talar vidare regeringens förslag\r\natt mjuka upp prisinformationslagen.</pre><pre>Representanter för regeringen har dessutom gjort\r\nuttalanden som tyder på att regeringen inte avser\r\natt följa upp vissa av de förslag som ställts av\r\nkonkurrensutredningen och som avser åtgärder för\r\natt stärka konkurrensen inom\r\nlivsmedelsbranschen. Även här kanske det var så\r\natt vi kunde sitta kvar i soffan om Ny Demokrati\r\nslog sig ned. Därför sade vi i ett tillkännagivande:\r\nRiksdagen bör begära att regeringen i särskild\r\nordning följer prisutvecklingen inom\r\nlivsmedelsbranschen och motsvarande branscher\r\ndär momsen sänks.</pre><pre>Då sade företrädare för Ny Demokrati att Ny\r\nDemokrati ville åstadkomma detta generellt på alla\r\nsektorer. Ja, det är väl bra, men varför kan man då\r\ninte nu införa det på turistsidan och\r\nlivsmedelssidan, där vi trycker på för att\r\nåstadkomma det?</pre><pre>Vi menar att vi sitter kvar i soffan när Ny\r\nDemokrati slår sig ned genom att bryta ut det här\r\noch göra ett säryrkande av det. Kanske sitter också\r\nsocialdemokraterna kvar i soffan, så att vi får också\r\ndem med oss. I så fall vinner sakfrågan och inte de\r\ntaktiska finterna -- för det är väl inte taktiska finter\r\nman håller på med ute i verkligheten?</pre><pre>Därmed testade vi om Ny Demokrati vågade sätta\r\nsig i samma soffa som vänsterpartiet. Det vågade\r\ninte Ny Demokrati. Man är rädd om sitt rykte när\r\nman skall vara stödparti till moderaterna. Det är\r\nnaturligtvis vad man egentligen är, även om man\r\nförsöker spela upp en annan pjäs.</pre><pre></pre><pre>Anf. 96 IAN WACHTMEISTER (nyd):</pre><pre>Fru talman! Herr Bäckströms anförande\r\nframkallar i varje fall ett visst svar, hoppas jag.</pre><pre>Efter att ha givit oss en invit talar herr Bäckström\r\nom att vi inte har fått någon invit, vilket vi med stor\r\ntacksamhet noterar. Sakligt motiverade\r\nståndpunkter är helt vår linje, herr Bäckström.</pre><pre>När det sedan gäller en del andra saker som han\r\nnämnde vill jag säga att denna kammare med\r\nspänning ser fram mot en debatt som i morgon\r\nkommer att skaka Sverige och som kommer att\r\nhandla om den farliga lilla prislappen.</pre><pre>För övrigt sitter vi mycket bra i soffan. Det brukar\r\nvara andra som reser sig och går. Vi satt ganska\r\nlänge i samma soffa som ledaren för det parti som\r\nherr Bäckström tillhör, och vi kan även sitta i\r\nsamma soffa som herr Bäckström -- vi har öppet på\r\ntisdagkvällar i våra lokaler i Brandkontoret, och vi\r\nhar tre soffor. Dit är alla välkomna.</pre><pre>Anf. 97 LARS BÄCKSTRÖM (v):</pre><pre>Fru talman! Egentligen skulle jag kunna nöja mig\r\nmed att be att få antecknat till protokollet:\r\n''Talande tystnad''. Eller också skulle det kanske\r\nräcka med att ta av sig glasögonen.</pre><pre>Visst kan man säga att man är för saklighet i den\r\npolitiska retoriken, men man är det alldeles\r\nuppenbart inte i de politiska sakfrågorna, t.ex. när\r\ndet gäller att stödja vänsterpartiets yrkande.\r\nEftersom det är kristallklart att man inte tänker\r\ngöra det avstår jag från att ställa det yrkandet, för\r\natt korta ned voteringsordningen. Men min\r\nkommentar är återigen: Talande tystnad.</pre><pre>Anf. 98 IAN WACHTMEISTER (nyd):</pre><pre>Fru talman! Vi tackar för herr Bäckströms talande\r\ntystnad.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>8 § Normgivningsfrågor m.m.</pre><pre>Föredrogs</pre><pre>konstitutionsutskottets betänkande</pre><pre>1991/92:KU12 Normgivningsfrågor m.m. (prop.\r\n1990/91:100 /delvis/ och 1990/91:176).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Företogs till avgörande utrikesutskottets\r\nbetänkande 1991/92:UU2, jordbruksutskottets\r\nbetänkanden 1991/92:JoU5 och JoU7,\r\nskatteutskottets betänkande 1991/92:SkU5 samt\r\nkonstitutionsutskottets betänkande 1991/92:KU12.</pre><pre>Utrikesutskottets betänkande UU2</pre><pre>Mom. 19 (det kurdiska folkets mänskliga\r\nrättigheter)</pre><pre>Utskottets hemställan bifölls med 293 röster mot 13\r\nför meningsyttringen av Seija Viitamäki-Carlsson i\r\nmotsvarande del. 1 ledamot avstod från att rösta.</pre><pre>Mom. 26 (handel med Iran)</pre><pre>Utskottets hemställan bifölls med 296 röster mot 12\r\nför meningsyttringen av Seija Viitamäki-Carlsson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU5</pre><pre>Mom. 1 (avslag på propositionen)</pre><pre>Utskottets hemställan -- som ställdes mot motion\r\n1991/92:Jo6 av Hans Dau m.fl. -- bifölls med\r\nacklamation.</pre><pre>Mom. 18 (senvinterjakt på sjöfågel)</pre><pre>Utskottets hemställan bifölls med 170 röster mot\r\n132 för reservation 1 av Ivar Virgin m.fl. 3\r\nledamöter avstod från att rösta.</pre><pre>Mom. 27 (riktlinjer för förändringar av bidrags- och\r\navgiftssystemet för viltskador)</pre><pre>Utskottets hemställan bifölls med 276 röster mot 28\r\nför reservation 2 av Dan Ericsson i Kolmården.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU7</pre><pre>Mom. 2 (disposition av delbeloppet 200 milj. kr.\r\nsamt prisregleringsavgifterna)</pre><pre>Först biträddes reservation 1 av Göran Persson\r\nm.fl. -- som ställdes mot meningsyttringen av\r\nAnnika Åhnberg -- med acklamation.</pre><pre>Härefter bifölls utskottets hemställan med 173\r\nröster mot 131 för reservation 1 av Göran Persson\r\nm.fl. 1 ledamot avstod från att rösta.</pre><pre>Mom. 5 (finansieringen av den utvidgade\r\nbidragsramen)</pre><pre>Utskottets hemställan bifölls med 175 röster mot\r\n132 för reservation 2 av Göran Persson m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Skatteutskottets betänkande SkU5</pre><pre>Mom. 2 (framtida sänkningar av mervärdeskatten\r\npå livsmedel)</pre><pre>Utskottets hemställan bifölls med 292 röster mot 12\r\nför meningsyttringen av Lars Bäckström i\r\nmotsvarande del. 1 ledamot avstod från att rösta.</pre><pre>Mom. 3 (alkoholskatten)</pre><pre>Utskottets hemställan bifölls med 153 röster mot\r\n147 för reservation 1 av Lars Hedfors m.fl. 2\r\nledamöter avstod från att rösta.</pre><pre>Mom. 4 (restauranger)</pre><pre>Utskottets hemställan bifölls med 281 röster mot 23\r\nför reservation 2 av Peter Kling i motsvarande del.\r\n1 ledamot avstod från att rösta.</pre><pre>Mom. 5 (hotell, camping, resor och skidliftar)</pre><pre>Först biträddes reservation 3 av Lars Hedfors m.fl.\r\ni motsvarande del -- som ställdes mot reservation 2\r\nav Peter Kling i motsvarande del -- genom\r\nuppresning.</pre><pre>Härefter bifölls utskottets hemställan -- som\r\nställdes mot reservation 3 av Lars Hedfors m.fl. i\r\nmotsvarande del -- genom uppresning.</pre><pre>Mom. 6 (cirkus, nöjesanläggningar, parker etc.)</pre><pre>Utskottets hemställan bifölls med 280 röster mot 24\r\nför reservation 2 av Peter Kling i motsvarande del.</pre><pre>Mom. 7 (framtida skatteförändringar för\r\nturistnäringarna)</pre><pre>Först biträddes reservation 2 av Peter Kling i\r\nmotsvarande del med 35 röster mot 17 för\r\nmeningsyttringen av Lars Bäckström i motsvarande\r\ndel. 250 ledamöter avstod från att rösta.</pre><pre>Härefter bifölls utskottets hemställan med 273\r\nröster mot 22 för reservation 2 av Peter Kling i\r\nmotsvarande del. 13 ledamöter avstod från att\r\nrösta.</pre><pre>Mom. 8 (prisövervakning och kontroll)</pre><pre>Utskottets hemställan -- som ställdes mot\r\nreservation 4 av Lars Hedfors m.fl. -- bifölls med\r\nacklamation.</pre><pre>Mom. 10 (värdepappersfonder)</pre><pre>Utskottets hemställan -- som ställdes mot\r\nreservation 5 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 11 (biograffilm)</pre><pre>Utskottets hemställan -- som ställdes mot\r\nreservation 5 av Lars Hedfors m.fl. i motsvarande\r\ndel -- bifölls med acklamation.</pre><pre>Mom. 12 (Sjöräddningssällskapets fartyg)</pre><pre>Utskottets hemställan -- som ställdes mot\r\nreservation 6 av Lars Hedfors m.fl. i motsvarande\r\ndel -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>9 § Statlig garanti för ett lån till Första\r\nSparbanken</pre><pre>Föredrogs</pre><pre>näringsutskottets betänkande</pre><pre>1991/92:NU12 Statlig garanti för ett lån till Första\r\nSparbanken (prop. 1991/92:63).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>10 § Tilläggsbudget I</pre><pre>Föredrogs</pre><pre>näringsutskottets betänkande</pre><pre>1991/92:NU13 Tilläggsbudget I\r\n(näringsdepartementet) (prop. 1991/92:25 delvis).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>11 § Ändringar i bankrörelselagen</pre><pre>Föredrogs</pre><pre>näringsutskottets betänkande</pre><pre>1991/92:NU16 Ändringar i bankrörelselagen (prop.\r\n1991/92:37).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>12 § Tilläggsbudget I</pre><pre>Föredrogs</pre><pre>justitieutskottets betänkande</pre><pre>1991/92:JuU11 Tilläggsbudget I\r\n(civildepartementet) (prop. 1991/92:25 delvis).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>13 § Tilläggsbudget I</pre><pre>Föredrogs</pre><pre>justitieutskottets betänkande</pre><pre>1991/92:JuU12 Tilläggsbudget I\r\n(justitiedepartementet) (prop. 1991/92:25 delvis).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>14 § Vissa invandringsfrågor</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU6 Vissa invandringsfrågor (prop.\r\n1991/92:25 delvis).</pre><pre></pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>Konstitutionsutskottets betänkande KU12</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att socialutskottets\r\nbetänkanden SoU5, SoU6, SoU7 och SoU13,\r\nbostadsutskottets betänkande BoU6 samt\r\nutrikesutskottets betänkande UU8 skulle avgöras i\r\nett sammanhang efter avslutad debatt.</pre><pre>15 § Vissa hälso- och sjukvårdsfrågor</pre><pre>Föredrogs</pre><pre>socialutskottets betänkande</pre><pre>1991/92:SoU5 Vissa hälso- och sjukvårdsfrågor.</pre><pre>Anf. 99 PER STENMARCK (m):</pre><pre>Fru talman! Jag har begärt ordet för att kort säga\r\nnågra ord om den motion om legitimation för\r\nnaprapater som jag har väckt tillsammans med\r\nnågra andra motionärer. En rad representanter för\r\nnästan samtliga övriga partier har likartade\r\nmotionsyrkanden.</pre><pre>När frågan senast behandlades här i riksdagen\r\ngjordes bedömningen att 200 000 patienter varje år\r\ni vårt land söker hjälp hos naprapater vid ca 1\r\nmiljon tillfällen, huvudsakligen för rygg- och\r\nledbesvär. Vi kan nog vara övertygade om att de\r\ninte är färre i dag.</pre><pre>Detta är den klart vanligaste formen av, som det\r\nheter, manuell medicin i Sverige. Därmed utgör\r\nnaprapaterna en mycket stor resurs för väldigt\r\nmånga människor, och det borde därför också vara\r\ntämligen naturligt med en legitimation för denna\r\nyrkesgrupp.</pre><pre>Det skulle innebära ett samhällserkännande, men\r\nframför allt skulle det innebära en varudeklaration\r\nför patienten.</pre><pre>Ledamöterna i socialutskottet är ännu inte beredda\r\natt göra ett ställningstagande i sakfrågan utan\r\nhänvisar till ytterligare överväganden i\r\nregeringskansliet. Det är därför min förhoppning\r\natt ett förslag snarast skall kunna föreläggas\r\nriksdagen.</pre><pre>I betänkandet gör, som jag ser det, utskottet några\r\nfelslut. Det första görs i en hänvisning till vad\r\nsocialutskottet skrev i sitt betänkande 1989/90:24\r\nnär frågan senast behandlades. Där skrev man bl.a.\r\nså här beträffande alternativmedicinkommittén:</pre><pre>''Då naprapaterna har en lång utbildning och deras\r\nkunskaper och kompetens är allmänt vitsordad\r\nförordar kommittén att regeringen prövar frågan\r\nom deras legitimation när naprapaterna kan\r\nuppvisa studier som konfirmerar effekten av deras\r\nmetoder.''</pre><pre>Vi det tillfälle då detta skrevs var\r\nalternativmedicinkommittén inne i slutfasen av sitt\r\narbete.</pre><pre>Mot bakgrund av den slutsats i legitimationsfrågan\r\nsom senare drogs i riksdagen, dvs. att man skulle ge\r\nlegitimation åt vissa kiropraktorer, skulle man\r\nkunna tro att det var denna yrkesgrupps\r\nbehandlingsmetoder som AMK undersökte. Så var\r\ninte fallet. AMK undersökte inte en specifik\r\nyrkesgrupp utan en behandlingsmetod, dvs. den\r\nsom går under begreppet manipulation -- och\r\nmanipulation är inte synonymt med kiropraktik.\r\nDet är en behandlingsmetod som används av flera\r\nolika yrkesgrupper, såsom kiropraktorer,\r\nnaprapater, osteopater och sådana läkare och\r\nsjukgymnaster som har ortopedmedicinsk examen.</pre><pre>Detta gör att det de facto finns ett underlag för att\r\nfatta beslut om att ge naprapater legitimation.\r\nDetta har också en opartisk utredning av\r\nhovrättsrådet Anders Thunved visat. Denna\r\nutredning är överlämnad till statsrådet Bo\r\nKönberg.</pre><pre>Utredningen visar att samtliga kriterier för en\r\nlegitimering av naprapater är uppfyllda.</pre><pre>Även de ord som socialutskottet använder -- ''lång\r\nutbildning'', ''allmänt vitsordad'' kompetens och\r\nkunskaper -- tyder på detta.</pre><pre>Det andra felslutet kommer i utskottets eget\r\nställningstagande. Där skriver man följande:</pre><pre>''Utskottet kan vidare konstatera att\r\nalternativmedicinkommittén nu lagt fram sitt\r\nslutbetänkande i vilket bl.a. frågan om legitimation\r\nav naprapater behandlas. Remissbehandlingen och\r\nberedningen av förslaget i regeringskansliet bör\r\nenligt utskottet avvaktas.''</pre><pre>Nu är det bara så att AMK inte har föreslagit någon\r\nlegitimation. Därför kommer det heller inte fram\r\nnågonting i remissvaren som kan vara till\r\nvägledning för regeringskansliet i denna fråga.\r\nInget av remissvaren behandlar frågan om\r\nlegitimation, eftersom utredningen aldrig ville ha\r\nsvar på denna fråga.</pre><pre>Låt mig, fru talman, få säga några ord om den\r\nbetydelse som en legitimation för denna\r\nyrkesgrupp skulle få för patienten.</pre><pre>Det finns ju i det här sammanhanget en alldeles\r\nuppenbar fördel med en legitimation, nämligen den\r\nsäkerhet för patienten som en sådan skulle\r\ninnebära. Med en legitimation får vi en helt annan\r\nkontrollmöjlighet. In i systemet kommer bara\r\nsådana naprapater som lever upp till de\r\nkvalitetskrav som kan ställas. Det innebär att det\r\ninte bara ställs krav på utbildningen utan också på\r\natt behandlingen håller en hög kvalitet. Det\r\nkommer med andra ord att ställas krav på att de\r\nsom skaffat sig utbildningen också lever upp till de\r\nkvalitetskrav som ställs. I annat fall blir det ingen\r\nlegitimation, och de som fått legitimationen\r\nriskerar att förlora den. Detta är i enlighet med de\r\nlagar och regler som gäller för i stort sett all annan\r\nsjukvårdspersonal.</pre><pre>Att införa en möjlighet till legitimation för\r\nnaprapater innebär därför inte primärt att vi ställer\r\noss på denna yrkesgrupps sida, utan att vi stärker\r\nsäkerheten hos de många patienter som är i behov\r\nav hjälp och som kanske har sökt många andra\r\nmöjligheter utan att finna någon sådan.</pre><pre>Anf. 100 LENA ÖHRSVIK (s):</pre><pre>Fru talman! Jag tänkte säga några ord om\r\nhanteringen av de motioner som behandlas i detta\r\nbetänkande.</pre><pre>Jag måste säga att jag är besviken. Det blir man ju\r\nofta som motionär. Jag kan acceptera att en motion\r\navstyrks på grund av samhällsekonomin eller på\r\ngrund av att någon typ av förslag väntas inom kort,\r\nmen jag tycker inte att jag i detta betänkande har\r\nfått några som helst motiv. Ett antal motioner, som\r\nhandlar om vitt skilda ting, har buntats ihop, och\r\nsedan har man hänvisat till att regeringen i\r\nregeringsförklaringen har aviserat en översyn av\r\nsjukvårdens organisation och finansiering.</pre><pre>Ett sådant motiv kan naturligtvis användas när det\r\ngäller motioner som handlar om sjukvårdens\r\norganisation och finansiering, men de motioner jag\r\nhar väckt handlar inte alls om detta. Jag tycker\r\ndärför att det är fattigt att man i ett betänkande inte\r\nkan få ett motiv till att motionen avstyrks. På så sätt\r\nskulle man ju åtminstone veta vad man skall\r\nangripa nästa gång man vill ta upp frågan; det är ju\r\nså det går till.</pre><pre>Jag har alltså motionerat om en nationell\r\nuppföljning av samnordiska insatser på\r\nreumatikerområdet. Nästa år är ett nordiskt\r\nreumatikerår. Det handlar om\r\ninformationskampanjer och annat, och det mesta\r\nav arbetet ligger på organisationerna. Jag har tagit\r\nupp just organisationernas möjlighet att verkligen\r\ndelta och hur viktigt det är att man har tillräckligt\r\nmed pengar till sitt förfogande. Det var också en\r\nrekommendation från Nordiska rådet att de olika\r\nländerna skulle se till att det fanns nationella medel\r\ntill förfogande, så att dessa frågor verkligen kunde\r\nföljas upp i varje land.</pre><pre>Detta är alltså vad som tas upp i den motionen, och\r\nutskottet skriver då att man väntar på en översyn av\r\nsjukvårdens organisation och finansiering. Det kan\r\ninte betraktas som särskilt tillfredsställande.</pre><pre>Min andra motion handlar om säkerheten för\r\npersoner med epilepsi, dvs. säkerheten i bostaden\r\noch i det dagliga livet. Den handlar inte om\r\nsjukvårdsfrågor, utan om rent sociala insatser, t.ex.\r\nhur man kan förebygga olycksfall i hemmet genom\r\natt se till att hemmet anpassas på ett sådant sätt att\r\nen epileptiker inte skadar sig när han ramlar --\r\nepileptiker ramlar ju.</pre><pre>Motionen handlar om larmsystem, om färdtjänst\r\noch om stöd i boendesituationen, som gör att unga\r\nepileptiker vågar flytta hemifrån. Det har alltså inte\r\nett dugg med sjukvårdens organisation och\r\nfinansiering att göra.</pre><pre>Jag tycker faktiskt att det är ganska synd att\r\nutskottet inte bryr sig om seriösa förslag som man\r\nkommer med som motionär. Jag kräver att seriösa\r\nförslag ändå skall få ett sakligt svar.</pre><pre>Anf. 101 GÖTE JONSSON (m):</pre><pre>Fru talman! I socialutskottets betänkande nr 5\r\nbehandlas en rad olika motioner rörande hälso- och\r\nsjukvården. Det är alldeles klart att de ambitioner\r\nsom finns bakom dessa motioner i samtliga fall är\r\nallvarligt menade.</pre><pre>Lena Öhrsvik har här uttalat ett visst missnöje med\r\nmotionsbehandlingen som sådan. Anledningen till\r\natt utskottet har behandlat dessa frågor på detta\r\nsätt är att regeringen ändå mycket klart i\r\nregeringsdeklarationen har aviserat en ingående\r\növersyn av frågor som berör hälso- och sjukvårdens\r\nområde.</pre><pre>Beträffande de motioner som tidigare talare har\r\ntagit upp finns i utskottsskrivningen motiveringar\r\npå de särskilda punkterna. När det gäller\r\nexempelvis reumatikerfrågan pekar utskottet på\r\ntidigare behandling i olika sammanhang i utskott\r\noch i kammaren. Likaså pekar man på det faktum\r\natt man inom Nordiska rådet har tagit detta initiativ\r\noch att man där också förutsätter att regeringarna\r\nser till att berörda organisationer får de medel som\r\när nödvändiga för att de skall klara den uppföljning\r\nsom Lena Öhrsvik frågade efter.</pre><pre>Vi menar från utskottets sida att det är angeläget att\r\ngöra också den uppföljningen, och vi tror också att\r\nden viktiga reumatikerfrågan i det sammanhanget\r\nkommer att få en skjuts i rätt riktning utifrån de\r\nambitioner som har uttalats.</pre><pre>Det ligger egentligen till på samma sätt när det\r\ngäller epileptikernas situation. Även i den frågan\r\nhänvisar utskottet till gjorda utredningar och\r\nundersökningar, och utifrån dessa utredningar och\r\nundersökningar förväntar vi oss att regeringen\r\nkommer att ta upp också dessa viktiga frågor.</pre><pre>Skall man klara av ett boende i ett eget hem krävs\r\ndet ju också att sjukvårdsinsatserna fungerar i olika\r\nsammanhang. Vi förutsätter därför att de viktiga\r\nfrågor som har tagits upp i anslutning till detta\r\nbetänkande, i olika motioner och i olika\r\nsammanhang -- delfrågor inom ramen för den\r\nframtida hälso- och sjukvården -- tas upp till\r\nbedömning i den samlade översyn som regeringen\r\nhar aviserat i regeringsdeklarationen. Är man i\r\ndenna kammare sedan inte nöjd med de\r\nbedömningar regeringen gör, får ledamöterna på\r\nnytt ta upp frågorna till behandling.</pre><pre>Jag yrkar med detta bifall till hemställan i\r\nsocialutskottets betänkande nr 5.</pre><pre>Anf. 102 LENA ÖHRSVIK (s) replik:</pre><pre>Fru talman! Visst finns bakgrundsbeskrivningar\r\noch hänvisningar beträffande tidigare åtgärder. Nu\r\nsäger Göte Jonsson att ''vi menar från utskottet att\r\ndet är angeläget . . .'', men varför skriver ni då inte\r\ndet i betänkandet? Det är ju det jag saknar. Jag\r\nsaknar någon typ av meningsyttring från utskottet i\r\ndessa frågor, som alltså inte alls har med hälso- och\r\nsjukvårdens organisation och finansiering att göra.</pre><pre>Jag sade förut att frågor som rör personer med\r\nepilepsi och stödet till handikapporganisationerna\r\när rena socialtjänstfrågor. Utskottets motiveringar\r\när dåliga, och jag återkommer naturligtvis i de här\r\nfrågorna. Motionen bör ändå få en saklig\r\nbehandling. Det är positivt att ni menar att detta är\r\nbra, men då kunde ni också skriva det.</pre><pre>Anf. 103 GÖTE JONSSON (m) replik:</pre><pre>Fru talman! Jag vill nog hävda att det på samtliga\r\ndessa punkter, framför allt de som Lena Öhrsvik\r\nberör, finns klart angivet i utskottsskrivningen att\r\nutskottet ser allvarligt på frågorna och att man är\r\nangelägen om att de får sin lösning. Vi har också\r\nredovisat tidigare behandlingar.</pre><pre>Vad som skiljer utskottets och Lena Öhrsviks\r\nuppfattning när det gäller själva behandlingen av\r\nmotionerna är att utskottet bedömer att riksdagen\r\ninte behöver göra något tillkännagivande till\r\nregeringen inom ramen för dessa motioner, just\r\nmed hänvisning till regeringsdeklarationen och\r\nskrivningarna i de sammanhangen.</pre><pre>Anf. 104 LENA ÖHRSVIK (s) replik:</pre><pre>Fru talman! Det är inte sant att det finns någon\r\nmeningsyttring. Det är därför jag har efterlyst en\r\nsådan. Om det hade stått att utskottet tyckte att det\r\nhär var bra men att man ville avvakta hade jag\r\naccepterat det. Man bör försöka vara litet saklig i\r\ndiskussionen.</pre><pre>Anf. 105 GÖTE JONSSON (m) replik:</pre><pre>Fru talman! Jag vill fortfarande hävda att det i\r\nutskottsbetänkandet klart framgår vilka motiv\r\nutskottet har när det gäller behandlingen av dessa\r\nmotioner, både motionen om epileptiker och\r\nmotionen om reumatiker. Vi hänvisar till\r\nutredningar och till de tidigare beslut som\r\nriksdagen har fattat, men vi anser inte att det krävs\r\nnågot riksdagsinitiativ i detta sammanhang. Vi\r\nutgår från att regeringen tar upp de här frågorna i\r\nsamband med att man gör bedömningar utifrån\r\nskrivningarna i regeringsdeklarationen.</pre><pre>Anf. 106 CHATRINE PÅLSSON (kds):</pre><pre>Fru talman! Jag vill börja med att instämma i vad\r\nGöte Jonsson sade när det gäller de generella\r\nställningstaganden som vi har gjort i utskottet. Men\r\njag känner ett mycket starkt behov av att något\r\nkommentera utskottets yttrande om den mycket\r\nviktiga abortfrågan. Som kristdemokrat är jag\r\nnaturligtvis mycket glad över socialutskottets\r\nbedömning av frågan.</pre><pre>Vi menar att det måste bli en attitydförändring när\r\ndet gäller livet. Det måste vara positivt att värna\r\nlivet. Vi tror att attityden för livet måste lyftas upp\r\ni hela vårt samhälle. Information och\r\nopinionsbildning är viktiga medel för att nå det\r\nmålet.</pre><pre>Nu är det min förhoppning, fru talman, att vi\r\ntillsammans i många olika partier skall fortsätta att\r\narbeta vidare i den positiva anda som\r\nregeringsförklaringen har gett vid handen. Jag vill\r\ngärna härifrån talarstolen be att vi tillsammans skall\r\ngöra det. Det är inget parti som på något sätt har\r\nrätt att bara prata om dessa frågor, utan vi behöver\r\nalla hjälpas åt.</pre><pre>Jag yrkar bifall till utskottets hemställan.</pre><pre>Anf. 107 ULLA PETTERSSON (s):</pre><pre>Fru talman! Jag vill börja med att instämma i den\r\nkritik som Lena Öhrsvik framförde mot den\r\nbehandling som en del motioner har fått i detta\r\nbetänkande. Jag har naturligtvis varit med om att\r\nskriva en motion som har rönt samma öde som\r\nLena Öhrsviks motion, dvs. att bli avstyrkt och\r\ndessutom med, som jag tycker, brist på motiv.</pre><pre>Jag blev förvånad när motionen, som handlar om\r\nlegitimering av socionomer, hamnade i ett\r\nbetänkande om hälso- och sjukvård. Socialt arbete\r\nhandlar ju inte om hälso- och sjukvård.</pre><pre>Utskottet avstyrker motionen utan att egentligen\r\nange några motiv. Man säger att innehållet i många\r\nav de motioner som avstyrks i klump under\r\nrubriken Behörighetsfrågor redan behandlas i\r\nregeringskansliet. Men av betänkandet framgår\r\ninte att man behandlar frågan om legitimation för\r\nsocionomer någonstans.</pre><pre>Kan någon i utskottet visa att jag har fel och att ett\r\narbete faktiskt pågår i regeringskansliet i den här\r\nfrågan är jag naturligtvis nöjd med det, men om det\r\ninte är så måste jag förbereda utskottet och\r\nkammaren på att vi motionärer återkommer. Det är\r\nju snart allmän motionstid, och då räknar vi med att\r\nmotionen får en seriös behandling.</pre><pre>Jag skall därför inte ägna någon längre tid åt att\r\nargumentera i sak i dag. Jag nöjer mig med att säga\r\natt ett kvalitativt högtstående och därmed även\r\nrationellare socialt arbete skulle främjas av att\r\nsocionomer fick möjlighet att kvalificera sig för\r\nlegitimation.</pre><pre>Omsättningen är stor inom kåren. Om socionomer\r\nsträvade efter legitimation skulle de därmed få ett\r\nincitament att stanna längre på samma arbetsplats.\r\nOm de fick legitimation skulle man undvika att\r\nsätta nyutbildade, orutinerade socionomer på de\r\nsvåraste ärendena, som ofta innebär stora\r\ningripanden i den privata integriteten. Om vi fick\r\nlegitimerade socionomer på marknaden skulle\r\nyrket troligtvis bli attraktivare, samtidigt som det\r\nskulle finnas möjlighet att avföra olämpliga\r\npersoner från yrkesutövande.</pre><pre>Klienter och patienter, kommuner och landsting\r\nskulle lika väl som privata arbetsgivare ha mycket\r\natt vinna på att socionomer fick legitimation. Vi\r\nskriver nämligen i motionen: Legitimationen är\r\navsedd som en garanti av en kvalitativ miniminivå\r\nför professionellt socialt arbete.</pre><pre>Överläggningen var härmed avslutad.</pre><pre>(Beträffande beslut, se 20 §.)</pre><pre>16 § Hälso- och sjukvård</pre><pre>Föredrogs</pre><pre>socialutskottets betänkande</pre><pre>1991/92:SoU6 Hälso- och sjukvård (förs.\r\n1990/91:17).</pre><pre>Anf. 108 BO HOLMBERG (s):</pre><pre>Fru talman! Ärendet gäller revisorernas rapport\r\nom hälso- och sjukvården, och utskottet är enigt om\r\natt inte nu ta ställning till rapporten. Motiven till\r\nutskottets ställningstagande är både enighet och\r\noenighet.</pre><pre>Det råder enighet om att bredden, som revisorerna\r\ntar upp, inte är så genomlyst att det nu finns skäl för\r\nutskottet och riksdagen att sätta ner foten. Man har\r\nockså fått kritik för rapporten, och det har gjort att\r\nman inte har kunnat enas kring viktiga förändringar\r\nav sjukvården.</pre><pre>Oenigheten gäller att vi i de politiska partierna ser\r\nolika på situationen för sjukvården i dag. Är den i\r\nkris eller inte? Vad är det för åtgärder som i så fall\r\nbehöver vidtas?</pre><pre>Socialdemokraterna anser på mycket goda grunder\r\natt svensk sjukvård inte är i kris. Vi anser inte heller\r\natt vården drivs i en planekonomi, som påstås i den\r\nretoriska debatten. Sverige har aldrig varit ett\r\nSovjet och är det inte nu heller.</pre><pre>Däremot anser socialdemokratin att kommande\r\nställningstaganden inom svensk hälso- och sjukvård\r\nmåste vila på sak- och djupperspektiv. Det verkar\r\nkunna bli på det sättet att viktigare förändringar i\r\nstörre utsträckning kommer att ske på riksnivå\r\ngenom beslut av regering och riksdag. Hitintills har\r\nmycket tungt utvecklingsarbete legat ute i de olika\r\nlandstingen, och det gör att regering och riksdag\r\ninte har haft något sammantaget beslutsunderlag\r\neller faktaunderlag för ställningstaganden. Vi har\r\nhaft ett ytperspektiv och ett perspektiv av retorik.</pre><pre>Jag tror inte att riksdagen fortsättningsvis kan hålla\r\nsig så pass offside, utan den behöver vara med i\r\nviktiga beslut framöver. Då måste regering och\r\nriksdag få ett sammanhållet faktaunderlag\r\nbeträffande hur situationen ser ut, för att kunna\r\ngöra bedömningar inför eventuella åtgärder. Den\r\ntraditionen har Sveriges riksdag hitintills inte haft\r\nnär det gäller hälso- och sjukvården.</pre><pre>En viktig sak som vi behöver få är ett kvalitativt och\r\nsammanhållet beslutsunderlag. Vi har t.ex. inte i\r\nSverige några nationella indikationer på vad hela\r\nsjukvårdsdebatten handlar om. Är kvaliteten god\r\neller inte? Riksdagen har inga indikationer på\r\nkvalitetsbegreppet. Är sjukvården ineffektiv eller\r\ninte? Riksdagen har inga indikationer på detta. Är\r\nservicen bra eller dålig i förhållande till\r\npatienterna? Riksdagen har inga indikationer.</pre><pre>Det första som socialdemokratin kommer att\r\narbeta för är att få ett sak- och djupperspektiv när\r\ndet gäller hälso- och sjukvården.</pre><pre>Det var därför med stort intresse som jag tog del\r\nav de fakta som presenterades på årets medicinska\r\nriksstämma. Stämman hade temat Hälso- och\r\nsjukvården -- möjligheter och begränsningar. Där\r\nfanns hälsoekonomer och professorer inom olika\r\nfunktioner i sjukvården, som tillsammans förde\r\nfram ett budskap till oss politiker: Släng inte ut\r\nbarnet med badvattnet! Ner i djupperspektivet i\r\nkommande förändringar av hälso- och sjukvården!</pre><pre>Jag såg också att SNS nyligen har bett fem\r\noberoende professorer i hälsoekonomi att syna\r\nsvensk sjukvård. Budskapet från dem var också\r\nklart: Byt för Guds skull inte system i Sverige, men\r\nrätta till de fel och brister som ni har!</pre><pre>Egon Jonsson, professor i hälsoekonomi, sade vid\r\nårets läkarstämma: Med konsulternas pårop om\r\nköpa och sälja, konsument och producent, kastar vi\r\noss in i irrelevanta system för sjukvården.</pre><pre>Det är de här signalerna som gör att\r\nsocialdemokratin vill ha ordentligt med fakta på\r\nfötterna innan vi gör viktigare principiella\r\nställningstaganden framöver.</pre><pre>På medicinska riksstämman var man enig om att vi\r\ni Sverige behöver riktlinjer för prioriteringar i\r\nvården. Det har riksdagen bestämt, men det har vi\r\nännu inte. Man var överens om att vi måste få\r\nkvalificerade bedömningar av de\r\nbehandlingsmetoder som finns i svensk sjukvård.\r\nDet har påbörjats, men det finns inget heltäckande\r\nsystem för detta. Man var överens om att vi måste\r\nfå system för gemensam finansiering.</pre><pre>Fru talman! Det är den typen av djupperspektiv\r\nsom vi vill ha med för att kunna göra bedömningar\r\nav vad som är bra och vad som är dåligt i svensk\r\nsjukvård. Vi vill också arbeta för att det skall bli en\r\nklarare gränsdragning i debatterna mellan insikt i\r\noch åsikt om hur situationen är inom svensk\r\nsjukvård i dag och vad som behöver förändras\r\nframöver.</pre><pre>Därmed vill jag yrka bifall till socialdemokraternas\r\nmotivreservation.</pre><pre></pre><pre>Anf. 109 EVA ZETTERBERG (v):</pre><pre>Fru talman! I valdebatten inför detta val var vården\r\nen av de absolut viktigaste frågorna. Det var den\r\nfråga som svenska folket i olika enkäter och i\r\ndirektkontakt med oss politiker talade om att det\r\nvar allra största vikt att vi tog på allvar.</pre><pre>Det har också visat sig, när Landstingsförbundet\r\noch olika organisationer har gjort intervjuer m.m.,\r\natt vården är det område som de allra flesta\r\nmedborgare i vårt land är beredda att betala\r\nsolidariskt för. De vill ha en bra och fungerande\r\nsjukvård, som vi skall betala solidariskt för. Vi som\r\när friska skall bidra på samma sätt som de som har\r\nsjukdomar och bekostar sjukvårdsapparaten. Det\r\nfinns alltså ett mycket gott stöd hos svenska folket\r\nför att vi driver en bra sjukvård.</pre><pre>Tyvärr tycker jag inte att detta betänkande från\r\nsocialutskottet andas samma värderingar som jag\r\nuppfattar att svenska folket i gemen har.</pre><pre>I det här betänkandet talar man väldigt väl om ett\r\nköp- och säljsystem. Ett sådant system har införts i\r\nvissa landsting, t.ex i Dalarna, och håller på att\r\ninföras i Stockholms landsting. Men enligt min\r\nuppfattning finns det rätt många betänkligheter\r\nkring detta system. Man kan visserligen mäta\r\nefterfrågan, men knappast behoven. Det krävs inte\r\nbara en marknad och en efterfrågan, utan det krävs\r\nockså att politiker gör prioriteringar. Vi är trots allt\r\nrätt långt ifrån en situation, där man kan\r\nåstadkomma all hälso- och sjukvård som vi skulle\r\nönska. Även i framtiden kommer vi att vara\r\ntvungna att prioritera våra satsningar.</pre><pre>Köp- och säljsystemet kan passa i andra\r\nsammanhang, men knappast när det gäller\r\nsjukvården. Om detta system ändå införs, som i\r\nDalarna, borde det i alla partier finnas ett intresse\r\nav att utvärdera hur systemet fungerar. Man skall\r\ninte bara låta landstinget fortsätta på samma väg\r\nutan att på något sätt ta hänsyn till hur och var det\r\nfungerar resp. inte fungerar.</pre><pre>I Stockholms landsting är vänsterpartiet det enda\r\nparti som har motsatt sig ett införande av köp- och\r\nsäljsystemet. Vi tror att det kan tillämpas i vissa\r\ndelar, men att det behövs ett betydligt grundligare\r\nunderlag för att man skall kunna genomföra en så\r\nstor och genomgripande förändring.</pre><pre>I det här betänkandet har vi fört fram frågan om\r\nkvalitetssäkring inom vården och behovet av en\r\nvårdens konsumentombudsman. Jag har svårt att\r\nförstå varför utskottsmajoriteten inte kan tillstyrka\r\ndet förslaget. Man talar mycket om patientens rätt\r\noch om att det är patienten som skall styra, och då\r\nborde väl just en patientombudsman vara en viktig\r\ningrediens. I det nuvarande systemet, där man kan\r\nanmäla till ansvarsnämnd osv., tar man i huvudsak\r\nupp de formella fel som begås av läkare och annan\r\nsjukvårdspersonal. Det finns mycket annat som en\r\npatient kan vilja ta upp, och då kan det finnas\r\nbehov av en utomstående patientombudsman.</pre><pre>I betänkandet behandlas motioner från\r\ncenterpartiet, som handlar om hur dålig sjukvården\r\när i Stockholms läns landsting. Jag har haft\r\nförmånen att under många år ha varit\r\nlandstingspolitiker i Stockholm, men jag kan inte\r\ninstämma i den beskrivningen. Jag tycker att den är\r\nfalsk. Det finns åtskilliga brister inom vårt\r\nlandsting, och vi i vänsterpartiet har konsekvent\r\ndrivit frågan om hur vården skall kunna förbättras\r\ndär det finns köer, problem, flaskhalsar osv. Därför\r\när det förvånande att centerpartiet tillsammans\r\nmed alla andra partier i landstinget, som anser att\r\nsjukvården är så katastrofal, ändå under\r\nlandstingets budgetmöte har gått med på att fatta\r\nbeslut om att sänka skatten. Det går helt stick i stäv\r\nmed den kritik som man framför mot sjukvården\r\noch det sätt på vilket man använder Stockholms\r\nlandsting som exempel.</pre><pre>Man borde betydligt mer diskutera den\r\nförebyggande hälsovården. Sett till sjukvården i\r\nstort har häsotillståndet i vårt land förbättrats\r\nunder senare år. Om man tar Stockholmsområdet\r\nsom ett viktigt exempel har folkhälsan under 80-\r\ntalet konsekvent förbättrats. Det är inte bara\r\nmedellivslängden som har höjts, utan det är också\r\nhälsan i sig som har blivit bättre, dvs. man har inte\r\nbara lagt år till livet, utan liv till åren.</pre><pre>Däremot finns det naturligtvis problem när det\r\ngäller spridningen av hälsan. I vissa delar av\r\nStockholmsområdet har befolkningen väldigt god\r\nhälsa, medan hälsan i andra delar är katastrofalt\r\nmycket sämre. Det har sin grund i olika\r\nklassbakgrund, utbildning, inkomster osv. Dessa\r\nförhållanden måste vi komma till rätta med, men\r\ndet faktum att folkhälsan i Stockholms län starkt\r\nhar förbättrats kvarstår. Jag tror att det är den\r\nvägen som man alltmer måste slå in på, nämligen\r\nhur man skall förbättra folkhälsan.</pre><pre>Herr talman! Jag nöjer mig med detta och yrkar\r\nbifall till meningsyttringen från vänsterpartiets\r\nsuppleant i socialutskottet. Jag ställer mig också\r\nbakom den reservation som socialdemokraterna\r\nhar fogat till detta betänkande.</pre><pre>Anf. 110  GÖTE JONSSON (m):</pre><pre>Herr talman! I detta betänkande tas revisorernas\r\nskrivelse och en del motioner upp till behandling.</pre><pre>Jag konstaterar inledningsvis att det råder en bred\r\nenighet i Sveriges riksdag och ute bland svenska\r\nfolket när det gäller målsättningen för den svenska\r\nhälso- och sjukvården. Vi skall ha en bra och en god\r\nsjukvård för alla.</pre><pre>Ambitionen hos alla politiska partier är hög, och vi\r\nhar ingen anledning att misstänkliggöra varandra i\r\nfråga om de goda avsikterna.</pre><pre>Det är också klarlagt -- vilket även riksdagens\r\nrevisorer pekar på -- att vi satsar stora resurser på\r\nsvensk sjukvård. Det har vi gjort utifrån de\r\nprioriteringar och avvägningar som det har\r\nbeslutats om i denna kammare, i landsting och ute\r\ni olika politiska församlingar.</pre><pre>Det är riktigt att svensk sjukvård på många\r\nområden fungerar bra. Personalen är duktig, och\r\nutrustningen är i många fall god. Det finns mycket\r\npositivt att peka på i den svenska sjukvården. Jag\r\ndelar Bo Holmbergs uppfattning att vi inte skall\r\nkasta ut barnet med badvattnet. Sedan kan vi, Bo\r\nHolmberg, ibland ha olika uppfattning om vad som\r\när barnet och vad som är badvattnet. Men i princip\r\ndelar jag den synen.</pre><pre>Även om mycket i svensk sjukvård är bra finns det\r\npåtagliga brister. Väntetiderna och köerna är långa.\r\nMånga äldre upplever problem i dagens sjukvård.\r\nDe känner sig osäkra i många sammanhang.</pre><pre>Valfriheten i sjukvården är begränsad såväl för\r\npatienterna som för personalen.</pre><pre>Det finns också brister när det gäller\r\nresursutnyttjande, vilket också har vidimerats i\r\nmånga sammanhang. Jag kan peka på bl.a. de\r\nundersökningar som Landstingsförbundet har gjort\r\noch som visar att man också från personalens sida\r\nhar påtalat brister i svensk sjukvård.</pre><pre>Medvetenheten angående bristerna är numera\r\nockså mycket stor och påtaglig. Det är därför som\r\nförslag om förändringar har framställts från väldigt\r\nmånga håll. Jag skall ta upp några sådana förslag.\r\nDet är alldeles uppenbart att dessa krav på\r\nförändringar inte skulle ha rests om man inte hade\r\nupplevt den nuvarande organisationen som\r\nbristfällig.</pre><pre>Det diskussionsunderlag och de modeller som\r\npresenteras i Landstingsförbundets utredning\r\nVägval är ett exempel.</pre><pre>Försöket med Dalamodellen har introducerats för\r\natt man ville ha ett system som fungerade bättre --\r\nsedan kan man alltid diskutera om Dalamodellen\r\nverkligen fungerar bättre än det tidigare systemet.</pre><pre>ÄDEL-reformen har också medfört förändringar\r\ninom hälso- och sjukvården. Den\r\nkompetensprincip som tidigare gällde för\r\nhuvudmannaskapet, och som innebar att enbart\r\nlandstinget skulle stå för sjukvården, har nu brutits.\r\nI samband med ÄDEL-reformen diskuteras också\r\nprimärvårdens ändrade roll när det gäller\r\nhuvudmannaskapet, relationer mellan landsting\r\noch kommunerna.</pre><pre>Läkarförbundet har presenterat redovisningar och\r\nrapporter. Den senaste rapporten, som kom så sent\r\nsom för ett par veckor sedan, handlade om\r\nfinansieringen av hälso- och sjukvården.</pre><pre>När vi tar del av de olika förslagen och följer\r\ndebatten visar det sig att man har ambitionen att\r\nförbättra den svenska hälso- och sjukvården, även\r\nom utgångspunkterna är olika.</pre><pre>Jag vill peka på vårdgarantin, som är ett bevis på att\r\nåtgärder behöver vidtas för att patientens intresse\r\nskall kunna tillvaratas på ett bättre sätt.\r\nVårdgarantin är egentligen en följd av bristerna.\r\nDen behöver i framtiden inte enbart omfatta de\r\nområden och specialitéer som nämns i\r\nskrivningarna, utan vårdgaranti måste i princip\r\ngälla alla patientgrupper. Om man ger vårdgaranti\r\nenbart för några olika patientkategorier, finns det\r\nrisk för att övriga patientkategorier hamnar ännu\r\nlängre bak i kön.</pre><pre>Från moderat sida hälsar vi ändå överläggningarna\r\noch besluten angående vårdgaranti med\r\ntillfredsställelse. Det var vi som redan 1987 först\r\nreste detta krav här i Sveriges riksdag.</pre><pre>Revisorernas skrivelse är ju ett bevis på den\r\nnödvändiga diskussionen när det gäller frågan hur\r\nvi skall organisera den svenska sjukvården inför\r\nframtiden. Vi lever i en föränderlig tid. Det skulle\r\nvara ganska underligt om inte också denna viktiga\r\nsektor i samhället, den svenska hälso- och\r\nsjukvården, skulle behöva omprövas. Man måste\r\ngöra avstämningar för att vi skall ut bästa möjliga\r\nresultat av de ambitioner som läkare,\r\nsjuksköterskor, sjukgymnaster och andra står för\r\nutifrån de gemensamma resurser som vi vill ge den\r\nsvenska sjukvården. Patienten lyfts fram praktiskt\r\ntaget i samtliga utredningar, och i samtliga\r\nrapporter pekar man på att patientens intressen\r\nstarkt måste markeras i dessa sammanhang.</pre><pre>Herr talman! Utifrån detta är det också naturligt att\r\nman i regeringsdeklarationen klart slår fast en\r\nambition på dessa områden. Där står: ''Att\r\nförbättra och förändra vården blir en av dess\r\nviktigaste uppgifter när det gäller\r\nvälfärdspolitiken.'' En av de viktigaste alltså. Man\r\nsäger också att vi skall ha ett husläkarsystem och att\r\nvi måste öka etableringsfriheten. I\r\nregeringsdeklarationen står även: ''Regeringen\r\nkommer att genomföra en större översyn av\r\nsjukvårdens organisation och finansiering. En ökad\r\nsamordning mellan sjukvård och\r\nsjukvårdsförsäkring kan ge grund för en förnyelse\r\nav sjukvårdens finansieringsformer.\r\nFörutsättningarna att införa en obligatorisk\r\nsjukvårdsförsäkring prövas.''</pre><pre>Det finns anledning att betona vad som står i\r\nregeringsdeklarationen på dessa punkter. Det står\r\natt en förbättring av vården är den viktigaste\r\nuppgiften i välfärdsbyggandet. Det står också att vi\r\nskall göra en större översyn av hälso- och\r\nsjukvårdens organisation och finansiering.</pre><pre>Vi som arbetar med de sociala frågorna i Sveriges\r\nriksdag och i socialutskottet förutsätter givetvis att\r\nregeringen visar samma handlingskraft på detta\r\nområde som den har gjort på andra områden. Det\r\när precis som det har sagts tidigare: det är\r\nutomordentligt viktigt för de enskilda människorna\r\natt tryggheten fungerar när de är sjuka och behöver\r\nsjukvård. Det finns anledning att med stort intresse\r\nfölja det arbete som regeringen har deklarerat både\r\nnär det gäller arbetets uppläggning och när det\r\ngäller resultatet. Som framgår av deklarationen är\r\ndet den viktigaste uppgiften på välfärdsområdet för\r\nnärvarande.</pre><pre>Låt mig en kort stund ta mig friheten att framföra\r\nnågra moderata synpunkter. Vi i moderata\r\nsamlingspartiet har under ganska många år varnat\r\nför denna utveckling. Vi har påtalat problemen\r\nmed kösituationen. Vi har talat om att patientens\r\nvalfrihet måste öka och likaså att personalens\r\nvalfrihet måste öka.</pre><pre>Vi måste på olika sätt skapa alternativ inom vård\r\noch omsorg. Vi har pekat på de möjligheter som en\r\nallmän obligatorisk sjukvårdsförsäkring skulle ge\r\nsåsom ett mycket viktigt medel och instrument för\r\natt uppnå dessa mål. Jag vill understryka att vi när\r\nvi har talat om en sjukvårdsförsäkring har sagt att\r\nden för det första skall vara allmän och omfatta\r\nalla. För det andra skall den vara obligatorisk, och\r\nför det tredje skall finansieringen ske utifrån\r\nbetalningsförmågan på samma sätt som när det\r\ngäller sjukvårdens finansiering via landstinget.</pre><pre>Vi skulle uppnå viktiga mål på detta sätt. Vi skulle\r\nfå en ökad valfrihet. Husläkarsystemet och\r\npatientens val skulle stärkas. Vi skulle få en\r\ngränslös sjukvård över hela landet. Vi skulle slippa\r\nde gränser som landsting och regioner utgör. De\r\nresurser som vi avsätter till hälso- och sjukvården\r\nskulle slippa att konkurrera med andra områden\r\ninom landstingssfären, t.ex. länstrafiken. Även den\r\nmedicinsk-tekniska utvecklingen skulle tjäna på\r\ndenna form av finansiering. Vi skulle få en bättre\r\nresursanvändning när det gäller de samlade\r\nvårdresurserna.</pre><pre>I en hälsorapport som kom för ett par år sedan\r\ngjorde man bedömningen att det faktum att vi har\r\nköer i sjukvården och att man inte får en snabb\r\nbehandling förorsakar samhället kostnader på\r\nuppemot tio miljarder kronor. Det motsvarar över\r\n1 000 kr. per svensk och år. Om vi kunde få en\r\nsamordning av sjukvårdsresurser och\r\nsjukpenningresurser, skulle vi på ett betydligt\r\nbättre sätt kunna tillvarata de gemensamma\r\nresurserna på detta område. Vi skulle även få en\r\nbättre samordning av sjukvårdsinsatser och\r\nrehabilitering, om vi fick denna form av\r\nfinansiering. Sedan är det alldeles klart att det\r\nockså finns brister i denna finansieringsform. I\r\nregeringsdeklarationen sägs att man skall belysa\r\nden framtida finansieringen inkl. en\r\nsjukvårdsförsäkring.</pre><pre>De deklarationer som regeringen har gjort i\r\nregeringsförklaringen är mycket angelägna. Vi\r\nförutsätter att de frågor som har tagits upp av\r\nriksdagens revisorer i deras skrivelse liksom de\r\nfrågor som har tagits upp i motioner i detta\r\nbetänkande och i tidigare betänkanden som berör\r\nhälso- och sjukvården får ingå i den prövning och\r\nde överväganden som skall göras inom regeringens\r\nansvar när det gäller att förbättra den svenska\r\nhälso- och sjukvården. Jag är övertygad om att vi\r\nalla har den ambitionen att vi skall skapa en så god\r\noch väl fungerande sjukvård som möjligt.</pre><pre>Herr talman! Med detta ber jag att få yrka bifall till\r\nutskottets hemställan.</pre><pre>Anf. 111  ULLA ORRING (fp):</pre><pre>Herr talman! För cirka tio år sedan redovisade\r\nSPRI en rapport om hälsoproblem och\r\nsjukvårdsutnyttjande i Sverige. Rapporten kallades\r\n''Hur mår du Sverige?''</pre><pre>Avsikten med den rapporten var att lägga fram ett\r\nunderlag för politiker och andra beslutsfattare.\r\nRapporten visade på många brister i svensk\r\nsjukvård, inte minst fördelningen av\r\nsjukvårdsresurserna. Därefter tillkom 1983 års\r\nhälso- och sjukvårdslag, som fastslog begreppet\r\nvård på lika villkor för hela befolkningen. Att\r\ntillgången på läkare varierade kraftigt visade SPRI-\r\nrapporten. Ja, i vissa län som t.ex. Norrbotten och\r\nVästerbotten var tillgången ca 30--40 % under\r\nriksgenomsnittet. Där fann man också en större\r\nförekomst av hjärt- och kärlsjukdomar samt\r\ndiabetes, och där var sålunda läkartillgången sämre\r\nän i landet i övrigt. Det fanns inte heller\r\ntoraxkirurgisk verksamhet för patienterna i norr,\r\nutan de hänvisades till Uppsala. Detta var ett stort\r\ndebattämne på den tiden.</pre><pre>Nå, tio år senare mår väl Sverige bättre? Ja,\r\nhälsoläget i Sverige har förbättrats generellt sätt.\r\nMen patienterna, särskilt i norr, upplever\r\nfortfarande att tillgängligheten till sjukvård\r\nknappast har förbättrats. Köerna är fortfarande\r\norimliga, trots att läkarkåren har ökat med 150 %\r\npå 20 år från ca 10 000 till 25 000.</pre><pre>Hälso- och sjukvårdslagen är ju en ramlag, som\r\nskulle innebära större frihet för kommunerna och\r\nlandstingen att utforma vården efter uppställda\r\nmål. Senare fick vi dessutom\r\nDagmaröverenskommelsen, som skulle innebära\r\nen styrning av läkarresurserna. Men av den vanten\r\nbidde knappt en tumme. Varken landstingens\r\nökade möjligheter eller Dagmarupgörelsen har\r\nmedfört någon bättre resursfördelning inom\r\nprimärvården.</pre><pre>I mitt hemlän, Västerbotten, har vi trots\r\nläkarutbildning i länet och fler utbildningsplatser\r\nfortfarande oacceptabla vakanser på\r\ndisktriksläkartjänsterna.</pre><pre>I går kontrollerade jag hur det var i Lycksele\r\nsjukvårdsdistrikt. Där finns 28 tjänster inrättade.\r\nAv dem är drygt hälften besatta med ordinarie\r\nbefattningshavare. Fem tjänster saknar helt\r\nvikarier.</pre><pre>I Skellefteå, en annan glesbygdsdel av länet, finns\r\ndet 23 tjänster, och knappt en tredjedel är besatta\r\nmed ordinarie befattningshavare, och nästan fem\r\ntjänster saknar vikarier.</pre><pre>För oss liberaler har målet alltid varit en väl\r\nfungerande sjukvård -- något av en hörnsten i\r\nvälfärdsstaten. Både Göte Jonsson och Bo\r\nHolmberg har framfört detta som sina åsikter. Jag\r\ntror att det i Sverige råder en stor enighet om att vi\r\nskall ha en bra sjukvård.</pre><pre>Vi skall också erkänna att vi har en sjukvård med\r\nhög kvalitet. På de flesta områden möter\r\npatienterna både en imponerande professionell\r\nkompetens och ett starkt engagemang från hälso-\r\noch sjukvårdens personal.</pre><pre>Men bristerna är också uppenbara -- begränsade\r\nvalmöjligheter för patienten, bristande kontinuitet,\r\nbesvärande kösituation och en svag personalpolitik\r\nsom lett till svårigheter att rekrytera och behålla\r\npersonal. Det råder även geografisk obalans som\r\nmärks särskilt i glesbygdslänen.</pre><pre>Huvudmännen har inte lyckats styra resurserna till\r\nprimärvården.</pre><pre>Varför gör man inte som i Norge i fråga om\r\nläkarrekrytering, nämligen ger extra\r\nmeritvärdering för tjänstgöring i glesbygd, bättre\r\nlön och framför allt tillgång till en förbättrad\r\nfortbildning och med forskning?</pre><pre>Fortfarande är läkartillgången avgörande för att\r\nman skall kunna förse människorna med en god\r\nhälso- och sjukvård. Detta sagt utan att på något\r\nsätt förringa betydelsen av all övrig personals\r\ninsatser som är ovärderlig i det lagarbete som\r\nsjukvården utgör.</pre><pre>Herr talman! Folkpartiet liberalerna har envist fört\r\nkampen för att kapa köerna. Och jag tycker att det\r\när ytterligare ett välmotiverat steg som nu har tagits\r\nför att hjälpa de patienter som har väntat i åratal på\r\nen operation att regeringen och\r\nLandstingsförbundet nu har träffat avtal om\r\nvårdgaranti så att en rad köer kan kapas, särskilt\r\nnär det gäller kranskärlssjukdomar -- vilket gläder\r\nmig som kommer från den del av Norrland där man\r\nhar en stor andel av dessa sjukdomar -- höftoch\r\nknäleder, grå starr, osv. Det visar att det går att\r\nförbättra tillgängligheten inom sjukvården om\r\nviljan finns.</pre><pre>Göte Jonsson har nyss varnat för att andra\r\nkategorier av sjuka kan hamna längre ned på\r\nstegen, men det får absolut inte ske. Det blir\r\nregeringens uppgift att se till att resurserna fördelas\r\npå ett bra sätt.</pre><pre>Våra krav från tidigare år förverkligas nu äntligen\r\nnär det gäller kösituationen, och mer kan göras.</pre><pre>I riksdagens revisorers rapport, som till en del\r\nligger till grund för dagens betänkande -- det finns\r\näven en rad motioner -- tas problematiken med\r\ntillgänglighet och resursfördelning upp.</pre><pre>En del kritik har framförts mot rapporten, och den\r\nmåste tillbakavisas. Revisorerna har uttryckligen\r\nsagt ifrån att de har granskat enbart ett antal\r\ndelfrågor, t.ex. om hälso- och sjukvårdslagen följs,\r\ndvs. om människor får vård på lika villkor och om\r\nvården har utformats enligt statsmakternas\r\nintentioner. Och i detta sammanhang finns en rad\r\nbrister.</pre><pre>Riksdagen har även vid ett flertal tillfällen uttalat\r\nsig för en förstärkning av primärvården, vilket den\r\ninledningsvis nämnda SPRI-rapporten gav belägg\r\nför. Men så har inte skett.</pre><pre>T.ex. Malmö kommun, med en total\r\nsjukvårdsbudget på 11 700 kr. per invånare, anslog\r\n1988 enbart 450 kr. per invånare till öppen\r\nprimärvård. Varje allmänläkare i kommunen hade\r\ndärmed ansvar för 6 700 personer, vilket är en\r\nomöjlighet. Då blir det inte någon husläkare eller\r\nfamiljeläkare.</pre><pre>En kontinuitet inom primärvården, som folkpartiet\r\nliberalerna efterlyst alltsedan slutet av 70-talet, då\r\nden första utredningen om husläkarsystemet\r\ntillkom på vårt initiativ, har också revisorerna\r\nförordat.</pre><pre>En väl utbyggd primärvård utgör basen för svensk\r\nsjukvård. Den är en förutsättning för att\r\nbefolkningen skall få bra hälso- och sjukvård med\r\nrimliga resursinsatser. Folkpartiet liberalerna anser\r\natt det finns resurser, kanske inte tillräckliga, men\r\nganska mycket. Men organisationen inom\r\nsjukvården måste ses över. En distriksläkare,\r\nhusläkare, skall inte behöva ha ansvar för mer än\r\n2 000 patienter, inte över 6 000 som i Malmö.</pre><pre>Sveriges läkarförbund instämmer i detta förslag. Vi\r\nliberaler har länge arbetat även för rätten att varje\r\nenskild invånare skall ha sin egen läkare. Och nu\r\nskall etableringshindren bort.</pre><pre>Regeringen har tydligt markerat detta, vilket\r\nframgår av regeringsförklaringen, där en större\r\növersyn av hälso- och sjukvården har aviserats.\r\nGöte Jonsson har ganska ingående talat om detta.</pre><pre>Jag tror att vi alla är överens med regeringen om att\r\nbehovet av att förbättra och förändra vården blir en\r\nav de viktigaste uppgifterna när det gäller\r\nvälfärdspolitiken. De förslag som nu finns i\r\nbetänkandet kommer därför att beredas vidare i\r\nden kommande utredningen. Jag tror att vi alla\r\nnoggrant kommer att följa detta arbete och\r\nresultatet av det.</pre><pre>Herr talman! Det yttersta ansvaret för hälsan åvilar\r\ntrots allt den enskilde själv, något vi aldrig kan\r\nkomma ifrån trots alla organisatoriska\r\nförändringar.</pre><pre>Med det anförda yrkar jag bifall till hemställan i\r\nsocialutskottets betänkande 6.</pre><pre>Anf.112  ROSA ÖSTH (c):</pre><pre>Herr talman! Hälso- och sjukvården är sannerligen\r\nett område som är statt under stor förändring. Men\r\nvi här i riksdagen kan inte hävda att det är vi som\r\nkläcker idéerna eller står för förnyelsen och de nya\r\ntankarna.</pre><pre>Runt om i landstingen är man i full färd med att\r\nprova nya verksamhetsformer, organisationer,\r\nsystem -- bl.a. familjeläkare, åtskilda köp- och\r\nsäljsystem, osv.</pre><pre>I den mån förändringen är en följd av allt knappare\r\nresurser har förstås regering och riksdag\r\nmedverkat. Det är ju knappast någon ny företeelse\r\natt en försämrad ekonomi kan leda till ett slags\r\nrenhetsbad, där mindre bra former försvinner och\r\ndär nya och bättre växer fram. Men som alltid finns\r\ndet förstås en gräns här som man inte ostraffat\r\növerträder. Jag skall något återkomma till detta.</pre><pre>Inte heller har riksdagens revisorer svarat för något\r\nverkligt nytänkande i sin rapport, såsom det ibland\r\nhar framställts. Jag vill verkligen betona att\r\nrevisorerna i många fall gör ett mycket förnämligt\r\narbete. Men i just det här fallet, där rapporten inte\r\nföranlett något förslag från utskottet, tror jag att\r\ndet handlar om att de har haft för små resurser för\r\natt på kort tid se över ett så omfattande område som\r\ndet här är fråga om. Följden har blivit ett ganska\r\nytligt svep över verksamheten. Då och då har de\r\ngjort litet djupare dykningar som inte blivit helt\r\nrättvisande. Den främsta kritiken, och där håller\r\njag med socialstyrelsen och TCO, måste riktas mot\r\natt de tämligen ingående har belyst läkarnas\r\ninsatser men nästan inte nämnt hela\r\nomvårdnadspersonalen och dess insatser som är\r\nlika viktiga, och i en del fall t.o.m. viktigare.</pre><pre>Revisorerna konstaterar också helt frankt att\r\nproblemet inom hälso- och sjukvården inte beror\r\npå brist på resurser utan på att man använt\r\nresurserna fel. Jag tror säkert att det ligger en hel\r\ndel i det påståendet, men det behöver för den skull\r\ninte vara hela sanningen.</pre><pre>Det är litet förenklat när vi -- inte bara revisorerna\r\nutan också vi övriga -- ibland i vår ekonomiska\r\nbedömning utgår från den internationella\r\nstatistiken rakt över utan att vi tar hänsyn till att vår\r\nåldersstruktur ser helt annorlunda ut än i de flesta\r\nandra länder. Vi har också i enighet byggt upp ett\r\ntrygghetssystem inom socialförsäkringen och på det\r\narbetsrättsliga området, som skiljer sig väsentligt\r\nfrån vad som är vanligt på andra håll och som inte\r\nbara innebär en kostnad för staten utan också för\r\nhuvudmännen för verksamheten. Jag ifrågasätter\r\ninte denna utveckling, men de måste vägas in i ett\r\nsammanhang där man jämför kostnader.</pre><pre>Vi i centern anser att det är mycket angeläget att\r\nman inte nu drar förhastade och överoptimistiska\r\nslutsatser vad gäller hälso- och sjukvårdens\r\nmöjligheter att klara alla krav enbart genom\r\neffektivisering och omstruktureringar -- krav som\r\nföljer av nya medicinska landvinningar, nya\r\nförväntningar på vården, på snabbare och\r\neffektivare behandling och på högre kvalitet.</pre><pre>Här är vi inne på ett område där riksdagen måste ta\r\nett ansvar för att det inte blir en ekonomisk\r\nomöjlighet för sjukvården att utföra det som vi\r\nförväntar oss och kräver.</pre><pre>Vi har också ett ansvar för att människor i hela vårt\r\nland kan få vård på någorlunda lika villkor.\r\nDagmarsystemet var ett steg på vägen mot ett\r\nsådant förhållande, men det har inte fungerat som\r\nman önskat på alla håll, och det har inte löst alla\r\nproblem. Vård på lika villkor betyder bl.a. det som\r\nrevisorerna också tar upp i sin rapport, nämligen en\r\ntillfredsställande läkarförsörjning i hela landet.\r\nProblemen här är som bekant många och hänger\r\ninte enbart samman med läkarnas egen benägenhet\r\natt etablera sig i exempelvis ett Norrlandsdistrikt,\r\nutan det är också ofta fråga om arbetsmöjlighet för\r\nmake, maka eller sambo. Därför är det i grunden\r\nen regionalpolitisk fråga i vidare mening.</pre><pre>Vård på lika villkor handlar också om att äldre\r\nmänniskor i storstäder, t.ex i Stockholm, skall\r\nkunna få sitt omvårdnadsvehov tillgodosett i alla\r\nkonjunkturlägen. Eva Zetterberg har uppfattat\r\ncenterns motioner som en kritik mot landstinget i\r\nStockholms län. Det är en total missuppfattning.\r\nTvärtom har vi framhållit Stockholms län landsting\r\nsom föredömligt i många avseenden, bl.a. när det\r\ngäller att organisera primärvården.Det som jag har\r\npekat på är den skriande brist som i vissa lägen rått\r\npå kompetent personal för äldreomsorgen. Det kan\r\ninte landstingen lastas för, och inte heller är det\r\nnågonting som man kan komma till rätta med\r\ngenom att höja skatterna.</pre><pre>Jag hävdar därför att det är nödvändigt att\r\nmotverka överhettningssituationer som går ut över\r\nframför allt äldrevården och tillgången till\r\nomvårdnadspersonal.</pre><pre>Över huvud taget tror jag att äldrevården är det\r\nområde som vi måste ägna den strösta\r\nuppmärksamheten åt framöver. Vi vet att antalet\r\nmycket gamla människor kommer att öka kraftigt\r\nunder det närmaste decenniet, och vi vet att det är\r\nden gruppen som kräver de största\r\nsjukvårdsinsatserna. Vi har inte löst den frågan\r\ngenom att vi bytt huvudman för den större delen av\r\nverksamheten, behoven finns kvar och kommer att\r\nöka.</pre><pre>Tillsynsfrågan är naturligtvis en viktig angelägenhet\r\nför oss i riksdagen. Jag tror att tillsynen kommer att\r\nfungera bättre med den regionala organisation som\r\nsocialstyrelsen har byggt upp.</pre><pre>Sammanfattningsvis, herr talman, vill jag säga att\r\ndet finns en stor kompetens hos\r\nsjukvårdspersonalen. Det finns stor kunnighet och\r\nutvecklingsvilja ute i landsting och kommuner,\r\nvilket ger framtidstro. Vad vi i riksdagen har att\r\ngöra är att skapa sådana ramar, sådana villkor att\r\ndet blir möjligt att bedriva en hälso- och sjukvård\r\nsom utgår från patienternas behov.</pre><pre>Vi i centern har tidigare begärt en översyn av\r\nsjukvårdens organisation och finansiering, och den\r\nnya regeringen har deklarerat att en sådan skall\r\ngöras. I det sammanhanget har det också sagts att\r\ndet måste komma till stånd en ökad samordning\r\nmellan sjukvården och sjukförsäkringen.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 113  EVA ZETTERBERG (v) replik:</pre><pre>Herr talman! Jag vill för Rosa Östh och centern\r\npåpeka den motsägelse som man gör sig skyldig till\r\nnär man å ena sidan säger att landstingen har svårt\r\natt fullfölja sina uppgifter, att det finns brister i\r\nvården och å andra sidan samtidigt hävdar att\r\nStockholms läns landsting inte ser till att\r\nsjukvården får de medel som faktiskt behövs för att\r\nbedriva en förbättrad sjukvård.</pre><pre>Likaså har man från riksdagens sida i andra\r\nsammanhang gjort så att landstingen har förlorat\r\nstora inkomster. Det rör sig om miljardbelopp. Det\r\ni sig har gjort att möjligheterna för sjukvård runt\r\nom i landet drastiskt har försämrats.</pre><pre>Anf. 114  ROSA ÖSTH (c) replik:</pre><pre>Herr talman! Jag tror att Eva Zetterberg och jag är\r\növerens i långa stycken. Vi har från centern ofta\r\nifrågasatt de kraftiga indragningarna från\r\nlandstingen till staten. Men det som jag\r\nuttryckligen påpekade som det stora problemet är\r\nalltså det faktum -- och detta är belagt från många\r\nhåll -- att det under vissa perioder inte har varit\r\nmöjligt att rekrytera personal till den angelägna\r\näldreomsorgen. En ledande tjänsteman inom\r\nsocialvården berättade en gång för mig: ''Jag går\r\npraktiskt taget ut på gatan och rekryterar min\r\npersonal.'' Det tror jag inte heller Eva Zetterberg\r\ntycker är en bra situation och någonting som man\r\nkan försvara.</pre><pre>Anf.115  EVA ZETTERBERG(v) replik:</pre><pre>Herr talman! Det är självklart. Jag har svårt att tro\r\natt något parti skulle tycka att det är en bra lösning.\r\nDen aktuella situationen inom landstinget i\r\nStockholm, i Stockholms stads socialnämnd och\r\ninom olika delar av kommun och landsting är inte\r\nsådan att det råder en enorm brist på personal, så\r\nsom det varit under många år. I dag är det betydligt\r\nlättare att behålla den personal som finns och\r\nrekrytera ny personal. Det beror naturligtvis på en\r\nförsämrad arbetsmarknad, vilket jag i och för sig\r\nbeklagar. Men det har ändå det goda med sig att\r\npersonalomsättningen minskat och att det är lättare\r\nän tidigare att rekrytera personal. Jag tror inte att\r\ndet just är huvudproblemet på det här området.</pre><pre>Anf. 116  ROSA ÖSTH (c) replik:</pre><pre>Herr talman! Just nu är detta säkert inte det\r\nhuvudsakliga problemet. Vad jag sade i mitt\r\nanförande var att man måste ha en tillfredsställande\r\nlösning för personalen i alla konjunkturlägen. Jag\r\ntror inte Eva Zetterberg och jag har anledning att\r\nbekymra oss för situationen i Stockholms läns\r\nlandsting. Vi försöker verkligen att arbeta för att\r\nförbättra situationen där så att de äldre\r\nmänniskorna inte behöver riskera att bli\r\nutlämnande åt inkompetent personal i något läge.</pre><pre>Tredje vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 117  ULLA ORRING (fp) replik:</pre><pre>Herr talman! Rosa Östh tar ännu en gång orden\r\n''ytligt svep'' i sin mun när det gäller revisorernas\r\nrapport. Ja kan inte ställa upp på det. Jag menar att\r\nrevisorerna har gjort ett mycket gott arbete. Nu kan\r\ndet sägas att jag är part i målet, eftersom jag är\r\nrevisor. Att jag inte tycker att det är ett ytligt svep\r\nberor på att jag kan konstatera att svensk sjukvård\r\ninte använt sina resurser på rätt sätt. Det är vad\r\nockså revisorerna har kommit fram till. Det kan\r\ninte var tillfredsställande att man inte har lyckats\r\nmed att bemanna primärvården. Primärvården är\r\ndet viktigaste, för den finns nära patienten. Den\r\nskall också kunna bemannas med fast anställda\r\nspecialister och kompetenta allmänmedicinare\r\nsamt duktiga rutinerade distriktsköterskor.</pre><pre>Som revisorerna påpekade i sin rapport är två\r\ntredjedelar av tjänsterna besatta med kompetenta\r\nutbilda läkare genomsnittligt i landet, men i vårt län\r\när bara en tredjedel av tjänsterna besatta med\r\nkompetenta läkare. Får man inte det här systemet\r\natt fungera, blir belastningen väldigt stor på\r\nspecialistsjukvården. Det är ju inte avsikten med\r\nspecialistsjukvården. Den skall användas i\r\nspecialistgebitet, precis som namnet anger. Därför\r\ntycker jag att det är väldigt bra att revisorerna har\r\ntagit fram denna rapport och påpekat den obalans\r\nsom råder inom sjukvården. Det är ett dokument\r\natt arbeta vidare med.</pre><pre>Sedan måste man också säga att vi,för att bedriva\r\nsjukvård i landet, måste kunna rekrytera läkare.\r\nAll övrig personal är naturligtvis också väldigt\r\nviktig, vilket jag sade i mitt anförande.</pre><pre>Anf. 118  ROSA ÖSTH (c) replik:</pre><pre>Herr talman! Jag skall inte gå i någon djupare\r\npolemik med Ulla Orring. Jag håller med henne om\r\natt rapporten från riksdagens revisorer har varit\r\npositiv så till vida att man har speglat de problem\r\nsom jag hävdat redan var kända av oss som har\r\narbetat med dessa frågor. Det som jag och\r\nremissinstanserna har kritiserat är att det kan ge\r\nlitet fel signaler, om man utifrån en ganska ytlig\r\növersyn presenterar förslag som om det hade gjorts\r\nen mycket grundlig översyn. Det är jag en smula\r\nkritisk till.</pre><pre>Anf. 119  ULLA ORRING (fp) replik:</pre><pre>Herr talman! Det är bra, Rosa Östh, att vi är\r\növerens om att vi skall ha en bra sjukvård. Att det\r\nvar kända problem tvivlar jag inte heller på, för\r\nriksdagen har flera gånger uttalat att det skall satsas\r\nmer på primärvården, men så har inte skett i\r\nverkligheten. Tvärtom har utvecklingen av\r\nprimärvården stått stilla i stora delar av vårt. Då var\r\ndet nödvändigt att revisorerna kom med en\r\nrapport, som får bilda uderlag för de beslut som vi\r\nskall fatta och som regeringen kommer grunda sitt\r\nställningstagande på. Den kommission som skall\r\ntillsättas kommer i stor utsträckning att arbeta\r\nutifrån revisorernas rapport.</pre><pre>Anf. 120  ROSA ÖSTH (c) replik:</pre><pre>Herr talman! Som jag antydde i mitt anförande är\r\nden utveckling mot nya former och nya idéer som\r\npågår i landstingen en process som har tagit tid och\r\nsom inte är föranledd av vare sig de\r\ntillkännagivanden som riksdagen har gjort till\r\nregeringen eller revisorernas rapport, utan är det är\r\nnågonting som har värkt fram. Som jag sade tror\r\njag att anledningen delvis har varit att man har sett\r\natt resurserna har krympt. Som vi vet är nöden\r\nuppfinningarnas moder, och jag tror att det har\r\nvarit fallet även i det här sammanhanget. Men som\r\ndebattinslag har revisorernas rapport fyllt en\r\nfunktion. Det håller jag med Ulla Orring om.</pre><pre>Anf. 121  JERZY EINHORN (kds):</pre><pre>Herr talman! Ärade kolleger, riksdagens\r\nledamöter! Jag vill först instämma i det mesta som\r\nsagts hittills i debatten. Jag tycker att det är bra att\r\nvåra revisorer ägnat uppmärksamhet åt vården och\r\nomsorgen. Jag tycker också det är bra att\r\nrevisorerna redovisar flera av vårdens allvarligaste\r\nbrister och anlägger insiktsfulla synpunkter, även\r\nom dessa ibland är ryckta ur sitt sammanhang. Men\r\nrevisorerna inkl. Ulla Orring framhåller också\r\nsjälva i sitt yttrande att deras avsikt inte var att\r\npresentera en heltäckande översyn på något sätt.</pre><pre>Vården och omsorgen brottas i dag med stora och\r\ntyvärr snabbt växande problem. Detta gäller\r\nkanske främst den oglamourösa vården av svårt och\r\nlångvarigt sjuka, vården av de mycket gamla och\r\ndöende, som ingen hittills nämnt. Dessa orkar inte\r\nprotestera. De kan inte organisera sig eller anställa\r\nombudsmän, ekonomer eller pressekreterare.\r\nDetta bidrar till att -- kanske är det främst just\r\ndärför -- deras vård är så lågt prioriterad.</pre><pre>En omfattande Sifoundersökning som nyligen\r\ngenomförts visar att endast 3 % av Sveriges\r\nbefolkning är mycket nöjd med äldrevården. Den\r\nvisar också att missnöjet är störst bland dem som\r\nhar kommit i kontakt med den vården, antingen\r\nsom anhörig, patient eller personal. Den visar\r\nvidare att missnöjet är störst i Stockholm.</pre><pre>Jag tycker att det är en semantisk fråga om vi skall\r\neller inte skall kalla dagens situation för kris. Men\r\nfaktum är att jag och många andra dagligen tvingas\r\nskicka hem gamla människor i uppenbart behov av\r\nsjukhusvård till en hemsjukvård, som tyvärr ofta\r\ninte fungerar.</pre><pre>En 85-åring behöver 38, nästan 40 fler vårddagar än\r\nyngre, de som är under 65 år. Under 1990-talet\r\nkommer antalet 85-åringar att öka med 40 %. Vi\r\nhar, herr talman, ingen beredskap för detta. Jag vet\r\ninte om vi skall kalla det för kris eller inte.</pre><pre>Jag tycker att de svagaste i vårt samhälle är de\r\nmycket gamla, de svårt långvarigt sjuka. De har\r\ningen intresseorganisation, ingen för deras talan\r\noch ingen kommer att göra det om inte vi, de\r\nfolkvalda, i riksdagen och regeringen tar oss an\r\nderas sak. Det har vi inte gjort hittills.</pre><pre>Det främsta måttet på ett folks solidaritet och\r\nvälfärd är hur man tar hand om sina gamla. Jag vill\r\nhävda att om inte detta problem löses finns ingen\r\ngrund för att hävda att Sverige fortfarande är ett\r\nvälfärdsland, detta faktiskt oberoende av vad vi för\r\növrigt gemensamt och solidariskt gör för varandra.\r\nEn förutsättning för att svåra problem skall kunna\r\nlösas är en saklig debatt, och en förutsättning för en\r\ndebatt är att man medger fakta. Endast delvis har\r\nman velat medge fakta i olika anföranden här i dag.\r\nMen jag är glad för allt som har sagts och som är\r\nriktigt.</pre><pre>Jag tycker framför allt att det är bra att regeringen\r\nhar uttalat mycket kraftfullt i sin\r\nregeringsförklaring att man är starkt medveten om\r\nde växande problemen inom sjukvården och\r\näldreomsorgen. Att förbättra och förändra vården\r\nblir en av den nuvarande regeringens viktigaste\r\nuppgifter när det gäller välfärdspolitiken. Att\r\nmedge fakta skall inte tolkas som en svepande\r\nkritik av den svenska sjukvården. Jag kan försäkra\r\ner att de verksamma inom vården -- jag har talat\r\nmed flera -- välkomnar regeringsförklaringen och\r\nser den som ett löfte och inte som en kritik av våra\r\nansträngningar att göra det bästa möjliga av dagens\r\nbesvärliga situation. Men vi måste också medge att\r\nregeringnförklaringen väcker förhoppningar och\r\nförväntningar.</pre><pre>Det var nödvändigt, tycker jag, att regeringen\r\nunder sina första veckor ägnade mycket kraft åt\r\növergripande budgetfrågor. För utan sund ekonomi\r\nkan vi tyvärr inte hoppas på en bra och gemensamt\r\nfinansierad vård och omsorg. Det är dock angeläget\r\natt regeringen, så snart den första fasen av\r\nbudgetarbetet är avslutad, ger hög prioritet åt den\r\naviserade översynen av vården. Vi inom kds är\r\nockså helt övertygade om att regeringen kommer\r\natt ta sig an dessa frågor snart och med största\r\nallvar.</pre><pre>Tiderna förändras, och därför förändras även\r\nvisionerna. Det är naturligt. Det som har varit skall\r\ninte kritiseras. Det var bra i den tid som har varit.\r\nMen jag tycker att det är bra att vi äntligen i stor\r\npolitisk enighet har fått öppningar mot alternativ i\r\ndet tidigare, låt oss medge det, ganska\r\növerpolitiserade och stela vårdsystemet. Men jag\r\ntycker inte att vi får utgå från att detta räcker. Det\r\när därför angeläget att översynen får en bred ansats\r\noch får drivas förutsättningslöst.</pre><pre>De som skall göra den översyn som regeringen\r\naviserade står inför mycket svårlösta problem. Man\r\nkan tyvärr inte hoppas på att 90-talets frågor inom\r\nvården och omsorgen kan lösas genom tillskott från\r\nstatskassan. Det vore den enklaste lösningen, men\r\nvi vet alla att den inte är realistisk.</pre><pre>Vi behöver därför en debatt om alternativa\r\nfinansieringsformer. En saklig debatt är möjlig först\r\nnär man har medgivit att det nuvarande systemet\r\nhar fungerat bra men har svårt att klara dagens\r\nproblem. Jag tror tyvärr inte att det är anpassat till\r\n90-talets problem.</pre><pre>Jag vill samtidigt hävda att det är osakligt och\r\nkortsiktigt att inbilla befolkningen att 90-talets\r\nvårdbehov kan klaras enbart genom punktvisa\r\nansiktslyftningar. Jag tycker att var och en av oss i\r\ndet här rummet som har deltagit i debatten skall\r\nförsöka göra klart för sig om vederbörande talade\r\nom helhetssynen eller om sådana punktvisa\r\nförbättringar. Jag tror inte att de räcker.</pre><pre>Jag tycker att denna fråga är minst lika angelägen\r\nsom frågan om våra pensioner. För, mina vänner,\r\ndet är viktigt hur vi lever. Men det är också viktigt\r\nhur vi åldras och hur vi dör.</pre><pre>Jag vill därmed yrka bifall till utskottets hemställan,\r\noch jag utgår från att regeringen även i denna fråga\r\nskall handla med största allvar och med stor\r\nskyndsamhet.</pre><pre>Anf. 122  JOHAN BROHULT (nyd):</pre><pre>Herr talman, ärade riksdagsledamöter! Bo\r\nHolmberg inledde med att säga att vi inte har en\r\ndålig sjukvård. Det är ingen kris. Det känner jag\r\nmig glad för, eftersom jag arbetar inom sjukvården.\r\nJag vill gärna vidimera att den svenska sjukvården\r\när god i ett internationellt perspektiv. Samtidigt vill\r\njag framhålla att jag tycker att vi inte skall vänta till\r\ndet blir en kris. Man kan redan nu se vissa saker\r\nsom börjar bli krisartade. Både Jerzy Einhorn och\r\nRosa Östh har pratat om de äldre. För dem är det\r\nkris, såväl när det gäller vård på sjukhus som när\r\ndet gäller deras hemsjukvård och omvårdnad.</pre><pre>Vården av dessa äldre personer är inte dålig på\r\nsjukhusen. Det dåliga är att vi kastar ut dem innan\r\nde har fått den vård och den omvårdnad som de\r\nbehöver. Det är här som man måste försöka finna\r\nandra vägar.</pre><pre>Vad kan man då göra, när man har en begränsad\r\nekonomi? Man kan studera de organisatoriska\r\nmodellerna, och här finns det mycket att titta på.</pre><pre>Ett problem är det dubbla huvudmannaskapet.\r\nLandstinget har hand om sjukvården och\r\nkommunen har hand om åldringsvården och\r\nsocialvården. Detta kommer förhoppningsvis att\r\nändras. ÄDEL-reformen är ett steg i den\r\nriktningen.</pre><pre>En ökad valfrihet inom vården är också en faktor\r\nsom kan göra att man får ett bättre\r\nomhändertagande även av de äldre medborgarna.\r\nMen då krävs det att valfriheten och konkurrensen\r\nblir rättvis ur de äldre medborgarnas synpunkt,\r\nvilket alltså innebär att vården måste vara\r\nproducentoberoende. Med detta menar jag att\r\npengen skall följa patienten. Patienterna skall inte\r\ntillhöra sjukhusen, utan sjukhusen skall tillhöra\r\npatienterna. Rätten till vårdgaranti skulle alltså\r\ngälla också en omvårdnadsgaranti. Detta borde\r\nfinnas inskrivet i grundlagen.</pre><pre>De olika modeller som nu prövas,\r\nStockholmsmodellen, som är på väg, och köp- och\r\nsäljsystemet, kommer att innebära en ökad\r\nkostnadsmedvetenhet, vilket inte är så dumt.</pre><pre>En mycket viktig sak är etableringsfrihet. Man\r\nskalll få ökad möjlighet att öppna sjukhem och\r\nprivatmottagningar. Man skall kunna öka\r\nanvändandet av sjukhusets resurser, även på icke\r\nkontorstid. Men då måste en hel del regleringar\r\navskaffas, t.ex. Dagmarreformen.</pre><pre>Det är viktigt att framhålla, som en sista punkt där\r\nvi kan tjäna pengar och få en bättre vård, att man\r\nmed sjukhem och ålderdomshem kan få en både\r\nbättre och billigare vård och ett omhändertagande\r\nav våra äldre medborgare. Det finns utredningar\r\nsom visar att man kan tjäna nästan 50 %\r\nekonomiskt, halva priset alltså, och ändå blir detta\r\nomhändertagande mycket bättre. Men då krävs att\r\nman har en etableringsfrihet.</pre><pre>Herr talman! Låt mig få avsluta detta anförande\r\nmed att tala om vad som hände i Sollentuna. I\r\nSollentuna finns det en fastighet. I denna\r\nkontorsfastighet var fyra fem stycken handelsbolag\r\ninrymda. Samtliga har nu i dessa dåliga tider gått i\r\nkonkurs. Fastighetsägaren ville då göra om denna\r\nfastighet till ett sjukhem. Alla tillstånd fanns.\r\nByggnadslov fanns. Det var inga problem med\r\nlokalerna. De uppfyllde alla de kriterier som\r\ngällde. Socialstyrelsen var och tittade och fann att\r\nlokalerna var alldeles utmärkta för detta ändamål.\r\nMan kunde ha 10--12 patienter i rum med\r\nvåtutrymmen, här fanns handikapptoaletter, hissar\r\noch allt som behövdes.</pre><pre>Sedan vänder sig fastighetsägaren till Sollentuna\r\nkommun som säger: Ja, det kanske går bra, men vi\r\ntror inte att vi har något underlag för att förse er\r\nmed patienter. Ändå vet man att hemsjukvården\r\ndignar och har ett jättestort behov av just detta.\r\nMan vet också att det bara skulle kosta hälften så\r\nmycket som annars att vårda dessa patienter på\r\ndetta sjukhem.</pre><pre>Fastighetsägaren gick till banken och bad att få lån.\r\nDet går alldeles utmärkt, men då måste kommunen\r\ngarantera att du åtminstone får några patienter.\r\nDet kunde kommunen inte göra. Så nu finns här ett\r\nhus vars samtliga hyresgäster har gått i konkurs.\r\nFastighetsägaren kommer också att gå i konkurs.\r\nSamtidigt finns det ett skriande behov av att få vård\r\noch omvårdnad av äldre medborgare.</pre><pre>Detta, herr talman, är inte god ekonomi. Det är\r\nhänsynslöst mot patienterna, ja mot alla.</pre><pre>Jag yrkar bifall till utskottets hemställan i\r\nsocialutskottets betänkande nr 6 och avslag på\r\nriksdagens revisorers förslag.</pre><pre>Anf. 123  LEIF CARLSON (m):</pre><pre>Herr talman! I regeringsförklaringen säger man att\r\n''arbetet med att skapa värdiga villkor för gamla\r\noch sjuka måste intensifieras'' samt att ''bättre\r\nförutsättningar skapas för att nya former av vård\r\noch omsorg snabbt kan växa upp''. Med det har\r\nregeringen aviserat en översyn av vårdens\r\norganisation och finansiering. Flera har här belyst\r\nhur allvarligt regeringen ser på vården och de\r\nproblem som finns där. Men här har också sagts att\r\nman ifrågasätter om det föreligger en kris och om\r\nman behöver göra ändringar.</pre><pre>Riksdagens revisorer säger sig inte vara beredda att\r\ngodta att bristerna i hälso- och sjukvården beror på\r\natt de totala resurserna är för små. Förvisso finns\r\nstora resurser i det totala vårdsystemet, som kan\r\nomdisponeras och frigöras.</pre><pre>Det är kanske möjligt att minska kostnaderna med\r\nupp till 20 % genom att trimma vårdcentraler när\r\ndet gäller personal, utnyttja operationslokaler och\r\noperationspersonal mer optimalt och likaså\r\norganisera arbetet bättre på avdelningar. Men\r\nnågot sakligt underlag för att\r\nrationaliseringspotentialen är stor nog för att möta\r\nde krav den enorma tillväxten av äldresjukvården\r\noch äldreomsorgen kommer att ställa på resurserna\r\nfinnas inte. Här finns en kris under uppsegling.</pre><pre>Behoven ökar framför allt på grund av de många\r\nfler mycket gamla. Dessa mycket gamla är inte\r\nfriskare i dag än i går. Framför allt finns problem\r\nmed benskörhet och demenser. De som inte är fullt\r\nså gamla är friskare än förr, men det finns inga\r\ntecken på, vare sig i Sverige eller i något annat land,\r\natt de yngres friskhet skulle kompensera för\r\nvårdinsatserna för de äldsta.</pre><pre>Detta betyder att behoven av vård kommer att öka\r\nkontinuerligt under 1990-talet. Under 1980-talet\r\nhar omprioriteringar skett på detta område, varför\r\nrationaliseringsvinsterna inom just äldrevården i\r\nstort sett är uttagna. Med äldrevård menar jag då\r\nomvårdnad och service, dvs. det som tar tid. Det\r\nbetyder att det inte finns så mycket mer att\r\neffektivisera när det gäller hemhjälp, hemsjukvård,\r\nålderdomshem och långvård om vi skall behålla\r\nhumanismen. Mänsklig vård tar mänsklig tid och\r\nkan inte rationaliseras bort.</pre><pre>Jag tror, herr talman, att många som liksom jag\r\narbetat många år med äldreomsorgsfrågor och\r\näldresjukvård är oroliga. Vi ser en hotande kollaps\r\nnärma sig. Man är rädd för att de honörsord som\r\nanvänds -- valfrihet, trygghet och integritet -- bara\r\nblir ord. Vi får inte låta oss förblindas av ett\r\nblomsterspråk, skönmålningar och idylliseringar.\r\nVi måste tala klarspråk. Problemen är stora.\r\nSanningen är att resurserna för framtiden är för små\r\nför att möta behoven. Resurstillskott inom\r\näldrevård kommer att behövas, och det gäller\r\nfrämst personalen.</pre><pre>Vi behöver bara räkna antalet äldre, och då\r\nspeciellt de mycket gamla, under det kommande\r\ndecenniet och sätta detta antal i relation till\r\nstorleken av de ungdomskullar som kommer ut på\r\narbetsmarknaden samt de pensionsavgångar som\r\nkommer att äga rum -- allt detta är väl kända\r\nsiffror -- så ser vi att divergensen mellan\r\nförhoppningar, löften och verklighet är stor.</pre><pre>Fram till sekelskiftet kommer vårdsektorn i stort att\r\nbehöva samtliga nytillkommande personer på\r\narbetsmarknaden, dvs. alla ungdomar som kommer\r\nin på arbetsmarknaden och alla invandrare, med\r\ndagens invandringstal. Detta behövs enbart för att\r\nhålla dagens standard. En slutsats är då självklar:\r\nVar rädd om den personal vi redan har. Tänk på\r\narbetsmiljö, stimulans och ledning.</pre><pre>Det offentliga systemet klarar inte dessa problem.\r\nDe som tror att organisationsförändringar som\r\nÄDEL-reformen löser dem har föga kännedom om\r\nverkligheten. I stället upplever många som liksom\r\njag arbetat med överförandet av\r\nhuvudmannaskapet enligt ÄDEL, att man på det\r\nsociala området gärna bortser från det stora\r\nsjukdomsinslaget i äldreproblematiken. Man\r\nbortser från de stora medicinska insatser som\r\nkommer att krävas för att dessa gamla mycket skall\r\nfå en acceptabel och trygg äldreomsorg. Okritiska\r\nuttalanden om att äldre blir föremål för medicinsk\r\nomsorg i onödan riskerar att sänka kvaliteten i\r\nhälso- och sjukvården för äldre. Det finns en risk\r\nför att ett glatt amatöriserande förvandlar\r\näldreomsorgen till något otryggt.</pre><pre>Det professionella inslaget måste respekteras\r\nsamtidigt som vi måste ha alldeles klart för oss att\r\ndet icke-professionella inslaget måste öka och\r\nunderstödjas. Det är min uppfattning att vi öppet\r\nmåste erkänna att dagens vårdformer inte kommer\r\natt räcka till om vi skall kunna tillförsäkra de äldre\r\nen dräglig tillvaro.</pre><pre>Vi måste naturligtvis reformera de system vi har,\r\nöka effektiviteten, förbättra kvaliteten och få\r\npersonal att trivas. Ett exempel är\r\nhjälpmedelsmarknaden, där en fri marknad med\r\nhögkostnadsskydd skulle innebära en markant\r\nförbättring. Men det kommer inte bara att krävas\r\ninsatser av den offentliga sektorn och den privata,\r\nolika former av insatser av anhöriga och ideella\r\norganisationer, utan det krävs dessutom en tidig\r\nmedvetenhet om att var och en är ansvarig för att\r\nplanera inför sin egen ålderdom. De icke-\r\nprofessionella krafterna måste till. Alla måste\r\nsamverka.</pre><pre>Den blinda tilliten till att samhället löser alla\r\nproblem, som vi i Sverige är rätt ensamma om, har\r\nmedfört att människor går i pension utan att\r\nbekymra sig över sitt framtida boende eller sina\r\nframtida behov. De senaste en á två generationerna\r\nhar överlåtit till kollektivet, det offentliga\r\nsamhället, att lösa problemen.</pre><pre>Detta är i dag en falsk bild av verkligheten. Den\r\nmåste ändras. Man måste ge en\r\nverklighetsbeskrivning som stämmer så att var och\r\nen har möjlighet och chansen att planera för sin\r\negen ålderdom så att man kan förbereda sig inför\r\nden.</pre><pre>Det kan vara fråga om något så enkelt som att t.ex.\r\nordna en lämplig bostad medan tid är, så att den\r\nfungerar även när jag är rörelsenedsatt. Detta\r\nmåste vara en självklarhet om vi skall klara oss i\r\nframtiden på ett anständigt sätt. Vi måste säga det\r\nhögt så att de äldre kan förbereda sig. I dag gör man\r\ninte det.</pre><pre>Det offentliga samhället kommer inte mer än\r\nmarginellt att kunna ta hand om problemen och då\r\nför att ge de svagaste deras självklara rätt till god\r\nomsorg och vård. Det vore fel av oss att av\r\nmissriktad välmening inte tala om hur det är för att\r\ninte skrämma. Vi måste tala om hur det är, för\r\nannars går det snett. Den professionella vården,\r\noffentlig eller privat, måste nu inriktas på att\r\nuppmuntra stötta och samarbeta med den icke-\r\nprofessionella. Det kräver attitydförändringar och\r\nekonomiska förändringar.</pre><pre>Det är därför oerhört viktigt att regeringens\r\nutredning om finansieringssystemet får högsta\r\nprioritet. Finansieringen måste vara solidarisk,\r\nmen den skall följa var och en, även den äldre, så\r\natt han blir i stånd att välja och kan styra mot den\r\nvård han själv vill ha. Men då måste han också veta\r\natt det kommer att ställas krav på honom att vara\r\nförutseende och att medverka.</pre><pre>Det har här redan sagts att en patient, en äldre\r\nperson, inte hör till det eller det sjukhuset, den eller\r\nden vårdcentralen eller ålderdomshemmet. Det är\r\nsjukhuset, vårdcentralen och ålderdomshemmet\r\nsom hör till honom. Det är patienten, den äldre\r\nvårdtagaren, som är beställaren.</pre><pre>Det finns inte och kommer inte att finnas några\r\nenkla lösningar. Jag upplever att en av de största\r\nuppgifter som riksdagen kommer att få de närmaste\r\nåren är att på alla nivåer förnya äldreomsorg och\r\näldresjukvård. Man måste vara kreativ och bryta\r\nupp offentliga monopol. Man måste acceptera icke-\r\nprofessionella insatser, och man måste lämna ett\r\nvälmenande blomsterspråk och ett idylliserande av\r\nde äldres situation till förmån för en kanske ibland\r\nkrassare men sanningsenligare beskrivning av\r\nframtiden med de större krav som ställs på var och\r\nen.</pre><pre>Herr talman! Det är min förhoppning att\r\nregeringen, med den uttalade inriktningen att göra\r\nen översyn av sjukvårdens organisation och\r\nfinanisering med målet att skapa värdiga villkor för\r\ngamla och sjuka, kommer att attackera dessa ibland\r\ntill synes överväldigande problem med stor kraft\r\noch med öppenhet och nytänkande. Jag tycker att\r\ndet här i dag har visat sig en samstämmighet om\r\ndessa problem. Det är viktigt att det förs ut att detta\r\när ett problem. Det är en kris under uppsegling.</pre><pre></pre><pre>Anf. 124 MY PERSSON (m):</pre><pre>Herr talman! Hon var en av dessa sjukhusvärldens\r\nvandrerskor. I vacker blå rock vankade hon\r\nkorridoren fram och tillbaka. ''Nu går jag, för nu\r\nsover lillen -- -- -- men var är min väska? -- -- -- Jag\r\nmåste gå hem nu -- -- -- men var bor jag\r\nnågonstans? -- -- -- ''. En gammal Alzheimersjuk\r\nkvinna letar efter sitt rum och sin väska.</pre><pre>I regeringsförklaringen aviseras en omfattande\r\növersyn av sjukvårdens organisation och\r\nfinansiering. Ett sådant arbete bör kunna resultera\r\ni ökad valfrihet och rättvisa för patienten samtidigt\r\nsom personalen gynnas av en mer flexibel\r\norganisation. I ljuset av denna viljeinriktning vill\r\njag lyfta fram den formulering i\r\nregeringsförklaringen där det talas om ''att arbetet\r\nmed att skapa värdiga villkor för gamla och sjuka\r\nnu måste intensifieras''.</pre><pre>Vad innebär då värdiga villkor för en gammal\r\nmänniska?</pre><pre>Det innebär att bli bemött som den unika människa\r\nman är.</pre><pre>Det innebär att få den hjälp till god bostad och god\r\nomvårdnad som man utifrån sin ålder fordrar.</pre><pre>Det innebär att få den kompetenta och kärleksfulla\r\nvård som man kan komma att behöva på äldre dar.</pre><pre>Låt oss nu återvända till vår vandrerska och till det\r\nnågot bortglömda område inom medicinen som jag\r\nhär i dag särskilt vill fokusera -- demensvården.</pre><pre>Vandrerskan representerar en allt större grupp\r\ngamla i vårt land som ''samhället'' i dag på grund\r\nav okunskap, bristande resurser och det faktum att\r\ndenna grupp oftast inte kan föra sin egen talan,\r\nunderlåter att ge den värdiga vård som\r\nregeringsförklaringen talar om.</pre><pre>I dag lider cirka 6 % av dem som över 65 år av något\r\nslags demenstillstånd. Den största gruppen finns\r\nbland dem som är över 80 år, där man beräknar att\r\nantalet är så stort som uppemot 20 %. Och som\r\nbekant är det den gruppen äldre som blir allt större.</pre><pre>Demenssjukdomarna -- där den mest kända,\r\nAlzheimers sjukdom, upptar cirka 45 % av fallen --\r\nhar varit dolda sjukdomar. Kanske därför att detta\r\när sjukdomar som man som medmänniska har ringa\r\nkunskap om och som därför skrämmer. Kanske\r\ndärför att man som anhörig skäms för den alltmer\r\nförvirrade makan eller maken, mamman eller\r\npappan. Kanske också därför att detta ur medicinsk\r\nsynvinkel inte är ett särskilt statusfyllt arbetsfält.</pre><pre>Herr talman! I dag har vi en stor kunskap om\r\ndemenssjukdomar. Vid fyra svenska\r\nforskningscentra -- Lund, Göteborg, Umeå och\r\nStockholm -- bedrivs sedan 60-talet en intensiv\r\nforskning, med sinsemellan olika inriktning, som\r\ninternationellt är av mycket hög klass. I dag kan vi\r\ninte bota dessa sjukdomar. Kanske kommer vi dock\r\nredan vid sekelskiftet att kunna rå på någon. Men\r\nvi kan redan i dag lindra och också, om sjukdomen\r\nupptäcks i tid, fördröja sjukdomsförloppet.</pre><pre>Vi har även mycket sofistikerade möjligheter för att\r\nutreda demenssjukdomar. Olika neurofysiologiska\r\nmetoder som mätning av hjärnans regionala\r\nblodflöde, liksom röntgenundersökning med\r\ndatortomografi är goda exempel på detta. En\r\ndemensutredning leder i merparten av fallen till en\r\nspecifik diagnos, utifrån vilken man sedan kan söka\r\nlämplig medicinsk behandling, men kanske framför\r\nallt lämplig omvårdnad. Detta är något som inte\r\nbara är humant mot patienten, utan också på sikt\r\nsamhällsekonomiskt lönsamt.</pre><pre>Det är viktigt för den som är demenssjuk att få\r\nbekräftat att hon faktiskt lider av en sjukdom.\r\nDemens orsakas av sjukdom -- inte av åldrande.\r\nDet är viktigt för den anhörige att få veta varför den\r\nman har kär har blivit så annorlunda. Ingen anhörig\r\nskall behöva ha dåligt samvete för att han inte\r\nvisste. Ingen anhörig skall behöva säga ''hade jag\r\nbara vetat, men jag kunde ju inte ana''.</pre><pre>Men det är minst lika viktigt att en utredning\r\nkommer till stånd för att kunna utesluta en\r\ndemensdiagnos. Alltför många av dem som i dag\r\nbenämns dementa lider i själva verket av en falsk\r\ndemens, ett demensliknande tillstånd som kan\r\nförorsakas av exempelvis en akut förvirring eller av\r\nen åldersdepression. Det är botbara tillstånd som\r\ngår att behandla, om man bara ställt rätt diagnos.\r\nDet är alltså av största vikt att varje misstänkt\r\ndemensfall utreds. Det sker inte i dag. I regeringens\r\nkommande förslag på hälso- och sjukvårdsområdet\r\nförutsätter jag att man kraftigt kommer att\r\nprioritera vården och omsorgen om de\r\ndemenssjuka.</pre><pre>Jag förutsätter att man tar initiativ till att\r\ndemensutredningsavdelningar skapas i tillräckligt\r\nantal för att tillgodose behovet i varje län, att man\r\nverkar för goda möjligheter till fortsatt forskning\r\nom demenssjukdomarnas orsaker och möjligheter\r\ntill lindring och bot, att man initierar framställning\r\noch spridning av saklig och lättillgänglig\r\ninformation om demenssjukdomar och att man\r\nunderstryker vikten av specifika kunskaper om\r\ndemens-sjukdomar för alla kategorier\r\nvårdpersonal -- såväl i grundutbildning som i\r\npåbyggnadsutbildning.</pre><pre>Herr talman! Redan på 70-talet myntades i\r\nAmerika begreppet ''the disease of the century'' om\r\nAlzheimers sjukdom och övriga sjukdomar i\r\ndemensfamiljen. Detta påstånde är lika relevant i\r\ndag.</pre><pre>Riksdag och regering kan genom att\r\nuppmärksamma dessa sjukdomar, genom att på\r\nolika sätt bidra till att förbättra vård och omsorg om\r\nde redan sjuka och genom att stödja forskningen på\r\ndetta område göra stora insatser. Sedan ankommer\r\ndet på oss alla, att som medmänniskor inför varje\r\n''vandrerska'' vi möter, bära med oss viljan till insikt\r\nom att bakom en gammal människas förvirrade och\r\ngrumliga blick finns det kanske mer än vi anar.</pre><pre>Anf. 125 ELISABETH FLEETWOOD (m):</pre><pre>Herr talman! Det är nu flera år sedan vi väckte en\r\nmotion om legitimering av naprapater. Då var vi\r\nganska ensamma. Det gläder mig att det förra\r\nmandatperioden var sex partier -- de sex som då\r\nfanns här i riksdagen -- som väckte motioner om\r\nsamma sak.</pre><pre>Efter en interpellationsdebatt som vi hade för några\r\nveckor sedan med statsrådet Bo Könberg hyser jag\r\ngott hopp om att vi ganska snart skall få en sådan\r\nlegitimation genomförd. Det är viktigt för\r\npatienterna och för de utövande naprapaterna. Det\r\när således både efterlängtat och positivt. Vi har som\r\nsagt arbetat för detta i flera år. Det är, som någon\r\nhar sagt här i dag, en säkerhetsfråga både för\r\npatienterna och för de välutbildade naprapaterna.\r\nGenom en legitimering kan man nämligen se till att\r\notillräcklig skicklighet i utövandet motarbetas. Det\r\nger säkerhet åt patienten och också ökad respekt åt\r\nnaprapaternas verksamhet.</pre><pre>Det är därför med stor tillfredsställelse som vi alla --\r\nnu är det en lång rad motioner som behandlas i\r\nutskottets betänkande -- ser den positiva inställning\r\nsom finns. Med hjälp av statsrådets uttalande här\r\nför några veckor sedan och med allas vår\r\nmedverkan är jag övertygad om att vi står vid vägs\r\nände och att naprapaterna således kommer att få\r\nsin legitimation.</pre><pre>Anf. 126 HANS LINDBLAD (fp):</pre><pre>Herr talman! Jag har varit ordförande i den\r\navdelning av riksdagens revisorer som har tittat på\r\närendet. Jag kommer nu att tala rent personligt.\r\nDet som gäller ärendet finns i handlingen. Detta är\r\nbara några reflexioner kring detta.</pre><pre>Rosa Östh sade att det här var ett ytligt dokument.\r\nJag kan ta på mig det. Men jag har hört att när\r\nriksdagens jordbruksutskott behandlade\r\nmiljöpropositionen tog det 36 sekunder per\r\nyrkande. Konstitutionsutskottet har inte ansett sig\r\nkunna göra en sakbedömning av kommunallagen\r\ndärför att man skall lämna betänkandet vid den tid\r\nsom man har lovat talmanskonferensen, annars får\r\nman skällning. Alla i utskotten upplever att man\r\ninte hinner behandla saker riktigt. Dessutom\r\nhinner man nästan aldrig göra en uppföljning.</pre><pre>När det gäller revisionen har riksdagen gett oss i\r\nuppdrag att titta på principiella och generella\r\nfrågor. Vi skulle inte få ägna mer än sex månader\r\ntill detta exkl. remisstiden. Vi fick de ledamöter\r\nsom kammaren hade plockat ut, och dessutom fick\r\nvi ett kansli. Detta var vår uppgift. Jag tyckte att\r\ndet var intressant att foga till rapporten hur vi har\r\narbetat. Vi började i september 1989 och höll på till\r\nmars i år. Så kan utskott inte göra. Vi är åtta\r\nledamöter, och vi skiljer inte på ordinarie och\r\nsuppleanter.</pre><pre>Vi har kallat till oss dem vi velat lyssna på, och vi\r\nhar åkt ut i landet. Däremot har vi bara tittat på\r\nvissa saker. Då får vi kritiken att vi inte har tittat på\r\nhela personalförsörjningen. Nej, vi valde att titta\r\npå fyra områden. Det var t.ex. läkarförsörjningen,\r\neftersom den har att göra med läkarutbildningen\r\noch en mängd andra saker.</pre><pre>En sak som vi hade hoppats kunna titta på var vilka\r\nsom var aktörerna och varför det har blivit som det\r\nhar blivit i den svenska sjukvården. Riksdagen har\r\nju gång på gång sedan 15 år tillbaka sagt att vi skall\r\nsatsa på primärvård, psykiatri och långvård.\r\nRiksdagen har uppenbarligen inget inflytande. Har\r\nlandstingen något inflytande? Är det någon som\r\nstyr över huvud taget? Är det byråkraterna,\r\nläkarna eller de läkare som sitter på vissa\r\nfunktioner? Vi gav upp och sade att det var för svårt\r\nmetodmässigt.</pre><pre>De reaktioner vi har fått på remisserna har i alla fall\r\nför mig varit mycket lärorika. Där har man kunnat\r\nse hur de olika aktörerna har reagerat.\r\nLäkarförbundet vände helt i frågan.\r\nLandstingsförbundet var mycket upprört. Den här\r\nrapporten har tagits upp mycket olika.</pre><pre>Jag har aldrig i min politiska levnad fått så många\r\nbrev från bl.a. folk i primärvård och professorer\r\nsom sagt: Äntligen ett politiskt organ som vågar\r\ntala om hur det är. Man kan ändå arbeta vidare tack\r\nvare detta. Jag har också noterat att\r\nLandstingsförbundet i ett remissvar på en sida har\r\nskrivit att detta är i stort sett det sämsta som\r\nnågonsin har skrivits.</pre><pre>Var ligger då sanningen? Många tycker att\r\nrevisorernas förslag är jättedåligt. När man gör en\r\nförvaltningsrevision har man alltid ett\r\nnollalternativ, mot vilket man skall göra\r\navvägningar. Förmodligen finns det inte någon\r\nmänniska som har den exakta bilden och kan säga\r\nvad som är fel. Jag tyckte ändå att jag fick en viss\r\ngrund att stå på när vi studerade om primärvården\r\ni Norge, Danmark och Finland är bättre upplagd än\r\nhär. Jag tycker att bevisbördan ligger på dem som\r\nvill visa att det svenska systemet skulle fungera\r\nsämre.</pre><pre>Hur går man då fram metodmässigt för att\r\nundersöka detta? Man kunde naturligtvis när man\r\nstuderar svensk sjukvård säga att man skall fråga\r\nsocialstyrelsen och Landstingsförbundet vilka\r\nproblem som finns. Ge oss statistik och tala om hur\r\ndet är! Sedan man fått besked skulle man sedan\r\nkunna konstatera hur det är ställt. Men problemet\r\när ju att dessa instanser är aktörer. De har själva\r\nkunnat påverka det läge som råder. Skall man göra\r\nen revision frågar man inte direktören hur det\r\nfungerar, utan man måste naturligtvis gå ut på\r\nfältet.</pre><pre>Man kan då möta reaktionen: Oj, här går några\r\nriksdagsledamöter in och tittar på sjukvården -- det\r\när väl inte deras uppgift. Man frågar inte\r\nLandstingsförbundet och socialstyrelsen utan\r\nbörjar själv resa runt och prata med folk. De\r\nberörda tyckte att det var mycket irriterande att det\r\nplötsligt kom någon som studerade förhållandena.</pre><pre>Jag har haft mycket stor nytta av detta arbetssätt.\r\nVi håller nu på med gymnasieskolan och\r\npolisverksamheten och går till väga på samma sätt,\r\nutan att vända oss till de centrala organen.</pre><pre>Jag skall inte gå in på sakfrågorna, men vill säga att\r\njag upplever att det händer oerhört mycket positivt\r\ninom svensk sjukvård. Det råder en stark\r\nförnyelseanda, och mycket nytt prövas. Det händer\r\nmånga bra saker, och det är positivt. I vilken mån\r\nvi bidragit till detta vill jag inte uttala mig om.</pre><pre>Nästa fråga är: Hur påverkar riksdagen\r\nförhållandena? Hur får våra beslut och\r\nprioriteringar genomslag? Den frågan är faktiskt\r\ninte ointressant i riksdagen. Det här är sådant som\r\nriksdagsutredningen håller på med, och här\r\nkommer också treårsbudgeteringen in. Frågan är:\r\nHur mycket tid har utskotten för att kontrollera hur\r\ndet blivit? Hur blev det t.ex. med gymnasieskolan?\r\nVi fattar mängder av beslut om hur det skall bli\r\nframöver -- det är vi jätteduktiga på -- men när\r\nhinner riksdagen kontrollera hur det blev med det\r\nsom vi beslutade?</pre><pre>Jag vill när det gäller hälso- och sjukvården notera\r\natt varken socialdepartementet, socialstyrelsen\r\neller socialutskottet vid något tillfälle har frågat sig:\r\nUtvecklas sjukvården i riktning mot de mål som\r\nman har satt upp? Man talar om hur det skall bli,\r\nmen man har ingen uppföljning. Det kan vara extra\r\nsvårt på detta område, eftersom man har olika\r\nhuvudmän, men även på de områden där staten är\r\nensam huvudman är vi mycket dåliga på\r\nuppföljning.</pre><pre>Jag kan ta åt mig av kritik mot att vi har arbetat på\r\nett ytligt sätt, men jag vill säga att vi låter detta ta\r\nden tid det tar. Vi har egentligen arbetat med detta\r\nunder längre tid än vad riksdagen har medgivit att\r\nvi skall få ägna åt uppgiften.</pre><pre>Jag kan också ta till mig kritik som går ut på att\r\nresurserna skulle vara större eller att vi skulle välja\r\nbättre personer till revisorer, men det är en\r\nprincipiell fråga huruvida vi i det här huset har\r\nkunnat följa upp de beslut som har fattats. Ur den\r\nsynpunkten är det som här har skett intressant som\r\nett pilotfall.</pre><pre>Anf. 127 ROSA ÖSTH (c):</pre><pre>Herr talman! Hans Lindblad har full rätt att\r\nförsvara rapporten, och jag har min fulla rätt att\r\nförsvara socialutskottet och dess verksamhet, som\r\njag har följt under många år. Jag tyckte ändå att jag\r\nvar ganska hovsam i min kritik. Hans Lindblad\r\nmåste förstå att det finns en anledning till att\r\nutskottet i sin helhet inte fattade beslut om något\r\nuttalande med revisionsrapporten som grund.</pre><pre>Jag har, som jag sade, följt dessa frågor under\r\nmånga år, och jag har insett att det är nödvändigt\r\natt se helheten för att kunna dra några slutsatser.\r\nJag har därför tillåtit mig att kritisera att man i sin\r\ngenomgång utelämnat väsentliga delar i\r\nverksamheten, men ändå ansett att man har haft\r\nmöjlighet att dra mycket konkreta slutsatser om\r\nvad som skall göras. Jag är rädd för att detta kan\r\nge fel signaler. Det kan uppfattas så att riksdagens\r\nrevisorer har receptet för hur man skall kunna\r\nkomma till rätta med de mycket allvarliga problem\r\nsom så många har intygat att vi har.</pre><pre>Min kritik har enbart bottnat i att vi har känt\r\nmycket för verksamheten och har varit angelägna\r\nom att den skall utvecklas i en riktning som\r\nriksdagen kan försvara.</pre><pre>Anf. 128 HANS LINDBLAD (fp):</pre><pre>Herr talman! Riksdagen har uttalat att vi skall ägna\r\noss åt mer generella och principiella frågor, och det\r\nförsöker vi nu att göra på ett antal områden. Men\r\nman kan inte täcka hela hälso- och sjukvården, och\r\nvi har därför inom denna valt ut fyra aspekter. Vi\r\nhar t.ex. inte studerat hela personalförsörjningen.\r\nMot denna bakgrund faller kritiken mot att vi inte\r\nhar studerat allt. Man kan inte samtidigt kritisera\r\noss för att vara ytliga och för att inte titta på allt.</pre><pre>Vi ställs inför samma problematik på varje\r\nsamhällsområde: Skall riksdagen gå in och granska\r\nmera självständigt, oberoende av aktörerna? Är\r\ndet vidare riksdagens revisorer eller fackutskotten\r\nsom skall göra detta? Det är i mycket\r\nmetodikfrågor. Hur skall man mäta? Många säger\r\natt det över huvud taget inte är möjligt att mäta den\r\noffentliga sektorns verksamheter. Jag brukar säga:\r\nHalvera då alla sådana verksamheter, för ingen\r\nkommer att se någon förändring! Det är något av\r\nen definitionsfråga -- det är klart att i någon mening\r\när det möjligt att göra mätningar.</pre><pre>Det finns en mängd metodfrågor som utskotten har\r\nmycket svårt att hantera. Vi har 20 anställda på vårt\r\nkansli, medan ett normalt utskott har 5, som är fullt\r\nupptagna med att skriva klämmar om avslag på\r\nmotioner etc. Vi är dåliga på\r\nförvaltningsrevisionskunskap, metodutveckling\r\noch utbyte av erfarenheter. Den allmänna kunskap\r\nsom finns om förvaltningsrevision, här och i andra\r\nländer, försöker vi föra in i det här huset. Jag vill\r\ninte hävda att vi lyckats åstadkomma någon\r\njättehög kvalitet, men riksdagen har ett stort\r\narbetsområde, och vi tvingas vara ganska svävande.\r\nJag tycker dock att det som vi har lärt oss i det här\r\narbetet är till mycket stor nytta när vi nu studerar\r\npolisverksamheten och gymnasieskolan. Också här\r\ngäller det metodik- och mätfrågor.</pre><pre>En viktig fråga är hur man kan få personalen att\r\nkänna att den kan påverka sin arbetssituation.\r\nDetsamma gäller också för patienter och för elever.\r\nDet är en uppfattning som man kommer fram till\r\nom man går ut i verkligheten. I det perspektivet kan\r\nen mängd centrala verksamheter komma att\r\nupphöra. Det är klart att man inom TCO och\r\nLandstingsförbundet kommer att tycka illa om\r\ndetta. Vi kan få många negativa reaktioner på\r\ndetta, men vi har medvetet valt metodiken att\r\nsjälva gå ut på fältet.</pre><pre>Anf. 129 JERZY EINHORN (kds):</pre><pre>Herr talman! Jag tycker att det är bra att\r\nrevisorerna och därmed riksdagen ägnat sig åt dessa\r\nfrågor. Jag vill inte diskutera om det hade varit\r\nbättre om någon annan inom riksdagen hade gjort\r\ndet. Jag tror att vi är ganska eniga, och revisorerna\r\nhar själva skrivit att översynen inte är heltäckande.\r\nDet var inte heller, som revisorerna skrivit, deras\r\navsikt att den skulle vara det. Det är möjligt att\r\nförklaringen till att den inte blev heltäckande var\r\natt inte heller riksdagens målsättningar var\r\nheltäckande när det gäller vårdens problem. Det är\r\ndärför bra att regeringen har aviserat en större\r\növersyn och i sin motivering för översynen tar upp\r\nfrågor som revisorerna inte har tagit upp -- och inte\r\nheller hade för avsikt eller till uppgift att ta upp,\r\neftersom riksdagen inte har fattat några beslut som\r\nrevisorerna skulle följa upp i dessa frågor.</pre><pre>Jag tror att detta var anledningen till att vi lade hela\r\nutredningen från revisorerna åt sidan. Jag vill\r\nunderstryka att det var möjligt att just revisorernas\r\nrapport, som har visat att man måste ta ett större\r\ngrepp på hela problematiken, har bidragit till att\r\nregeringen har tagit ställning på det sätt som man\r\nhar gjort i sin förklaring.</pre><pre>Anf. 130 ROSA ÖSTH (c):</pre><pre>Herr talman! Jag vill säga till Hans Lindblad att\r\nförvisso också vi riksdagsledamöter och\r\nutskottsledamöter är mycket ute i verkligheten och\r\nförsöker att bilda oss en uppfattning om hur det ser\r\nut i verksamheter på olika områden. Så är fallet inte\r\nbara ett halvår någon gång ibland, utan ständigt och\r\njämt.</pre><pre>Men jag sade också i mitt inledningsanförande att\r\njag är fullt medveten om att riksdagens revisorer\r\nhar begränsade resurser och att det inte var möjligt\r\natt göra en riktigt så djupgående analys som jag för\r\nmin del ansåg att just den här frågan krävde. Hur\r\nstora områden man anser sig kunna gå in på för att\r\nkunna få ett rättvisande resultat är en viktig\r\nprincipfråga.</pre><pre>Revisorerna måste också vara betjänta av att få viss\r\nkritik, som åtminstone i mitt fall är positivt\r\nbetingad. Det som jag är kritisk mot är att man på\r\npunkt efter punkt lägger fram mycket distinkta\r\nförslag i revisionsrapporten och säger att det skall\r\nvara på ett visst sätt, utan att man har vägt in\r\nfaktorer som är helt avgörande för om just dessa\r\nförslag är de riktiga.</pre><pre>Riksdagens revisorer har ju en mycket hög status.\r\nFör att era rapporter, vilka, som jag också sade i\r\nmitt inledningsanförande, i allmänhet är av mycket\r\nförnämlig kvalitet, i framtiden skall få det\r\ngenomslag som de normalt förtjänar kan det vara\r\nviktigt att man diskuterar hur ni skall arbeta och\r\nvilka resurser ni skall ha för att verkligen fylla de\r\nfunktioner som riksdagens revisorer skall utöva.</pre><pre>Anf. 131 BERTIL PERSSON (m):</pre><pre>Herr talman! Sjukvårdens kostnader och\r\norganisation är en huvudvärk för regeringarna i alla\r\nutvecklade länder. I Sverige har vi en speciellt svår\r\nsituation. Nära 10 % av BNP går till sjukvården. Vi\r\nhar en äldreutveckling som kommer att medföra\r\nstora problem framöver. Vi har nya forskningsrön\r\natt följa upp.</pre><pre>Revisorerna har gjort en granskning, och det är bra\r\natt de granskar verksamheten, men man har\r\ngranskat den i mycket begränsade perspektiv. Man\r\nhar valt några få utgångspunkter och försöker på\r\nden grunden att täcka hela komplexet. Det går inte.\r\nDet är alltför komplicerat och alltför många\r\nsynpunkter som måste vägas in innan man kommer\r\nfram till så konkreta förslag som man har tagit sig\r\nföre att lägga fram i detta sammanhang.</pre><pre>Det är viktigt att revisorerna fortsätter sin\r\ngranskning, och de skall rapportera vad de finner,\r\nmen de skall inte lägga fram så omfattande förslag\r\npå så komplicerade områden som har skett. Nu vet\r\nvi att regeringen kommer med utredningar om nytt\r\nsjukförsäkringssystem och ny uppbyggnad av hela\r\nsjukvårdens ekonomiska bas, och det är värdefullt\r\noch viktigt. Därför tycker jag också att det är\r\nangeläget att man inte mot bakgrund av en\r\nrevisionsrapport med mycket snäva horisonter\r\nlägger fram en rad förslag.</pre><pre>Anf. 132 HANS LINDBLAD (fp):</pre><pre>Herr talman! En viktig punkt är ändå: Vad beslutar\r\nett folkvalt organ som riksdagen? Hur följs det upp,\r\noch hur rapporterar man tillbaka? Det gäller att\r\nleda en verksamhet i samhället, och det är den\r\nväsentliga uppföljningsfrågan.</pre><pre>Vi gick in på några sakområden. Det gällde rätt\r\nmycket läkarförsörjningen, en hel del om\r\nprimärvård och sådant, men mycket stora områden\r\nhar vi över huvud taget inte studerat. Vi har t.ex.\r\ninte tagit upp frågor som om den svenska\r\nkroppssjukvården eller psykiatrin är tillräckliga\r\neller inriktade på rätts sorts sjukdomar. Vi gick in\r\npå ett antal begränsade områden.</pre><pre>Vi sade oss inte att vi lägger fram förslag för att\r\nriksdagen skall fatta några specifika beslut, utan det\r\ngällde att se på frågorna i ett samlat sammanhang.\r\nFrån utskottet pekar man på\r\nregeringsdeklarationen, men det är mera en\r\nformfråga. Det väsentliga när det gäller metoden,\r\nvare sig det gäller lagfrågor eller det gäller pengar,\r\när att se på vad som är avsikten med verksamheten\r\noch att undersöka hur det sedan blev. Det är också\r\ndet väsentliga i rapporten, inte den eller den\r\nsakfrågan. Vi har inte på någon punkt haft en\r\nkonkret inriktning att riksdagen skulle fatta ett\r\nbeslut av en viss innebörd.</pre><pre>Vår uppgift var att se på\r\nuppföljningsproblematiken, och då tror jag att det\r\när viktigt att göra det principiellt. Det väsentliga är,\r\nsom sagt, att vi jobbar på samma sätt på andra stora\r\nsamhällssektorer, även på dem där det inte är flera\r\nhuvudmän, men även där har vi alltså väldigt svårt.\r\nDet bör noteras att ingen har utvärderat svensk\r\ngymnasieskola.</pre><pre>Överläggningen var härmed avslutad.</pre><pre>(Beträffande beslutet, se 20 §.)</pre><pre>17 § Dopning</pre><pre>Föredrogs</pre><pre>socialutskottets betänkande</pre><pre>1991/92:SoU7 Dopning (prop. 1990/91:199).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beträffande beslutet, se 20 §.)</pre><pre>18 § Allmänna arvsfonden</pre><pre>Föredrogs</pre><pre>socialutskottets betänkande</pre><pre>1991/92:SoU13 Allmänna arvsfonden (skr.\r\n(1990/91:137).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beträffande beslutet, se 20 §.)</pre><pre>19 § Fortsatt godtagande av byggprodukter som\r\ngodkänts i annat nordiskt land</pre><pre>Föredrogs</pre><pre>bostadsutskottets betänkande</pre><pre>1991/92:BoU6 Fortsatt godtagande av\r\nbyggprodukter som godkänts i annat nordiskt land\r\n(prop. 1991/92:33).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beträffande beslutet, se 20 §.)</pre><pre>20 § Beslut om uppskjuten votering m.m.</pre><pre>På förslag av tredje vice talmannen beslöt\r\nkammaren att det på föredragningslistan\r\nåterstående ärendet, utrikesutskottets betänkande\r\nUU8, samt besluten i de under 15--19 § §\r\nbehandlade ärendena, fick uppskjutas till\r\nmorgondagens arbetsplenum.</pre><pre>21 § Bordläggning</pre><pre>Anmäldes och bordlades</pre><pre>Proposition</pre><pre>1991/92:77 Ändring i lagen (1973:1199) om\r\nersättning från den internationella oljeskadefonden</pre><pre>22 § Kammaren åtskildes kl. 17.36.\r\nf3 &gt; Förhandlingarna leddes</pre><pre>av talmannen från sammanträdets början t.o.m.\r\n1 § anf. 4 delvis,</pre><pre>av förste vice talmannen därefter t.o.m. 5 § anf.\r\n22 delvis,</pre><pre>av tredje vice talmannen därefter t.o.m. 7 § anf.\r\n43,</pre><pre>av andre vice talmannen därefter t.o.m. 7 § anf.\r\n92 delvis,</pre><pre>av talmannen därefter t.o.m. 16 § anf. 109 delvis\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}