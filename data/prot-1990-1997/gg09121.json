{"dokumentstatus":{"dokument":{"hangar_id":"2387830","dok_id":"GG09121","rm":"1992/93","beteckning":"121","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"121","slutnummer":"0","datum":"1993-06-03 00:00:00","systemdatum":"2005-10-27 14:02:24","publicerad":"1993-06-03 00:00:00","titel":"Riksdagens snabbprotokoll 1992/93:121 Torsdagen den 3 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{489D9D6A-79B3-4D23-8B7F-5D19E3E2E34F}","dokument_url_text":"http://data.riksdagen.se/dokument/GG09121/text","dokument_url_html":"http://data.riksdagen.se/dokument/GG09121","dokumentstatus_url_xml":"http://data.riksdagen.se/dokumentstatus/GG09121","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:121</div>\r\n<div class=\"sidhuvud_datum\">Torsdagen den 3 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 27 maj.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:220 och 250 till utbildningsutskottet</pre><pre>Skrivelse</pre><pre>1992/93:248 till utrikesutskottet</pre><pre>3§  Förnyad bordläggning</pre><pre>Föredrogs men bordlades åter</pre><pre>c1 &gt; Konstitutionsutskottets betänkande 1992/93:KU36</pre><pre>c0 &gt; </pre><pre>Lagutskottets betänkande 1992/93:LU44</pre><pre>Utrikesutskottens betänkanden 1992/93:UU20,\r\nUU24, UU28, UU30, UU33 och UU34</pre><pre>EES-utskottets betänkande 1992/93:EU3</pre><pre>4 §  Beslut rörande utskottsbetänkanden som\r\nslutdebatterats den 2 juni</pre><pre>Företogs till avgörande näringsutskottets\r\nbetänkanden 1992/93:NU32 och NU33 samt\r\nförsvarsutskottets betänkande 1992/93:FöU11\r\n(beträffande debatten i dessa ärenden, se prot.\r\n120).</pre><pre>Näringsutskottets betänkande NU32</pre><pre>Mom. 1 (statligt ägande av Statens\r\nprovningsanstalt)</pre><pre>Utskottets hemställan bifölls med 170 röster mot\r\n138 för reservation 1 av Axel Andersson m.fl.</pre><pre>Mom. 2 (ombildning av Statens provningsanstalt\r\ntill aktiebolag)</pre><pre>Utskottets hemställan bifölls med 172 röster mot\r\n136 för reservation 2 av Axel Andersson m.fl.</pre><pre>Mom. 3-5</pre><pre>Utskottets hemställan bifölls.</pre><pre>Näringsutskottets betänkande NU33</pre><pre>Mom. 3 (lämplighetskravet vid\r\nbearbetningskoncession)</pre><pre>Utskottets hemställan bifölls med 173 röster mot\r\n135 för reservation 1 av Birgitta Johansson m.fl.</pre><pre>Mom. 5 (avveckling av kronoandelsinstitutet)</pre><pre>Utskottets hemställan -- som ställdes mot\r\nmeningsyttringen av Rolf L Nilson i motsvarande\r\ndel -- bifölls med acklamation.</pre><pre>Mom. 9 (statlig prospekteringsverksamhet)</pre><pre>Utskottets hemställan bifölls med 174 röster mot\r\n136 för reservation 2 av Birgitta Johansson m.fl</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU11</pre><pre>Mom. 1</pre><pre>Utskottets hemställan bifölls.</pre><pre>Mom. 2 (riktlinjer om värnpliktiga i mobiliserings-\r\noch förplägnadstjänst)</pre><pre>Talmannen meddelade att propositioner först\r\nskulle ställas beträffande regeringens förslag till\r\nriktlinjer med undantag för frågan om naturlig\r\navgång. Vid bifall till utskottets hemställan i denna\r\ndel skulle propositioner ställas i fråga om\r\nriktlinjerna såvitt gäller naturlig avgång.</pre><pre>Riktlinjerna med undantag för naturlig avgång</pre><pre>Utskottets hemställan bifölls med 174 röster mot\r\n137 för avslag.</pre><pre>Naturlig avgång</pre><pre>Utskottets hemställan bifölls med 169 röster mot\r\n137 för det av Sven Lundberg under överläggningen\r\nframställda yrkandet. 4 ledamöter avstod från att\r\nrösta.</pre><pre>Meddelande om samlad votering</pre><pre>Talmannen meddelade att utbildningsutskottets\r\nbetänkanden UbU16, UbU15, UbU13 och UbU22\r\nskulle avgöras i ett sammanhang efter avslutad\r\ngemensam debatt.</pre><pre>5 §  Löntagarfondsmedel för forskning</pre><pre>Föredrogs</pre><pre>utbildningsutskottets betänkanden</pre><pre>1992/93:UbU16 Löntagarfondsmedel för forskning\r\n(prop. 1992/93:171),</pre><pre>1992/93:UbU15 Forskning (prop. 1992/93:170\r\ndelvis),</pre><pre>1992/93:UbU13 Anslag till Lantbruksuniversitetet\r\nm.m. (prop. 1992/93:170 delvis),</pre><pre>1992/93:UbU22 Lokalförsörjning m.m. för högre\r\nutbildning och forskning (prop. 1992/93:169 och\r\n1992/93:170).</pre><pre>Anf. 1  LENA HJELM-WALLÉN (s):</pre><pre>Fru talman! Nya kunskaper genom forskning har\r\nunder mänsklighetens hela historia använts för\r\nuppbyggnad och förbättring av människors\r\nlivsvillkor men också för ödeläggelse och förtryck.\r\nUpptäckter och nya kunskaper har alltid utmanat\r\netablerade uppfattningar. Många är de exempel\r\ngenom historien på hur människor genom tilliten\r\ntill ny kunskap har fått nya världsbilder att spridas\r\nsamtidigt som auktoriteter har fått sin ställning och\r\nsina privilegier hotade.</pre><pre>Forskning är därmed en samhällsförändrande\r\nkraft. Vi påverkas alla av forskningsresultat direkt\r\neller indirekt, förr eller senare. Det blir allt kortare\r\ntidsrymd mellan det att ny kunskap kommer till och\r\ndet att resultaten påverkar våra samhällen, våra\r\narbetsplatser och våra enskilda liv.</pre><pre>Också i den pågående samhällsdebatten är det\r\nnödvändigt med forskningsresultat som inte kan\r\nmisstänkas vara framtagna för att stödja enskilda\r\ngruppers speciella intressen. Därför är inflytandet\r\növer forskning och insynen i denna verksamhet av\r\nstörsta betydelse för medborgarna. Därför är också\r\nde riksdagsbeslut som vi i dag skall fatta om\r\ntreårsprogram för forskning i Sverige mycket\r\nviktiga.</pre><pre>Fördelning av forskningsmedel är en svår uppgift.\r\nDen struktur för forskningspolitik som har byggts\r\nupp sedan Tage Erlanders tid har visat sig vara\r\nmycket värdefull med ett nära samband och\r\nsamspel mellan forskarvärld och de i demokratisk\r\nordning valda företrädarna för svenska folket.</pre><pre>Genom forskningspropositionerna 1984, 1987 och\r\n1990 togs många steg framåt. Detta innebar\r\nkraftiga resurstillskott för forskarutbildning och\r\nforskningsråd, ett ökat internationellt\r\nengagemang, satsningar på energirelaterad\r\nforskning, rymd- och miljöforskning, mer av\r\nforskningsinriktad verkamhet vid de mindre och\r\nmedelstora högskolorna samt ökad\r\nforskningsstyrning över sektorsforskningen.</pre><pre>Den socialdemokratiska tilltron till forskning är\r\nstark. Detta manifesteras i dag genom att vi i vårt\r\nbudgetförslag gör omdisponeringar och frigör mer\r\nän tre miljarder kronor för kommande\r\ntreårsperiod, utöver vad regeringen har föreslagit.</pre><pre>För oss är det självklart att forskning skall\r\nprioriteras inom den statliga budgeten, även i tider\r\nsom kräver stark återhållsamhet med statliga\r\nutgifter.</pre><pre>Många socialdemokratiska talare kommer i dagens\r\nforskningsdebatter att belysa forskningens\r\nbetydelse inom olika områden. Inledningsvis vill\r\njag betona att den socialdemokratiska\r\npartimotionen ger prioritet åt det som är ryggraden\r\nför forskning i vårt land: fakulteterna och\r\nforskningsråden. Dessvärre ligger regeringens och\r\nutskottsmajoritetens prioritering på ett\r\nmarknadsstyrt system med olika stiftelser.</pre><pre>Regeringens tilltag att ta medel från AP-fonden för\r\natt finansiera forskning kan ifrågasättas av många\r\nskäl.</pre><pre>Politiskt innebär detta att regeringen och de\r\nborgerliga partierna på ett flagrant sätt bryter mot\r\nen av punkterna i höstens krisöverenskommelse.\r\nDetta visar bara att den här regeringen inte är att\r\nlita på.</pre><pre>För AP-fonden innebär detta agerande att\r\n10 miljarder av löntagarfondsmedel undandras sitt\r\nlagenliga ändamål; att garantera ATP-\r\nutbetalningar i framtiden. Vi vet alla att det inte\r\nfinns ett överflöd av pengar i AP-fonden. Ändå\r\nanser regeringen att 10 miljarder med ett penndrag\r\nkan tas bort från fonden. Detta är ett ansvarslöst\r\nagerande.</pre><pre>För forskarsamhället är en normal finansiering över\r\nden statliga budgeten att föredra. Därigenom\r\nskulle forskningen slippa att utsättas för en osäker\r\nfinansiering beroende av börsutveckling och\r\naktieavkastning.</pre><pre>Regeringen har gjort forskarsamhället en stor\r\notjänst genom att inte prioritera forskningen så\r\nhögt att ökade resurser fått plats i den vanliga\r\nbudgeten, utan de måste tas från de framtida\r\npensionerna.</pre><pre>Regeringens agerande är dubbelt utmanande.\r\nFörutom att ta pensionsfondens medel i anspråk\r\nföreslår regeringen att företrädare för näringsliv\r\noch forskarvärld ensamma skall besluta om\r\nanvändningen av dessa medel. Näringslivet, som på\r\nalla sätt har bekämpat AP-fondens förstärkning\r\ngenom löntagarfonderna, skall nu tillsammans med\r\nforskningsvärlden fördela dessa medel till\r\nforskning. Ur en sådan provokation kommer inget\r\ngott, i synnerhet inte för forskningen.</pre><pre>Det är sedan typiskt för den moderate\r\nutbildningsministern att tillkomsten av stiftelserna,\r\nsom skall fördela dessa medel, och dessa stiftelsers\r\nsammansättning aldrig har varit föremål för\r\ndiskussion inom forskarvärlden, än mindre har\r\nvarit ute på remiss i enlighet med regeringsformens\r\nberedningstvång.</pre><pre>Jag beklagar verkligen att Per Unckel på det här\r\nsättet nära nog har strävat efter konfrontation i\r\nfrågan om hur forskningen skall finansieras och\r\nformerna för resurstilldelning. Detta utgör en\r\navgrundsdjup skillnad mot hur tidigare\r\nsocialdemokratiska regeringar hanterade de\r\nlångsiktiga programmen för att stödja svensk\r\nforskning.</pre><pre>Jag vill här vara mycket tydlig. I regeringsställning\r\nkommer vi socialdemokrater inte att fullfölja denna\r\npolitik med marknadsinriktad\r\nforskningsfinansiering, odemokratiska\r\nstiftelsebildningar och AP-fondsfinansiering av\r\nforskningen. Vi kommer att göra allt som är möjligt\r\nför att åter inlemma forskningsfinansiering, former\r\nför medelstilldelning och ansvar för\r\nforskningspolitiken till det som tidigare varit\r\nnormalt i vårt land.</pre><pre>Fru talman! Den forskning som i dag presteras i\r\nvårt land är inte bara mycket omfattande utan även\r\nav hög kvalitet. Detta har verifierats vid åtskilliga\r\ntillfällen både genom internationella utvärderingar\r\noch genom att den flitigt citeras i respekterade\r\ninternationella vetenskapliga tidskrifter. Inom vissa\r\ndelar av t.ex. naturvetenskap och medicin bedöms\r\nsvensk forskning som ledande i världen.</pre><pre>Detta konstaterande innebär inte att vi anser att allt\r\när väl beställt och att inget behöver förändras. På\r\nsamma sätt som man inom forskningen alltid måste\r\nvara beredd att ompröva sina resultat och förändra\r\ndessa måste även forskningspolitiken ständigt\r\nprövas.</pre><pre>Ett av regeringens mera spektakulära förslag är\r\netablerandet av ''Centers of excellens'' och satsning\r\npå ''forskning med särskild lyskraft'' i stället för att\r\nlägga ut de nytillkomna medlen i ''den allmänna\r\nsmeten'', som utbildningsministern så diplomatiskt\r\nbrukar uttrycka sig.</pre><pre>Redan i dag finns det goda förutsättningar att\r\nstödja framstående forskning av hög internationell\r\nklass. Vi menar även att forskningen måste stå i ett\r\nnära samband med utbildning och att även\r\nforskningen främjas av denna nära kontakt. Den\r\nkoncentration av resurser som regeringspartierna\r\nförespråkar riskerar att gå ut över bredden i den\r\nsvenska forskningen. Detta är inte forskningen,\r\nnäringslivet eller samhället betjänta av.</pre><pre>Svensk forsknings framtid hade varit mycket mer\r\nbetjänt av en kraftig satsning på utbildning av nya\r\nforskare.</pre><pre>Behovet av fler forskarutbildade i vårt land är\r\nuppenbart. Därför innehöll 1990 års\r\nforskningsbeslut ett mål om fördubbling av antalet\r\nexaminerade forskare.</pre><pre>Forskarutbildningen genomgår sedan 1990 en\r\nbetydelsefull men kostsam kvalitetsreform,\r\nnämligen en övergång till inrättandet av\r\ndoktorandtjänster i stället för utbildningsbidrag för\r\nde forskarstuderande. Denna omvandling kräver i\r\nsig ett kraftigt resurstillskott. Om antalet dessutom\r\nskall utökas krävs ännu större anslag.</pre><pre>I regeringens och utskottsmajoritetens förslag\r\nutgör ambitionsnivån och medelstilldelningen en\r\nekvation som inte går ihop. Det går inte att smita\r\nfrån att det behövs ännu mer pengar än som har\r\nföreslagits i propositionen.</pre><pre>Vi ifrågasätter dessutom realismen i att abrupt --\r\nfrån den 1 juli i år -- stoppa möjligheten att inrätta\r\ntjänster med utbildningsbidrag. Detta riskerar att\r\nleda till en minskning av antalet studiestödsrum\r\ninom många fakulteter.</pre><pre>Vi uppmanar därför regeringen att ompröva detta\r\nabrupta beslut och i stället utarbeta en plan för hur\r\nutfasningen av utbildningsbidrag till förmån för\r\ndoktorandtjänster skall kunna ske fram till den 1\r\njuli 1995. Ambitionen med omvandlingen är vi alla\r\növerens om, men det måste finnas realism och\r\nordentliga anslag för att detta skall kunna klaras av.</pre><pre>Vi föreslår därför ytterligare 165 miljoner kronor,\r\nsom skall satsas på stöd till utbildning av nya\r\nforskare.</pre><pre>Vi är övertygade om att ingen åtgärd i dag kan mäta\r\nsig med en satsning på forskarstuderande om man\r\nvill främja en önskvärd förstärkning och expansion\r\nav svensk forskning.</pre><pre>Fru talman! Tilltron till och synen på de mindre och\r\nmedelstora högskolorna skiljer sig kraftigt åt\r\nmellan partierna. Det har framgått när det gäller\r\nsatsningen på expansion av utbildning och än\r\ntydligare när det gäller forskning vid de nyare\r\nhögskolorna.</pre><pre>Även om Moderaterna, under trycket av\r\nkoalitionsregerandet, tvingats nyansera sin svala\r\nhållning till dessa högskolor, finns det anledning att\r\nkritisera utfallet i propositionen.</pre><pre>De anslagsökningar som utskottsmajoriteten, inkl.\r\nCentern, nöjer sig med motsvarar inte på långt när\r\nvare sig behoven eller de förväntningar som skapats\r\nefter många års idogt arbete för att bygga under för\r\nett verkligt avstamp i 1993 års treårsprogram för\r\nforskning.</pre><pre>Regeringen vill inte i tillräcklig grad utnyttja den\r\npotential för forskning som finns vid de mindre och\r\nmedelstora högskolorna. Detta är allvarligt, inte\r\nminst genom att dessa högskolor i sina regioner står\r\nnäringslivet mycket nära, särskilt de små och\r\nmedelstora varu- och tjänsteproducerande\r\nföretagen, men även de forskningsbehov som finns\r\ninom den gemensamma sektorns olika\r\nverksamhetsområden.</pre><pre>Vi menar att målet bör vara att skapa en bas för\r\nkontinuerlig forskningsverksamhet vid de mindre\r\noch medelstora högskolorna, såväl i samverkan\r\nmed fakulteter vid s.k. moderuniversitet som med\r\nresurser för forskning på eget programansvar.\r\nDetta innebär att vi inte kan acceptera att\r\nregeringen, trots riksdagens tydliga beställning,\r\nunderlåtit att presentera en modell för hur dessa\r\nhögskolor skall garanteras en rättmätig del av de\r\nfakultetsanslag som universitet och fackhögskolor\r\ntilldelas.</pre><pre>Regeringen bör snarast återkomma i denna fråga.\r\nFörhoppningsvis kan något ljus spridas över detta i\r\ndag. Regeringen kan knappast undvika att ge\r\nbesked i sitt regleringsbrev, även om den\r\nnonchalerat att, trots påstötning, redovisa för\r\nutbildningsutskottet hur riksdagsbeslutet skall\r\nefterlevas.</pre><pre>Vid sidan av lösningen av denna fråga anser vi att\r\nytterligare 80 miljoner kronor bör tillföras de\r\nmindre och medelstora högskolorna för\r\nforskningsfrämjande åtgärder. Högskolan i Luleå\r\nbör dessutom ges 14 miljoner kronor i särskilt\r\nforskningsstöd, så att det blir stöd även för\r\nforskning utanför den tekniska fakulteten i Luleå.</pre><pre>Genom dessa åtgärder bör det vara möjligt att\r\nskapa stabila baser för forskning vid de nyare\r\nhögskolorna. Kommande treårsperiod skulle\r\ndärmed kunna bli mycket betydelsefull för att finna\r\nrätt avvägning mellan vad som kan uppnås till\r\nrimliga kostnader samtidigt som den vetenskapliga\r\nkvaliteten hålls på samma nivå som vid de stora\r\nlärosätena.</pre><pre>Jag är mycket besviken över att Centern har förenat\r\nsig med Moderaterna och de övriga partierna i den\r\nborgerliga koalitionen och avstyrkt våra förslag\r\nsom syftade till att kraftigt förstärka forskningen\r\nvid de mindre och medelstora högskolorna.</pre><pre>Fru talman! Med det anförda yrkar jag bifall till de\r\nsocialdemokratiska reservationerna 1, 3, 4, 6 samt\r\nföljdreservationerna 15--17, 21--23, 25--27, 30, 33,\r\n38--47 samt reservationen i UbU16.</pre><pre>(Applåder)</pre><pre>Anf. 2  STEFAN KIHLBERG (nyd):</pre><pre>Fru talman! När den lilla grupp inom Ny demokrati\r\nsom hade bestämt sig för att sitta ned och diskutera\r\nhur vi skulle motionera i fråga om regeringens\r\nforskningspolitiska proposition träffades, och det\r\nvar ett av våra kortaste möten, konstaterade vi\r\nmycket snabbt att den propositionen var som ljuv\r\nmusik. Därför vill jag gärna från denna talarstol\r\nockså ge utbildningsminister Per Unckel beröm för\r\nden. Vi instämmer i den i dess helhet. Vi\r\nkonstaterade också att den är så bra att den inte\r\nkräver att vi väcker någon motion av större\r\ndimension. Det var bara några små skönhetsfläckar\r\nsom vi ville motionera om. Men jag återkommer till\r\ndet.</pre><pre>Det är några områden som jag gärna kortfattat vill\r\nberöra och som vi tycker är särskilt intressanta. Det\r\ngäller inte minst resonemanget om att koncentrera\r\nforskningen på områden som är av strategisk\r\nbetydelse för Sverige. Det är några ord i\r\nregeringens resonemang som vi tycker är särskilt\r\nangenäma: elitforskning, elitforskare,\r\nelitforskningscentra, Centers of Excellence och att\r\nattrahera utländska toppforskare. Det är, som sagt,\r\nsom ljuv musik, och vi instämmer till fullo.</pre><pre>Satsning på eliten är alltid en strategisk fråga för ett\r\nland. Jag vill understryka att den är det på grund av\r\natt det innebär omsorg om de många människorna.\r\nUtan en satsning på vår elit har vi inte en chans att\r\nerbjuda de många människorna den välfärd och\r\nomsorg som eliten skapar genom att vinna terräng.\r\nVi önskar att detta tänkande också skulle prägla\r\nhela högskolan, universitetet och även gymnasiet\r\noch grundskolan. Och låt mig understryka att det\r\ninte sker i konflikt med satsningar på de grupper\r\nsom av andra benämns som svaga. Tvärtom är detta\r\nen nödvändig förutsättning för att man verkligen\r\nskall kunna värna de människor som av något skäl\r\nhar ont om resurser. Det sker inte på bekostnad av\r\nandra.</pre><pre>Låt oss nu hoppas att vi får slut på den symmetri,\r\njämnstrukenhet och jantelagsmentalitet som tyvärr\r\nhar vunnit terräng inom vissa delar av\r\nforskningsvärlden och den akademiska världen.\r\nLåt oss hoppas att vi i framtiden skall slippa sätta\r\ncitationstecken när vi ibland läser\r\nforskningsresultat.</pre><pre>En annan punkt som är tydlig i regeringens\r\nproposition är understrykandet av samverkan\r\nmellan universitetsforskning och näringsliv. Även\r\ndet tycker vi är utomordentligt bra. Om vi ser\r\nbakåt, har det tyvärr vuxit fram något slags\r\nuppfattning om att det skulle finnas något slags\r\nkonflikt mellan näringslivets intressen och\r\nuniversitetens fria forskning. Självfallet skall\r\nforskning ske fritt och ha den klassiska friheten.\r\nMen det ligger ingen motsättning i att ha en mycket\r\nnära samverkan med näringslivet. Det finns ingen\r\nkonflikt, de måste leva i symbios.</pre><pre>Jag kan, för att ytterligare understryka vikten av\r\ndetta, hänvisa exempelvis till ledande\r\nforskningsnationer som USA och Japan.</pre><pre>Vi välkomnar alltså dessa kompetenscentrum,\r\nindustriforskningsinstitut och, inte minst,\r\nuniversitetens rätt att äga forskningsbolag.</pre><pre>En annan punkt där jag gärna vill understryka vår\r\nuppskattning gäller satsningarna på\r\nforskarutbildningen, med ambitionen att fördubbla\r\ndenna fram till år 2000. Det är utomordentligt\r\nviktigt. Speciellt mycket välkomnar vi satsningen\r\npå kvinnor, som sannolikt är den största\r\noutnyttjade potentialen inom detta område.</pre><pre>Naturligtvis är vi också glada över att Ny\r\ndemokratis förslag om en satsning på forskning\r\ninom tjänstesektorn har vunnit gehör i utskottet\r\noch resulterat i att ett enigt utskott har gjort ett\r\ntillkännagivande om satsningar inom denna sektor.\r\nTjänstesektorn är oerhört central för Sveriges\r\nframtid, och det är på denna som vår BNP till stor\r\ndel baseras.</pre><pre>Tyvärr vann vårt förslag om forskningen inom\r\nkreditsektorn inte samma gehör. Det tycker vi är\r\nsynd. Om man hade satsat i tid på detta, skulle vi\r\nsannolikt ha kunnat slippa en stor del av\r\nfinanskrisen. Fortfarande är det ju en mycket stor\r\nbrist här. Framför allt är det svårt att komma åt\r\nkompetensen inom kreditgivningsområdet. Den\r\nhar varit förbehållen affärsbankerna. Som bekant\r\nhar det brustit grovt även inom många av dessa.\r\nDock tröstar vi oss med att detta bör kunna\r\ninrymmas inom satsningen på tjänsteforskning.</pre><pre>Fru talman! Jag skulle också med några ord vilja\r\nkommentera propositionen om\r\nlöntagarfondsmedel för forskning -- Forskning i\r\nfrontlinjen.</pre><pre>Vi i Ny demokrati är genuint positiva till denna\r\nproposition. Den är utomordentligt bra. I samband\r\nmed uppgörelsen när det gällde riskkapitalbolaget\r\nsade vi att vi gärna såg en sådan här strategisk\r\nsatsning.</pre><pre>Vi förorsakade viss turbulens när vi väckte vår\r\nmotion. Vi så att säga trampade genom golvet när\r\nvi i stället avsåg att sätta ner foten. Vi borde ha filat\r\npå en att-sats. Sigge Fürst skulle kanske ha sagt: Vi\r\nsköt en en gök med luftvärnskanon.</pre><pre>Jag beklagar den lilla kortslutning i signalsystemet\r\nsom vi förorsakade. Avsikten var inte att skjuta\r\nförslaget i sank. Tvärtom tycker vi att det är\r\nutomordenligt bra att använda\r\nlöntagarfondspengarna till strategisk forskning för\r\natt säkerställa och stärka Sveriges långsiktiga\r\nkonkurrenskraft. Detta är alltså mycket bra, ja, så\r\nbra att vi inte kan tänka oss ett bättre sätt att\r\nanvända medlen på. På det viset säkerställs\r\nverkligen medel för både dagens och framtidens\r\npensionärer. Det är mycket bättre än att\r\nkonsumera pengarna i ett fallfärdigt ATP-system --\r\ntala om investering i framtida välstånd och\r\ntrygghet!</pre><pre>Däremot var vi initialt tveksamma till vad som\r\nkallas miljöstrategiska och kulturvetenskapliga\r\nstiftelser. Det får inte tolkas så, att vi skulle vara\r\navoga till miljö och miljösatsningar och än mindre\r\ntill kulturområden eller humanistiska\r\nforskningsområden. Nej, tvärtom! Naturvetenskap\r\noch kultur går hand i hand och hör intimt ihop med\r\nvarandra.</pre><pre>Som vi uppfattat propositionen fanns det en\r\ntveksamhet och oro för att det skulle bli nya miljö-\r\noch energisatsningar av den typ som förekom på\r\n70- och 80-talen och som vi betraktar som ett i det\r\nnärmaste kolossalt slöseri. Vidare var vi oroliga för\r\natt det skulle bli ett slags flumforskning inom det\r\nkulturvetenskapliga området. Men efter\r\ndiskussioner och överläggningar och även efter\r\nutskottets behandling och de preciseringar och\r\nskrivningar som den resulterat i tycker vi att\r\nförslaget är tillfredsställande.</pre><pre>Vi tycker också att det är klokt att placera pengarna\r\ni Riksbankens jubileumsfond i stället för att skapa\r\nen ny stiftelse. Riksbankens jubileumsfond har\r\nhittills visat sig göra ett utmärkt jobb.</pre><pre>I den för oss principiellt väldigt viktiga frågan om\r\navkastning eller inte avseende de 10 miljarderna\r\nsade vi i ett tidigt skede att vi tycker att det är\r\nprincipiellt fel att konsumera kapitalet. Därför\r\nsäger vi i vår motion att endast realavkastningen\r\nskall användas. Således är vi särskilt nöjda med att\r\nvi nu kan konstatera att vi efter de överläggningar\r\nsom varit har fått en bra lösning, innebärande att\r\nman i praktiken säkerställer denna viktiga satsning\r\npå obestämd tid och i ett i princip ändlöst\r\nperspektiv.</pre><pre>Fru talman! Jag yrkar bifall till reservation 20, som\r\nvi har avlämnat, i utbildningsutskottets betänkande\r\nnr 15 och i övrigt till utskottets hemställan. Vidare\r\nyrkar jag bifall till hemställan i\r\nutbildningsutskottets betänkande nr 16 i dess\r\nhelhet.</pre><pre>Anf. 3  BJÖRN SAMUELSON (v):</pre><pre>Fru talman! Jag börjar med att yrka bifall till mina\r\nmeningsyttringar i de betänkanden som vi nu\r\nbehandlar. Vad gäller utbildningsutskottets\r\nbetänkande nr 15 yrkar jag bifall särskilt\r\nbeträffande mom. 2, 5, 8, 12, 13, 28, 31, 39 och 69.</pre><pre>''Frihet är det bästa ting som sökas kan all världen\r\nkring. Vill du vara dig själver huld så älska frihet\r\nmer än guld.'' Så skaldade biskop Tomas på 1300-\r\ntalet.</pre><pre>I allmänhet är det de borgerliga som påstår sig vara\r\nfrihetens apostlar. I forskningspolitiken ser man\r\ndock att det är just genom ett intimt samarbete med\r\nnäringslivet som forskningens frihet faktiskt\r\nriskerar att beskäras.</pre><pre>Jag tycker att det finns anledning att höja ett\r\nvarnande finger när det gäller den väg som man nu\r\nslår in på. I tidigare forskningspolitiska debatter\r\nunder 80-talet, i vilka både jag och statsrådet\r\ndeltagit, har det framför allt från moderat sida\r\nframförts kritik mot just sektoriseringen av\r\nforskningen. Men frågan är nu om man inte så att\r\nsäga bakvägen ökar graden av sektorisering bl.a.\r\ngenom den här bolagsbildningen.</pre><pre>En av de nya tankarna i regeringens\r\nforskningspolitiska proposition var ju de bolag för\r\nforskningen som universitet och högskolor nu skall\r\nha rätt att äga. Bolagen skall arbeta i nära\r\nanslutning till högskolan. Men de skall arbeta på\r\nkommersiella villkor, med forskande personal\r\nanställd på de villkor som förmodligen också skall\r\ngälla i näringslivet. Bolagen bör, enligt regeringen,\r\nvara ekonomiskt och juridiskt skilda från\r\nhögskolan.</pre><pre>De problem som uppkommer i och med den här\r\nkonstruktionen är uppenbara. Bolagsformen\r\ninnebär, precis som för annan bolagiserad offentlig\r\nverksamhet, att insynen kan bli kraftigt begränsad.\r\nDetta kan alltså utgöra ett effektivt hinder för\r\nspridningen av forskningsresultaten till andra än de\r\nnärmast inblandade. Jag vill alltså även peka på\r\ndenna möjliga effekt, för jag tror att det är viktigt\r\natt lyfta fram den.</pre><pre>En sådan här vetenskaplig slutenhet gagnar inte\r\nutveckling och framsteg. I stället är det att gå\r\ntillbaka till en tid då ekonomiska resurser bestämde\r\nmänniskors rätt att ta del av kunskapen eller då\r\nmedborgarrätt hette pengar -- för att tala med\r\nHeidenstam.</pre><pre>Det finns ingen anledning att det offentligt\r\nfinansierade vetenskapssamhället skall behöva\r\nunderordnas någon kommersiellt motiverad\r\nsekretess. Låt detta, även om man nu kommer att\r\nha möjlighet att bilda sådana här bolag, vara en\r\nledstjärna!</pre><pre>Vi har när det gäller svenska högskolor och\r\nuniversitet sett exempel på att\r\nlicentiatavhandlingar o.d. har hemligstämplats.\r\nDet enda som den vanlige medborgaren kommer\r\növer är försättsblad och innehållsförteckning. Det\r\nkan inte vara rätt. Detta strider ju mot grundtanken\r\ni den högre utbildningen och forskningen, som skall\r\nkunna utsättas för en kritisk prövning, som skall\r\npräglas av oväld osv.</pre><pre>En sådan här sammanblandning av roller måste\r\nundvikas, och forskningen måste inriktas på det\r\nsom i mycket vid bemärkelse kan sägas gynna\r\nsamhället i dess helhet. Georg Henrik von Wright\r\nskriver i sin nya bok Myten om framsteget att\r\n''vetenskapen kan sägas utforska de marginaler\r\ninom vilka ett liv i harmoni med förnuftet kan vara\r\nmöjligt. Att överskrida dessa marginaler innebär\r\nen ändamålslös självförintelse, en förnuftsvidrig\r\nperversion.''</pre><pre>Sverige skiljer sig från en rad andra länder när det\r\ngäller forskningens öppenhet, en öppenhet som\r\nutgör en garanti mot den perversion som von\r\nWright talar om. Vi har nämligen en stor del av\r\nforskningen inom högskolan och inte i institutioner\r\nsom är skilda från grundutbildningen. Det är ett bra\r\nförhållande såväl för forskningen som för\r\ngrundutbildningen som för samhället utanför.\r\nLeder vi in utvecklingen på en annan väg riskerar\r\nforskningen att förpuppas.</pre><pre>Just kopplingen mellan grundutbildning och\r\nforskning är en viktig komponent för att sprida\r\nforskningsresultat. Eller för att citera ur vår egen\r\nmotion: ''I brytningen mellan unga vetgiriga\r\nmänniskor i grundutbildning och forskare i\r\nforskningens frontlinje kan nya spännande möten\r\nske till fromma för båda parter.''</pre><pre>Beträffande doktoranderna, som är en nyckel till\r\nen positiv utveckling och till att få fler\r\nforskarutbildade, slår regeringen fast att målet är\r\natt fördubbla antalet doktorsexamina fram till år\r\n2000. Det är en lovvärd målsättning, som jag gärna\r\nställer mig bakom. Den är helt i linje med den\r\npolitik med starkare satsning på forskning och\r\nhögre utbildning som Vänsterpartiet under en lång\r\nrad år har velat se. När jag tittar på de medel som\r\nregeringen tänker sätta in för att nå detta mål blir\r\njag däremot mera tveksam.</pre><pre>Det är t.ex. tveksamt om antalet doktorandtjänster\r\nsom regeringen föreslår räcker. En väg skall\r\ntydligen också vara att utnyttja möjligheterna till en\r\nflexibel lönesättning. Det betyder i klartext en\r\nlönesänkning för vissa för att fler skall få chansen.\r\nNu ligger ju lönenivåerna för doktorander\r\nknappast på någon astronomisk nivå. Därför tycker\r\njag att det är märkligt att regeringen lägger sig i\r\ndetta och tror att man därigenom skall kunna\r\nåstadkomma besparingar. Det är säkert så att de\r\nsom drabbas av dessa nya tongångar är de som nu\r\nhankar sig fram på utbildningsbidrag, dvs. i första\r\nhand de som studerar humaniora.</pre><pre>Sverige behöver fler forskarutbildade inom en rad\r\nolika för samhället viktiga verksamhetsområden.\r\nDet görs visserligen vissa satsningar från\r\nregeringens sida. Men de är inte tillräckliga enligt\r\nvårt sätt att se. De är till sin struktur också delvis\r\ntveksamma.</pre><pre>Vi föreslår från vänsterns sida att man nu skall\r\nbygga ut de fasta forskningsresurserna också till\r\nhögskolorna i Karlstad, Växjö, Örebro och\r\nSundsvall-Härnösand. Vi har därutöver föreslagit\r\natt det skulle göras vissa förstärkningar inom\r\nsamhällsvetenskap och humaniora vad gäller\r\nHögskolan i Luleå.</pre><pre>Under hela 80-talet har det i samband med\r\nforskningspolitiska beslut, i samband med\r\nbudgetpropositioner som har berört högskolans\r\ngrundutbildning, förts en debatt här i kammaren\r\nom att de nämnda högskolorna förr eller senare\r\nskulle få fasta forskningsresurser. Moderaterna har\r\nspjärnat emot. Men man har sett en utveckling\r\ninom Moderata samlingspartiet, där allt fler också\r\nhar tagit till sig kvalitetsargumenten för att ge de\r\nhär högskolorna fasta forskningsresurser.</pre><pre>Centerpartiet har varit det parti bland\r\nborgerligheten som hela tiden fram till i dag har\r\nställt upp på en sådan utveckling. Delar av\r\nFolkpartiet har också varit inbegripet i denna\r\ndebatt. Jag har förstått att det även där har funnits\r\nsympatier för en sådan här utveckling.</pre><pre>Då är det något förvånande -- och det vore\r\nintressant att få höra närmare motiv till detta -- när\r\nman nu väljer att gå ifrån de här högskolorna och i\r\nstället ger t.ex. Högskolan i Jönköping fasta\r\nforskningsresurser. Vilka är de bakomliggande\r\nmotiven till ett sådant ställningstagande? Det vore\r\npå sin plats både för oss som nu driver en positiv\r\nutveckling för de här högskolorna och de lärare,\r\nannan personal och studenter som nog något\r\nförvånat höjde ett ögonbryn när de läste det förslag\r\nsom nu har kommit från regeringen på\r\nforskningspolitikens område. Den förklaringen har\r\nde inte fått. Det är på sin plats att de i dagens debatt\r\nkan få denna förklaring.</pre><pre>De här idéerna är inte heller, som jag nämnde,\r\nalldeles nya. Det är inte så att t.ex. Högskolan i\r\nÖrebro i mars kom på att de skulle ha fasta\r\nforskningsresurser. Det är inte så att kammarens\r\nutbildningspolitiker är alldeles oinformerade om de\r\nkvalitetsvillkor som finns hos de här högskolorna,\r\nför att de skall kunna bedriva och utveckla sin\r\nforskning. Det hade varit mycket bra om de hade\r\nfått den här signalen, för det hade varit en signal om\r\natt de nu skall fortsätta att utveckla sin verksamhet.\r\nNej, inget sådant kommer.</pre><pre>Regeringen lägger fram förslag om användandet av\r\nresterande medel inom löntagarfondssystemet. Vår\r\nprincipiella inställning är att dessa pengar\r\nnaturligtvis skall användas inom pensionssystemet i\r\nförsta hand. Men om det inte finns en majoritet för\r\ndetta i riksdagen, menar vi att man borde ha använt\r\npengarna på ett sådant sätt att de återgår till\r\nproduktiva investeringar. Vi lade därför fram en\r\nrad förslag till korrigeringar i förhållande till\r\nregeringens förslag.</pre><pre>Vi menar att de här stiftelserna, eftersom pengarna\r\nkommer från löntagarfondssystemet, borde ha haft\r\nen bättre demokratisk styrning. Vi menar att\r\nriksdagen skulle ha möjlighet att, liksom i all annan\r\nforskningsverksamhet, återkomma vart tredje år\r\noch ta ställning till den fortsatta användningen av\r\nmedlen; den fortsatta verksamheten, dess fortsatta\r\nstruktur. -- Nej.</pre><pre>Vi menar att när man satsar på ökad forskning\r\nmåste man också se på de områden och de\r\nverksamheter som ligger runt omkring. Det är\r\nvillkoret för att få fler forskarutbildade. Därför\r\nhade det också varit på sin plats att man samtidigt\r\nsom man vill ha in fler i forskarutbildning också\r\ngjorde en kraftig satsning på vuxenutbildning. --\r\nNej.</pre><pre>Detta gör sammantaget, fru talman, att även om\r\ndet finns lovvärda initiativ inom regeringens\r\nforskningspolitik, finns det verksamheter runt\r\nomkring som inte får de medel, inte den\r\nförstärkning och inte de villkor som de skulle\r\nbehöva för att nå målen för forskarutbildningen i\r\nSverige. Jag tror att det kommer att visa sig inom\r\ntvå tre år att den här politiken inte är fullödig. Då\r\nfår riksdagen anledning att återkomma med\r\nkompletteringar inom de områden där substans\r\nsaknas.</pre><pre>Anf. 4  RUNE RYDÉN (m):</pre><pre>Fru talman! Utbildningsutskottet har behandlat de\r\nbåda propositionerna Forskning för kunskap och\r\nframsteg och Forskning i frontlinjen.\r\nUtbildningsutskottets förslag finns i de båda\r\nbetänkandena nr 15, som heter Forskning, och nr\r\n16, som heter Löntagarfondsmedel för forskning.</pre><pre>I betänkandet om forskningen läggs förslag fram\r\nom en inriktning på den svenska forskningen för de\r\nnärmaste tre åren på sammanlagt 37,5 miljarder\r\nkronor. Det innebär en ökning med 600 miljoner\r\nkronor utöver pris- och löneomräkning.\r\nInvesteringar i lokaler och utrustning uppgår\r\ndessutom till minst 2 miljarder kronor.</pre><pre>Utöver detta kommer de insatser som blir möjliga\r\ngenom avvecklingen av löntagarfonderna och som\r\nomfattar ca 10 miljarder kronor. Totalt alltså en\r\nrejäl satsning på forskning i Sverige. Till skillnad\r\nmot det socialdemokratiska förslaget är detta ett\r\nfinansierat förslag. De socialdemokratiska\r\növerbuden på tillsammans 3 miljarder kronor är\r\ninte till någon del finansierade.</pre><pre>Det beslut som vi senare i dag skall fatta innebär\r\nalltså en avsevärd förstärkning av\r\nforskningssatsningarna i Sverige. Och det behövs,\r\ndärför att det svenska näringslivets\r\nforskningsinsatser sjönk från mitten av 1980-talet\r\nfram till 1989.</pre><pre>Jag tycker att det är beklagligt att\r\nSocialdemokraterna, som hade regeringsmakten\r\nunder större delen av 1980-talet, inte tog till vara\r\nmöjligheten att göra större satsningar på forskning\r\ni Sverige, som man talar så vitt och brett om i dag.\r\nNu gör man det i och för sig på papperet men utan\r\natt ha en enda krona av sina satsningar finansierad.\r\nDet gör att man inte kan tillmäta sådana satsningar\r\nnågot större värde. Det är lätt att vara generös när\r\nman inte behöver betala notan.</pre><pre>Vad gäller den bakomliggande analysen av behovet\r\nav forskningssatsningar i Sverige finner jag, med\r\nundantag av ett par politiska frågeställningar, en\r\nstor samstämmighet i utskottsbetänkandet. Flera\r\nländer i vår omvärld stärker i dag sina insatser för\r\nforskning och utveckling. Det är med dessa länder\r\nsom Sverige skall konkurrera om framtida\r\nexportmöjligheter. Det är därför viktigt att\r\nforskningsvolymen i Sverige ökar och att vår\r\nforskningsstruktur utvecklas. I det sammanhanget\r\när kunskapsöverföringen mellan universiteten och\r\nhögskolorna, dvs. forskningsinstitutionerna, och\r\nnäringslivet viktig men tyvärr otillräcklig.</pre><pre>Värdefull kunskap förblir ofta outnyttjad. I en del\r\nfall blir den uppköpt av utländska företag och\r\nintressen. Helst hade vi väl alla här i kammaren sett\r\natt svenska företag och intressen hade kunnat ta till\r\nvara de forskningsinsatser som görs i landet på ett\r\nbättre sätt än vad som sker för närvarande.</pre><pre>Jag skulle själv kunna ge flera exempel från min\r\nallra närmaste omgivning som visar på de\r\nsvårigheter som tydligen finns inbyggda i det\r\nsvenska samhället när det gäller att intressera\r\nsvensk industri för att utnyttja de uppfinningar som\r\ngörs vid våra universitet och högskolor i dag.</pre><pre>Det finns flera skäl för detta. Bl.a. är den\r\nakademiska kompetensen inom näringslivet alltför\r\nlåg för att man rätt skall kunna ta till vara\r\nforskningsresultat. Dessutom har i alltför stor\r\nutsträckning universitetens och högskolornas\r\nutbildningsutbud inriktats mot den offentliga\r\nsektorn och mot kortare utbildningar. Själv är jag\r\nsom ekonomisk historiker en typisk exponent på\r\ndetta.</pre><pre>Av ca 27 000 sysselsatta forskarutbildade fanns för\r\nnågra år sedan 21 000 inom den offentliga sektorn,\r\ndvs. 75 %. Industrin däremot hade relativt få\r\nforskarutbildade, litet över 2 000 personer, eller\r\nbara 0,2 % av de i industrin sysselsatta. Det är en\r\nförfärande låg siffra!</pre><pre>Nu finns det lyckligtvis skillnader mellan olika\r\nbranscher. Inom läkemedelsindustrin finns\r\nforskarutbildad personal i större omfattning än\r\ninom övriga näringsgrenar. Personligen anser jag\r\natt det är en av förklaringarna till att svensk\r\nläkemedelsindustri varit så framgångsrik.</pre><pre>Det skall dock sägas i detta sammanhang att svensk\r\nforskning på många områden är av en mycket hög\r\nklass. Långsiktiga och målmedvetna satsningar på\r\nforskning har bidragit till att bygga upp vårt\r\nvälstånd -- därom är vi säkert alla överens.</pre><pre>Som jag inledningsvis antydde återfinns Sverige\r\ndock inte längre bland de länder som satsar allra\r\nmest på forskning, enligt rapporter från de senaste\r\nåren. Och det kan få allvarliga konsekvenser.\r\nKunskapsutvecklingens omfattning i dag har en\r\ndirekt effekt på hur starkt Sverige står i morgon. I\r\nden hårda konkurrenssituation som finns i vår\r\nomvärld är avancerad och nydanande forskning en\r\nförutsättning för Sveriges industriella men också\r\nkulturella tillväxt.</pre><pre>För att uppnå detta måste forskningspolitiken\r\nenligt regeringens och utskottets uppfattning\r\ninriktas på större koncentration av insatserna till\r\nområden av strategisk betydelse för Sveriges\r\nfortsatta utveckling. En bättre samverkan mellan\r\nuniversitet, högskolor och näringsliv måste komma\r\ntill stånd, en ökad flexibilitet i utbildnings- och\r\nforskningsorganisationen på högskolor och\r\nuniversitet och därmed också en ökad\r\nförnyelseförmåga. Men det räcker inte. Dessutom\r\nbehövs en ökad rekrytering av forskare som skall\r\nkunna passas in i sin omvärld, dvs. att det krävs en\r\nökad internationalisering.</pre><pre>Det är några viktiga vägar som angetts i\r\npropositionen och som vi i utskottet också har tyckt\r\när viktiga och riktiga.</pre><pre>Regeringens första prioritering inom\r\nforskningspolitiken är målmedvetna\r\nforskningsinsatser inom vissa strategiska områden.\r\nGenom koncentrerade satsningar kan starka\r\nforskningsmiljöer skapas. Vi är ett litet land, och vi\r\nkan inte satsa på alla områden. Vi måste\r\nkoncentrera våra satsningar. Dessa kommer att\r\nverka som en förnyande och pådrivande kraft i hela\r\nforskningssystemet. För att vi skall kunna vara\r\nkonkurrenskraftiga på 2000-talet krävs inom\r\nsamtliga grenar av forskningen en alltmer\r\nspecialiserad kompetens. Denna kompetens måste\r\nfinnas också i form av en kontinuitet, en samling av\r\nresurserna.</pre><pre>Det räcker inte med det. Man måste ha ett\r\ngränsöverskridande tänkande mellan olika\r\ndiscipliner och hålla kontakt med de avancerade\r\nmetod- och teoriutvecklande instanserna världen\r\növer. För att man skall kunna säkerställa och\r\nutveckla den kompetensbas som finns i landet och\r\nsamtidigt svara för kontinuiteten inom forskningen\r\nfordras därför en relativt stor grupp av forskare\r\nmed hög och varandra kompletterande\r\nvetenskaplig kompetens, för att nå den s.k. kritiska\r\nmassan.</pre><pre>Forskningscentrum, s.k. Centers of Excellence, bör\r\nskapas inom eller i nära anslutning till universitet\r\noch högskolor i syfte att göra det möjligt för Sverige\r\natt framgångsrikt på dessa områden konkurrera\r\nmed andra länder. Utgångspunkten bör härvid vara\r\natt samla forskare med exeptionell kvalitet. Annars\r\nnår vi inte upp till den kompetensnivå som behövs\r\nför att vi framgångsrikt skall kunna konkurrera.</pre><pre>Regeringen föreslår därför en alldeles speciell\r\nriktad satsning på 10 miljarder kronor av\r\nlöntagarfondsmedlen för den här typen av\r\nforskningssatsningar. Pengarna skall kunna\r\nanvändas under en period av ungefär 15 år. De\r\nkriterier som regeringen ställer för en forskning\r\nsom skall bli aktuell innebär bl.a.</pre><pre>att bidra till utvecklingen av Sveriges framtida\r\nkonkurrenskraft,</pre><pre>att tillgången på kvalificerade forskare i landet ökas\r\nväsentligt,</pre><pre>att forskningen skall vara på högsta internationella\r\nnivå,</pre><pre>att man koncentrerar insatserna till ett begränsat\r\nantal områden,</pre><pre>att det internationella samarbetet stimuleras och</pre><pre>att allt detta dessutom skall ske i ära anknytning till\r\nuniversitet och högskolor.</pre><pre>Detta föreslår regeringen, och utskottet instämmer.\r\nVi tycker att löntagarfondsmedlen skall delas upp\r\npå tre områden. Ansvaret för dessa föreslås\r\növerlåtas till tre stiftelser, en för varje område, som\r\nhar att fatta beslut om forskningens inriktning. De\r\ntre områdena föreslås bli följande:</pre><pre>För det första ett område för strategisk forskning,\r\ndär huvuddelen av resurserna föreslås gå till\r\nforskning inom teknik, naturvetenskap och\r\nmedicin. Det är centrala områden i svensk\r\nforskning. Denna stiftelse föreslås få ungefär 6\r\nmiljarder kronor.</pre><pre>Det andra området kallas för miljöstrategisk\r\nforskning, ett område där Sverige redan har nått\r\nlångt och där en fond på 2,5 miljarder kronor\r\ninnebär att vi får ytterligare utvecklingsmöjligheter\r\npå det här viktiga forskningsområdet.</pre><pre>Den tredje stiftelsen föreslås få 1,5 miljarder\r\nkronor, och den skall satsa på kulturvetenskaplig\r\nforskning. Det tycker jag är ett betydelsefullt\r\nområde, att bedöma av den kunskapsutveckling\r\nsom sker i vår omvärld som förändras allt snabbare\r\nbåde tekniskt, ekonomiskt och socialt. Inte minst\r\nSveriges ökade samarbete med Europa\r\nunderstryker detta ytterligare.</pre><pre></pre><pre>Den andra prioritering som regeringen gör är att\r\nförstärka kunskapsutbytet mellan de vetenskapliga\r\ninstitutionerna och framför allt forskningen där och\r\nutvecklingsarbetet i företagen. Det är tyvärr\r\nuppenbart att kunskapsflödet mellan universiteten,\r\nhögskolorna och näringslivet är otillräckligt. Det\r\nhar jag talat om tidigare. Bristerna i samspelet gör\r\natt tillgänglig kunskap inte når industriell\r\ntillämpning i den utsträckning som borde vara\r\nmöjlig. Att stimulera kunskapsflödet blir därmed\r\nen viktig forskningspolitisk uppgift. Flera olika\r\nvägar kan prövas, t.ex. genom särskilda\r\ndoktorandprogram i samverkan mellan universitet,\r\nhögskolor och näringsliv. Men -- och det tycker jag\r\när viktigt att säga i de här sammanhangen -- insatser\r\nav detta slag måste också motsvaras av en tydlig\r\nvilja inom näringslivet att anställa dem som\r\nutbildas. Vi vet att det inte alltid har varit så.</pre><pre>Samtidigt måste också förnyelseförmågan bli större\r\ninom universitetens och högskolornas\r\nforskningsverksamhet, utan att därför den\r\nnödvändiga långsiktigheten äventyras. Det kan inte\r\nminst ske genom beredande av bättre\r\nutvecklingsmöjligheter för unga forskare. I vissa\r\nfall är förnyelsens förutsättningar ökade resurser,\r\nsom ju regeringen också ger. Oftast är emellertid en\r\nökad flexibilitet och dynamik det allra viktigaste,\r\noch vi vet att det finns en stelhet i våra\r\nuniversitetssystem. Genom ökade kontakter\r\nforskare emellan -- gärna över fakultetsgränserna --\r\ngenom insatser för att öka andelen kvinnliga\r\nforskare, genom förbättrade möjligheter för yngre\r\nforskare samt genom prioriteringar på\r\nexpanderande forskningsinriktningar kan\r\nforskningsresurserna i Sverige utnyttjas bättre. I de\r\nhär sammanhangen kan den särskilda satsningen\r\nmed hjälp av löntagarfondsmedlen innebära den\r\navgörande förbättring som stärker vår relation till\r\nomvärlden på forskningsområdet.</pre><pre>I syfte att förnya forskningen, att stärka kvaliteten\r\ni den högre utbildningen och att förse näringslivet\r\noch andra samhällssektorer med ökat antal\r\nvetenskapligt utbildade medarbetare bör i enlighet\r\nmed tidigare fastlagt mål examinationen av\r\ndoktorer fördubblas till år 2000. Totalt examineras\r\nför närvarande ca 1 100 doktorer per år.\r\nForskarutbildningen måste förbättras och\r\neffektiviseras för att säkerställa en rimlig\r\ndisputationsfrekvens. Det är inte lätt, men det är\r\nnödvändigt för att klara dessa satsningar.</pre><pre>För att stärka forskarrekryteringen anvisar\r\nregeringen en rad åtgärder som utskottet\r\ninstämmer i. De innebär bl.a. att fler\r\ndoktorandtjänster inrättas med särskild tonvikt på\r\nde tekniska, naturvetenskapliga och humanistiska\r\nfakulteterna samt att utbildningsbidrag för\r\ndoktorander bör omvandlas till doktorandtjänster.\r\nFr.o.m. den 1 juli i år tillkommer inga nya\r\nutbildningsbidrag. Detta är en fråga som utskottet\r\nhar behandlat från tid till annan, och nu kommer\r\ndet avgörande beslutet att fattas. I det\r\nsammanhanget är det viktigt att säga att\r\nkarriärmöjligheterna efter doktorsexamen måste\r\nökas. I annat fall kommer man att uppleva att\r\nutbildningen leder in i en återvändsgränd.</pre><pre>Den tredje punkt som jag tycker är utomordentligt\r\nviktig är att forskningens internationalisering\r\nbehöver påskyndas. Genom EES-avtalet får\r\nSverige tillgång till EG:s alla program. Men det är\r\nviktigt att säga att den vidgade\r\nforskningssamverkan på EG-nivå måste\r\nkompletteras med samverkan först och främst med\r\nUSA och Japan, men kanske också med bilaterala\r\navtal med enskilda EG-länder. Samarbetet med\r\namerikanska forskningsinstitutioner är avgörande\r\nför utvecklingen på åtskilliga av de\r\nforskningsområden där Sverige i dag har särskilda\r\nförutsättningar.</pre><pre>För att göra det möjligt att stärka det bilaterala\r\nforskningssamarbetet bör ökning av antalet\r\nforskar- och resestipendier ske. Om detta finns det\r\nsäkerligen en enig uppfattning i utskottet. Våra\r\nuppfattningar skiljer sig däremot på några klart\r\navgränsade politiskt känsliga områden. Det första\r\när helt naturligt hur löntagarfondsmedlen skall\r\nanvändas.</pre><pre>Att Socialdemokraterna reagerar kraftigt och slår\r\nbakut när det gäller användning av\r\nlöntagarfondsmedel, till vilket ändamål det än må\r\nvara, har jag en viss förståelse för. Men när nu\r\nregeringen väljer att satsa på det i mitt tycke bästa\r\nav alla alternativ tycker jag att det är märkligt att\r\nSocialdemokraterna inte kan ge oss någon liten\r\npositiv kommentar om att det i varje fall är ett bra\r\nändamål.</pre><pre>Att sedan Socialdemokraterna säger att denna\r\nsatsning på 10 miljarder kronor skall göras över\r\nbudgeten låter mycket trevligt och bra. Tanken är\r\nväl den att sedan löntagarfondspengarna fasats in\r\nskall de så småningom, någon gång i början av\r\n2000-talet återigen fasas ut, varvid förhoppningsvis\r\nSveriges ekonomi är så bra att vi kan sätta in statliga\r\nmedel. Men att nu tala om detta tycker jag vittnar\r\nom bristande samhällsansvar.</pre><pre>Jag skulle vilja att Lena Hjelm-Wallén visar hur hon\r\nfinansierar sin budget. Enligt min bestämda\r\nuppfattning har hon ingen finansiering av den.</pre><pre>Socialdemokraterna talar om att det behövs\r\nytterligare satsningar på forskning. Man skall inte\r\nenbart införa doktorandtjänster fr.o.m. den 1 juli i\r\når utan också öka antalet utbildningsbidrag. Det är\r\nsamma sak där: en vällovlig satsning, men utan\r\nnågon finansiering. Dessutom tror jag att den\r\nsatsning som regeringen gör medför att antalet\r\nforskarstuderande till institutionerna når en sådan\r\nnivå att det blir svårt att klara ytterligare ökningar.\r\nDet finns också en gräns för hur stora satsningar\r\nman kan göra, oavsett om man finansierar dem\r\neller ej.</pre><pre>Också i en annan fråga går det en politisk skiljelinje\r\nmellan å ena sidan Socialdemokraterna och\r\nVänsterpartiet, å andra sidan oss i majoriteten, och\r\ndet gäller beträffande de mindre och medelstora\r\nhögskolorna.</pre><pre>Socialdemokraterna säger att regeringen inte vill\r\nutnyttja den potential som finns där. Detta är fel.\r\nDet är självklart att vi vill utnyttja den potential\r\nsom finns. Med tanke på de satsningar som\r\nregeringen gör på de mindre och medelstora\r\nhögskolorna är det märkligt att\r\nSocialdemokraterna inte kan erkänna det.\r\nRegeringen satsar särskilda medel på olika\r\nforskningsstödjande åtgärder, och det tycker jag är\r\nbra. Dessutom skall vi göra det möjligt för forskare\r\noch lärare på de mindre och medelstora\r\nhögskolorna att i större utsträckning ägna sig åt\r\nforskning.</pre><pre>Låt mig för att visa vad vi tycker i detta avseende\r\nåterge vad utbildningsutskottet anför på s. 40 i sitt\r\nbetänkande:</pre><pre>''Utskottet förutsätter för sin del att\r\nutgångspunkten för dessa direktiv blir de resurser\r\nsom innevarande budgetår avsätts under\r\nfakultetsanslagen för motsvarande ändamål. Den\r\nerforderliga förändringen bör innebära att ett i\r\nförhållande till innevarande budgetår förhöjt\r\nbelopp budgeteras under fakultetsanslagen för den\r\nkommande planeringsperioden. Höjningen bör\r\navvägas mot de övriga resurstillskott för\r\nforskningsändamål som ställs till högskolornas\r\nförfogande genom statsmakternas beslut och mot\r\nde ökade åtaganden vad avser grundutbildning som\r\ndessa högskolor skall fullgöra under denna period.\r\nUtskottet förutsätter att regeringen noga följer\r\nutvecklingen och återkommer till riksdagen med\r\nfrågan i nästa forskningsproposition.''</pre><pre>Jag tycker att Socialdemokraterna skulle ha kunnat\r\nnöja sig med detta. Framför allt tycker jag att de,\r\nom de nu inte är nöjda, kunde ha gjort en konkret\r\nprecisering av det egna ställningstagandet, men det\r\ngjorde de inte. De talade vitt och brett om\r\nnågonstans mellan 6 och 60 miljoner kronor. Man\r\nmå säga att det inte kan vara lätt för departement\r\noch budgetansvariga att hitta en lämplig\r\navvägningsnivå på ett sådant belopp. Någon\r\nprecisering måste jag kunna begära.</pre><pre>Om man nu inte kan göra någon precisering själv,\r\nborde man kunna avvakta att regeringen får göra\r\ndessa avvägningar. Det är den normala praxisen. I\r\ndet regleringsbrev som skall läggas fram i början av\r\njuni månad skall den preciseringen finnas med. Om\r\nman sedan inte är nöjd, kan man komma igen och\r\nklaga under nästföljande riksmöte.</pre><pre>Det förvånar mig att ni med denna brist på\r\nprecisering kan skjuta så skarpt.</pre><pre>Fru talman! Jag tror att Björn Samuelson målar upp\r\nen något överdriven bild när det gäller risken för att\r\nden forskning som skall ske inom de bolag som kan\r\nbildas vid universitet och högskolor skall bli så att\r\nsäga hemligstämplad och inte nå ut till omvärlden.\r\nDet ligger i bolagens, forskarens och samhällets\r\nintresse att forskningsresultaten publiceras.\r\nDäremot kan det vara en fördel med en\r\nbolagsbildning i fråga om patenträttigheter osv.\r\nErfarenheterna från andra länder visar att detta\r\negentligen inte är något problem.</pre><pre>Sedan tror jag att Björn Samuelson hade litet otur.\r\nHan tog upp ett exempel med en lic-avhandling.\r\nHan hade erfarit att den hade blivit hemligstämplad\r\nefter en viss tid. En gång i tiden, Björn Samuelson,\r\nkunde en avhandling som lades fram i samband\r\nmed en licentiatexamen ligga framme under 14\r\ndagar. Därefter hade studenten rätt att\r\nhemligstämpla lic-avhandlingen för att sedan kunna\r\navlägga en doktorsexamen med den avhandlingen\r\nsom grund. Det praktiserades av praktiskt taget alla\r\nsom licentierade. Det står en person i talarstolen\r\nsom har gjort det. Det var min avsikt -- även om det\r\nsenare inte blev så -- att avlägga en doktorsexamen.</pre><pre>Jag tror inte att det finns någon reglering av den nya\r\ntypen av lic-avhandlingar. Därför tror jag att Björn\r\nSamuelson inte alls behöver hysa den oro som han\r\nhar framfört här i talarstolen.</pre><pre>Anf. 5  LENA HJELM-WALLÉN (s)\r\nreplik:</pre><pre>Fru talman! Rune Rydén försöker vifta bort 3\r\nmiljarder kronor. Han hävdar att det inte är fråga\r\nom något förslag. Han menar att pengarna inte har\r\nfinansierats från socialdemokratisk sida. Det är\r\nrent nonsens.</pre><pre>Vi har en skuggbudget där vi har gjort\r\nomprioriteringar. Den skuggbudgeten är väl så\r\nstark som regeringens budget. Rune Rydén framför\r\nmycket ihåliga argument bara för att skyla över att\r\nden borgerliga regeringen inte har priorierat\r\nforskningen med normala budgetmedel. Det tycker\r\njag är mycket svagt när det gäller en så viktig\r\nverksamhet som forskning.</pre><pre>Vidare låter det som att stödet till forskningen vid\r\nde mindre och medelstora högskolorna är något\r\nsom skall skjutas på framtiden. Rune Rydén säger\r\natt vi får komma tillbaka med våra krav om tre år\r\nnär nästa forskningsproposition skall läggas fram.\r\nVi får klaga senare. Vi är väldigt tacksamma för\r\ndet. Men det är faktiskt nu som det behövs pengar\r\ntill forskningen vid de mindre och medelstora\r\nhögskolorna. Därför är vårt direkta yrkande vad\r\ngäller forskningsstödet att öka det från 106 miljoner\r\nkronor till 200 miljoner kronor.</pre><pre>Jag trodde att Rune Rydén skulle ta chansen att\r\nförklara hur finansieringen av de\r\nforskarstuderandes studier skall äga rum i\r\nframtiden. Här har utskottsmajoriteten rört till det.\r\nDet råder en stor oro ute på fakulteterna, hos\r\nforskarstuderande och inte minst hos de många\r\nunga begåvade studenter som gärna vill genomgå\r\nforskarutbildning men som ofta avvisas eftersom\r\ndet inte finns tillräckligt med utrymme i\r\nstudiestödet.</pre><pre>Hur skall det bli efter den 1 juli när\r\nutbildningsbidraget över huvud taget inte längre får\r\nanvändas? Vad kommer det här att innebära? Hur\r\nmånga ytterligare kommer att avvisas? Ekvationen\r\nmed ert vackra tal om behovet av att utöka\r\nrekryteringen till forskarutbildningen gentemot\r\nmedelstilldelningen går inte ihop. Vi menar att det\r\nmåste till en fördubbling av de ökade resurser som\r\nregeringen har föreslagit för att ekvationen skall gå\r\nihop. Jag tycker att Rune Rydén är skyldig både\r\nkammaren och de ute i forskarsamhället ett svar på\r\nfrågan hur det hela skall gå ihop.</pre><pre>Det talas ofta om de negativa sakerna. Det positiva\r\när att utbildningsministern ändå på ett förtjänstfullt\r\nsätt har dragit ut i härnad för att försöka lösa de\r\nproblem som finns -- t.ex. att näringslivet\r\nefterfrågar så få forskarutbildade personer. Det\r\nsäger jag som ett visst beröm.</pre><pre>Anf. 6  RUNE RYDÉN (m) replik:</pre><pre>Fru talman! Låt mig börja med att ansluta mig till\r\ndet beröm som Lena Hjelm-Wallén riktade till Per\r\nUnckel. Jag tycker personligen att ett av de mer\r\nbekymmersamma dragen i den svenska\r\nhögskolepolitiken har varit att vi inte har lyckats\r\növerföra forskare från högskolorna och\r\nuniversiteten till näringslivet. Det är väl en fråga\r\nsom vi alla får ta ansvar för. Den kraft som\r\nutbildningsministern visar när han puffar för att öka\r\nantalet forskare i näringslivet tycker jag är bra och\r\nriktigt. Men det gäller att näringslivet svarar upp\r\nmot denna efterfrågan i motsvarande utsträckning\r\nför att detta problem skall lösas.</pre><pre>Lena Hjelm-Wallén kommenterade den egna\r\nsocialdemokratiska skuggbudgeten. Jag ber\r\nkammaren att tänka över vad Lena Hjelm-Wallén\r\nsade. Hon talade om att skuggbudgeten var starkt\r\nfinansierad. Den skulle vara t.ex. bättre finansierad\r\nän regeringens förslag. Men hon nämnde inte en\r\nenda siffra. Hon förklarade inte hur budgeten\r\nfinansierats. Det tycker jag är upprörande.</pre><pre>Som tidigare ledamot i finansutskottet förstår jag\r\nmig inte på den typ av finansiering som ni har\r\npraktiserat. Ni mörkar på alla punkter utan att\r\nförklara på något sätt hur ni tänker er att denna\r\nbudget skall gå ihop. Lena Hjelm-Wallén är skyldig\r\nmig en förklaring.</pre><pre>Vidare har vi frågan om de mindre och medelstora\r\nhögskolorna. Jag kan litet grand förstå Lena\r\nHjelm-Walléns irritation. I opposition måste man\r\navvakta åtgärder och beslut av regeringen. Man\r\nkräver att det skall ske saker nu.</pre><pre>Men nu finns det ett visst berednings- och\r\nbeslutssystem i regeringen. Det har Lena-Hjelm\r\nWallén på ett förtjänstfullt sätt i olika sammanhang\r\npekat på. Låt systemet fungera och låt regeringen\r\nfatta sina beslut. Därefter skall vi studera besluten.</pre><pre>Socialdemokraterna var inte särskilt duktiga på att\r\nprecisera den satsning som behövde göras. Den låg\r\npå 6--60 miljoner kronor. Det talar sitt tydliga\r\nspråk.</pre><pre>Sedan har vi finansieringen av de\r\nforskarstuderandes studier och övergången till att\r\ndet från den 1 juli enbart skall finnas\r\ndoktorandtjänster. Det är självklart att vid ett\r\nsådant omvandlingsskede skapas en viss oro ute på\r\ninstitutionerna och fakulteterna. Man vet inte\r\nriktigt hur de olika systemen slår för den enskilde\r\nindividien som står på kölistan för att få ett\r\nutbildningsbidrag. Men det är inte så -- vilket jag\r\nfick ett visst intryck av här -- att utbildningsbidraget\r\nskall upphöra att finnas från den 1 juli i år. De som\r\nhar utbildningsbidrag i dagsläget får naturligtvis ha\r\ndet utbildningsbidraget hela den period som\r\nbidraget gäller.</pre><pre>Anf. 7  LENA HJELM-WALLÉN (s)\r\nreplik:</pre><pre>Fru talman! Argumenten blir inte starkare, Rune\r\nRydén, för att man höjer rösten. Det gjorde Rune\r\nRydén när han talade om skuggbudgeten.</pre><pre>Det här är inte en finanspolitisk debatt. Men jag\r\nkan försäkra Rune Rydén att vår skuggbudget väl\r\nklarar finansieringen av de förslag till\r\nforskningssatsningar som vi har lagt fram.</pre><pre>Socialdemokraterna är ett mycket ansvarsfullt parti\r\nvad gäller sådana frågor, för vi vet att när som helst\r\nkan vi åter vara i regeringsställning, och då gäller\r\ndet att också klara av det man har föreslagit.</pre><pre>Jag tror att de borgerliga har väldigt diffusa\r\nbegrepp om vad löntagarfondsmedlen egentligen\r\nskall användas till. Rune Rydén talar om ''till vilket\r\nändamål det vara må''. Vet han inte att riksdagen\r\nhar slagit fast att löntagarfondsmedlen skall gå in i\r\nAP-fonden för att garantera framtida\r\npensionsutbetalningar? Det är\r\nlöntagarfondsmedlens ändamål, och det är inte\r\nfråga om någonting annat.</pre><pre>Det är det ändamålet som ni nu attackerar, därför\r\natt ni inte kan hitta en normal finansiering av\r\nforskningsverksamhet. Sedan kombinerar ni det\r\nmed att göra ett marknadsinriktat styrsystem med\r\nstiftelser, för att undandra verksamheten från\r\ndemokratisk kontroll.</pre><pre>Det är den här kombinationen, att både använda\r\nmedel från helt fel håll och på andras bekostnad och\r\nsättet att sedan fördela dem, som gör att vi har\r\nreagerat mycket starkt. Till det kommer dessutom\r\natt det ni gör är ett direkt brott mot den\r\növerenskommelse som träffades i höstas mellan\r\nregeringen och Socialdemokraterna.</pre><pre>Löntagarfonderna är tydligen ett så rött skynke för\r\nde borgerliga att man inte får nämna dem. Gör man\r\ndet, blir det från borgerligt håll bara en massa\r\nordsvall utan substans, tal som man inte vet vad det\r\negentligen handlar om. Utan löntagarfonderna\r\nhade ni i dag stått totalt nakna i frågan om pengar\r\ntill forskningen.</pre><pre>Anf. 8  RUNE RYDÉN (m) replik:</pre><pre>Fru talman! Jag höjde inte rösten, Lena Hjelm-\r\nWallén. Jag bara ställde frågan en gång till och\r\nhoppades att Lena Hjelm-Wallén hörde vad jag\r\nsade. Lena Hjelm-Wallén har inte i något avseende\r\nvisat på att hon kan finansiera sina ökade satsningar\r\ninom högskoleområdet, och det tycker jag är\r\nbeklagligt. Det hade varit önskvärt att man hade\r\nkunnat satsa ytterligare medel på det området.</pre><pre>Jag erkänner gärna att detta inte är en\r\nfinanspolitisk debatt, och vi behöver kanske inte gå\r\nin på alla budgettekniska funderingar, men att ge\r\nnågon liten antydan om hur man disponerar sina\r\nmedel hade varit klädsamt.</pre><pre>Sedan talar Lena Hjelm-Wallén om\r\nlöntagarfondsmedlen. Jag förstår att det är\r\nbesvärande för Socialdemokraterna att medlen går\r\ntill ett så viktigt ändamål som forskning. Det känns\r\nsäkert mycket besvärligt att argumentera mot den\r\ntypen av satsning, och då hänger man upp\r\nmotståndet på de mera formella resonemangen.</pre><pre>Om nu detta inte är en finanspolitisk debatt, skall\r\nvi kanske inte heller föra en debatt om\r\nlöntagarfondsmedlen, för den frågan kommer igen\r\ni andra sammanhang, i finansutskottet, men jag\r\ntycker att Lena Hjelm-Wallén har alldeles fel när\r\nhon beskriver historien om löntagarfonderna. Jag\r\nantar att statsrådet återkommer till hur man\r\ndisponerar dem och varför man gör det.</pre><pre>Anf. 9  BJÖRN SAMUELSON (v) replik:</pre><pre>Fru talman! Jag kan informera Rune Rydén om att\r\ndet finns exempel på avhandlingar eller uppsatser\r\npå betydligt lägre nivå än licentiatavhandling som\r\när hemligstämplade.</pre><pre>Rune Rydéns anförande var fyllt av ord som omges\r\nav en positiv atmosfär. Han pratade om\r\ninternationalisering, förnyelse, kontinuitet,\r\ngränsöverskridning, metod-  och teoriutveckling\r\noch jag vet inte allt vad det var. Men jag tycker,\r\nRune Rydén, att det också är vår uppgift i den\r\nforskningspolitiska debatten, inför det beslut som\r\nvi skall fatta nu, att kritiskt granska de förslag som\r\nfinns i propositionen och i betänkandet.</pre><pre>Att förhålla sig kritisk till bolagiseringen tycker jag\r\när viktigt. Det är angeläget att peka på oönskade\r\neffekter som kan komma att uppstå av en sådan\r\nkonstruktion och att man faktiskt kan så att säga\r\nbakvägen öka graden av sektorisering inom\r\nforskningen.</pre><pre>Om Rune Rydén som moderat har gått ifrån den\r\nkritiska ståndpunkten i förhållande till en alltför\r\nsektoriserad forskningsvärld i Sverige, får jag\r\nkonstatera att det är jag som är värdekonservativ i\r\nden här kammaren. Det har jag ingenting emot att\r\nvara i just det fallet.</pre><pre>Inte med ett ord pratar Rune Rydén om hur viktigt\r\ndet är att få en förankring av\r\nforskningsverksamheten i samhället, att få till stånd\r\nen ändrad attityd generellt sett när det gäller att\r\ninse vikten av en stor satsning på forskning\r\nframöver, att få en ökad delaktighet i det svenska\r\nsamhället, en ökad grad av att folk ställer upp för\r\nde forskningssatsningar som vi måste göra. Den\r\naspekten går Rune Rydén helt förbi, inte ett ord i\r\nhuvudanförandet om vikten av ökad koppling\r\nmellan forskning och undervisningsverksamhet,\r\ntrots att utskottet tar upp det särskilt i samband\r\nmed frågan om ''centers of excellence'' eller vad\r\nstatsrådet kallar dem.</pre><pre>Jag vill inte se en ''japanisering'' av den svenska\r\nforskningsverksamheten. Vi har en annan tradition\r\ni Sverige i fråga om den inbördes relationen mellan\r\nbegreppen kunskap, kvalitet och kompetens. De\r\nbegreppen är aldrig statiska. De är aldrig mål som\r\nslutgiltigt uppnås. Det är viktigt att ha det klart för\r\nsig, när vi pratar om den framtida satsningen, bl.a.\r\nav forskningsmedel.</pre><pre>Anf. 10  RUNE RYDÉN (m) replik:</pre><pre>Fru talman! Låt mig inledningsvis bara få yrka bifall\r\ntill utskottets hemställan i båda betänkandena, i\r\nalla deras delar.</pre><pre>Sedan vill jag säga till Björn Samuelson:\r\nVälkommen i gänget av värdekonservativa! Då är\r\nvi ytterligare en. Det känns glädjande.</pre><pre>Björn Samuelson tog upp en i och för sig viktig\r\ndebatt, tycker jag. Det är riktigt att jag inte berörde\r\nfrågorna om öppenhet och offentlighet så mycket i\r\nmitt huvudanförande. Jag tog upp det som jag\r\ntyckte var nytt i propositionen och i utskottets\r\nbetänkande. Öppenhet och offentlighet är fina\r\nkännetecken för svensk högskola och svensk\r\nforskning som jag trodde att det fanns en stor\r\nsamstämmighet i uppfattningen om och att det\r\ndärför inte fanns anledning för mig att närmare\r\nutveckla mina synpunkter på det området.</pre><pre>Sedan vill jag bara säga till Björn Samuelson att det\r\när riktigt att man kan hitta exempel på t.o.m. två-\r\noch trebetygsuppsatser, för att använda de gamla\r\nuttrycken, som har hemligstämplats därför att det\r\nhar varit lämpligt av affärsmässiga och andra skäl.\r\nJag sitter själv i FOA:s styrelse och vet att vi har fått\r\nflera forskningsinsatser utförda på universiteten\r\nsom av olika anledningar sedan måste\r\nhemligstämplas.</pre><pre>Men till att därför göra dessa undantag till så att\r\nsäga det stora problemet i den svenska\r\nforskningspolitiken och visa på att bolagen skulle\r\nkunna vara så problematiska, tycker jag att steget\r\när långt. Ett av skälen till att bolagen har kommit\r\ntill är ju att man tidigare hade bekymmer med att\r\nverksamhet flyttades över till de olika\r\nforskningscentra som finns i anslutning till\r\nuniversiteten, Ideon och allt vad de nu heter. Det\r\nskapade heller ingen bra situation och ledde också\r\ntill en viss forskarflykt. Att ha ett bolag kvar inom\r\nuniversitetets eller högskolans ram, som man har\r\npå många andra ställen i världen, skulle kunna vara\r\nen av de vägar som man prövar i sammanhanget.</pre><pre>Så jag tror att det här problemet inte är så stort som\r\nBjörn Samuelson låter påskina. Men det är klart att\r\nskulle det visa sig vara så illa som Björn Samuelson\r\nsäger, då kommer man att vidta åtgärder. Jag\r\nförutsätter naturligtvis att man noga följer\r\nutvecklingen på området. Det kommer i varje fall\r\njag att göra.</pre><pre>Anf. 11  BJÖRN SAMUELSON (v) replik:</pre><pre>Fru talman! Så fick jag då till slut ett erkännande\r\nom att det kan uppstå problem med den nya\r\nkonstruktionen. Som jag tidigare sade är det vår\r\nplikt att i denna kammare ta upp de problem som\r\nvi kan se runt hörnet och tala om att vi inte kommer\r\natt acceptera en sådan utveckling. Det är lika\r\nviktigt som att lyfta fram andra förslag som finns i\r\nbetänkandet.</pre><pre>Rune Rydén talar om metod- och teoriutveckling.\r\nDet är viktigt att vi också utvecklar den politiska\r\nmetoden. Rune Rydén står nu och talar om hur bra\r\ndet kommer att bli med användningen av dessa\r\nlöntagarfondsmedel. Det hade varit klokt om man\r\nnär det gäller användningen av medlen sett till att\r\nfå en djupare förankring i det svenska samhället.</pre><pre>Medlen var inte från allra första början ämnade till\r\nen förstärkning av pensionssystemet. Det vet vi.\r\nDet hade också talats om att man skulle kunna\r\nanvända dem till bl.a. regionalpolitiska insatser.\r\nMen nu är det som det är med detta.</pre><pre>Jag menar att man från majoriteten borde ha sett\r\ntill att få en bredare förankring och ett mer\r\ndemokratiskt inslag i styrningen av stiftelserna.\r\nMan borde ha fördelat uppgifterna på\r\nforskningsstiftelserna på ett sådant sätt att det hade\r\nkunnat motiveras också utifrån regionalpolitiska\r\naspekter, osv. Men det gör man inte. Man snävar i\r\nstället in.</pre><pre>Det är därför, Rune Rydén, som jag tror att ni\r\nkommer att möta en ganska stor grad av oförståelse\r\nute i landet för denna satsning.</pre><pre>Anf. 12  RUNE RYDÉN (m) replik:</pre><pre>Fru talman! Hur konstruerar man ett system som\r\när hundraprocentigt säkert, Björn Samuelson? Jag\r\ntror inte att de farhågor som Björn Samuelson här\r\nhar framfört kommer att inträffa. Lita på mitt ord:\r\nVi kommer att följa utvecklingen. Skulle\r\nfarhågorna besannas får man försöka att göra\r\nnågonting åt det.</pre><pre>Anf. 13  Utbildningsminister PER UNCKEL\r\n(m):</pre><pre>Fru talman! Det är ett viktigt beslut som riksdagen\r\nom några timmar står inför att fatta. Det är ett\r\nviktigt beslut för att lägga ny grund för Sveriges\r\nlångsiktiga utveckling: kulturellt, ekonomiskt och\r\nindustriellt.</pre><pre>Det forskningsbeslut riksdagen står i begrepp att\r\nfatta är en del av en genomgripande förstärkning av\r\nhela det svenska samhällets förmåga att utveckla\r\noch utnytta kompetens. Kompetensbygget börjar\r\nnu genom en serie förslag från regeringen att\r\nfullständigas till sin struktur.</pre><pre>Kompetensbygget utgår från fyra viktiga\r\niakttagelser i vår omvärld som hela den svenska\r\nkompetenspolitiken måste bygga på. Låt mig, fru\r\ntalman, inledningsvis stanna ett ögonblick kring\r\ndetta.</pre><pre>För det första ökar vårt behov av kompetens i\r\narbetsliv och i privatliv. Det finns praktiskt taget\r\ninte något yrke eller någon sysselsättning som i dag\r\nkan skötas med samma kompetens som i går. Det\r\när praktiskt taget inte något av det vi kommer att\r\nmöta i morgon som kommer att kunna skötas med\r\nden kompetens som vi har i dag.</pre><pre>För det andra förändras samtidigt kompetensens\r\nkaraktär snabbt. Kunskaper byts. Nya kommer till,\r\noch gamla förbleknar i betydelse.</pre><pre>För det tredje ökar komplexiteten i det\r\nkunskapsbehov som vi nu möter. Enklast illustreras\r\ndetta av att de stora vetenskapliga upptäckterna\r\nnumera nästan undantagslöst görs i de kvalificerade\r\nmötena mellan människor med olika bakgrund.</pre><pre>För det fjärde ökar det internationella utbytet\r\nsnabbt inom såväl vetenskap och utbildning som\r\nekonomi och samhällsliv i övrigt. Det svenska\r\nsamhället är i växande grad en del av ett\r\ninternationellt samfund.</pre><pre>Den forskningspolitik riksdagen nu diskuterar skall\r\nmot denna bakgrund ses tillsammans med samtliga\r\növriga förändringar inom skola och högre\r\nutbildning som regeringen för närvarande arbetar\r\nmed. Inte minst skall den naturligtvis ses i samband\r\nmed den frigörelse och den förstärkning av den\r\nakademiska grundutbildningen som riksdagen för\r\nbara några dagar sedan fattade viktiga beslut om.</pre><pre>Men den skall också ses tillsammans med de\r\nförändringar av grundskolan och gymnasieskolan\r\nsom regeringen presenterade riktlinjerna för i går,\r\noch den skall inte minst ses tillsammans med de\r\nökade möjligheter föräldrar och elever numera har\r\nfått -- dess värre i strid med oppositionen här i\r\nriksdagen -- att välja skola efter inriktning och eget\r\nintresse.</pre><pre>Sammantagna gör dessa förändringar det svenska\r\nutbildnings- och forskningssystemet bättre skickat\r\natt möta den stora variation av allt större\r\nutmaningar som det svenska samhället måste klara\r\nav att möta om vi skall kunna sörja för svenska\r\nfolkets goda framtid.</pre><pre>Samtliga de förändringar som jag här som hastigast\r\nhar skisserat utgår ifrån vetskapen om\r\nhumankapitalets -- jag beklagar uttrycket --\r\nväxande betydelse för varje samhälles framtid. Den\r\ns.k. Lindbeckkommissionen underströk detta. Man\r\nskisserade för sin del fyra viktiga betydelser som\r\nhumankapitalet har för den ekonomiska\r\nutvecklingen.</pre><pre>Kommissionen skrev: Denna produktionsfaktor,\r\nsom tillsammans med kapital och arbete används i\r\nproduktionen av varor och tjänster, är en källa till\r\ninnovation, dvs. en avgörande orsak till ekonomisk\r\ntillväxt. Ett land med stor tillgång till humankapital\r\nhar större förmåga att ta till sig teknologi som\r\nutvecklats i andra länder. Det har en extern effekt.\r\nEn individs produktivitet blir högre om de som man\r\nsamarbetar med har ett stort humankapital.</pre><pre>Fru talman! Låt mig för min egen del till detta gärna\r\nlägga två ytterligare skäl för att understryka\r\nbetydelsen av investeringar på detta område. Ett\r\ngott humankapital är ytterst grunden för ett\r\ndemokratiskt, öppet och vitalt samhälle. Det utgör\r\ndessutom alltsom oftast själva förutsättningen för\r\natt samhällets medborgare skall kunna leva ett gott\r\nliv och själva skapa sitt goda samhälle.</pre><pre>Lindbeckkommissionen är inte nådig i sin kritik av\r\nvad det svenska samhället historiskt sett har\r\nförmått att prestera på detta område.\r\nKommissionen understryker, att här ligger,\r\nsannolikt till följd av histioriska försyndelser, en av\r\nde avgörande flaskhalsarna som till att Sverige skall\r\nkunna utnyttja de möjligheter som i övrigt kommer\r\natt randas när den ekonomiska krisen är\r\ngenomstånden. Lindbeckkommisionen har mycket\r\npå fötterna när den kritiserar det som tidigare varit.</pre><pre>Får jag belysa detta med en liten kort serie referat\r\nfrån skiftet mellan 80-tal och 90-tal vilka nästan\r\növertydligt illustrerar detta när det gäller den\r\nakademiska utbildningen. Vid den tiden hade\r\nkraven på utbyggnad av den akademiska\r\nutbildningen, inte minst som bas för forskningen,\r\nbörjat växa sig starka bland insiktsfulla bedömare.</pre><pre>I budgetpropositionen 1989 svarade den dåvarande\r\nregeringen på dessa propåer få följande sätt:\r\nTillgängliga bedömningar visar betydande\r\nrekryteringsbehov i en rad yrken medan antalet\r\nungdomar i högskoleålder minskar förhållandevis\r\nkraftigt. Jag -- dvs. dåvarande\r\nutbildningsministern -- drar av detta slutsatsen att\r\nnågra mer betydande förändringar av högskolans\r\ndimensionering på allmänna linjer inte bör göras\r\nnu.</pre><pre>Ett år senare var det dags igen.\r\nUtbildningsministern skrev då på följande sätt.\r\nRegeringen måste i detta sammanhang som i andra,\r\nväga högskoleutbildningens behov av resurser mot\r\nandra angelägna samhällsbehov. Det finns också\r\nför närvarande ett allmänt behov av återhållsamhet\r\nnär det gäller beslut som binder resurser för\r\nframtiden.</pre><pre>Några månader senare sade ledamoten av denna\r\nkammare Bengt Silfverstrand på följande sätt om\r\nbehoven: När och i vilken utsträckning en utökning\r\nkan få ske får emellertid bli föremål för en närmare\r\nprövning och vägas mot andra angelägna\r\nsamhällsbehov. Vi är överens om att\r\nställningstaganden till en ökad dimensionering\r\nmåste göras inom de närmaste åren.</pre><pre>Fru talman! Detta är saktfärdighetens politik. Det\r\när den saktfärdighetens politik som har gett upphov\r\ntill de flaskhalsar på kompetensområdet som det\r\nsvenska samhället lider av i dag. Det finns starka\r\nskäl att lägga om politiken bort från denna\r\nsaktfärdighet. Detta är regeringen just nu i färd\r\nmed att göra.</pre><pre>Fru talman! Detta var något om den\r\nbakomliggande utgångspunkten för en del av de\r\nförslag som riksdagen diskuterar i dag. Jag är den\r\nförsta att beklaga att Socialdemokraterna inte\r\nförefaller att orka med förändringen av hela det\r\nsvenska kompetenssystemet från skolan upp till\r\nforskningen.</pre><pre>Låt mig säga ett par ord om formen för förändring.\r\nDe reformer som nu genomförs på skolans, den\r\nhögre utbildningens och forskningens områden\r\nutförs, genomförs och planeras på ett sätt som är\r\novanligt. De genomförs nämligen så att de\r\nmänniskor som skall genomföra förändringarna i\r\nverkligheten, dvs. skolans lärare och universitetens\r\nforskare, är primärparterna i regeringens\r\nunderhandlingar och diskussioner.</pre><pre>De reformer vi har lagt fram förslag om under det\r\nsenaste året har samtliga preparerats i ett växelspel\r\nmellan regeringen och de som är närmast berörda. I\r\nförberedelserna till den forskningsproposition som\r\nriksdagen i dag diskuterar gick vi t.o.m. så långt att\r\nvi mitt under förberedelserna av propositionen\r\nskickade vissa grundläggande tankar på remiss till\r\ndem som berördes.</pre><pre>Det har varit en besvärlig process i den meningen\r\natt många inblandade naturligtvis levererar många\r\nsynpunkter. Men det har varit en oskattbar process\r\ni den meningen att vi vet att de som närmast berörs\r\nnu är beredda att genomföra den.</pre><pre>Det leder möjligen, Lena Hjelm-Wallén, till att en\r\noch annan traditionell kommittéform får vika för\r\nhänsynen till dem som är närmast inblandade. Jag\r\när för min del beredd att beklaga att en del av\r\nkommittéformen därmed får stryka på foten. Men\r\njag är beredd att bära priset för allt det som vanns\r\ngenom andras inblandning.</pre><pre>Herr talman! Det är dessutom så att förändringarna\r\ngenomförs fort. Jag har noterat att den\r\nsocialdemokratiska oppositionen är särskilt\r\nbekymrad över att det är hastighet i\r\nförändringsarbetet. Denna synpunkt förstår jag\r\nemellertid inte alls. Alla som någon gång har varit\r\ninblandade i en förändring av komplexa och stora\r\nsystem vet att det bara finns ett sätt att förändra,\r\nnämligen att göra det fort. Annars fastnar\r\nförändringarna i felaktiga och omotiverade\r\nkompromisser där kraften och målmedvetenheten i\r\nförändringen går om intet. Regeringen är inte\r\nberedd att riskera detta av det enkla skälet att\r\nförändringen är så betydelsefull i sak.</pre><pre>Herr talman! Därtill kan läggas att vi har bråttom\r\nav det skälet att världen runt omkring oss inte\r\nväntar på saktfärdighet.</pre><pre>Herr talman! Av alla de delar i det\r\nkompetenssystem som jag nu diskuterar som\r\nfungerar bäst, är forskningen lätt att utpeka.\r\nForskningen har av tradition liberala ådror som\r\nvarit resistenta mot förment rationalitet och\r\ncentralismens självbedrägliga doktriner.</pre><pre>Sammanlagt satsar regeringen nu på en större\r\nutbyggnad av forskningen än vad som har\r\ngenomförts vid något annat tillfälle sedan idéerna\r\noch konstruktionen med en sammanhållen\r\nforskningspolitik infördes. Vi gör det med stolthet\r\ndärför att vi tror att det är nödvändigt för det\r\nframtida kompentensbyggets skull. Det ger en\r\nviktig signal i ett läge där annat i vår ekonomi\r\ntenderar att vara mörkt och förblekna det\r\nperspektiv som ligger bortom den ekonomiska\r\nkrisen.</pre><pre>Herr talman! Dessutom gör vi det med alldeles\r\nriktiga pengar. Jag är stolt över att kunna säga det\r\nfrån denna talarstol. Lena Hjelm-Wallén försökte\r\ntidigare beskriva att Socialdemokraterna minsann\r\nsatsade vanliga budgetmedel på ett sätt som skulle\r\nvara bättre än de förslag regeringen har lagt fram. I\r\nmeningsutbytet med Rune Rydén framgick det väl\r\nmed all önskvärd tydlighet att dessa pengar\r\nemellertid inte var alldeles riktiga.</pre><pre>Fru Hjelm-Wallén sade att det minsann hade gjorts\r\nomprioriteringar i det socialdemokratiska\r\nbudgetförslaget som täckte detta. Får jag i all\r\nödmjukhet påpeka att den viktigaste\r\nomprioriteringen i det förslaget innebär en\r\nprioritering från denna generation till kommande.\r\nPrioriteringen är att någon annan skall betala\r\nnotan.</pre><pre>Finansutskottet har i sina bedömningar kommit\r\nfram till att Socialdemokraterna kommer att ligga\r\npå ett budgetunderskott som ligger 20--30 miljarder\r\nkronor över det redan rekordhöga\r\nbudgetunderskott som detta samhälle dras med.\r\nGenom att finansiera mera med ökade underskott\r\när det någon som kommer efter oss som skall bära\r\nnotan för detta snarare än den här generationen.\r\nDetta, herr talman, är inte regeringens politik.\r\nVarje generation betalar för sig.</pre><pre>Låt mig mot denna bakgrund till slut kommentera\r\ntre särskilda områden inom forskningspolitiken\r\nsom har varit föremål för speciell debatt.</pre><pre>Låt mig börja med ett par ord om investeringar. När\r\njag tillträdde som utbildningsminister var en av de\r\nsaker som förvånade mig allra mest hur staten\r\nunder den tidigare regeringen så sorgfälligt\r\nmisskött sina investeringar. Mest misskött av allt\r\nvar den högre utbildningens lokaler och utrustning.\r\nDet är för mig alldeles obegripligt, herr talman, hur\r\nen regering någonsin kan förvalta realkapital så\r\nuselt.</pre><pre>Under de år som den här regeringen har verkat har\r\nvi medvetet satsat på att bokstavligen reparera den\r\ntidigare regeringens förbrytelser. I den\r\nforskningsproposition som riksdagen i dag\r\ndiskuterar fortsätter vi att satsa på betydande\r\ninfrastrukturella insatser i nästan varje del av\r\nhögskolesystemet.</pre><pre>Herr talman! Det kommer att ta sin tid innan detta\r\nfår full effekt. Byggen tar tid, och att reparera\r\ntidigare försummelser i infrastruktur tar mycket\r\nlång tid. Men det kommer att ske. Det sker\r\nmålmedvetet på områden där Sverige har särskilda\r\nkonkurrensfördelar i vetenskapligt hänseende\r\ngentemot omvärlden.</pre><pre>Det andra området som jag skulle vilja säga ett par\r\nord om är doktorandutbildningen och de\r\nambitioner regeringen ger till känna på detta\r\nområde. Fru Hjelm-Wallén sade att redan den förra\r\nregeringen slog fast ambitionen att fördubbla\r\nantalet doktorsexamina i den förra\r\nforskningspropositionen. Det är korrekt. Det var\r\nbara det att man glömde att skriva dit årtalet när\r\ndetta skulle vara gjort. Att säga ''fördubbla'' kostar\r\ningenting. Det är den typ av politiska markeringar\r\nsom vi litet till mans gör för ofta och som är för litet\r\nförpliktande. Denna regeringen satte ett årtal.\r\nDärmed satte vi en kraft bakom ambitionerna som\r\nden förra regeringen saknade.</pre><pre>I enlighet med vad riksdagen tidigare fattat beslut\r\nom, föreslås i dag en omvandling av de resterande\r\nutbildningsbidragen till doktorandtjänster. Vi\r\nsatsar sammanlagt 163 miljoner kronor dels på\r\nomvandling, dels på utbyggnad. Låt mig\r\nunderstryka att det sker inom ramen för ett helt\r\nprogram för att rekrytera flera forskare. Det\r\ninnehåller dessutom flera doktorander vid\r\nindustriforskningsinstituten. Det innehåller förslag\r\nom särskilda forskarskolor. Inte minst innehåller\r\ndet förslag om forskarutbildning som en del av de\r\nlöntagarfondsinsatser som jag om ett ögonblick\r\nskall återkomma till. Det innehåller också förslag\r\nom bättre karriärmöjligheter efter examen.</pre><pre>Det är min förhoppning att riksdagen i sin tidigare\r\nbeställning till regeringen har gjort en korrekt\r\nbedömning om att den här politiken är förenlig med\r\nde höga ambitioner som vi har om antalet\r\ndoktorsexamina.</pre><pre>Jag avser att efter riksdagens beslut noga följa vad\r\nsom kommer att inträffa. Jag kommer inte att vika\r\nfrån målet att fördubbla antalet doktorsexamina till\r\når 2000.</pre><pre>Herr talman! Jag vill slutligen ta upp de kommande\r\nforskningsinsatserna i den del de finansieras med\r\nlöntagarfondsmedel. Min bedömning är att det\r\nnuvarande svenska\r\nforskningsfinansieringssystemet i betydande delar\r\nfungerar väl. I förhållandet mellan fakultetsanslag,\r\nsom universitet och högskolor bestämmer över\r\nsjälva, och projektanslag till forskningsråd, som\r\nforskarna får konkurrera om, ligger en konstruktiv,\r\nmeningsfull och positiv konflikt. Kombinationen av\r\ndessa båda resursslag har visat sig vara gagnelig.</pre><pre>Regeringens bedömning är att det vi saknar i\r\nsystemet i dag är möjligheter att målmedvetet och\r\nkoncentrerat komplettera denna resursstruktur,\r\nmed möjlighet att lyfta det allra bästa som Sverige\r\nhar eller skulle kunna få till internationellt\r\ngenombrott på bred front. Det är viktigt för Sverige\r\nsom sådant, men också för Sveriges position som en\r\nintressant partner i det internationella\r\nforskningssamarbetet.</pre><pre>När regeringen nu har bestämt sig för att utnyttja\r\nlöntagarfonderna för detta ändamål, verkar\r\nSocialdemokraterna ha sagt sig att nu skall den sista\r\nstriden om fondsocialismen stå. Låt mig ta upp\r\ndenna kastade handske. Jag vill börja med att till\r\nfru Hjelm-Wallén för säkerhets skull säga några ord\r\nom hur ATP-systemet faktiskt är uppbyggt. Då och\r\ndå får jag nämligen ett intryck av att inte ens\r\nSocialdemokraterna vet hur ATP-systemet\r\nfungerar. Det bekymrar mig.</pre><pre>I en broschyr som kom ut för några år sedan\r\nbeskrevs detta mycket enkelt. På en sida stod det:\r\nSå här tror de flesta att ATP-systemet fungerar. De\r\nsom jobbar betalar in pengar till en fond som växer\r\noch växer. Sedan, när du blir pensionär, får du\r\ntillbaka dina pengar med ränta. Det låter som att\r\nSocialdemokraterna tror att ATP-systemet\r\nfungerar så.</pre><pre>På motsatt sida i broschyren stod det: Men så här är\r\ndet i verkligheten. Du som jobbar betalar in pengar\r\ntill dem som är pensionärer nu. Sedan, när du blir\r\npensionär, skall din pension betalas av dem som\r\njobbar då. AP-fonderna är bara en buffert, för att\r\njämna ut tillfälliga över- eller underskott mellan\r\nolika år. AP-fonderna tryggar således inga\r\npensioner på sikt.</pre><pre>Så här är det. Ty följande, inga löntagarfonder i\r\nvärlden tryggar några pensioner för framtiden.\r\nEndast ekonomisk tillväxt tryggar pensioner.</pre><pre>Socialdemokraterna vill bibehålla\r\nlöntagarfonderna och öka budgetunderskottet för\r\natt satsa på forskning och gör därmed ett\r\nfenomenalt dubbelfel i den ekonomiska politiken.\r\nGenom dessa båda ting knäcker man\r\ntillväxtförmågan. Eller har Lena Hjelm-Wallén\r\nträffat en enda företagare som tror att ekonomisk\r\ntillväxt främjas genom ökat budgetunderskott och\r\nett bibehållande av löntagarfonderna?</pre><pre>Denna debatt har alltså inget med pensionerna att\r\ngöra. I stället har den med de gamla\r\nlöntagarfonderna att göra. För Lena Hjelm-Walléns\r\nuppbyggelse vore säkert en återgång till Rudolf\r\nMeidners ursprungliga idéer värdefull, för kunskaps\r\nvinnande och historiskt perspektiv. För Rudolf\r\nMeidner fanns inga pensioner. För Rudolf Meidner\r\nfanns fackets makt över företagen. Det var detta\r\n100 000 människor demonstrerade mot för litet\r\ndrygt tio år sedan utanför denna kammare. Det var,\r\nför att använda Lena Hjelm-Walléns eget uttryck\r\nom regeringens forskningsförslag i dag, en\r\nprovokation och en medvetet sökt konfrontation\r\nmed en betydande del av svenska folket.</pre><pre>Det är alltså sista striden om fonderna vi nu\r\nutkämpar. Regeringen har valt att använda\r\nfonderna till någonting som kan ge bestående\r\nväxtkraft i det svenska samhället. Kunde vi inte\r\nlämna tillbaka pengarna till dem som orättmätigt\r\nbestals på dem vid 1980-talets början, är det näst\r\nbästa att satsa dem på hela vårt lands framtid. Med\r\ndagens pengar betalar vi morgondagens välfärd.\r\nDet är ungefär så mycket tvärtemot den\r\nsocialdemokratiska budgetpolitiken man kan\r\nkomma.</pre><pre>Herr talman! Det är viktigt att konstatera att\r\nSocialdemokraterna säger sig inte vilja fullföja en\r\npolitik av detta slag. Det är en signal om framtiden.\r\nVisserligen är det ett tomt hot -- det tar nog sin tid\r\ninnan regeringen kommer att ge en möjlighet för\r\nSocialdemokraterna att ens försöka förverkliga det.\r\nInte ens om man skulle få chansen att sitta vid\r\nköttgrytorna kommer möjligheten att finnas. Men\r\nsom signal är det viktigt nog.</pre><pre>Herr talman! Jag kan inte komma ifrån intrycket av\r\natt den socialdemokratiska oppositionen i dagens\r\nforskningsdebatt förefaller vara ett slags grånad\r\nsocialistisk jultomte. Jultomten har ju det\r\nbekymret att han inte finns i verkligheten.\r\nSocialismen har, för dem som tror på den, det\r\nbekymret att den tillhör en svunnen tid.</pre><pre>(Applåder)</pre><pre>Anf. 14  LENA HJELM-WALLÉN (s)\r\nreplik:</pre><pre>Herr talman! När man nu kanske inte är så stolt\r\növer det sätt man finansierar forskningen på, gäller\r\ndet att gå till attack. Där är Per Unckel väldigt\r\neffektiv. Han försöker nu skapa en fondsocialistisk\r\ndebatt, när det handlar om hur vi skall finansiera\r\nforskningen.</pre><pre>Vi tycker att det är väsentligt med forskning och en\r\nlångsiktigt god finansiering av den. Vi menar att det\r\när en otjänst för hela forskarsamhället om man inte\r\nprioriterar forskningen över den statliga budgeten.\r\nDet har inte regeringen gjort. I stället tar\r\nregeringen av pensionärernas pengar för att skyla\r\nsitt eget budgetmisslyckande.</pre><pre>Per Unckel hävdar att vi på något sätt skulle låna av\r\nframtiden. Men vad Per Unckel gör är att direkt ta,\r\nförskingra pensionärernas pengar -- de pengar som\r\nfaktiskt skall användas för att garantera\r\npensionerna. Löntagarfonderna är en del i AP-\r\nfonderna, Per Unckel. Det går inte att komma\r\nifrån.</pre><pre>Jag tycker att Per Unckel borde tala med mycket\r\nmindre bokstäver när det gäller budgetunderskott.\r\nHan tillhör en regering som har rekord i det. Vi tar\r\nmycket större ansvar i vår skuggbudget än den\r\nregering Per Unckel sitter i.</pre><pre>Vi följer inte med i dessa turer, där kodorden tycks\r\nvara investering i humankapital, börsberoende\r\nforskning, bolagsbildning osv. Vi har faktiskt egna\r\nåsikter om vilka åtgärder som bäst gynnar\r\nutbildning och forskning. När Per Unckel inte kan\r\nförklara hur finansieringen av forskarstudierna\r\nskall klaras, attackerar han i stället. Vi vill, liksom\r\nni, fördubbla antalet examinerade doktorer. Vi är\r\növerens om det. Men det behövs mera pengar. Ni\r\nhar lagt till 163 miljonr. Det räcker inte. Denna\r\nsiffra bör minst dubblas för att man skall uppnå det\r\nmål som vi är överens om.</pre><pre>Jag är mycket ledsen över att vi har en\r\nutbildningsminister som inte förstår skillnaden\r\nmellan hafsverk och snabbt genomförda men\r\nordentligt analyserade förändringar.</pre><pre>Anf. 15  Utbildningsminister PER UNCKEL\r\n(m):</pre><pre>Herr talman! Lena Hjelm-Wallén antyder att jag\r\ninte var stolt över förslaget att använda\r\nlöntagarfonderna till forskning. Om jag får tala om\r\nen hemlighet för Lena Hjelm-Wallén: Detta är den\r\nlyckligaste dagen i mitt politiska liv. Jag får använda\r\nlöntagarfondernas avveckling till det som jag anser\r\nvara viktigast av allt. Jag är så stolt att jag inte kan\r\nvara stoltare över ett användningsområde för\r\nnågonting som var så skändligen illa genomtänkt\r\noch så skadligt för det svenska samhället som\r\nlöntagarfonderna. Stolthet finns det just nu ingen\r\nbrist på i denna debatt för min del, Lena Hjelm-\r\nWallén.</pre><pre></pre><pre>Lena Hjelm-Wallén säger att vi inte har prioriterat\r\nforskningen över budgeten. Då måste vi klarlägga\r\nvilken budget vi talar om. I den riktiga budgeten,\r\nsom den här generationen betalar, har vi lagt på ett\r\nantal miljoner -- 600 miljoner för att vara alldeles\r\nexakt -- utöver det vi satsar med\r\nlöntagarfondsmedel. Socialdemokraterna lägger\r\ndäremot på 3 miljarder -- som det så vackert brukar\r\nheta i propagandan -- av kommande generationers\r\nbudget i förhoppningen om att de skall tycka att det\r\när en bra idé att betala detta. Det är en dålig politik,\r\nLena Hjelm-Wallén. Denna generation skall betala\r\nför de insatser som den får.</pre><pre>Lena Hjelm-Wallén säger också att jag borde vara\r\nförsiktig, eftersom budgetunderskottet har ökat\r\nunder den här regeringen. Det är just det jag är.\r\nDet är därför jag är så bekymrad över att\r\nSocialdemokraterna i dag och under den\r\nkommande veckans alla ekonomisk-politisk\r\nrelaterade beslut kommer att välja att lasta\r\nbördorna på någon som kanske inte ens lever i dag.\r\nDet är dålig politik. Det undergräver\r\ntillväxtförmågan, och det är i grund och botten helt\r\nomoraliskt. Det finns ingen i den generationen som\r\ni dag kan räcka upp handen och säga att de inte\r\ntycker att detta är rättfärdigt.</pre><pre>Vidare säger Lena Hjelm-Wallén att regeringen gör\r\nforskningen beroende av utveckling på börsen. Det\r\nkan man naturligtvis säga i någon mening i och med\r\natt de tillgångar som fonderna disponerar\r\nnaturligtvis bör placeras på ett sådant sätt att de ger\r\nbästa möjliga avkastning.</pre><pre>Problemet för Lena Hjelm-Wallén är att hon gör\r\nforskningsfinansieringen beroende av att en\r\nkommande generation är beredd att betala notan,\r\nvarom vi inte vet någonting. Genom sin\r\nekonomiska politik vill hon medvetet sänka\r\ntillväxtförmågan och därmed betalningsförmågan i\r\nhela det svenska samhället. I valet mellan dessa\r\nbåda inriktningar litar jag till konstruktiv\r\nekonomisk politik och börsnoterade aktier.</pre><pre>När det gäller doktorandtjänsterna vill jag bara för\r\nLena Hjelm-Walléns upplysning upprepa vad jag\r\nsade i mitt huvudanförande. Jag sade nämligen att\r\nfru Hjelm-Wallén i sin kalkyl glömmer de\r\nlöntagarfonder som hon själv vill avveckla. I\r\nregeringens politik för att främja doktorander ingår\r\nett huvudansvar för löntagarfonderna. Jag förstår\r\natt Lena Hjelm-Wallén -- och i det här avseendet har\r\njag respekt för henne -- måste anslå mera pengar\r\nför doktorandtjänster den vanliga vägen, eftersom\r\nhon samtidigt kräver att doktorandtjänster inte\r\nskall finansieras via löntagarfonderna. Om man\r\nräknar på det här tror jag att det ånyo kommer att\r\nvisa sig att regeringens linje kommer att ge flera\r\ndoktorandtjänster, som dessutom betalas av denna\r\ngeneration.</pre><pre>Anf. 16  LENA HJELM-WALLÉN (s)\r\nreplik:</pre><pre>Herr talman! Jaha, nu är Per Unckel så stolt, så\r\nstolt. Men han uppträder då verkligen som en stolt\r\ntupp i lånta fjädrar. Löntagarfondspengarna\r\ntillhör -- enligt en lag som är stiftad av riksdagen --\r\nAP-fondsystemet och garanterar därmed\r\npensionerna. Det är pensionspengar han tar för sin\r\nfinansiering. Det är detta som han är så stolt över.</pre><pre>Så vill inte vi göra. Forskningen är för viktig för det.\r\nJag tror att det är ett mycket tvivelaktigt nöje för\r\nforskarvärlden att få den här kontroversiella\r\nfinansieringen och dessutom det börsberoende som\r\nden innebär.</pre><pre>Några ord om doktorandtjänsterna. Under det\r\nbudgetår som börjar redan om en månad har vi\r\nbara de pengar som faktiskt kommer att anslås av\r\nriksdagen i dag över budgeten. Det är bara de\r\npengarna som finns att tillgå, bl.a. för\r\ndoktorandtjänster. Löntagarfondsmedlen skall in i\r\nstiftelser, och det här kommer det att ta lång tid att\r\nbygga upp. Per Unckel kanske vill tala om för mig\r\noch omvärlden -- framför allt de nya intresserade\r\nforskarstuderandena -- hur många ytterligare\r\ndoktorandtjänster som kommer att inrättas med\r\nlöntagarfondsmedel under 1993/94.</pre><pre>Anf. 17  Utbildningsminister PER UNCKEL\r\n(m):</pre><pre>Herr talman! Lena Hjelm-Wallén har faktiskt rätt i\r\natt jag är stolt över lånta fjädrar. Men jag har lånat\r\nfjädrarna av landets företagare och löntagare som\r\nunder tio år betalade löntagarfonderna. Jag är\r\nmedveten om att det är med dessa lånta fjädrar jag\r\ni dag kan vara stolt.</pre><pre>Det här har, fru Hjelm-Wallén, ingenting med\r\npensioner att göra. Jag skall inte trötta kammaren\r\nmed att läsa upp den här broschyrtexten en gång\r\ntill. Jag tror att fru Hjelm-Wallén innerst inne vet,\r\nlikaväl som Rudolf Meidner och alla\r\nsocialdemokrater som slogs för det här på 80-talet,\r\natt det inte är pensionerna som socialdemokraterna\r\nvill skydda genom löntagarfonderna. Det är i stället\r\nen gammal kvarleva av gammalt socialistiskt\r\ntänkande.</pre><pre>Herr talman! Det är ändå ett tidens tecken att de\r\nsom en gång stod på barrikaderna och frimodigt\r\nslogs för socialismen nu är så till den milda grad\r\nskamsna över arvet att de måste gömma sig bakom\r\npensionärerna. Rudolf Meidner var i den meningen\r\nmodigare än Lena Hjelm-Wallén. Rudolf Meidner\r\nsade som det var, och det tycker jag att man skall\r\nhålla honom räkning för. Jag tycker att ni\r\nsocialdemokrater som nu får se löntagarfonderna\r\nskingras för goda syften -- det är vad en\r\nriksdagsmajoritet i dag kommer att rösta för --\r\nåtminstone bör säga att det är socialismen som vi nu\r\nröstar ner.</pre><pre>Jag kan faktiskt inte säga hur många\r\ndoktorandtjänster det kommer att bli från\r\nfakulteterna eller från löntagarfonderna.\r\nLöntagarfonderna skall utredas av en\r\norganisationskommitté, som jag avser att tillsätta\r\ninom några dagar efter det att riksdagen väl har\r\nfattat sitt beslut. Fakulteterna fattar själva beslut\r\nom hur många tjänster de vill tillsätta. Det är\r\ningenting som regeringen bestämmer. Regeringen\r\nanger ett minimital eller en minimiandel av\r\nfakultetsanslagen som avgör hur mycket man under\r\nalla omständigheter måste ställa upp med. Ytterst\r\när det emellertid varje universitets eget ansvar att\r\nbestämma sig för hur stor andel av forskarpengarna\r\nman vill använda för att anställa denna mycket\r\nspeciella typ av forskare.</pre><pre>Herr talman! Som jag sade i mitt anförande avser\r\njag när beslutet väl är fattat att noga studera\r\nhuruvida den riksdagsbeställning som regeringen\r\nnu effektuerar står i överensstämmelse eller inte\r\nmed det samtidiga och såvitt jag förstår nu också av\r\nsocialdemokraterna instämda kravet att en\r\nfördubbling av antalet doktorsexamina skall ske till\r\når 2000. Skulle det visa sig att målen inte är\r\nförenliga med varandra kommer jag inte att avstå\r\nfrån att återkomma till riksdagen med förslag i en\r\nriktning som gör att målet kan fullföljas.</pre><pre>Anf. 18  BJÖRN SAMUELSON (v) replik:</pre><pre>Herr talman! Det är ganska roande att få sitta på\r\nparkett och höra grälet om fondsocialismen. Per\r\nUnckel skäller på Lena Hjelm-Wallén och säger att\r\ndet här är dagen då man skall sätta punkt för\r\nfondsocialismens era. Samtidigt för han själv över\r\ndessa pengar till gamla typer av organisationer och\r\ntill nya fonder med snävare styrning och slutnare\r\nrum. Vem som står för fondsocialismen, vem som\r\nstår för särintressen och vem som gynnar vem är\r\negentligen delikatessfrågor.</pre><pre>Vad som däremot oroade mig var vad Per Unckel\r\nsade när han attackerade de fackliga\r\norganisationerna. Jag tror, Per Unckel, att det är\r\nmycket farligt att attackera dem i det här läget,\r\nsärskilt när det gäller forskningspolitik. Jag tror att\r\nvi måste ha med oss de fackliga organisationerna\r\nom vi skall kunna utveckla näringslivet, om vi skall\r\nkunna ha en produktutveckling osv. Det är precis\r\ndetta man pratar om när man använder begrepp\r\nsom humankapital, även om jag inte gillar det\r\nbegreppet. Det handlar om att skapa en\r\ndelaktighet.</pre><pre>I sitt anförande sade Per Unckel att\r\nkompetenskraven ökar såväl i arbetet som i\r\nprivatlivet. Per Unckel sade vidare att\r\nförändringstakten är hög, att komplexiteten ökar\r\noch att internationaliseringen också brer ut sig. Då\r\när det viktigt att även diskutera i termer av\r\nåterföring i samband med de beslut som vi nu\r\nkommer att fatta. Det handlar om återföringen ut i\r\nsamhället. Det finns i dag organisationer och\r\nföretag som av tradition kanske inte har så stort\r\ninslag av akademisk kompetens inom sig, men de\r\nmåste på något sätt skaffa detta framöver.</pre><pre>Det handlar också om ansvarighetsfrågan, som jag\r\ntycker att ststrådet går förbi. Det handlar om\r\nansvaret ekonomiskt, kvalitativt och rent\r\nsociologiskt. Om vi skall kunna skapa det goda\r\nlivet, goda livsbetingelser, -- som Per Unckel också\r\nvar inne på -- förutsätter det en ökad omslutning av\r\nekonomi. Det förutsätter också att vi ger\r\nmänniskor möjligheten att kunna utveckla nya\r\nlivskvaliteter. Jag tror att det är viktigt att diskutera\r\ndetta i en situation där vi vet att det kommer att bli\r\nen bestående arbetslöshet även om konjunkturen\r\nsvänger.</pre><pre>Jag tror det är viktigt att diskutera i termer om\r\nåterföring, ökad delaktighet, det delade goda i tider\r\nnär vi ser att fattigdomen ökar, konflikter står oss\r\nnära inpå dörren och vi ser att vi inte kommer att\r\nkunna smita undan de stora miljöproblem som vi\r\nmåste lösa framöver, t.ex. att vatten kommer att bli\r\nen hårdvaluta.</pre><pre>Det är viktigt, herr talman, att kunna lyfta in dessa\r\naspekter också i den forskningspolitiska debatten.\r\nMan kan inte gå förbi dem, och man kan inte\r\nförhåna människor som sluter sig samman i\r\norganisationer för att ta till vara sina intressen. Gör\r\nman det kan man heller inte fatta ett\r\nforskningspolitiskt beslut eller bygga en enda\r\norganisationsstruktur, ens inom forskningsvärlden.\r\nDet går inte.</pre><pre>Anf. 19  Utbildningsminister PER UNCKEL\r\n(m):</pre><pre>Herr talman! Jag beklagar om jag -- vilket jag\r\nfaktiskt inte tror att jag gjorde -- diskuterade de\r\nfackliga organisationerna i någon annan mening än\r\nderas delaktighet i uppbyggnaden av\r\nlöntagarfondstrukturen. Det var ju -- i ärlighetens\r\nnamn och för historieskrivningens skull -- den\r\nkonstruktion den dåvarande regeringen valde, att\r\nge de fackliga organisationerna centralt ett\r\navgörande inflytande över den\r\nsocialiseringsprocess som fonderna var tänkta att\r\nfrämja.</pre><pre>Jag är, som jag sade tidigare, glad och stolt att\r\nkunna medverka till att den processen nu slutgiltigt\r\nbryts.</pre><pre>Däremot är jag övertygad om att de fackliga\r\norganisationerna, liksom många andra, har\r\nmöjlighet att bidra till det Björn Samuelson är ute\r\nefter, nämligen det goda livet och den goda\r\nkompetensspridningen i en vidare bemärkelse. Där\r\ntror jag att många måste mobiliseras. Jag tror att vi\r\ni Sverige -- om vi sträcker perspektiven bortom\r\ndagens riksdagsdebatt -- har många stora\r\nutmaningar framför oss i det som brukar kallas för\r\nden kontinuerliga kompetensutvecklingen. Där\r\ntror jag att många måste bidra. Där är i dag bara\r\nfrågorna ställda, men svaren är alldeles för\r\nrudimentärt utredda.</pre><pre>Skall jag ange för min egen del vad min nästa punkt\r\ni agendan avser är det att gå in i just denna debatt.</pre><pre>Men får jag också, herr talman, understryka vad\r\nsom för min del är av avgörande betydelse i allt\r\nkompetensutvecklingsarbete, nämligen att se till\r\nden enskilda individens egna, personliga\r\nutvecklingsmöjligheter. Det personliga i\r\nkompetensutvecklingen är både det som lyfter hela\r\nvårt samhälle och det som för den enskilde skapar\r\ndet goda livet.</pre><pre>Får jag hänvisa till ett par rader som författaren\r\nLars Gustafsson skrev för rätt många år sedan om\r\nsin syn på enskilda människors förmåga. Har skrev\r\nså här: Det finns ingen människa så avig, så\r\nträaktig, så misslyckad, så skev att inte världen\r\nskulle kunna frambringa det ögonblick, den enda\r\nsekund, som den människan ensam behärskar.</pre><pre>Jag gör gärna detta till ett slags credo för min syn\r\npå kompetenspolitik. Det gäller att avstå från att se\r\nmänniskor som problematiska, människor med\r\nsvårigheter, som vi så ofta gör i\r\nkompetensdebatten. Jag vill i stället se till varje\r\nmänniska som en människa med unika möjligheter.</pre><pre>Anf. 20  BJÖRN SAMUELSON (v) replik:</pre><pre>Herr talman! I sitt senaste inlägg tycker jag att Per\r\nUnckel delvis vänder på klacken, men låt oss sluta\r\natt diskutera det. Han säger att det är viktigt med\r\nde fackliga organisationerna. Men varför i hela\r\nfridens namn kunde då Per Unckel inte gå dem till\r\nmötes genom att låta dem ingå i styrelserna för t.ex.\r\ndessa forskningsstiftelser? Då kunde man ha tagit\r\ndem till vara och fått en återkoppling.</pre><pre>Det var stopp när vi föreslog detta från\r\nVänsterpartiets sida. Det fanns inte utrymme för\r\ndiskussion.</pre><pre>Jag tycker debatten mellan Lena Hjelm-Wallén och\r\nPer Unckel visar att det hade varit möjligt att nå en\r\nuppgörelse i utskottet med en bredare politisk bas\r\nän den som nu blir med borgarna och Ny\r\ndemokrati.</pre><pre>Vi är inte betjänta av konfrontationspolitik inom\r\ndessa områden.</pre><pre>Beträffande löntagarfonderna var det meningen att\r\nde skulle återinvesteras i företagen. Ursprungsidéen\r\nvar att de skulle ha regionalpolitisk betydelse,\r\ndärför att företagen inte själva förmådde att göra\r\ndetta. Man kan ju säga att Per Unckel går Meidner\r\ntill mötes fast han gör en kringelikroksväng.</pre><pre>Jag vill vidhålla, herr talman, att vi står inför stora\r\nförändringar, socialt, ekonomiskt och miljömässigt\r\ni det svenska samhället. Det innebär uppoffringar\r\nför en del framöver. Skall vi kunna gå i land med\r\ndetta och lösa de stora problem som vi står inför,\r\nbehövs en bred uppslutning. Man måste i så fall se\r\ntill att man får största och bredaste majoritet inom\r\npolitikens alla delområden och största och\r\ntydligaste ansvarsutpekande, när vi kommer att\r\ntvingas att fatta ganska jobbiga beslut framöver.</pre><pre>Anf. 21  Utbildningsminister PER UNCKEL\r\n(m):</pre><pre>Herr talman! Kort bara: Jag tror inte Rudolf\r\nMeidner skulle bli glad och stolt över att bli ställd\r\njämte mig, såsom arvtagare till hans fondidéer. Jag\r\när inte alldeles säker på att jag i detta hänseende\r\nkänner mig glad att bli ställd jämte Rudolf\r\nMeidner.</pre><pre>Det kanske är bäst att erkänna att det inte är en\r\ntillfällighet att han är socialdemokrat och jag\r\nmoderat.</pre><pre>En kort kommentar till Björn Samuelsons undran\r\nom de fackliga organisationerna och\r\nstiftelsestyrelserna.</pre><pre>Jag skall gärna säga varför jag känner tvekan inför\r\nBjörn Samuelsons tanke. Jag tror att all erfarenhet\r\nrunt om i världen från forskningsstödjande\r\norganisationer pekar entydigt i en riktning,\r\nnämligen att i sådana organisationer skall det inte\r\nsitta representanter för någon.</pre><pre>Jag ser framför mig fondstiftelser där kloka män\r\noch kvinnor, som inte representerar någonting\r\nannat än sin egen kunskap och sin egen erfarenhet,\r\ntar på sig den grannlaga uppgiften.</pre><pre>Jag har ingenting emot att i den prövning som ligger\r\nframför oss väga alla typer av människor mot det\r\nuppdrag som fondstiftelserna skall utföra, men\r\nutan att säga mig att de representerar någonting\r\növer huvud taget, bortsett från det de själva står för\r\ni form av kunskap och erfarenhet.</pre><pre>Det är bakgrunden till mitt ställningstagande.</pre><pre>Anf. 22  BENGT SILFVERSTRAND (s):</pre><pre>Herr talman! Rune Rydén sade att\r\nforskningssatsningarna hade sjunkit under 1980-\r\ntalet och så frågade han vad den dåvarande\r\nregeringen gjorde.</pre><pre>Låt mig citera från s. 16 i propositionen:</pre><pre>''Från mitten av 1980-talet fram till 1989 sjönk det\r\nsvenska näringslivets forskningsinsatser. Trots att\r\nde statliga insatserna ökade under samma period\r\nsjönk därmed den samlade forskningsandelen av\r\nBNP från ca 3 till ca 2,7 procent.</pre><pre>Antingen har Rune Rydén inte läst propositionen,\r\neller också har han glömt vilka som regerade under\r\nandra hälften av 1980-talet. Skulle det sistnämnda\r\nvara fallet, rekommenderar jag att han tittar efter i\r\nstatskalendern eller något annat lämpligt\r\ndokument.</pre><pre>Låt mig sedan med anledning av Per Unckels något\r\nhalsbrytande resonemang om budgetunderskottet\r\nstillsamt påminna om att den borgerliga\r\nriksdagsmajoriteten i fredags drev igenom ett\r\nbeslut som innebär att detta budgetunderskott ökar\r\nmed ytterligare 8--10 miljarder kronor med\r\nförslaget om s.k. individuellt pensionssparande.</pre><pre>Beträffande de lånta fjädrarna så innehåller också\r\nPer Unckels fjäderskrud en och annan norpad\r\nfjäder, nämligen från de fem pensionsfonder som\r\nnu upplöses. De fem pensionsfonderna är i rättslig\r\nmening inte något annat än pensionsfonder. De har\r\nprecis samma status och omfattas i stort sett av\r\nsamma placeringsregler som fjärde och femte AP-\r\nfonderna.</pre><pre>Något mindre demagogiskt kan man kanske kosta\r\npå sig att vara i den här frågan när man har sakligt\r\nså dåligt på fötterna.</pre><pre>Mångfald för kvalitet, forskning i frontlinjen, frihet\r\nför kvalitet, decentralisering, avreglering och\r\navveckling är några av de retoriska bländverk som\r\nomgärdar regeringens propositioner inom\r\nutbildning och forskning. Att innehållet inte alltid\r\nmotsvarar omslagsbilder och försättsblad finns det\r\nnumera åtskilliga belägg för.</pre><pre>Regeringen inledde sina decentraliserings- och\r\navvecklingssträvanden genom att avveckla två\r\nmyndigheter, nämligen Universitets- och\r\nhögskoleämbetet, UHÄ, och Utrustningsnämnden\r\nför universitet och högskolor, UUH. Samtidigt\r\ntillskapades två nya, nämligen ett sekretariat för\r\nutvärdering samt en servicemyndighet. Den\r\nnuvarande besvärsnämndens uppgifter utvidgades\r\nsamtidigt.</pre><pre>Regeringens nollsummespel på\r\nmyndighetsområdet kan sammanfattas så här: Två\r\ngick och två kom, och en fick mer att göra. Än\r\nallvarligare är kanske ändå att de s.k.\r\nmyndighetsreformerna inneburit en centralisering\r\nav viktiga uppgifter till Utbildningsdepartementet.</pre><pre>I sin iver att göra rent hus med allt som kunde\r\nförknippas med den tidigare utbildnings- och\r\nforskningspolitiken försökte regeringen också\r\navveckla Forskningsrådsnämnden, FRN. Efter\r\nmassiv kritik såväl från forskarvärlden som miljö-\r\nungdoms- och kvinnoorganisationer m.fl.\r\nsamhällsintressen avvisades förslaget av\r\nutbildningsutskottet.</pre><pre>Nu gör regeringen ett nytt försök. Den här gången\r\nskall FRN vingklippas och nu har man hela den\r\nborgerliga utskottsmajoriteten inkl. Ny demokrati\r\nmed på noterna.</pre><pre>Beslutet att beskära FRN:s resurser visar hur\r\nmotsägelsefull och illa underbyggd\r\nforskningspolitiken är. I ena stunden talar\r\nregeringen om mångfald för kvalitet. I\r\npropositionen skriver man bl.a.: ''För att kunna\r\nvara konkurrenskraftig på 2000-talet krävs inom\r\nsamtliga grenar av forskningen alltmer\r\nspecialistkompetens, kontinuitet, resurssamling\r\noch ett gränsöverskridande tänkande.'' Mångfald\r\noch gränsöverskridande var orden. Vad är det som\r\npräglar Forskningsrådsnämndens uppskattade\r\nverksamhet? Det är just mångfald och forskning i\r\ngränslandet.</pre><pre>Låt mig ta några exempel. Dagens svenskar lever\r\nlängre än tidigare generation, men de är oftare\r\nsjuka. Varför söker så många vård för diffusa\r\npsykosomatiska besvär? Med utgångspunkt från\r\ndenna ''hälsans gråzon'' har FRN initierat en serie\r\nminikonferenser kring temat Existentiella frågor\r\noch hälsa.</pre><pre>Den största globala miljöbelastningen kommer från\r\ndet fåtal människor som lever i de rika länderna.\r\nVår livsstil, och hur den förhåller sig till en\r\nlångsiktigt bärkraftig utveckling, blir därför en\r\ncentral fråga. Forskningen om livsstilar och miljö\r\ntrevar sig fram på obanad mark. Det krävs\r\ntvärvetenskapliga synsätt för att hantera\r\nproblemen. FRN stöder denna forskning inom\r\nprogramområdena Naturresurser och\r\nmiljöforskning samt Individ, samhälle och hälsa.</pre><pre>Den 24--25 april arrangerade FRN en\r\nkvinnohistorisk konferens i Stockholm tillsammans\r\nmed Historiska Museet och Nordiska Museet.\r\nKonferensen anknöt till utställningen Den svenska\r\nhistorien.</pre><pre>Hur väcker man barns och ungdomars nyfikenhet\r\ninför naturvetenskap och teknik? Frågan är\r\nhögaktuell i dag, eftersom intresset för NT-linjerna\r\npå gymnasiet minskar. Kan man låta eleverna själva\r\nsyssla med verklighetsnära forskning, för att på så\r\nsätt stimulera nyfikenheten? Det är\r\nutgångspunkten i några skolprojekt initierade av\r\nFRN, med just forskande arbetssätt som bakgrund.</pre><pre>En annan märklig motsägelse är att regeringen\r\nanser att FRN i fortsättningen skall koncentrera sitt\r\nforskningsstöd till områden som bestäms av\r\nregering och riksdag genom politiska beslut i\r\nriksdagen. Det går ju helt på tvärs med regeringens\r\ni andra sammanhang ofta redovisade ambition att\r\nöka forskningsorganens frihet och ansvar.</pre><pre>Vi socialdemokrater anser att FRN har den bästa\r\nkompetensen när det gäller att sprida\r\nforskningsinformation utanför den vetenskapliga\r\nvärlden, och vi motsätter oss regeringens förslag att\r\nminska anslaget till FRN med 10 milj.kr. Vi anser i\r\nstället att detta anslag bör utökas med 7 milj.kr. för\r\nspridning av forskningsinformation, så att\r\nforskningsresultaten skall kunna utnyttjas också\r\ninom arbetslivet.</pre><pre>Vi vill vidare satsa ytterligare 7,5 milj.kr. på\r\nungdomsforskning. Vi vill också särskilt markera\r\nbehovet av ökade resurser från samhället för\r\ngrundforskning om kooperativa mål och metoder.</pre><pre>Medel för vetenskaplig utrustning för detta\r\nändamål anser vi även i fortsättningen bör fördelas\r\nav FRN. Regeringens förslag att avskaffa\r\nnuvarande system och fördela ungefär hälften av\r\nmedlen på en del av de samverkande organen är en\r\nklar försämring. Nuvarande system har bevisligen\r\nklara fördelar när det gäller såväl överblick som\r\nsamordningsmöjligheter och flexibilitet.</pre><pre>Herr talman! Jag kan nog inte tolka regeringens och\r\nriksdagsmajoritetens hantering av frågan om FRN\r\nnär det gäller minskningen av anslaget annat än\r\nsom en, åtminstone befarad, risk för ett första steg\r\nmot en avveckling. Det som sades i fjol är\r\nuppenbarligen inte glömt, vilket är oerhört\r\nbeklagligt.</pre><pre>Vi delar regeringens uppfattning att ökade\r\nforskningsinsatser kring Central- och Östeuropa är\r\nväl motiverade, inte minst av utrikes- och\r\nsäkerhetspolitiska skäl. Däremot finner vi det, i\r\nlikhet med många inom forskarsamhället,\r\nutomordentligt anmärkningsvärt att regeringen valt\r\natt ensidigt gynna ett enda universitet med medel\r\nför sådan öststatsforskning. Ensidigheten rimmar\r\nilla med talet om mångfald för kvalitet och\r\nbetydelsen av likvärdig konkurrens.</pre><pre>Vårt förslag är att medel för öststatsforskning ställs\r\ntill Humanistisk-samhällsvetenskapliga\r\nforskningsrådets förfogande, så att intresserade och\r\nkvalificerade forskare kan söka i fri konkurrens.\r\nUtskottsmajoriteten säger sig inte ha funnit skäl att\r\ni denna fråga göra någon annan bedömning än\r\nregeringen. Jag undrar vilken bedömning det är\r\nfråga om. Det framgår varken av propositionen\r\neller utskottsbetänkandet. Jag ställer frågan till\r\nmina värderade kolleger Rune Rydén och Margitta\r\nEdgren. De har, om jag förstår saken rätt, viss\r\nkännedom om öststatsforskningen och den\r\nkompetens som till äventyrs också kan finnas på\r\nområden utanför den uppsaliensiska sfären.</pre><pre>Herr talman! Jag ber att få yrka bifall till de\r\nsocialdemokratiska reservationerna 8, 13, 19, 21,\r\n22, 28, 31, 34 och 36.</pre><pre>Anf. 23  Utbildningsminister PER UNCKEL\r\n(m):</pre><pre>Herr talman! Apropå det som sagts om FRN i\r\nallmänhet vill jag upplysa om följande:</pre><pre>De förändringar som regeringen förslår i FRN:s\r\narbete är av två slag. Den första förändringen\r\ninnebär att regeringen på förslag av\r\nForskningsrådet har valt att koppla en del av\r\nanslagen avseende tung utrustning till beslut om\r\nsjälva forskningsprojekten. Det är den linje som\r\nriksdagen tidigare fattat beslut om skall gälla för\r\nhögskolesystemet i stort, nämligen att inte särskilja\r\nutrustning och människor. Det ligger betydande\r\nklokskap i detta tidigare riksdagsbeslut. Samma\r\nlinje fullföljs också här.</pre><pre>Den andra förändringen innebär att regeringen\r\nföreslår en överflyttning av vissa medel för\r\ninformation, från FRN till de universitet som svarar\r\nför själva forskningen. Det är ett sätt att\r\nunderstryka det angelägna i att den som har\r\nansvaret för viss forskning också har ansvaret att\r\nsprida forskningens resultat. Det här är två, enligt\r\nmin mening, mycket logiska förändringar, som inte\r\ni övrigt har något att göra med den betydelsefulla\r\noch gränsöverskridande forskningsverksamhet som\r\nFRN hittills har finanserat, och som FRN kommer\r\natt kunna finansiera även i framtiden.</pre><pre>Jag skulle vilja ställa Bengt Silfverstrand en fråga\r\nsom har sin utgångspunkt i Bengt Silfverstrands\r\ninledning av sitt anförande. Varför skäms ni\r\nnumera över löntagarfonderna? Jag har nämligen\r\nförstått av andra talare än Bengt Silfverstrand\r\nunder de senaste åren att så är fallet, och jag har\r\ngrubblat över det. Jag kommer ihåg hur Bengt\r\nSilfverstrand och många med honom, på den tiden\r\nsom det verkligen begav sig, gick i tågen och med\r\nknutna nävar sade att det här var betydelsefullt för\r\nmaktförskjutningen i det svenska samhället. Då\r\nstod ni upp för det som var fondernas innersta\r\ninnebörd. Men nu, när fonderna går på de sista\r\nskälvande minuterna av sin levnad, finns inte det\r\nmotivet kvar. Ni böjer huvudet och låtsas som om\r\ndet ni själva en gång stod för inte längre finns.</pre><pre>Varför skäms ni så? Är det därför att ni också har\r\ninsett att socialismen är en idé som har flytt och att\r\nni nu försöker hålla den kvar med andra argument?\r\nEller vad är det? Varför skäms ni?</pre><pre>Anf. 24  BENGT SILFVERSTRAND (s)\r\nreplik:</pre><pre>Herr talman! Låt mig börja med\r\nForskningsrådsnämnden. Vi skall inte glömma bort\r\natt det var regeringens uttalade avsikt att\r\nForskningsrådsnämnden skulle avvecklas. Genom\r\nen signal till Ny demokrati någonstans i\r\nforskarvärlden bestämde sig Ny demokrati för att\r\ngå på den socialdemokratiska linjen. Man hävdade,\r\nmed rätta, uppfattningen att FRN spelade en viktig\r\nroll i forskarsamhället, inte minst när det gäller\r\nforskningsinformation.</pre><pre>Detta blev riksdagens beslut, och då föredrog den\r\nborgerliga riksdagsmajoriteten att helt backa. Men\r\ndet fanns skrivningar som gav anledning till oro och\r\nmisstänksamhet, bl.a. detta: Vänta bara, vi\r\nkommer igen -- vi skall se över hela organisationen.</pre><pre>Den konkreta innebörden av det som regeringen\r\nsäger, vilket den borgerliga riksdagsmajoriteten\r\nstår bakom, är att FRN:s resurser beskärs.\r\nSamtidigt uttalar man retoriskt förtroende för FRN\r\nsåsom en viktig länk när det gäller\r\nforskningsinformation.</pre><pre>Om man tror på ett forskningsorgans dynamik och\r\ninneboende kompetens, är det ologiskt att med den\r\nandra handen skära bort möjligheterna. Det står på\r\nrad efter rad att det också skall satsas på\r\nkvinnoforskning och ungdomsforskning, men att\r\nman inte får några nya pengar, utan fråntas medel\r\noch får klara detta genom omfördelning. Det står i\r\npropositionen.</pre><pre>När det sedan gäller löntagarfonderna, skäms\r\nsocialdemokratin inte på något sätt för dem. Om\r\njag skall säga någonting om fonderna och deras\r\nslutgiltiga konstruktion, är det att de sannolikt var\r\nför harmlösa i sin utformning för att nå de syften\r\nsom vi faktiskt hade.</pre><pre>Jag kan lämna Per Unckel ett oerhört klart besked:\r\nDet hade varit bra om löntagarfonderna hade fått\r\nen sådan konstruktion och utformning att de\r\nsvenska löntagarna ute i företagen hade kunnat\r\npåverka utvecklingen av de företag i vilka de\r\njobbade på ett kraftfullare sätt. Det är precis detta\r\nsom det handlar om.</pre><pre>Sedan fattades också i demokratisk ordning i\r\nriksdagen ett beslut om att avkastningen skulle gå\r\ntill pensionsfonderna. Per Unckel kan inte på något\r\nsätt komma ifrån att det är pensionsmedel som nu\r\nförskingras, att det är pensionsfonder som\r\ndräneras. Det finns ingen principiell skillnad\r\nmellan de fem pensionsfonder som nu upplöses och\r\nden fjärde och den femte AP-fonden, utan de har\r\nhaft i stort sett samma placeringsregler.</pre><pre>Anf. 25  Utbildningsminister PER UNCKEL\r\n(m):</pre><pre>Herr talman! Jag ber att få understryka att\r\nregeringen inte flyttar en enda forskningskrona\r\nfrån FRN. Vad vi däremot gör är att flytta en del av\r\ninformationsansvaret till de institutioner som\r\nforskar, och en del av ansvaret för fördelning av\r\npengar till tung utrustning till dem som har att\r\navgöra forskningsprojektens inriktning. Båda är\r\nkloka förändringar av FRN:s arbetsuppgifter.</pre><pre>Bengt Silfverstrand behöver inte ana någonting i\r\ndet som står på eller mellan raderna. Riksdagen har\r\nbeslutat att FRN skall fortsätta sin verksamhet och\r\nhar bett regeringen att se över\r\nverksamhetsformerna. Det har vi nu gjort, och vi\r\nföreslår dessa två förändringar. I övrigt skall FRN\r\nleva vidare såsom regeringen och\r\nriksdagsmajoriteten har angivit.</pre><pre>Jag går nu över till löntagarfonderna. Bengt\r\nSilfverstrand är i alla fall en hederlig karl -- det\r\nmåste jag i ärlighetens namn erkänna. Det är ett\r\nbra besked att problemet med löntagarfonderna\r\nvar att de var för litet socialistiska. Jag förstår att\r\ndet gör smärtan över att behöva avveckla också\r\ndetta betydande. Men när Bengt Silfverstrand i\r\ndenna diskussion som en förklaring framför att det\r\nvar för litet socialism, har han i praktiken också\r\nundergrävt hela det socialdemokratiska\r\npensionsargumentet.</pre><pre>När ni tågade för mera socialism än vad det till slut\r\nblev -- det var mycket nog, tyckte jag -- sade ni väl\r\ninte ett ord om att löntagarfondernas yttersta syfte\r\nvar att skydda pensionerna. Hur kunde ni för övrigt\r\nha gjort det, när pensionssystemet är uppbyggt\r\nefter helt andra principer än vad som skulle ha\r\nkunnat vara tillämpligt om fonderna hade haft detta\r\nsyfte?</pre><pre>Jag tackar i alla fall Bengt Silfverstrand för svaret.\r\nDet var ett hederligt och rejält svar: Det var för litet\r\nsocialism som den tidigare regeringen hade\r\nmöjlighet att införa. Ni beklagar att också detta går\r\ni graven. Vi övriga gläds åt att också den lilla\r\nsocialismen nu läggs till handlingarna.</pre><pre>Anf. 26  BENGT SILFVERSTRAND (s)\r\nreplik:</pre><pre>Herr talman! Det står mycket klart uttryckt i både\r\npropositionen och majoritetsskrivningen när det\r\ngäller FRN att det för ändamålet\r\nforskningsinformation förs över 10 miljoner kronor\r\nfrån FRN:s anslag till anslaget Vissa särskilda\r\nutgifter för forskningsändamål. Det inenbär de\r\nfacto att FRN får mindre att röra sig med för att\r\nbedriva de informationsinsatser som även\r\nregeringen i retoriska och högtidliga sammanhang\r\ntycker är bra.</pre><pre>Om man då samtidigt ställer krav på att de skall\r\nuträtta mer på andra områden -- här nämns\r\nkvinnoforskning, ungdomsforskning och\r\nenergisystemområdet -- innebär det att något annat\r\nfår stå tillbaka. Resultatet blir att FRN:s\r\nmöjligheter att bedriva en effektiv forskning\r\nbeskärs, till förmån för andra intressen som\r\nregeringen kan ha. Då tycker jag att man skall säga\r\ndet rakt på sak.</pre><pre>När det gäller hederlighet och innebörden av ordet\r\nsocialism handlar det om hur man definierar\r\nuttrycket. Det finns klart uttalat bakom syftena --\r\nvilka inte uppnåddes, beroende på att fonderna i\r\nkompromissens tecken fick en för harmlös\r\nutformning -- att löntagarna på sina egna\r\narbetsplatser, i sina egna företag, skulle kunna vara\r\nmed och påverka utvecklingen i större utsträckning\r\ngenom ett visst ägande. Det handlar inte om ett\r\nmajoritetsägande, utan om ett inflytande över\r\nutvecklingen i företagen, i vardagslivet, i\r\narbetslivet -- ingenting annat. Om det är det som\r\nPer Unckel betecknar som socialism, tycker jag att\r\ndet är en utomordentligt bra form av socialism.</pre><pre>Sedan blev den praktiska utformningen av\r\nlöntagarfonderna, i den försiktiga\r\nplaceringspolitiken, den att de restriktioner som\r\nomfattade dem var ännu snävare än vad som gäller\r\nför fjärde och femte AP-fonderna. Det innebär att\r\nman inte har haft möjligheten att förse\r\nsmåföretagen med riskkapital, som de borde ha fått\r\ngenom andra placeringsregler. Just i det avseendet\r\nliknar löntagarfonderna väldigt mycket de\r\nriskkapitalbolag som regeringen sedan har hittat\r\npå.</pre><pre>Då kan man dra slutsatsen att det här rent\r\nekonomiskt är ett nollsummespel. Man tar genom\r\ndagens beslut 10 miljarder från pensionsfonderna\r\noch flyttar över dem till forskningsområdet. Vi\r\nsocialdemokrater har en rakare och hederligare\r\nfinansiering. Vi säger nämligen att forskningen är\r\nså viktig för oss att vi tycker att den skall få\r\nkonkurrera med andra ändamål och gå ut över\r\nstatsbudgeten.</pre><pre>Anf. 27  RUNE RYDÉN (m) replik:</pre><pre>Herr talman! Vi har här hört att Bengt Silfverstrand\r\när en hederlig karl, men även en hederlig karl kan\r\nhöra alldeles galet. Han tillvitade mig ett citat ur\r\nforskningspropositionen på s. 16 som löd på ett\r\nannat sätt än vad där verkligen står.</pre><pre>Nu har han otur, därför att jag tog citatet direkt ur\r\nforskningspropositionen. Eftersom jag i dag, till\r\nskillnad mot i vanliga fall, har ett par skrivna sidor\r\ntill mitt anförande, skall jag be att få citera\r\nordagrant ur detta anförande, för att bevisa för\r\nBengt Silfverstrand att han antingen hörde fel eller\r\ninte ville höra vad jag sade.</pre><pre>Det står så här: ''Det beslut som vi senare i dag skall\r\nfatta innebär alltså en avsevärd förstärkning av\r\nforskningssatsningarna i Sverige.'' Sedan kommer\r\nmitt citat: ''Och det behövs därför att från mitten av\r\n1980-talet fram till 1989 sjönk det svenska\r\nnäringslivets forskningsinsatser.''</pre><pre>Anf. 28  BENGT SILFVERSTRAND (s)\r\nreplik:</pre><pre>Herr talman! I samband med det som Rydén nu\r\nläste upp som ett citat ställde han också frågan --\r\ndet är möjligt att han inte har skrivit det i sitt\r\nmanuskript -- vad regeringen gjorde. Jag tyckte då\r\natt det var viktigt att komplettera citatet som jag\r\ngjorde, nämligen med att staten i själva verket\r\nökade sitt anslag till forskningen. Om Rune Rydén\r\nockså erkänner att det är på det viset är vi överens.\r\nDet var näringslivet som svek under andra hälften\r\nav 80-talet, medan regeringen satsade på forskning\r\noch utveckling, en satsning som nu fortsätter -- men\r\nvi socialdemokrater vill göra det över\r\nstatsbudgeten, medan den borgerliga\r\nriksdagsmajoriteten vill ta pensionsmedel i anspråk\r\nför att satsa på forskningen.</pre><pre>Anf. 29  RUNE RYDÉN (m) replik:</pre><pre>Herr talman! Man skall inte med många ord\r\nförsöka förklara bort att man inte har hört vad som\r\nsagts. Det är helt klart att forskningssatsningarna\r\nfrån näringslivets sida inte var tillräckliga under 80-\r\ntalet. Jag har inte sagt någonting annat, det står\r\ningenting annat i propositionen, och ingen annan\r\nhar heller sagt någonting annat här i kammaren.</pre><pre>Sedan är det helt riktigt att forskningssatsningarna\r\nfrån regeringarnas sida, oberoende av karaktär,\r\nunder 80-talet ökade, men antagligen inte\r\ntillräckligt -- den uppfattningen delar jag -- för att\r\ngöra de satsningar som redan nu borde ha varit\r\ngjorda och som regeringen rättar till genom\r\nspecifika satsningar genom bl.a.\r\nlöntagarfondspengarna.</pre><pre>Anf. 30  BENGT SILFVERSTRAND (s)\r\nreplik:</pre><pre>Herr talman! Jag har konstaterat att Rune Rydén\r\nciterade en del av ett viktigt stycke men glömde\r\nbort den viktiga del som innebär att den dåvarande\r\nsocialdemokratiska regeringen faktiskt ökade\r\nforskningsinsatserna under andra halvan av 80-\r\ntalet. Detta är väsentligt att slå fast.</pre><pre>Jag konstaterar att vi uppenbarligen är överens på\r\nen punkt, nämligen om att näringslivet svek när det\r\ngällde insatserna till forskarsamhället. Regeringen\r\noch riksdagen fortsatte att öka sina insatser. Nu\r\nfortsätter vi på det spåret, och det är bra, men vi\r\nsocialdemokrater tycker att man skall våga ta\r\nbudgetmedel i anspråk för ett så viktigt område och\r\ninte dränera pensionsfonderna för att klara viktiga\r\nforskningsändamål.</pre><pre>Anf. 31  MARGITTA EDGREN (fp):</pre><pre>Herr talman! Jag skall tala om jämställdheten i\r\nhögskolan med utgångspunkt i att begåvning som\r\nkapacitet för utbildning och forskning fördelar sig\r\nlika i befolkningen, dvs. lika hos män och kvinnor.</pre><pre>Riksdagen har fokuserat jämställdhetsfrågor under\r\nhela 80-talet, men trots alla goda intentioner och\r\nbra förslag har inte så mycket hänt. Detta\r\nkonstaterade Egon Hemlin i sin rapport till\r\nUtbildningsdepartementet; den hette För att vara\r\ntjej är hon riktigt duktig. Låt mig citera några rader\r\nur hans sammanfattning:</pre><pre>Den bild av jämställdhetsarbetet i högskolan som\r\ntonar fram i denna studie är dyster. Över en något\r\nlängre period förefaller visserligen den allmänna\r\nattityden ha rört sig en del i önskvärd riktning på\r\nenskilda punkter och i vissa miljöer. I takt med att\r\nresursläget upplevts som alltmer ansträngt verkar\r\ndock även förutsättningarna för\r\njämställdhetsarbetet av allt att döma ha försämrats.\r\nSkilda konkreta initiativ tycks ha svårt att få\r\nutrymme.</pre><pre>Som en följd av hans rapport tillsatte regeringen\r\nden jämställdhetsgrupp för högskolan som kallar\r\nsig JÄST-gruppen. Samtidigt har\r\nForskningsrådsnämnden, FRN, som vi nyss hörde i\r\ndebatten haft i uppdrag att komma med förslag som\r\nökar jämställdheten inom det tekniska området.\r\nFörslagen från dessa båda organ -- från JÄST-\r\ngruppen och från FRN -- har bildat underlag till det\r\ntiopunktsprogram som nu läggs fram i\r\npropositionen och tillstyrks i betänkandet.</pre><pre>Vi saknar inte kunskap om hur det ser ut i\r\nhögskolan i dag, men vi har under hela 80-talet och\r\n90-talet saknat entydiga signaler ut till högskolan\r\natt regering och riksdag har menat allvar. Nu finns\r\nde signalerna, herr talman! Vi har en högskolelag\r\noch en högskoleförordning som fokuserar\r\njämställdhet som ett ansvar för den enskilda\r\nhögskolan. Vi får i dag ett tiopunktsprogram, och\r\ndet finns även ett uppdrag till JÄST-gruppen att\r\nfortsätta sitt arbete.</pre><pre>I propositionen och i betänkandet behandlas\r\njämställdheten ur tre perspektiv: kvalitet, rättvisa\r\noch ekonomi.</pre><pre>När det gäller kvalitet finns det bl.a. en rapport från\r\nbl.a. Peter Scott, som jag har refererat till tidigare\r\nhär i kammaren och som gjordes häromåret på\r\nuppdrag av 1989 års högskoleutredning, Higher\r\nEducation in Sweden -- A Look from the Outside.\r\nHan menade att kvinnliga perspektiv har berikat\r\nforskningen på många områden, kanske främst\r\ninom humaniora och samhällsvetenskap, men även\r\ninom naturvetenskap och teknik. Detta visar också\r\nFRN:s rapport tydligt. Fler kvinnor i högre\r\nakademiska befattningar kan, enligt Scott, tänkas\r\nförskjuta balansen i gällande värderingsmönster.</pre><pre>I pedagogiska frågor är det sannolikt, menade\r\nScott, att kvinnor företräder en radikalare syn,\r\nbl.a. när det gäller pedagogisk utbildning av\r\nhögskolans lärare. Han betonade också att fler\r\nkvinnor kan leda till en mer förutsättningslös\r\ngranskning av undervisningsmetoder och\r\nexaminationsformer. Men han förundrade sig\r\nsamtidigt över att de svenska högskolorna inte såg\r\njämställdhet som en fråga om inomvetenskaplig\r\nkvalitet utan mer såg det som någonting som tryckts\r\npå dem utifrån. Personligen tror jag att t.ex.\r\nsexuella trakasserier kan förväntas avta då det finns\r\nen bra balans mellan män och kvinnor på\r\narbetsplatsen.</pre><pre>Liknande kvalitativa bedömningar kan naturligtvis\r\ngöras på många sektorer, där manliga och kvinnliga\r\nerfarenheter bör existera sida vid sida. Kända\r\nexempel från den allmänna debatten utgör den\r\nkvinnodominerade barnomsorgen och -- i ökande\r\nutsträckning -- delar av det allmänna skolväsendet.\r\nDet är ju bra för barn att i förskolan och skolan\r\nmöta både män och kvinnor.</pre><pre>Från den manliga sfären kan man på liknande\r\ngrunder nämna de medicinska och tekniska\r\nområdena. Genom den manliga dominansen på\r\nchefsbefattningar och i forskningen har sjukvården\r\nen tendens att bli alltför ''teknikorienterad'' och\r\nlägga större vikt och intresse på forskning och\r\nbehandling av typiskt manliga sjukdomar. Det\r\nsenaste exemplet är rapporter som tydligt visat att\r\nmän och kvinnor med hjärtinfarkt blir olika\r\ndiagnosticerade och behandlade.</pre><pre>På samma sätt har fler kvinnor i teknisk utbildning\r\noch forskning bedömts kunna ge tekniken\r\nytterligare dimensioner, t.ex. i gränssnittet mellan\r\nteknik och samhälls- resp. beteendevetenskap.</pre><pre>Det finns områden som borde uppmärksammas\r\nmer. Ett sådant är socialtjänsten.\r\nSocionomutbildningen har på senare år blivit\r\nalltmer kvinnligt dominerad. De män som finns där\r\ngår vidare till administrativt arbete eller till\r\nforskning. Men både kvaliteten i det praktiska\r\narbetet och kvaliteten i forskningen kräver att\r\nerfarenheter av praktiskt socialt arbete ingår.</pre><pre>Jämställdhet som rättvisefråga är inte längre en\r\ntydligt kontroversiell fråga, åtminstone inte om\r\nbegreppet tolkas snävt så, att det rör sig om båda\r\nkönens tillgång till befintliga möjligheter.\r\nSamhällets viljeinriktning speglas också av\r\njämställdhetslag, riksdagens mål för jämställdhet,\r\nkommande högskolelag, förordningar,\r\njämställdhetsprogram och handläggare för\r\njämställdhet.</pre><pre>Men det är viktigt att observera att de här formella\r\nåtgärderna inte automatiskt fylls med innehåll. Den\r\ntraditionella uppdelningen av arbetsuppgifter och\r\nämnesval i högskolan har ju historisk och\r\nstrukturell bakgrund. Motståndet är oerhört starkt,\r\nvilket otaliga rapporter och\r\nforskningspresentationer har visat. Det är detta\r\nmotstånd som tiopunktsprogrammet bl.a. skall\r\nhjälpa till att bryta ned.</pre><pre>Vi vet nämligen att grund- och forskarutbildning\r\nsom är starkt präglad av endera könet också har\r\nstruktur, form, innehåll samt social och kulturell\r\nmiljö som speglar detta. För att förändra dessa\r\nstrukturella förhållanden måste man genomföra\r\nåtgärder som kan påverka strukturerna inifrån.\r\nDessa åtgärder måste belöna de forskare,\r\nmänniskor, fakulteter och institutioner som\r\nverkligen anstränger sig för att göra de här\r\nstrukturförändringarna.</pre><pre>Ett tredje argument bakom tiopunktsprogrammet\r\nhandlar om ekonomi. För att behålla sin ställning\r\nsom välfärdsnation måste Sverige anstränga sig för\r\natt använda alla mänskliga resurser. Det betonades\r\ni Produktivitetsdelegationens betänkande\r\nDrivkrafter för produktivitet och välstånd, och i\r\nflera extrarapporter till utredningen. I detta\r\nperspektiv framstår det som uppenbart att\r\nstrukturer och traditioner som hindrar att svenska\r\nkvinnors kapacitet fullt ut tas till vara och\r\nvidareutvecklas nu måste brytas ned. Högskolan\r\nhar en central roll när det gäller detta.</pre><pre>Det stora överskottet på studenter och sökanden\r\ntill högskolan som finns just nu kommer om några\r\når att förbytas i ett underskott. Då har vi som nation\r\ninte råd att låta begåvade kvinnor försvinna ur\r\nsystemet och bort från längre utbildningar,\r\nforskarutbildning och forskning.</pre><pre>Regeringen och riksdagen kommer\r\nförhoppningsvis att fatta beslut om ett program som\r\nbidrar till att vi använder våra resurser på ett bättre\r\nsätt.</pre><pre>Till sist: Den enda förändringen i\r\ntiopunktsprogrammet, som utskottet föreslår,\r\ninnebär att en gästprofessur flyttas från FRN till\r\nTema Teknik och Social Förändring i Linköping.\r\nDen skall samtidigt inriktas mot naturvetenskap\r\noch teknik. Detta görs eftersom Tema T i\r\nLinköping redan har en forskningsmiljö där en\r\ngästprofessor kan fungera.</pre><pre>Jag uppmanar riksdagens ledamöter att mycket\r\nnoga studera betänkandets avsnitt om jämställdhet\r\noch att var och en i sin miljö skall stötta och stöta\r\npå så att vi i nästa forskningsproposition kan\r\nkonstatera att en förändring har skett. Vi måste\r\nhitta metoder och angreppssätt som gör att männen\r\ni forskarvärlden i högre utsträckning inser att\r\nfrågan om jämställdhet även är en kvalitetsfråga\r\noch en nationalekonomisk fråga.</pre><pre>Begåvade kvinnor behövs i forskningens fronter på\r\nsamma sätt som begåvad män. Min uppmaning till\r\nfakulteter, forskningsråd och forskningsstiftelser\r\nblir: Se kvinnor som en tillgång, inte i första hand\r\nsom ett problem!</pre><pre>Om de inte inser detta blir min öppna fråga:\r\nKommer Sverige som nation att ha råd att inte på\r\nsikt använda kvotering?</pre><pre>Anf. 32  BENGT SILFVERSTRAND (s)\r\nreplik:</pre><pre>Herr talman! Margitta Edgren nämnde bara helt i\r\nförbigående Forskningsrådsnämnden, men den har\r\nen mycket stark koppling till det viktiga område\r\nsom hon sedan talade om, nämligen kvinno- och\r\njämställdhetsforskning.</pre><pre>Det är väldigt viktigt att klara ut hur\r\nutskottsmajoriteten ser på FRN:s framtida roll, hur\r\nFRN skall kunna sköta sina uppgifter med\r\nminskade anslag. På s. 50 i betänkandet står det ''att\r\nFRN genom omfördelning inom sitt anslag bör\r\nfördubbla sina insatser för kvinno- och\r\njämställdhetsforskning.'' Genom omfördelning\r\nskall man då inom nämndens anslag finansiera en\r\ngästprofessur i kvinnoforskning. Det står vidare att\r\nFRN skall öka insatserna inom de beskärda ramar\r\nsom man har fått sig till del med 500 000 kr och att\r\nnämnden genom omfördelning skall finansiera\r\nvissa insatser inom energisystemområdet.</pre><pre>Den här verbala leken påminner inte så litet om\r\nfemöringen i barnvisan; den femöringen skulle\r\nräcka till allting. Jag vill nu fråga Margitta Edgren:\r\nHur skall det gå till att med 10 miljoner kronor\r\nmindre öka insatserna på utpekade områden?\r\nVilka områden är det som får stå tillbaka om man\r\nnu skall omfördela hela vägen?</pre><pre>Anf. 33  MARGITTA EDGREN (fp) replik:</pre><pre>Herr talman! Det är mycket tydligt att ett område\r\nsom inte skall stå tillbaka är jämställdhets- och\r\nkvinnoforskning.</pre><pre>FRN får ett mycket tydligt ansvar för att\r\nkvinnoforskningen utvecklas och vidareutvecklas. I\r\ntiopunktsprogrammet är det mycket tydligt sagt att\r\nman skall omprioritera och fördubbla insatserna till\r\nkvinno- och jämställdhetsforskning.</pre><pre>De 10 miljoner som FRN nu förlorar är medel som\r\nFRN tidigare har använt för forskningsinformation.\r\nI detta betänkande ges det ett ansvar för\r\nforskningsinformation till varje fakultet,\r\nanslagsgivare, forskningsråd och\r\nforskningsstiftelse. Därmed är det tydligt att det\r\nblir fler som kommer att ge information inom\r\nramen för sina resurser. FRN:s informationsansvar\r\nkommer att utvidgas inom det område som gäller\r\nallmänhet, ungdomar och skolor. För detta\r\nkommer de kvarvarande pengarna att räcka till.</pre><pre>Anf. 34  BENGT SILFVERSTRAND (s)\r\nreplik:</pre><pre>Herr talman! När det gäller kvinno- och\r\njämställdhetsforskningen och de ökade anslagen\r\nråder det inga delade meningar. Det är bra och\r\nriktigt att man får de medlen till sitt förfogande. Så\r\nlångt kan nog också resonemanget om en\r\nomfördelning accepteras.</pre><pre>Det är rimligt att man säger att man tycker att ett\r\nområde är viktigare än andra och att man då\r\navsätter ökade resurser till det. Men det går inte att\r\nkomma ifrån att det måste gå ut över någonting om\r\nanslagen skärs ned med 10 miljoner kronor och det\r\nsedan pekas ut en rad områden, inte bara kvinno-\r\noch jämställdhetsforskningen, som skall få ökade\r\nresurser.</pre><pre>I FRN-nytt nummer 2, 1993 pekas det ju ut en rad\r\nområden med, skall vi säga, ganska\r\npopulärvetenskapligt innehåll. Det är den typen av\r\nkonferenser, miniseminarier osv. som FRN har\r\nkunnat ordna för att göra forskningen tillgänlig för\r\nen större grupp av människor, människor utanför\r\nden snävt vetenskapliga världen.</pre><pre>Ett annat exempel utöver dem jag nämnde i mitt\r\ninledningsanförande är forskning som är motiverad\r\npå lång sikt.</pre><pre>Det är ändå på det sättet, Margitta Edgren, att\r\nnågonting som FRN gör i dag inte kommer att\r\nkunna uträttas av FRN i framtiden, eftersom\r\nambitionerna på vissa preciserade områden ökas\r\nsamtidigt som anslagen minskas. Det är viktigt att\r\nMargitta Edgren inte lämnar detta därhän utan att\r\nhon är vänlig och talar om på vilka områden som\r\nman nu får skära ned på ambitionerna.</pre><pre>Anf. 35  MARGITTA EDGREN (fp) replik:</pre><pre>Herr talman! Jag är glad att Bengt Silfverstrand tog\r\nupp att vi ändå är överens om satsningen på\r\njämställdhet och kvinnoforskning och om FRN:s\r\nbetydelse under årens lopp för att hålla fram detta\r\nområde. Det kanske jag inte poängterade\r\ntillräckligt i mitt anförande, men jag är glad att jag\r\nhar fått anledning att säga det nu.</pre><pre>Om det på en scen där FRN tidigare har varit den\r\nende aktör som har haft informationsanvar nu\r\nkommer upp 10--15 andra aktörer som har egna\r\nbudgetpengar för att ge information till\r\nallmänheten måste man anse att förutsättningarna\r\när bättre än tidigare. Då kan den som tidigare var\r\nensam också klara sig med mindre pengar och ändå\r\ndelta i ett samspel, där målet är att information om\r\nden forskning som bedrivs i Sverige skall nå ut till\r\nallmänheten. I kraft av sin samlade erfarenhet och\r\nkompetens kommer FRN naturligtvis att ha ett\r\nförsprång i det sammanhanget. Jag utgår ifrån att\r\nandra som också skall informera och tydligare ta sitt\r\ninformationsansvar kommer att dra fördel av denna\r\nerfarenhet. Därmed tycker jag att jag har svarat på\r\nBengt Silfverstrands fråga. Det går inte att här i dag\r\nsäga att man skall sluta att informera om det ena\r\noch att man skall börja att informera om det andra.\r\nDetta är ett ansvar för FRN, som FRN får sköta\r\ninom sin budget, och för samtliga -- och jag vill\r\nunderstryka samtliga -- forskningsfinansierade\r\norgan i landet, alltså inte bara för de statligt\r\nfinansierade organen.</pre><pre>Anf. 36  BJÖRN SAMUELSON (v) replik:</pre><pre>Herr talman! Det är en sak som jag har funderat\r\növer när det gäller forskningspolitiken. När vi talar\r\nom olika sektorer -- ekonomisk sektor, teknisk\r\nsektor och medicinsk sektor -- handlar det ofta om\r\nFoU, forsknings- och utvecklingsarbete. Men när\r\ndet gäller jämställdhet och kvinnoforskning talas\r\ndet bara om forskning och inte om\r\nutvecklingsarbete. Det är kanske betecknande,\r\neftersom de sektorer som jag tidigare nämnde är\r\nmanliga områden, där det är naturligt med\r\nutvecklingsarbete. Jag hoppas att vi kan komma\r\ndithän att vi också kan tala om FoU-verksamhet i\r\nfråga om kvinno- och jämställdhetsforskning, inte\r\nminst för männens skull. Utvecklingen i samhället i\r\növrigt i dag konserverar oss män i vår roll, kanske i\r\ndet sämsta avseendet.</pre><pre>Vad är det då som händer? Det finns tendenser till\r\nökade löneskillnader mellan kvinnor och män. Det\r\ngörs kraftiga nedskärningar inom offentlig sektor.\r\nMassor av arbetstillfällen för kvinnor försvinner.\r\nSekundärt betyder detta en nedvärdering av\r\ntraditionella kvinnoarbeten såsom vård och\r\nomsorg. SKTF avlämnade en rapport i våras om att\r\nen del kommuner planerar nedskärningar med\r\n40 % inom barn- och ungdomssektorn, dvs.\r\ntraditionella områden där kvinnor har kunnat få\r\narbete. Nu aviserar den borgerliga regeringen\r\ndessutom ett vårdbidrag. Det blir inte män i den\r\nakademiska karriären som stannar hemma och\r\nväljer vårdbidrag. Det blir de kvinnor, Margitta\r\nEdgren, som egentligen skulle ha påbörjat sin\r\nforskarutbildning för att kunna gå vidare med ett\r\nkonstruktivt utvecklingsarbete inom kvinno- och\r\njämställdhetsforskningen. Jag är orolig, eftersom\r\ndet är så motstridiga bud och förslag från den\r\nborgerliga regeringen när det gäller\r\njämställdhetsarbetet.</pre><pre>Anf. 37  MARGITTA EDGREN (fp) replik:</pre><pre>Herr talman! I går var Marianne Frankenhaeuser,\r\nsom är professor vid Stockholms universitet, här\r\noch talade. Vi var rätt många som lyssnade,\r\nbetecknande nog nästan bara kvinnor, förutom vår\r\nkamrat Rune Rydén som deltog i sin egenskap av\r\nordförande för RIFO. Marianne Frankenhaeuser\r\nredogjorde för det senaste inom sin forskning. Det\r\nvar ju professor Frankenhaeuser som visade att\r\nkvinnors stressnivå stiger när de kommer innanför\r\nhemmets dörrar, till skillnad från män som då\r\nslappnar av varpå deras stressnivå sjunker. Det\r\nvisar tydligt att kvinnors belastning är betydligt\r\nstörre än mäns. Marianne Frankenhaeuser hade nu\r\nforskat vidare. Hon visade skillnaden i livsvillkor\r\nför män och kvinnor, där båda jobbar heltid. De\r\nviktigaste hindren för kvinnor i t.ex. en\r\nforskningsvärld är fortfarande att de inte har några\r\nförväntningar från omgivningen på sig, att de har få\r\nförebilder och att samhället är byggt av män för\r\nmän. Det är dessa tre faktorer som enligt Marianne\r\nFrankenhaeuser är de absolut avgörande för att det\r\när kvinnorna som ''går hem''.</pre><pre>Anf. 38  BJÖRN SAMUELSON (v) replik:</pre><pre>Herr talman! Då drar jag den slutsatsen att en\r\ninsats för att sänka stressnivån vore att aldrig införa\r\ndetta vårdbidrag.</pre><pre>Anf. 39  MARIANNE JÖNSSON (c):</pre><pre>Herr talman! Utskottets vice ordförande Lena\r\nHjelm-Wallén nämnde i sitt huvudanförande att hon\r\nvar besviken på Centern för att vi inte stöder den\r\nsocialdemokratiska reservationen beträffande\r\nresurser till de små och medelstora högskolorna.\r\nBjörn Samuelson gav också uttryck för samma\r\nsynpunkter i sitt anförande, där han dessutom\r\nefterlyste motiv till varför vi stöder en\r\nstiftelsehögskola i Jönköping.</pre><pre>Eftersom jag inte ser Lena Hjelm-Wallén här,\r\nbörjar jag med att kommentera det som Björn\r\nSamuelson sade. Man kan tänka sig att jag som\r\nsmålänning skulle vara avundsjuk på den satsning\r\nsom man gör i Jönköping med fasta\r\nforskningsresurser osv. Men efter den hearing som\r\nutbildningsutskottet för ett tag sedan hade i\r\nandrakammarsalen med företrädare för olika\r\nuniversitet och högskolor stärktes jag i min\r\nuppfattning att detta har vi i Sverige inte råd att\r\nundvara. Vi hade också fått erbjudande om att\r\ndelta i arbetet med att överföra vår högskola i\r\nKalmar till stiftelseform. Men vi ansåg att vi inte\r\nhade tillräckligt med krafter och resurser för detta.\r\nVi ser inte med några som helst avundsjuka ögon\r\npå det som man nu gör i Jönköping, tvärtom.</pre><pre>Nej, ingen behöver vara besviken på Centerns\r\ninställning när det gäller de mindre och medelstora\r\nhögskolorna. Vi är alldeles övertygade om -- och\r\ndet har vi varit från början -- att satsningarna på\r\ndessa högskolor inte kan undvaras. Dessa\r\nsatsningar måste göras för att det skall bli en positiv\r\neffekt ute i regionerna, och de kommer att påverka\r\nhela vår nation.</pre><pre>De mindre och medelstora högskolorna kan på ett\r\nmycket offensivt sätt medverka till att stärka\r\nSverige som kunskapsnation. Det behövs för att vi\r\nskall kunna höja den allmänna kunskapsnivån och\r\nockså för att det regionala näringslivet skall\r\nblomstra och utvecklas.</pre><pre>Jag blir besviken när jag tar del av protokollet från\r\ndebatten i december när det gällde högskolelagen.\r\nJag förstod att jag skulle bli angripen på den här\r\npunkten i dag. Vi från Centern hade avgivit en\r\nsärskild reservation, där vi begärde resurser för\r\nforskning och forskarutbildning vid de små och\r\nmedelstora högskolorna. Vi ansåg att vid de\r\nhögskolor där det inte fanns någon fakultetsnämnd\r\nskulle högskolestyrelsen kunna fungera som en\r\nsådan nämnd, eller annars kunde högskolestyrelsen\r\nutse ett organ som skulle bestämma var forsknings-\r\noch forskarutbildningspengarna skulle satsas. En\r\nviss del av fakultetsanslagen skulle då bli en ny\r\nanslagspost för dessa högskolor. På det viset ville vi\r\nha till stånd en ändring i högskolelagen.</pre><pre>Med den inställning som socialdemokraterna har i\r\ndag borde de ha stött den centerpartistiska\r\nreservationen. Men så icke, vi blev ensamma i den\r\nhär frågan. Den gången valde socialdemokraterna\r\natt göra upp med moderaterna. Nu går de sin egen\r\nväg. Detta har vi accepterat. Vi insåg att vår väg\r\ninte var framkomlig. Nu har vi valt att sluta upp\r\nkring en modell som redan har börjat att tillämpas\r\npå flera håll i landet, nämligen en nätverkslösning,\r\ndär närliggande högskolor samverkar med ett\r\nuniversitet, sitt alma mater, för att de skall uppnå\r\nen god kvalitet i forskningen och också för att\r\nkunna ta till vara de stora outnyttjade resurser som\r\nfinns vid de mindre och medelstora högskolorna.\r\nMånga av de studerande som egentligen skulle ha\r\nmöjlighet att gå vidare till forskarutbildning utgör\r\nen stor outnyttjad potential. Vid dessa högskolor är\r\ndet 0,3 % av de studerande med grundutbildning\r\nsom går vidare, medan det är 3 % på andra\r\nhögskolor. Det har vi inte råd att undvara. Med vår\r\nmodell får man också bättre möjligheter att\r\nrekrytera vetenskapligt kvalificerade lärare.</pre><pre>Om vår modell skulle införas, blir det en god och\r\nfin kombination av det gamla universitetets stora\r\nkritiska massa, som är nödvändig i\r\nforskarsammanhang, med sin heltäckande\r\nresursrika miljö och av de mindre och medelstora\r\nhögskolornas nya offensiva satsning, mindre\r\nbyråkrati och inte så tyngande traditioner.</pre><pre>Detta kommer att bli ett mycket fruktbart\r\nsamarbete, och det kommer att medverka till, som\r\nvi ser det, nytänkande, vitalitet och mångsidighet.\r\nVi i Centern är långt ifrån ensamma om att hysa\r\ndessa tankar. Vi från sydöstra Sverige, som arbetar\r\nmed vår speciella form av samverkanslösning i ett\r\nnätverk, har en stor motion med 26 undertecknare\r\nmed socialdemokraten Hans Gustafsson som första\r\nnamn. I motionen utvecklar vi hur vi ser på denna\r\nmodell och dess möjligheter till framgång i\r\nregionen. I utskottets skrivning finns många\r\npositiva omdömen om vår modell i sydöstra\r\nSverige, och man anser att denna form av\r\nsamverkan och nätverkslösning är en\r\nsamverkansform och en modell som skall\r\nförstärkas, vilket jag hälsar med stor och uppriktig\r\ntacksamhet.</pre><pre>Jag har fått på min lott att något kommentera\r\nbetänkande UbU22. Som utbildningsministern\r\nsade i sitt anförande handlar det om vad som kan\r\növersättas som högskolornas och universitetens\r\ninfrastruktur. Det är nu regeringen får reparera vad\r\nsom tidigare har försummats och det är detta som\r\nutvecklas i UbU22, lokalförsörjning m.m. för\r\nhögre utbildning och forskning.</pre><pre>Det kommer att hända mycket på detta område.\r\nFrån den 1 juli 1993 tar universitet och högskolor\r\növer Byggnadsstyrelsens ansvar för\r\nlokalförsörjningen. Hädanefter skall man då själv\r\nsvara för sin lokalplanering, välja hyresvärd och\r\nsluta hyresavtal. I går fattade riksdagen dessutom\r\nbeslut om att införa ett nytt\r\nresurstilldelningssystem för universitet och\r\nhögskolor med stor frihet att fördela givna resurser\r\nmellan olika kostnadsslag.</pre><pre>Det nya resurstilldelningssystemet kräver ett\r\nfortsatt mycket noggrant översynsarbete, därför att\r\ndet här gäller att dela upp lokalkostnader mellan\r\ngrundläggande högskoleutbildning och forskning.\r\nHär måste man skrida till verket med stor\r\nnoggrannhet.</pre><pre>I höst avser utbildningsutskottet ordna en offentlig\r\nutfrågning, liksom tidigare har gjorts, för att\r\nanalysera dessa frågor som har så stor betydelse för\r\nhela högskolevärlden.</pre><pre>Herr talman! Jag vill något nämna anslagen till\r\nlokalförsörjningen. Det är tre anslag som vi i dag\r\nskall ta ställning till. Det första, G1, är ett gammalt,\r\ntraditionellt reservationsanslag som avser resurser\r\nför inredning och utrustning. Detta har redan\r\npåbörjats och skall nu fullföljas enligt gällande\r\nordning. Utskottet har inga invändningar mot de\r\nkostnadsramar som föreslås, utan yrkar bifall till\r\nregeringens reservationsanslag på 836 500 000\r\nkronor.</pre><pre>Det andra anslaget, G2, gäller medelstillskott\r\nenligt den nya resurstilldelningsordningen för\r\nlokaler vid universitet och högskolor. Medlen skall\r\nanvändas till lokalhyror, bränsle, elektricitet,\r\nvatten och andra kostnader för fastighetsdrift. Här\r\nkommer den nya friheten in som innebär att\r\nmedelstillskottet från detta anslag också får\r\nanvändas till andra utgifter för grundläggande\r\nhögskoleutbildning samt forskning och\r\nforskarutbildning. I högskolepropositionen\r\nredovisas i en särskild bilaga ett 90-tal\r\nlokalförsörjningsprojekt som universitet och\r\nhögskolor har tagit upp i sin fördjupade\r\nanslagsframställning. Här föreslås nu att många av\r\ndessa projekt skall planeras och genomföras.</pre><pre>I den följande forskningspropositionen finns\r\nförslag på andra lokalförbättringar, vilket\r\nutbildningsministern nämnde. Jag kan nämna\r\nnågra exempel: Materialcentrum vid universitetet i\r\nUppsala, Biomedicinskt centrum vid Lunds\r\nuniversitet -- allt som jag nu nämner är\r\nspetsforskningssatsningar som är mycket viktiga för\r\nSverige som industrination -- Fysikcentrum vid\r\nStockholms universitet och Tekniska högskolan i\r\nStockholm där man vill uppnå ett nära samarbete,\r\nutbyggnad av preklinisk forskning vid universitetet\r\ni Umeå. Detta var bara några exempel som jag ville\r\nnämna.</pre><pre>Under allmänna motionstiden väcktes flera\r\nmotioner om olika byggprojekt vid universitet och\r\nhögskolor. Flertalet av dessa får ses som\r\ntillgodosedda genom att de finns med bland de\r\nlokalförsörjningsprojekt som kommer att åtgärdas\r\nenligt vad regeringen har redovisat i propositionen.\r\nDet blir ökade hyreskostnader. Som\r\nutbildningsministern sade är det mycket som\r\nbehöver åtgärdas. Kostnaderna kommer att öka\r\nmed 275 miljoner kronor per år. Dessutom har man\r\navsatt särskilda medel på 133 miljoner för\r\nutrustning och underhåll. Sammantaget är detta en\r\nstor post i budgeten som uppgår till 2 986 000 537\r\nkronor som avsätts för just detta ändamål.</pre><pre>Socialdemokraterna har på den här punkten den\r\nenda reservation som är fogad till detta\r\nbetänkande. De vill att forskningsverksamheten\r\nvid de små och medelstora högskolorna skall räknas\r\nin i underlaget. Jag ser detta som följdriktigt. De\r\nföljer här sin linje konsekvent och vill satsa på de\r\nmindre och medelstora högskolorna. Då menar vi\r\natt man inte kan försaka att reservera sig också på\r\nden här punkten. I utskottets yttrande säger vi att\r\nmeningen är att en översyn skall ske och att\r\nregeringen för riksdagen skall redovisa hur man vill\r\nha uppdelningen av lokalkostnader, och vi avslår\r\ndenna reservation. Det är en reservation, som\r\nenligt min personliga reflexion är ganska onödig.\r\nSocialdemokraterna vill här framhålla sig som det\r\nenda parti som värnar om de mindre och\r\nmedelstora högskolorna. Det tycker jag är ett\r\ngrundfalskt tyckande, om jag får dra dessa\r\nslutsatser. Alla är betjänta av en god organisation\r\nvid de mindre och medelstora högskolor som har\r\nforskning i sin verksamhet. Vi menar också att den\r\nmodell som utskottet nu förordar, och som vi\r\nhoppas att riksdagen kommer att besluta om, är en\r\nmodell som har framtiden för sig, och som vi i\r\nCentern har valt att stödja för att nå högsta möjliga\r\neffekt av insatta resurser i form av hög kvalitet i\r\nforskningsverksamheten.</pre><pre>Slutligen, herr talman, vill jag med det anförda yrka\r\nbifall till UbU22 och avslag på\r\nSocialdemokraternas reservation och\r\nVänsterpartiets meningsyttring.</pre><pre>Anf. 40  BJÖRN SAMUELSON (v) replik:</pre><pre>Herr talman! Jag vill göra klart för Marianne\r\nJönsson att det inte beror på att min farfar kommer\r\nfrån Alvestatrakten, att jag är värmlänning, att jag\r\nhar studerat i Örebro eller att jag älskar Ådalen, att\r\njag föreslår fasta forskningsresurser till\r\nhögskolorna i Växjö, Karlstad, Örebro, Sundsvall\r\noch Härnösand. Detta ställningstagande har gjorts\r\nutifrån den debatt som vi har drivit i\r\nforskningspolitiska sammanhang under 80-talet, då\r\nvi har sett att kompetensen och kunskapen vid\r\ndessa högskolor har växt fram så att vi ansåg det\r\nvara dags för ytterligare satsningar. I den frågan har\r\nvi tidigare fått stöd av Centern.</pre><pre>Det finns ju inget motsatsförhållande i att bygga\r\nupp nätverksorganisationer och att ge fasta\r\nforskningsresurser till dessa högskolor. Men det är\r\nalltså så man nu skall tolka Centern, att det nu är\r\nnätverk som gäller. Från Centerns sida är det nu\r\ninte längre tal om att bygga ut de fasta\r\nforskningsresurserna till ytterligare högskolor i\r\nSverige.</pre><pre>Det skulle vara intressant att få möta Centern i den\r\npolitiska debatten inför valet 1994 i just dessa\r\nfrågor bl.a.</pre><pre>Anf. 41  MARIANNE JÖNSSON (c) replik:</pre><pre>Herr talman! Naturligtvis är målet fasta\r\nforskningsresurser, men vägen dit är lång. Vi har i\r\nsydöstra Sverige gjort en egen organisation för hur\r\nvi tänker oss detta stegvis genomfört. Vi bildar\r\ntillsammans med vårt universitet, som i det här\r\nfallet är Lund, en forskningsorganisation där de\r\nfasta forskningsanslagen senare fördelas efter hur\r\nvi anser att de bör prioriteras. Vi bildar en fast\r\nforskningsorganisation bland våra tre högskolor.\r\nSedan får man tänka sig detta stegvis. Det är inte\r\nnågon process som vi kan se slutet på under detta\r\nårhundrade. Målsättningen måste naturligtvis vara\r\nsjälvständiga enheter med upprätthållande av\r\nhögsta kvalitet. Detta har vi inte nu möjlighet att\r\nuppnå utan hjälp av ett universitet.</pre><pre>Anf. 42  BJÖRN SAMUELSON (v) replik:</pre><pre>Herr talman! Jag vill för protokollets skull få säga\r\natt om Centern hade velat fanns det möjlighet att i\r\nutskottsbehandlingen om forskningspolitiken ge\r\nregeringen till känna om fasta forskningsresurser\r\ntill dessa högskolor. Det hade varit möjligt för\r\nCentern om de hade haft förmågan och kraften att\r\nse till att dessa högskolor hade fått en början till en\r\nfast forskningsorganisation genom en uppgörelse\r\nnär det gäller pengarna från de forna\r\nlöntagarfonderna. Men Centern valde, herr\r\ntalman, att inte agera i denna fråga. Jag vet inte vad\r\ndet är som håller dem tillbaka från tidigare\r\nvälgrundade politiska ståndpunkter. Men jag\r\nförmodar att det är regeringssamarbetet som\r\nförhindrar Centern att inta sin egen\r\nregionalpolitiska profil och centerprofil framöver.\r\nDetta kommer att stå Centern dyrt, herr talman.</pre><pre>Anf. 43  MARIANNE JÖNSSON (c) replik:</pre><pre>Herr talman! Minns i december, Björn Samuelson.\r\nCentern väckte då förslag om fasta\r\nforskningsresurser till de mindre och medelstora\r\nhögskolorna. Och det skulle naturligtvis vara\r\ninskrivet som en paragraf i högskolelagen. Men vi\r\nblev ensamma om detta. Var fanns Björn\r\nSamuelson då, och var fanns Socialdemokraternas\r\nrepresentanter? Vi är pragmatiska, och vi vet att vi\r\ninte kan gå den vägen. Vi vill ha snabba resultat,\r\noch vi är väldigt otåliga, eftersom vi vet att detta\r\nbetyder otroligt mycket för våra regioner.</pre><pre>Anf. 44  BENGT SILFVERSTRAND (s)\r\nreplik:</pre><pre>Herr talman! När vi hörde Marianne Jönssons\r\nanförande har vi bevittnat ett formidabelt och\r\npraktfullt kostymskifte när det gäller Centerns\r\nutbildningspolitik.</pre><pre>I hennes senaste replik sade hon att man inom\r\nCentern har blivit ensam när det gäller förslaget om\r\nfasta forskningsresurser. Därför har man blivit\r\npragmatisk. Detta verkar näst intill obegripligt.\r\nLarz Johansson, som företrädde Centern, hade\r\nnämligen ett förslag om att högskolestyrelserna\r\nskulle få fatta beslut om forskningsresurser. Det\r\ngjordes då försök att få en kompromiss till stånd av\r\npragmatiska skäl, eftersom Centerns motion låg\r\nganska nära Socialdemokraternas. Då kom vi fram\r\ntill att vi åtminstone skulle se till att vi i utskottet\r\nfick ett beslut om att avsätta, att öronmärka,\r\nforskningsresurser till de mindre och medelstora\r\nhögskolorna. En majoritet gjorde detta\r\nställningstagande, men Centern stod kvar vid sin\r\nuppfattning.</pre><pre>Nu kommer frågan åter upp till behandling, men\r\nregeringen har inte effektuerat ens den\r\nriksdagsbeställning som Centern tyckte var alltför\r\nmjuk.</pre><pre>Det står klart och tydligt i beslutet: Utskottet vill\r\nvidare förorda att det inom varje fakultetsanslag\r\ngenom statsmaktens beslut avsätts en viss\r\nvinstandel för lärare och mindre och medelstora\r\nhögskolor.</pre><pre>Det är klart och tydligt uttryckt att det är på det\r\nsättet. Då undrar jag, Marianne Jönsson, om Larz\r\nJohanssons mer långtgående krav inte var\r\nförankrade i Centerpartiet eller om Centerpartiet\r\nhar bytt utbildningspolitik?</pre><pre>Anf. 45  MARIANNE JÖNSSON (c) replik:</pre><pre>Herr talman! Det är bara att läsa innantill. Som\r\nBengt Silfverstrand nämnde satt jag inte i\r\nutbildningsutskottet då. Men naturligtvis är vår\r\ninställning att vi skall satsa på de mindre och\r\nmedelstora högskolorna djupt förankrad i\r\ncenterrörelsen. Jag kan vara vittne bara till det som\r\njag kan läsa. Och det står tydligt att Centern är\r\nensam om reservation 34, och vi ville också att en\r\nändring skulle göras i högskolelagen. Det blev då\r\nen majoritet i utskottet.</pre><pre>Det som Bengt Silfverstrand sade om att detta\r\nskulle effektueras av regeringen, väntar vi på. Och\r\ndet kommer i regleringsbrevet, Bengt\r\nSilfverstrand.</pre><pre>Anf. 46  BENGT SILFVERSTRAND (s)\r\nreplik:</pre><pre>Herr talman! Den logiken är väl inte riktigt\r\nknivskarp. Om man i sin plädering för de mindre\r\noch medelstora högskolorna inte uppnår det som\r\nman tycker är det absolut bästa -- i detta fall ett\r\nembryo till fakultetsuppbyggnad, att man skall få\r\nfasta forskningsanslag -- då är det nästintill\r\nobegripligt att man inte väljer det näst bästa, som\r\nväl ändå är, Marianne Jönsson, att man klart och\r\ntydligt uttalar att det skall vara fråga om\r\nöronmärkta resurser.</pre><pre>\r\nVarför frångår Centerpartiet sin uppfattning, och\r\nvarför kan Centerpartiet inte ansluta sig till det\r\nmycket rimliga kravet att riksdagen lever upp till de\r\nbeslut som en gång har fattats, nämligen att man\r\nklart och tydligt skall ställa vissa ekonomiska\r\nresurser till förfogande för de mindre och\r\nmedelstora högskolorna?</pre><pre>Det som utskottsmajoriteten nu ställer sig bakom\r\ninnebär, och det tycker jag att Marianne Jönsson\r\nborde erkänna, att man inte lever upp till det\r\nriksdagsbeslut som klart och tydligt citeras på s. 39.\r\nDet innebär att Centern grovt har svikit sina\r\ntidigare mycket varma pläderingar för de mindre\r\noch medelstora högskolorna.</pre><pre>Det är bara att notera att det var retorik från\r\nCenterns sida. När det kom till verkliga beslut, stod\r\nCentern inte fast vid sina krav. Det är särskilt\r\nanmärkningsvärt, Marianne Jönsson, med tanke på\r\nde rundresor som har gjorts och de löften bland de\r\nmindre och medelstora högskolorna som Centern\r\nhar avgett. Det var en oerhört stark kritik från de\r\nmindre och medelstora högskolorna i fjol för att vi\r\ninte kunde leva upp till det som de menade att de\r\nvar berättigade till. Nu sviker Centern alltså de\r\nmindre och medelstora högskolorna.\r\nUtskottsmajoriteten har inte förmågan att tala om\r\nför regeringen vad man vill när det gäller de mindre\r\noch medelstora högskolorna. Det är bara att notera\r\natt Centern inte räckte till. Centern har helt böjt sig\r\nför Moderaterna när det gäller\r\nutbildningspolitiken. Centerns profil när det gäller\r\nutbildningspolitiken är helt utsuddad.</pre><pre>Anf. 47  MARIANNE JÖNSSON (c) replik:</pre><pre>Herr talman! Det var att ta till kraftord. Jag får då\r\nsäga, Bengt Silfverstrand, att när det gäller dessa\r\nfrågor har ni verkligen inte visat framfötterna. Jag\r\när besviken på att Socialdemokraterna inte kunde\r\nstödja decemberreservationen. Man skall inte gråta\r\növer spilld mjölk, men där är vi nu. Regeringen\r\nskall effektuera detta beslut. Det skall ske i\r\nregleringsbrevet.</pre><pre>Jag måste säga att det naturligtvis kittlar Bengt\r\nSilfverstrand att försöka få in en kil mellan\r\nregeringspartierna och att försöka få oss i Centern\r\natt bli den kil som skall så splittring och split. Jag\r\nhar inte något intresse av att ställa upp på det. Jag\r\nvill se framgång för våra högskolor i hela landet.\r\nJag välkomnar det trendbrott som nu har skett i\r\nutskottets skrivning när det gäller\r\nsamverkanslösningar tillsammans med ett alma\r\nmater i regionen.</pre><pre>Anf. 48  TUVE SKÅNBERG (kds):</pre><pre>Herr talman! Andra representanter för\r\nutskottsmajoriteten, t.ex. Marianne Jönsson,\r\nliksom statsrådet tidigare har på ett utmärkt sett\r\nvisat forskningens stora betydelse och regeringens\r\nstora och goda ambitioner. Jag vill instämma i de\r\nbifallsyrkanden som de har gjort i de betänkanden\r\nsom vi behandlar i dag.</pre><pre>Särskilt glädjande för mig som kristdemokrat är\r\nanvändandet av de avvecklade löntagarfonderna\r\njust till forskning. En väsentlig del av\r\nforskningssatsningarna kommer att ske inom det\r\nmedicinska området, i synnerhet inom\r\näldreforskningen. Genom denna forskning\r\nkommer medlen och dess nytta att komma folket\r\ntill del, inte minst pensionärerna.</pre><pre>Forskningspropositionerna och utskottets\r\nbetänkanden är omfångsrika och mångfasetterade.\r\nJag har fått på min lott att ta upp de etiska\r\naspekterna.</pre><pre>Både i regeringens proposition Forskning för\r\nkunskap och framsteg, 1992/93:170, och i dagens\r\nutskottsbetänkande 1992/93:UbU15 finns avsnitt\r\nom etikens betydelse för högskolan i allmänhet och\r\nför forskningen i synnerhet.</pre><pre>Man kunde möjligen tänka sig att etik och moral\r\nframför allt hörde till den fostrande roll som\r\ngrundskola och gymnasium har. Så anges också i de\r\nbåda läroplanspropositioner som regeringen har\r\ngett riksdagen som sommarläsning följande\r\ntänkvärda ord:</pre><pre>''De normer, som skolans verksamhet skall bygga\r\npå, såsom respekt för människans värdighet,\r\nindividens frihet och integritet, jämställdhet mellan\r\nkvinnor och män, omsorgen om den som har det\r\nsvårt, det personliga ansvaret, har en djup\r\nförankring i vårt land och vår kultur. Det är normer,\r\nsom således har djupa rötter i vår historiska\r\nutveckling. Som särskilt viktig framstår skolans\r\nvärdegrund, förankrad i kristen etik och\r\nvästerländsk humanism. -- -- -- Frågor om etik och\r\nmoral hör hemma inom i stort sett alla ämnen i\r\nskolan och även utanför lektionstiden.'' Detta står\r\npå s. 19--20.</pre><pre>Finns samma fostrande och karaktärsdanande\r\nuppgift även på universitetsnivå? Ja, hävdar\r\nprofessorn i rättshistoria, Kjell Å Modéer, under\r\nrubriken Universiteten och moralen i Sydsvenskan\r\nden 25 november 1992. Han skriver: ''Vem ansvarar\r\negentligen för samhällsmoralen, det vill säga\r\nsamhällsmedborgarnas moraliska och etiska ansvar\r\ni förhållande till såväl medmänniskor som staten?\r\nMin tro är att den frågan får sin plats i\r\nuniversitetsutbildningen. Harvarduniversitetets\r\nförre rektor Derek Bok tillhör de auktoriteter inom\r\nden högre utbildningen som återkommande\r\nkritiserat universitetens brist på moralbildning.\r\n''Inom universitetsmiljön', skriver Bok, ''måste\r\nstudenterna få hjälp från universiteten att utveckla\r\nmoralisk standard och medborgerligt ansvar.'\r\nOckså de svenska universiteten måste i framtiden\r\nfå spela rollen av utvecklare av professionell etik.\r\nUniversiteten måste spela en tydligare och\r\nsynligare roll som förmedlare av en sund\r\nsamhällsmoral.'' Så långt professor Modéer.</pre><pre>Det är mycket viktiga synpunkter på\r\nuniversitetsutbildningen som professor Modéer\r\nanför. Jag vill påstå att regeringen bit för bit klargör\r\netikens betydelse inom all utbildning, och det är\r\nmin förhoppning att universiteten skall ta vara på\r\ndet etiska intresse och de behov som så klart\r\nsignaleras.</pre><pre>Men med högskolans grundutbildning är väl också\r\nbehovet av etik passerat? Forskarna bör väl ha ett\r\nsamvete som styr och ett starkt etiskt medvetande,\r\nutan någon särskild etisk vägledning? Så borde det\r\nverkligen vara. Sverige har t.ex. undertecknat\r\nGenèvedeklarationen från 1948, där det fastslås att\r\nen läkare skall förplikta sig ''till den yttersta respekt\r\nför mänskligt liv alltifrån konceptionen till döden''.\r\nTyvärr visar verkligheten att forskare, även mycket\r\nframstående sådana, mycket väl kan ha en djupt\r\noetisk människosyn.</pre><pre>Francis Crick, som upptäckte DNA-spiralen och\r\nfick nobelpris för detta, skriver i ''Of molecules and\r\nmen'' 1966: ''Inget nyfött barn borde förklaras vara\r\nmänniska innan det fått sina arvsanlag undersökta.\r\nSkulle barnet inte bestå provet har det förverkat sin\r\nrätt att leva.''</pre><pre>James Watson, Cricks nobelpriskollega, sade i maj\r\n1973 i tidskriften Prism: ''Om ett barn inte\r\nlevandeförklaras förrän tre dagar efter\r\nförlossningen kunde alla föräldrar beredas tillfälle\r\natt ta ställning, medan bara ett fåtal har\r\nmöjligheten under det nuvarande systemet.\r\nLäkaren kunde sedan låta barnet dö om föräldrarna\r\nså ville och därmed spara en massa elände och\r\nlidande.''</pre><pre>Regeringspropositionen ''Forskning för kunskap\r\noch framsteg'' andas stor insikt om etikens\r\nbetydelse inom forskningen. Låt mig citera ett\r\nstycke på s. 6: ''Forskningen kan inte i sig ge svar i\r\ngrundläggande normativa frågeställningar.\r\nSamtidigt måste forskningen bedrivas inom de\r\netiska ramar som utgör grundvalarna för vårt\r\nsamhälle. Det innefattar ett värnande av den\r\npersonliga integriteten, men också av de rättsliga\r\noch andra regler som gäller för samhällelig\r\nverksamhet i övrigt. Speciellt inom medicinsk och\r\ngenetisk forskning behövs särskilda former för\r\nforskningsetisk granskning. Det är viktigt att\r\nkontinuerligt följa verksamheten i detta avseende.\r\nRegeringens grundsyn i etiska frågor framgår av\r\nregeringsförklaringen 1991.''</pre><pre>I nämnda regeringsförklaring sägs det på s. 15:\r\n''Den snabba utvecklingen inom den medicinska\r\noch biologiska forskningen reser ständigt nya och\r\nsvåra etiska problem. Denna utveckling ställer krav\r\npå en sammanhållen och etiskt förankrad politik.\r\nUtgångspunkten skall alltid vara den syn på\r\nmänniskan och på människolivets helgd som har sin\r\nförankring i den kristna etiken och den\r\nvästerländska humanismen. Alla människor har\r\nsamma värde. Den grundläggande mänskliga\r\nrättigheten är rätten till liv.''</pre><pre>I kds-motionen 1992/93:Ub103, under rubiken\r\n''Forskningens prioriteringar'', föreslås att\r\nregeringen uppdrar åt universitetskanslern att noga\r\nfölja de etiska frågorna i forskningen och övervaka\r\natt de etiska principer som utgör grundvalarna för\r\nvårt samhälle följs. Det är av största värde, anförs\r\ndet i motionen, att regeringen så klart som möjligt\r\nanger att forskningen måste bedrivas inom de\r\nangivna etiska ramarna.</pre><pre>Herr talman! Det är med glädje som jag som\r\nkristdemokrat konstaterar att ett enigt utskott\r\nerinrar om att regeringen såväl i\r\nregeringsförklaringen hösten 1991, vilken jag nyss\r\nciterade ur, som i den föreliggande propositionen\r\nuppmärksammat de etiska frågeställningarna på ett\r\nsådant sätt att syftet med de kristdemokratiska\r\nmotionärernas önskemål enligt utskottet är\r\ntillgodosett.</pre><pre>I två utredningar har forskningsetiska frågor\r\nbehandlats: SOU 1989:74 ''Forskningsetisk\r\nprövning. Organisation, information och\r\nutbildning'' samt SOU 1989:75 ''Etisk granskning\r\nav medicinsk forskning''. Dessutom inrättades 1985\r\nStatens medicinsk-etiska råd med uppgift att belysa\r\nmedicinsk-etiska frågor i ett övergripande\r\nsamhällsperspektiv. I rådets direktiv ingår att i ett\r\netiskt perspektiv bevaka och bedöma den\r\nmedicinska forskning, diagnostik och behandling\r\nsom är särskilt känsliga för den mänskliga\r\nintegriteten och som på sikt kan hota\r\nmänniskovärdet.</pre><pre>Herr talman! Med det anförda tror jag att jag visat\r\natt regeringen har en stor etisk medvetenhet när det\r\ngäller utbildning i allmänhet och, som i dag, när det\r\ngäller etik och forskning. Både i\r\nregeringsförklaringen och i propositionen anges\r\nklart den värdegrund som samhället skall bygga på:\r\nden kristna etiken och den västerländska\r\nhumanismen. Regeringen skriver inte rutinmässigt\r\natt man tänker ''följa utvecklingen'' utan använder\r\nstarka formuleringar. På s. 251 i propositionen står\r\ndet: ''Regeringen avser att noga följa de frågor som\r\när förknippade med kunskapsutvecklingen inom\r\ndet genetiska forskningsområdet och härvid särskilt\r\nbevaka de etiska aspekterna.''</pre><pre>Ett exempel på att det inte är tomma ord är den\r\nutredning som regeringen tillsatt och som gäller en\r\ns.k. samvetsklausul. Man skall utreda\r\nkonskevenserna av införandet av en samvetsklausul\r\nnär det gäller studenternas möjlighet att avstå från\r\nvissa moment i utbildningen som strider mot deras\r\nsamveten.</pre><pre>Herr talman! Jag yrkar bifall till hemställan i\r\nbetänkande UbU15, i synnerhet till skrivningarna\r\nom forskning och etik.</pre><pre>Anf. 49  RUNE RYDÉN (m) replik:</pre><pre>Herr talman! Det är klart att forskare, lika väl som\r\nmänniskor i allmänhet, har olika uppfattningar om\r\nsaker och ting. Men till syvende och sist är det ju\r\nsamhället och staten som anger gränserna för\r\netiken vad gäller forskningen.</pre><pre>En sak tycker jag skall understrykas alldeles\r\nspeciellt i det här sammanhanget, nämligen att\r\nforskarsamhället och forskarna som individer\r\nkänner ett mycket stort ansvar för de här frågorna.\r\nDet förs en bra debatt på detta område.</pre><pre>Låt mig visa på ett exempel på det ansvar som\r\nforskarna och forskarsamhället har tagit. När\r\nhybrid-DNA-forskningen började fanns det\r\nnämligen vissa farhågor för att den skulle kunna\r\nanvändas på ett sätt som inte stod i\r\növerensstämmelse med etiken och med vad\r\nsamhället i övrigt ansåg. Då beslöt de forskare som\r\narbetade med hybrid-DNA-forskningen att införa\r\nett moratorium tills motsatsen hade bevisats. Det\r\ntycker jag är ett alldeles utmärkt bevis för att man\r\nkänner ansvar för de här frågorna.</pre><pre>Anf. 50  TUVE SKÅNBERG (kds) replik:</pre><pre>Herr talman! Jag tackar Rune Rydén för den\r\nvärdefulla kompletteringen av det jag sade i mitt\r\nanförande.</pre><pre>Det är inte min avsikt att framställa de båda\r\nnobelpristagarna som goda representanter för\r\nforskare i allmänhet och för svensk forskning i\r\nsynnerhet. Det är för att undvika sådana\r\nfullkomligt flagranta övergrepp på etiken som både\r\npolitiker och forskare gemensamt måste se till att\r\nden etiska fanan hålls högt.</pre><pre>Anf. 51  EWA HEDKVIST PETERSEN (s):</pre><pre>Herr talman! Forskningens syfte är att söka ny\r\nkunskap och nya sammanhang. Dess organisation\r\noch inriktning måste löpande anpassas för detta,\r\nallteftersom nya infallsvinklar bedöms som viktiga.\r\nFöljdriktigt måste också kvinnors kunskaper och\r\nerfarenheter påverka forskningen.</pre><pre>Vi socialdemokrater vill understryka vikten av att\r\näven forskarsamhället tillförs ökad kunskap om\r\nförhållanden som är av betydelse för ett gott liv för\r\nbåde kvinnor och män. Därför får könsperspektivet\r\naldrig begränsas till den s.k. kvinnoforskningen.\r\nKvinno- och jämställdhetsforskningen skall i stället\r\nvara pådrivande i en utveckling mot att\r\nkönsperspektivet beaktas av det samlade\r\nforskarsamhället. Det gäller i all forskning.</pre><pre>Erfarenheterna från kvinnoforskningen ger vid\r\nhanden att en särredovisning av kvinnor och män\r\nvisar på mönster som eljest inte kommer fram. På\r\nde allra flesta områden är kvinnors och mäns villkor\r\nolika -- olika beslut påverkar kvinnor och män på\r\nskilda sätt.</pre><pre>Kvinnors hälsa, kvinnosjukdomar samt mäns och\r\nkvinnors biologiska skillnader måste ägnas ökad\r\nuppmärksamhet inom medicinsk forskning.\r\nKvinnors insatser måste synliggöras inom\r\nhumanistisk och samhällsvetenskaplig forskning,\r\noch kvinnors och mäns villkor i arbetslivet måste\r\nägnas ett ökat intresse.</pre><pre>Under avsnittet om kriminalpolitiken i\r\nforskningspropositionen saknar vi en prioritering\r\nav forskning kring kvinnomisshandel och sexuella\r\növergrepp mot kvinnor. Dessa saker får inte bara\r\nses som kvinnofrågor, utan de skall också i hög grad\r\nses som frågor om hur kriminalpolitiken fungerar.\r\nDetsamma gäller forskning i fråga om övergrepp\r\nmot barn. Här krävs ökad kunskap om metoder vid\r\nförhör med barn, om värderingar av barns utsago\r\nm.m.</pre><pre>När det gäller detta sätt att förhålla sig till\r\nkvinnoforskningen har utskottet gjort en mycket\r\nbra sammanfattning i betänkandet. Jag\r\nrekommenderar kammaren denna läsning.</pre><pre>Herr talman! 1990 års forskningspolitiska beslut,\r\nsom initierades av den socialdemokratiska\r\nregeringen, innebar ett kvantitativt och kvalitativt\r\nsprång framåt för den samlade kvinnoforskningen i\r\nSverige. Samtidigt har antalet forskarutbildade\r\nkvinnor inom flertalet fakulteter ökat.</pre><pre>Fortfarande är dock andelen forskarutbildade\r\nkvinnor låg. Särskilt anmärkningsvärd är den\r\nmycket låga andelen kvinnor bland\r\nhögskolelektorer och professorer. Det är faktiskt\r\nbara 19 % av högskolelektorerna och 6 % av\r\nprofessorerna som är kvinnor. Vi anser det därför\r\nangeläget att det tiopunktsprogram som\r\nregeringen -- utifrån FRN och den s.k. JÄST-\r\ngruppen -- föreslår i propositionen genomförs.</pre><pre>Vi socialdemokrater stöder självklart också\r\nförslaget om 1 miljon till forskningsområdet genus\r\noch teknik vid högskolan i Luleå, och vi har\r\nmedverkat till att gästprofessuren i\r\nkvinnoforskning som regeringen föreslagit inrättas\r\nvid FRN, placeras i Linköping och får inriktningen\r\nnaturvetenskap och teknik.</pre><pre>Fortfarande återstår dock en hel del att göra, och vi\r\nsocialdemokrater vill ta ytterligare initiativ, utöver\r\npropositionen, i två avseenden.</pre><pre>Kvinnoforskningen spelar en viktig roll för att öka\r\ninsikterna om betydelsen av könsperspektiv i\r\nsamhället. Mot den bakgrunden ökar antalet\r\nkvinnliga forskarstuderande på tok för sakta,\r\nsärskilt inom juridisk och teologisk fakultet och\r\ninom de naturvetenskapliga och tekniska\r\nområdena. Vi anser att det finns anledning att\r\nnärmare analysera de bakomliggande faktorerna\r\ntill att det vid vissa fakulteter inte har skett någon\r\nökning av andelen forskarutbildade kvinnor. Vi\r\nanser att dessa insikter är mycket viktiga att få för\r\ndet fortsatta arbetet med att stärka kvinnors\r\nställning inom forskningen. Detta förslag går\r\nutöver regeringens och utskottsmajoritetens. Vi vill\r\nge regeringen det till känna.</pre><pre>I JÄST-gruppens anda borde det vara möjligt för\r\nriksdagen att ena sig om att beställa den här\r\nanalysen. Men det vill inte den borgerliga\r\nmajoriteten i utskottet, tyvärr. Vi befarar att\r\navsaknaden av en sådan analys kommer att försinka\r\narbetet för ökad jämställdhet inom forskningen. Vi\r\nsocialdemokrater står fast vid vårt yrkande.</pre><pre>Det är också angeläget att det sker en betydande\r\nsatsning på forskarutbildning inom vård- och\r\nomsorgsområdena, där andelen kvinnor är stor.\r\nDet är inte tillfredsställande och högst orättvist att\r\nmöjligheterna till forskarutbildning är få och att\r\nandelen forskarutbildade lärare är\r\nanmärkningsvärt låg inom området omvårdnad.\r\nHär krävs en betydande satsning på\r\nforskarutbildning under planeringsperioden. Även\r\ndetta vill vi socialdemokrater ge regeringen till\r\nkänna. Men inte heller här är majoriteten\r\ntillmötesgående, tyvärr. Det är beklagligt, eftersom\r\nvi vet att kompetens är mycket viktigt för\r\nframtiden, även inom det här området. Vi skulle\r\ndärför gärna vilja ha förklaringar till majoritetens\r\nkallsinnighet inför vårt yrkande.</pre><pre>Herr talman! Vi socialdemokrater vill också satsa\r\nytterligare tre miljoner kronor på att stärka\r\nbefintliga kvinnoforum vid universiteten och en del\r\nhögskolor. Vi vill anslå en miljon för att stödja\r\nnyetablering av kvinnoforum vid högskolorna i\r\nGävle/Sandviken, Karlstad och vid Mitthögskolan.</pre><pre>Trots begränsade anslag har kvinnoforum\r\nmedverkat till en betydande ökning av\r\nkvinnoforskningen. Vid samtliga forum ges kurser\r\npå grundnivå -- på vissa orter även på\r\ndoktorandnivå. Forum arrangerar också nationella\r\noch internationella konferenser med möten mellan\r\nkvinnoforskare och mellan kvinnoforskare och\r\nkvinnor inom politik, samhälls- och arbetsliv.\r\nKvinnoforum spelar på sina högskolor inte minst en\r\nviktig roll för kvinnliga forskare inom olika\r\ndiscipliner, som här har stöd och en mötesplats. De\r\nbehöver stärkas ytterligare och nyetableringar bör\r\nuppmuntras.</pre><pre>Utskottet avstyrker vårt yrkande om ytterligare\r\npengar till forum utan vidare spisning och\r\nmotivering. Det är mycket otillfredsställande och\r\nanmärkningsvärt mot bakgrund av att vi faktiskt\r\nskriver i betänkandet hur viktigt det är med\r\nkvinnoforum och deras funktion som grundbult i\r\nkvinnoforskningen. Alla möjliga åtgärder måste till\r\nför att öka antalet kvinnor i forskarutbildningen\r\noch i forskningen. Varför inte stärka kvinnoforum\r\nyterligare i enlighet med våra förslag?</pre><pre>Herr talman! Margitta Edgren ställde en fråga i\r\nslutet av sitt anförande. Den gällde om vi kan låta\r\nbli kvotering om vi inte ser resultat av de\r\njämställdhetssatsningar som görs nu. Personligen\r\nkan jag tänka mig att överväga kvotering i\r\nframtiden. Men jag tycker att vi skall försöka\r\nundvika det. Vi har nu i våra reservationer lagt\r\nfram förslag som ytterligare skulle kunna stärka\r\nkvinnornas andel. Jag har redogjort för dem. Jag\r\nskulle önska att riksdagsmajoriteten hade kunnat\r\nlyssna på oss i de här avseendena.</pre><pre>Jag yrkar bifall till den socialdemokratiska\r\nreservationen 48.</pre><pre>Herr talman! Jag skall slutligen bara kommentera\r\nytterligare två socialdemokratiska reservationer, 24\r\noch 37. Först forskningen inom skolväsendet.</pre><pre>Vi socialdemokrater anser att skolan är landets\r\nviktigaste kulturinstitution. Här kan barn och\r\nungdomar ges upplevelser och skapande som\r\nredskap för resten av livet. Vi vill därför anvisa\r\nytterligare 730 000 kronor utöver regeringens\r\nförslag till forskning om kultur i skolan på detta\r\nanslag.</pre><pre>Till sist anslaget till Konstfack. Svensk och nordisk\r\nindustri har en viktig konkurrensfördel i en mycket\r\ngod tradition inom designområdet. Vi har därför\r\nmed tillfredsställelse hälsat den uppräkning av\r\nanslagen till grundutbildningen vid landets\r\ndesignutbildningar som görs i\r\nhögskolepropositionen. Denna satsning borde ha\r\nföljts upp i den forskningspolitiska propositionen.</pre><pre>Nordisk design har internationellt kommit att\r\nuppfattas som ett begrepp. Inom designområdet\r\nfinns som inom andra forsknings- och\r\nutvecklingsområden anledning att stärka\r\nsamverkan mellan högskolorna och det omgivande\r\nsamhället.</pre><pre>Herr talman! Vi socialdemokrater vill därför anslå\r\n1 miljon kronor utöver regeringens förslag till\r\nKonstfack för stöd till utvecklingen av samarbete\r\nmellan nordiska designhögskolor, till samverkan\r\nmellan designutbildningarna och industrin samt till\r\nstöd för intressanta utvecklingsprojekt.</pre><pre>Anf. 52  MARGITTA EDGREN (fp) replik:</pre><pre>Herr talman! Jag är helt överens med Ewa Hedkvist\r\nPetersen när hon beskriver kvinnoperspektiv och\r\nkönsperspektiv.</pre><pre>Ewa Hedkvist Petersen tar upp\r\nsocialdemokraternas reservation 12, dvs. att man\r\nvill ha mer analys av varför det är som det är. Jag\r\nmåste upprepa det jag sade i mitt anförande. Vi\r\nsaknar inte kunskap om hur det ser ut och hur det\r\när på olika områden. Vi vet också varför det ser ut\r\nså. Det är historiskt, traditionellt betingat.</pre><pre>Forskarsamhället är ett samhälle för män, byggt på\r\nmäns värderingar. Det vi nu måste koncentrera oss\r\npå och vara överens om är att verkligen tillsammans\r\nförsöka bryta ned de här barriärerna. Vi måste\r\nhjälpa till och omdana forskarsamhället så att det\r\nblir ett samhälle för både män och kvinnor, som\r\nbygger på både mäns och kvinnors värderingar. Jag\r\nvill bara om igen påpeka att vi inte saknar kunskap\r\nom hur det ser ut och varför det ser ut på det viset.\r\nDet som nu måste till är en insikt, en uthållighet,\r\nen tålmodighet, en långsiktighet i att ändra mot ett\r\nannat sätt.</pre><pre>Det är korrekt som beskrivs, att\r\nSocialdemokraterna har begärt mer pengar till\r\nforum/centrum. Regeringen och nu även\r\nmajoriteten i utbildningsutskottet har accepterat\r\natt forum/centrum i princip får nöja sig med de\r\npengar de har och koncentrera sig på att detta med\r\nkvinnor i forskning skall spridas till att visa hela\r\nkönsperspektivet. Forum/centrum är\r\nkoncentrerade på kvinnoforskning, forskning om\r\noch av kvinnor. Nu menar vi att\r\ntiopunktsprogrammet innebär en brytning, så att vi\r\nkommer att ge möjligheter för kvinnor över hela\r\nfältet. Då prioriterar vi det.</pre><pre>Jag vill ta upp två punkter i tiopunktsprogrammet.\r\nFör det första är det en prioritering av\r\ndoktorandtjänster, som har som ett av sina syften\r\natt underlätta för kvinnor. Det är statliga tjänster\r\noch de medger alla de möjligheter som finns på\r\nandra statliga tjänster, nämligen att förena\r\nyrkesarbete med familj och barnafödande.</pre><pre>För det andra sägs det klart på en av punkterna att\r\nman i fördelningen skall prioritera områden med\r\nstora grupper av kvinnliga studerande, bl.a. vård\r\noch omsorg.</pre><pre>Anf. 53  EWA HEDKVIST PETERSEN (s)\r\nreplik:</pre><pre>Herr talman! Jag kan också konstatera att jag och\r\nMargitta Edgren är eniga om ansatsen i denna\r\ndiskussion, att vi vill stärka kvinnoforskningen och\r\nkönsperspektivet i den svenska forskningen och det\r\nsvenska forskarsamhället. Sedan kan man\r\ndiskutera redskapen. Man kan diskutera vad vi vet\r\noch vad vi inte vet.</pre><pre>Jag håller med om att vi har stora kunskaper om det\r\nsvenska forskarsamhället och den könssegregering\r\nsom finns. Men det utesluter inte att vi gör\r\nytterligare analyser när vi ser områden som halkar\r\nefter och det är specifika områden. Dessutom har\r\nvi en ekonomisk utveckling i samhället som\r\npåverkar alla samhällsområden, även forskningen.\r\nEn lågkonjunktur påverkar också forskningen och\r\nkvinnornas funktionssätt. Vi tycker alltså att det är\r\nviktigt med analyser.</pre><pre>Vi vill anslå mer pengar till kvinnoforum. Vi vet att\r\nde gör en stor insats. De har faktiskt varit kilen in i\r\nforskarsamhället. Vi vet också att de fortfarande på\r\nmånga håll faktiskt arbetar under en ganska svår\r\nsituation. Vi har visserligen kunskaper om hur\r\nverkligheten är, men man skall också kunna arbeta\r\ni vardagen.</pre><pre>Vi socialdemokrater vill alltså anslå mer pengar till\r\nbefintliga forum för att stärka dem ytterligare och\r\nge dem råg i ryggen ytterligare. Men vi vill också ha\r\npengar till nyetablering på tre ytterligare högskolor,\r\nför de behöver också kvinnoforum som den\r\ngrundbult de utgör när det gäller att ge en bas till\r\ndetta mycket viktiga arbete.</pre><pre>Anf. 54  MARGITTA EDGREN (fp) replik:</pre><pre>Herr talman! Jag är helt överens med Ewa Hedkvist\r\nPetersen: Kvinnoforums/-centrums arbete under\r\nårens lopp när det gäller att göra kvinnoforskning\r\nsynlig kan inte tillräckligt nog prisas. De har\r\nbidragit till att man numera kan se att det tidigare\r\nfunnits perspektiv som inte har belysts. Jag tror att\r\ndessa forums/centrums kilfunktion mycket\r\nkraftfullt har bidragit till att man t.ex. vid\r\nGöteborgs universitet nu planerar för en institution\r\nför kvinnoforskning.</pre><pre>Jag läste för någon vecka sedan en rapport från\r\nNorges forskningsråd om kvinnor i akademien.\r\nÅterigen är problemet, som rapporten mycket\r\ntydligt visar, att forskarsamhället inte är\r\nkönsneutralt. Rapporten avslöjar akademien som\r\nmanskulturell, dominerad av pappor med\r\nuppmärksamheten riktad mot sönerna, som\r\nkvalificerar sig för att gå i pappas fotspår.</pre><pre>Hur vi öppnar detta mycket könsvärderade system\r\nför mammor och flickor är vårt huvudproblem. Vi\r\nvet hur det är. Nu är frågan vad vi måste göra.</pre><pre>Anf. 55  EWA HEDKVIST PETERSEN (s)\r\nreplik:</pre><pre>Herr talman! Jag måste säga att detta är en väldigt\r\nstimulerande debatt, det är ett mycket viktigt ämne\r\nsom vi nu diskuterar.</pre><pre>När det gäller kvinnoforum behövs verkligen\r\nnyetablering. Det berörde inte Margitta Edgren.\r\nHon säger att forum har en viktig funktion som kil\r\ni forskarsamhället. Det är så. Det är därför som vi\r\nvill stödja nyetablering på flera orter, för vi vet att\r\nju fler forum det finns, desto mer kan man hjälpas\r\nåt. Men det får inte stanna där, utan vi måste se till\r\natt kvinnornas villkor och kvinnornas plats i\r\nfakulteterna stärks. Det var också tanken bakom\r\ndet forskningspolitiska förslag vad gäller\r\nkvinnoforskning som den socialdemokratiska\r\nregeringen lade fram 1990. Det handlade just om\r\natt stärka kvinnorna ute på fakulteterna.</pre><pre>Vi vill alltså anslå ytterligare 4 miljoner kronor till\r\nkvinnoforum.</pre><pre>Margitta Edgren berörde inte tanken på kvotering.\r\nSom jag sade i mitt anförande kan jag mycket väl\r\ntänka mig att överväga det om ingenting händer.\r\nOm vi ser att det kanske t.o.m. blir bakslag, som vi\r\nhar sett på många områden, får vi börja fundera i\r\nde banorna. Än är vi inte där. Vi har vårt\r\ntiopunktsprogram. Dessutom har vi ytterligare\r\nförslag som vi hade hoppats få riksdagens majoritet\r\nbakom.</pre><pre>Jag hoppas nu att vi från alla partier i denna\r\nkammare kan fortsätta att ta ett gemensamt ansvar\r\noch försöka hitta olika åtgärder för att verkligen\r\nsätta redskapen i händerna på dem som vill stärka\r\njämställdheten i forskarsamhället och stärka\r\nkönsperspektivet. Då kanske vi kan undvika\r\nkvotering.</pre><pre>Anf. 56  BO ARVIDSON (m):</pre><pre>Herr talman! Jag skall i den här debatten\r\nkommentera utbildningsutskottets betänkande 13\r\nom anslag till Lantbruksuniversitetet m.m.</pre><pre>Sveriges lantbruksuniversitet har en särställning\r\nbland universitet och högskolor i vårt land.\r\nUniversitetets verksamhetsområde omfattar hela\r\nlandet. Det innebär att verksamheten finns på\r\nmånga orter i landet när det gäller såväl utbildning\r\nsom forskning och försöksverksamhet.</pre><pre>Sveriges lantbruksuniversitet har ett nationellt\r\nansvar för viktig utbildning, forskning och\r\nförsöksverksamhet inom sitt område. Styrelsen för\r\nSveriges lantbruksuniversitet har därför ett särskilt\r\nansvar för hur utbildning och forskning skall\r\norganiseras och lokaliseras för att olika behov och\r\nintressen skall kunna tillgodoses. Det är också bara\r\nLantbruksuniversitetet som för närvarande får\r\nutfärda examen för t.ex. lantmästare, agronom,\r\njägmästare, skogsmästare, landskapsarkitekt och\r\nveterinär.</pre><pre>I proposition 170 beskriver regeringen Sveriges\r\nlantbruksuniversitets uppgifter och dess roll som\r\nsektorsuniversitet. Man framhåller att SLU även i\r\nfortsättningen bör vara ett samlat\r\nsektorsuniversitet för de areella verksamheterna\r\nunder Jordbruksdepartementets ansvarsområde.</pre><pre>Regeringen begär riksdagens godkännande av det\r\növergripande målet för SLU:s verksamhet.\r\nUtskottet har inget att erinra mot vad regeringen\r\nhar förordat. Utbildningsutskottet framhåller dock\r\nnågra punkter som man anser vara viktiga i det\r\nfortsatta arbetet. Det gäller vad regeringen har\r\nanfört om behovet av flexibilitet och samarbete\r\növer universitets- och fakultetsgränser.</pre><pre>Lantbruksuniversitetet har verksamhet på flera\r\nuniversitetsorter eller i deras närhet. Det bör därför\r\nfinnas ökade möjligheter till samarbete t.ex. för\r\nUltuna med Uppsala universitet, för Alnarp med\r\nLunds universitet och för skogsvetenskapliga\r\nfakulteten i Umeå med Umeå universitet.</pre><pre>Likaså ser utskottet det som angeläget att\r\nmöjligheter till samordning mellan de olika\r\nfakulteterna inom SLU, som SLU har angivit skall\r\nundersökas, skapas. Ett av skälen till\r\nsammanslagningen 1977 var ju att ge\r\nförutsättningar för bättre resursutnyttjande, vilket\r\nsammanslagningen skulle skapa.</pre><pre>Regeringen anför i propositionen att det är viktigt\r\natt SLU i framtiden prioriterar sådan\r\ngrundforskning som stödjer ett hållbart nyttjande\r\nav biologiska naturresurser med särskild inriktning\r\npå de areella näringarna. SLU bör även i\r\nfortsättningen ha ansvaret för\r\nförsöksverksamheten. Vidare sägs i propositionen\r\natt den mer produktionsinriktade\r\nförsöksverksamheten i allt högre grad bör\r\nfinansieras av näringen, och på sikt bör denna\r\nverksamhet helt finansieras av resp. bransch. Det\r\nankommer på SLU att organisera\r\nförsöksverksamheten så, att resurserna för\r\nverksamheten används effektivt.</pre><pre>Utbildningsutskottet framhåller att det är angeläget\r\natt förändringarna sker på ett sådant sätt och i\r\nsådan takt att värdefulla erfarenheter och tillgångar\r\ntas till vara.</pre><pre>Utskottets skrivning bör ses mot bakgrund av den\r\ndebatt som pågått under våren om hur SLU:s\r\nresurser skall användas och fördelas. Jag har\r\nuppfattat det så att man på sina håll något\r\növertolkat propositionen när det gäller\r\nförsöksverksamhetens finansiering, åtminstone på\r\nkort sikt. Det kan knappast vara en vettig\r\nhushållning med resurser i form av människor och\r\nanläggningar att snabbavveckla\r\nförsöksverksamheten. Näringen måste rimligtvis\r\nockså få tid och möjlighet att ta ställning till vilka\r\nekonomiska insatser man kan och önskar göra.</pre><pre></pre><pre>Till de mera tvivelaktiga åtgärderna hör enligt min\r\nuppfattning förslaget att lägga ner stallarna för\r\nhusdjursforskning som berör Alnarp. Så sent som\r\n1986 invigdes stallet för nötkreatur, och kostnaden\r\nför detta låg på över 40 miljoner kronor. Lyckligtvis\r\nverkar det nu som om de omedelbara planerna på\r\nnedläggning förkastats.</pre><pre>Jag vet att jordbruksministern har haft möten med\r\nolika intressenter inom jordbruksnäringen och\r\nlivsmedelsindustrin för att undersöka deras\r\ninställning till att medverka ekonomiskt, så att den\r\nmera produktionsinriktade försöksverksamheten\r\nkan fortsätta om än i förändrad form.\r\nFörsöksverksamheten utgör ett viktigt underlag för\r\nden mera produktionsinriktade rådgivningen.\r\nLikaså bör den kunna ge viktig återkoppling även\r\nför den mera grundläggande forskningen.</pre><pre>Regeringen framhåller skogsnäringens betydelse\r\nför landets ekonomi och anser mot bakgrund härav\r\natt medel genom omfördelningar inom SLU bör\r\ntillföras den skogsvetenskapliga fakulteten. Ett\r\nsamlat program för träteknisk forskning och\r\nträfiberforskning skall inrättas. Enligt\r\npropositionen skall SLU inom ramen för befintliga\r\nresurser avsätta minst 5 miljoner kronor för sin\r\nmedverkan i detta program. Vidare har för SJFR:s\r\nmedverkan beräknats ytterligare 4,5 miljoner\r\nkronor, och under avsnitt 12 i propositionen\r\nberäknas 10 miljoner kronor i anslag till NUTEK\r\nför nämnda program. Utskottet tillstyrker vad som\r\nanförts i propositionen härom.</pre><pre>Herr talman! Jag skall nu övergå till att\r\nkommentera några motioner som behandlas i\r\nbetänkandet.</pre><pre>I ett antal motioner tas frågan om skoglig forskning\r\noch utbildning i södra Sverige upp. Utskottet\r\ninstämmer i vad som framförts i motionerna när det\r\ngäller den sydsvenska skogsnäringens och\r\nskogsforskningens betydelse för landet. Utskottet\r\nnoterade redan föregående år att satsningarna på\r\nsödra Sverige hade varit små jämfört med övriga\r\nlandet. Mot bakgrund av det sydsvenska\r\nskogsbrukets karaktär och speciella förhållanden\r\nbör enligt utskottet behovet av kunskap om\r\nsydsvenska skogliga förhållanden beaktas.</pre><pre>När det gäller den skogliga utbildningen\r\nkonstaterar utskottet att den under flera år varit\r\nföremål för utredning inom SLU.\r\nSkogsutbildningsgruppen inom SLU lade i\r\nnovember 1992 fram sitt slutförslag. Det innehåller\r\nbl.a. förslag om ett nytt treårigt\r\nskogsmästarprogram omfattande 120 poäng.\r\nDenna utbildning skulle då ersätta nuvarande\r\nskogsteknikerutbildning samt\r\nskogsmästarutbildning om två resp. ett år.</pre><pre>Tyvärr beslutade SLU:s styrelse vid sitt\r\nsammanträde i början av maj att inte genomföra\r\nden diskuterade förändringen till det nya\r\nskogsmästarprogrammet. Beslutet innebär att de\r\nnuvarande utbildningarna kommer att bedrivas\r\noförändrat. Utskottet anser att detta är beklagligt.\r\nUtskottet utgår från att frågan om de framtida\r\nskogliga utbildningarnas innehåll, organisation och\r\nlokalisering snarast skall få en lösning. Framtidens\r\nkrav på en hög kompetens på skogsområdet hade\r\nenligt min uppfattning tillgodosetts bättre om man\r\nredan nu beslutat om den nya utbildningen.</pre><pre>Skogsteknikerutbildningen kommer efter\r\nnedläggningen av utbildningen i Värnamo att\r\nfinnas på Skinnskatteberg i Västmanland och\r\nBispgården i Jämtland. Skogsmästarutbildningen\r\nfinns på Skinnskatteberg. När det gäller de\r\nmotioner där den skogliga utbildningen i södra\r\nSverige tas upp hänvisar utskottet till sitt\r\nställningstagande föregående år i denna fråga.\r\nUtskottet anförde då att vid den pågående\r\növersynen av den skogliga utbildningen bör\r\nbehovet av kunskap om sydsvenska skogliga\r\nförhållanden särskilt beaktas.</pre><pre>Vidare framhåller utskottet att det bör vara en\r\nsjälvklarhet att det i de skogliga utbildningarna\r\nförmedlas kunskaper om den svenska skogen och\r\nde särskilda förhållandena i olika delar av landet,\r\noberoende av var utbildningen är lokaliserad.</pre><pre>I flera motioner tas verksamheten vid Garpenberg\r\nupp, såväl utbildning som forskning. Regeringen\r\nhar i sin proposition framhållit att verksamheten i\r\nGarpenberg är en värdefull resurs, som bör kunna\r\nutnyttjas även i fortsättningen bl.a. i samarbete\r\nmed högskolorna i Falun-Borlänge och Gävle-\r\nSandviken.</pre><pre>I anslutning till Garpenberg behandlar utskottet\r\nfrågan om forskning kring privatskogsbruket och\r\ndet småskaliga skogsbruket. Utskottet anser att det\r\ninom SLU:s resurser bör vara möjligt att stödja\r\nkvalificerade och angelägna forskningsprojekt\r\ninom privatskogsbrukets och det småskaliga\r\nskogsbrukets område.</pre><pre>I några motioner tas frågan om en satsning på\r\nlivsmedelsforskning i Skåne liksom på\r\nlivsmedelsteknisk utbildning i Skara upp. Utskottet\r\nanser beträffande forskningen på\r\nlivsmedelsområdet att det är angeläget att\r\nkunskapsuppbyggnaden fortsätter när det gäller\r\nden senare delen av livsmedelskedjan, framför allt\r\nför att Sverige skall kunna hävda sina\r\nlivsmedelsprodukter i utländsk konkurrens.</pre><pre>I Information från Skogs- och jordbrukets\r\nforskningsråd nr 1 år 1993 beskriver rådet sina\r\ninsatser inom svensk livsmedelsforskning. Det förs\r\nför närvarande en diskussion om speciellt MFR,\r\nNUTEK och TFR angående samverkan och\r\ngränsdragningar mellan råden vad gäller\r\nlivsmedelsforskning.</pre><pre>I flera regioner, inte minst i Skåne, har\r\nlivsmedelsindustrin stor betydelse. I Skåne finns\r\ndessutom den tätaste koncentrationen av\r\nkompetens på livsmedelsområdet. Vid sidan av\r\nSveriges Lantbruksuniversitet och Lunds\r\nuniversitet bedrivs livsmedelsforskning t.ex. vid\r\nKöttforskningsinstitutet i Kävlinge och vid\r\nNordreco i anslutning till Svenska Nestlé i Bjuv. Jag\r\nser det för min del som angeläget att\r\nlivsmedelsforskningen kan bidra till att svenska\r\nlivsmedel ges möjlighet att hävda sig i den\r\ninternationella konkurrensen. De fördelar som\r\nfinns t.ex. när det gäller det goda hälsoläget på\r\ndjursidan bör tas till vara. Genom utskottets\r\nskrivning poängteras betydelsen av\r\nlivsmedelsforskningen.</pre><pre>När det gäller livsmedelsteknisk utbildning\r\nhänvisar utskottet till att det ankommer på\r\nuniversitet och högskolor själva att bestämma vilka\r\nutbildningar man vill satsa på.</pre><pre>I en socialdemokratisk motion begärs att 4 miljoner\r\nkronor förs över till SLU från Skogs- och\r\njordbrukets forskningsråd för riksskogstaxeringen.\r\nUtbildningsutskottet anser att fördelningen mellan\r\nfasta och rörliga resurser är av stor betydelse för\r\nmöjligheterna att uppnå såväl stabilitet som\r\nförnyelse. En rimligt stor andel obundna\r\nforskningsresurser kan bibehållas genom att de\r\nförläggs till SJFR. Utskottet anser därför inte att\r\nmedel skall föras över till SLU från SJFR.</pre><pre>Utskottet betonade redan föregående år\r\nriksskogstaxeringens värde. Härom är vi alla\r\növerens. Tidigare finansierades den genom\r\nSkogsstyrelsen och medel från\r\nskogsvårdsavgifterna. Dessa har numera\r\navskaffats. I propositionen föreslås att 6 miljoner\r\nkronor tillförs SLU för att garantera\r\nriksskogstaxeringens fortsatta verksamhet.\r\nRegeringen anser också att kostnaderna i ökad\r\nutsträckning bör täckas med avgifter. I övrigt bör\r\ndet enligt utskottet ankomma på SLU och andra\r\nberörda organ att fördela tillgängliga resurser till\r\nolika ändamål.</pre><pre>Herr talman! Jag yrkar bifall till\r\nutbildningsutskottets hemställan i utskottets\r\nbetänkande nr 13 och avslag på reservationerna.</pre><pre>Anf. 57  OLLE SCHMIDT (fp):</pre><pre>Herr talman! Forskningspropositionen, som nu\r\nligger på våra bord, är en diger lunta. Låt mig ta\r\nupp en till synes mindre fråga, som dock enligt min\r\nmening är principiellt viktig, nämligen det\r\nnationella reservexemplaret, som förvaras vid\r\nuniversitetsbiblioteket i Lund.</pre><pre>Det tryckta ordet har i vårt land en särställning.\r\nPliktexemplar av skrifter från svenska tryckerier\r\noch från svenska förlag om skrifterna är tryckta\r\nutomlands går till samtliga universitetsbibliotek och\r\ntill Kungl. biblioteket i Stockholm, KB.</pre><pre>Lunds universitetsbibliotek och KB i Stockholm är\r\nskyldiga att spara allt. Enbart dessa båda får\r\ndessutom vissa kategorier av tryck, främst\r\noförändrade nytryck och dagstidningar. KB är\r\nnationalbibliotek, medan Lunds\r\nuniversitetsbibliotek har det nationella\r\nreservexemplaret. KB:s exemplar får användas\r\nenbart inom KB:s murar, medan\r\nuniversitetsbiblioteket i Lund har ansvaret för\r\nfjärrlån till andra bibliotek -- både inom och utom\r\nlandet.</pre><pre>Herr talman! För att se över bevarandereglerna\r\ntillsatte den förra regeringen 1991 en särskild\r\nutredning, Pliktleveransutredningen, som lade\r\nfram det drastiska förslaget att reservexemplaret\r\nvid universitetsbiblioteket i Lund skulle avskaffas.\r\nFlera remissinstanser reagerade mot detta, bl.a.\r\nLunds universitets styrelse.</pre><pre>I den allmänna debatten har stark kritik\r\nframkommit mot förslaget. Förslaget skulle leda till\r\nen försämring av den svenska traditionen att väl\r\ndokumentera det tryckta ordet. Huvudargumenten\r\nmot förslaget är följande.</pre><pre>--Den humanistiska forskningen har stor nytta av\r\ndet nationella reservexemplaret. Ett viktigt område\r\nutgör pressforskningen, som härigenom nu har\r\ntillgång till alla dagstidningar i pappersform, medan\r\növriga leveransbibliotek endast har mikrofilm av\r\ntidningarna.</pre><pre>--Svenska akademiens ordbok, SAOB, har sin\r\nredaktion i anslutning till universitetsbiblioteket i\r\nLund. Jag tror inte att jag tar till i överkant om jag\r\nsäger att SAOB är det största humanistiska\r\nprojektet i Norden, och det är för sin verksamhet\r\nhelt beroende av ett komplett svenskt tryck.</pre><pre>SAOB är en mycket utförlig och grundlig\r\nredovisning av svenskt ordförråd från år 1521 till\r\nvåra dagar. Under lång tid framöver kommer\r\nSAOB att behöva direkt tillgång till ett så komplett\r\nsvenskt tryck som möjligt. 30,5 band av ordboken\r\när utgivna medan 9,5 band återstår att skriva, vilket\r\ni tid innebär 30--35 år. Som ni förstår är de\r\nnoggranna i Lund.</pre><pre>Reservexemplaret är en ytterst viktig resurs för\r\nfjärrlåneverksamheten. Det har varit en fördel för\r\növriga pliktexemplarsbibliotek att ett fullständigt\r\nexemplar har funnits i Lund. De har kunnat gallra i\r\nsina egna bestånd efter principer som de lokalt har\r\nfunnit lämpliga i vetskap om att ''allt finns ju i\r\nLund''.</pre><pre>Lunds UB har också ansvaret för de internationella\r\nfjärrlånen. Varje land har genom internationella\r\navtal förbundigt sig att låna ut sitt eget tryck till\r\nandra länder.</pre><pre>Herr talman! Hotet mot reservexemplaret vid\r\nLunds UB är med hjälp av det beslut som skall\r\nfattas i dag avvärjt. Regeringen avvisar\r\nutredningsförslaget, och utskottet instämmer. Det\r\när bra. Här vill jag ge utbildningsministern -- som\r\nhar det goda omdömet att vara närvarande i\r\nkammaren -- en eloge för detta. Det här är\r\nmåhända ett litet beslut i denna digra lunta, men\r\ndet är bra.</pre><pre>Herr talman! Däremot är det sämre ställt med\r\nfinansieringen. Det är ett återkommande problem i\r\nden här församlingen. Här är regeringens förslag\r\noch utskottet mycket njuggt mot Lunds universitet.\r\nFör att finansiera bevarandet av pliktexemplaret\r\nanslår regeringen 500 000 kr, dvs. en halv miljon\r\nkronor. När Lunds universitet besvarade remissen\r\npå Pliktleveransutredningens förslag beräknades\r\nmerkostnaden för Lunds UB till 3,5 miljoner\r\nkronor. Det handlar alltså om en differens på 3\r\nmiljoner kronor.</pre><pre>Jag tycker inte att det är rimligt att riksdagen begär\r\natt merkostnaden skall finansieras inom ramen för\r\nbudgeten för Lunds universitet i sin helhet eller\r\nLunds UB.</pre><pre>Herr talman! I kommunala sammanhang -- jag\r\nsysslar en hel del med sådana frågor -- brukar vi tala\r\nom den s.k. finansieringsprincipen. Den är vi\r\nganska stolta över. Staten skall alltså inte kräva av\r\nkommunerna att utföra saker som de inte får betalt\r\nför. Jag tycker att denna princip är tillämplig i detta\r\nfall. Regeringen borde därför ta initiativ till en\r\nfortsatt utredning om merkostnaderna för\r\nreservexemplaret vid Lunds UB. Det är högst\r\nrimligt att staten som princip tillskjuter extra medel\r\nför denna nationella funktion. Jag har därför i en\r\nmotion föreslagit, som en temporär lösning, en\r\nomfördelning av resurserna för nästa budgetår för\r\natt finansiera reservexemplaret vid Lunds UB.</pre><pre>Kungliga biblioteket i Stockholm, som totalt\r\nerhåller drygt 90 miljoner kronor, skulle kunna\r\nbidra med 1,5 miljoner kronor. Som jämförelse kan\r\nnämnas att Lunds UB erhåller drygt 23 miljoner\r\nkronor i årligt bidrag. I väntan på en mer\r\npermanent lösning av finansieringsproblemet\r\nföreslås resterande 1,5 miljoner kronor finansieras\r\ninom ramen för den budget som Lunds universitets\r\nstyrelse har att tillgå. Jag hoppas att regeringen kan\r\nåterkomma i den frågan. Det här har jag föreslagit\r\ni en av mina motioner, men tyvärr avvisar utskottet\r\nförslaget -- vilket jag tycker är beklagligt.</pre><pre>Herr talman! Jag tycker att reservexemplaret vid\r\nLunds UB är betydelsefullt för forskningsmiljön\r\nrent allmänt, men framför allt i Sydsverige. Det är\r\nviktigt att vi slår vakt om Nordens största\r\nuniversitet och den humanistiska forskningsmiljön.</pre><pre>I andra sammanhang brukar jag poängtera att\r\nalltför mycket redan i dag centraliseras till\r\nStockholm. Jag tycker att det finns tecken på detta\r\näven här om inte problemen löses i tid.</pre><pre>Herr talman! Jag har, för att underlätta kammarens\r\narbete, inte något speciellt yrkande. I stället\r\nförutsätter jag att regeringen återkommer i\r\nfinansieringsfrågan. Det finns ju rikligt med\r\ntillfällen till det. Jag kommer att fortsätta att\r\nbevaka frågan. Jag hoppas dock att jag inte\r\nkommer att bli som Vimmerby tidning och\r\nBismarck. Om det nationella reservexemplaret\r\nskall kunna bevaras intakt vid Lunds UB måste\r\nproblemen med betalningen få en långsiktig\r\nlösning. Även i ekonomiskt kärva tider måste\r\nkulturarvet vara värt att bevara -- också i\r\nSydsverige!</pre><pre>Anf. 58  INGER HESTVIK (s):</pre><pre>Herr talman! I många sammanhang har bl.a. här i\r\nriksdagen påtalats hur viktigt det är för en region\r\natt ha tillgång till högre utbildning och forskning.\r\nJag skall inte upprepa den argumentationen. I och\r\nmed det betänkande som diskuteras i dag och de\r\nbeslut som skall fattas i dag förstärks i någon mån\r\nde mindre och medelstora högskolornas ställning.\r\nDet är positivt.</pre><pre>Det är också viktigt att de mindre och medelstora\r\nhögskolorna får möjlighet att skapa en egen\r\nforskningsmiljö. Att ha egna forskningsresurser\r\nskulle ge en stabilare grund för planeringen av\r\nforskningsinsatserna. Om den vetenskapliga\r\nkvaliteten skall kunna upprätthållas skall\r\nnaturligtvis forskningsarbetet ske i samarbete med\r\nde stora universiteten och högskolorna.</pre><pre>I betänkandet tas flera viktiga mål för forskningen\r\nupp. Forskningen skall förnyas, kvaliteten skall\r\nförbättras, näringslivet och andra samhällssektorer\r\nskall få tillgång till vetenskapligt utbildade\r\nmedarbetare, osv. Man skall också nå yngre\r\nstudenter, och man skall nå flera kvinnor.</pre><pre>Om även de mindre och medelstora högskolorna\r\nskall kunna bidra till att uppfylla de mål som på\r\ndetta sätt formulerats måste de tilldelas ökade\r\nforskningsresurser. De resurser som avsätts för\r\nnätverkssamarbete är bra och särskilt viktiga för de\r\nmindre högskolorna. Men de olika nätverken\r\nborde få en möjlighet att växa upp till jämnstora\r\nenheter. Jag anser att den möjligheten inte ges i dag\r\ni de förslag som har lagts fram.</pre><pre>De totala forskningsresurserna som nu tilldelas de\r\nmindre och medelstora högskolorna är, enligt min\r\nmening, för snålt tilltagna. I dessa tider där\r\nkonkurrensen har blivit ledstjärna på de flesta\r\nområden måste alla kunna gå in i denna\r\nkonkurrenssiutation under likvärdiga villkor. Det\r\nkan inte de små högskolorna göra med tanke på de\r\nbeslut som förväntas fattas av riksdagen i dag. De\r\nmåste spänna sina bågar hårdare än andra.\r\nUniversiteten och de stora högskolorna får en\r\nordentlig påspädning i penningpåsen. Det är i och\r\nför sig positivt. Men till dem som har mycket har\r\ngivits mera -- så tycks det mig när jag läser förslagen\r\ntill fördelningen av forskningsmedel.</pre><pre>I den socialdemokratiska reservationen nr 6 finns\r\nförslag till en liten, men dock, förstärkning på 5\r\nmiljoner kronor till bl.a. Högskolan i\r\nFalun/Borlänge. Det är en blygsam summa pengar\r\ni jämförelse med vad som tilldelas universiteten och\r\nde större högskolorna, men den skulle ha oerhört\r\nstor betydelse för forskningsverksamheten vid vår\r\nhögskola. Pengarna skulle också få stor betydelse\r\nför det nätverksbyggande som pågår i vår region.\r\nMed de 5 miljoner kronor som i vår reservation\r\nockså föreslås skall tilldelas Högskolan i\r\nGävle/Sandviken skulle nätverket -- Gävle/Dala-\r\nfakulteten, som alltså består av högskolorna i\r\nFalun/Borlänge, Gävle/Sandviken och\r\nSkogshögskolan i Garpenberg -- få ett tillskott på\r\n10 miljoner. Det skulle ge nätverket en verklig plats\r\ni forskningssamhället.</pre><pre>Herr talman! Jag yrkar därför bifall till reservation\r\nnr 6.</pre><pre>Anf. 59  BO G JENEVALL (nyd):</pre><pre>Herr talman! Det har givits ganska samstämmigt\r\nberöm av de aktuella betänkandena och denna\r\nviktiga fråga. Då jag är en litet grand\r\nutanförstående representant kan jag förmoda att\r\ndetta beröm till alla delar äger sin riktighet.</pre><pre>Vi har från Ny demokratis sida varit samstämmiga\r\ni dessa frågor. Men vi har en annan uppfattning vad\r\ngäller miljö- och kulturforskningen. Det sägs att\r\nvåra önskemål har blivit tillfredsställda på den\r\npunkten. Jag har väl i och för sig ingen anledning\r\natt betvivla det. Men jag vill ändå stryka under att\r\nden forskningen måste ske på ett mer praktiskt sätt\r\nän vad som i varje fall kan utläsas av propositionen.</pre><pre>Vi kommer då in på ett allmängiltigt problem i\r\nfråga om forskningen. Egentligen är väl både\r\nforskningsvärlden och näringslivet lika duktiga\r\neller dåliga var och en på sitt sätt. De talar framför\r\nallt inte riktigt samma språk vid alla tillfällen.\r\nForskarna talar sitt språk, och näringslivet talar sitt\r\nspråk.</pre><pre>Rune Rydén kom in litet grand på detta ämne. Han\r\nsade att näringslivet visar otillräcklig kompetens att\r\ntillvarata forskningsresultaten.</pre><pre>Jag vill inte riktigt hålla med om det, utan jag tror\r\natt orsaken är att man har olika bakgrund. Jag tror\r\natt det är väldigt nödvändigt att få en bättre\r\nkoppling, men jag vet inte hur det skall gå till.\r\nKanske man skulle kunna ha någon sorts\r\npraktikverksamhet med utbyte mellan skolorna och\r\nnäringslivet.</pre><pre>Rune Rydén var inne på att det väl är litet för dåligt\r\nmed forskare ute i näringslivet. Ja, men då måste\r\nman också ställa frågan: Varför är det dåligt med\r\nforskare i näringslivet? Det måste bero på, tror jag,\r\nsom själv kommer från näringslivet, att man på det\r\npraktiska planet inte riktigt har förtroende för\r\nforskarna. Man tycker att de i många avseenden är\r\nalldeles för teoretiska.</pre><pre>Det leder fram till det som jag tycker är den\r\nviktigaste biten i det här sammanhanget, och det är\r\nju att om man inte talar samma språk och inte\r\ntillräckligt mycket inriktar sig på\r\nändamålsforskning, får vi inte något påtagligt\r\nresultat av det som vi nu önskar åstadkomma.</pre><pre>En annan viktig sak är miljöforskningsdelen. Vi har\r\nhär i landet en bra ''miljöindustri'', som vi skall slå\r\nvakt om och som har framtiden för sig. Sverige kan\r\nverkligen bli en ''miljöexportör'' av stora mått. Men\r\ndå krävs det också att man tar litet mera praktiska\r\ntag i sammanhanget och redan från början startar\r\nett samarbete mellan forskarvärlden på området\r\noch det som är gjort i näringslivet. Man måste börja\r\ni den änden, att så att säga nollställa sig till att börja\r\nmed.</pre><pre>Jag har litet egen erfarenhet på det här området,\r\ninte minst med avseende på länderna på andra\r\nsidan Östersjön, de som smutsar ner allra värst. Det\r\nhar utförts väldigt mycket forskning i de länderna,\r\noch jag tror att det skulle vara till stor nytta för den\r\nsvenska forskningen att inleda ett samarbete och ta\r\nreda på allt som man där har av grundmaterial, så\r\natt vi slipper göra saker och ting två gånger.</pre><pre>Låt mig sedan gå över till det som väl har blivit\r\nhuvudtemat i debatten. Det har blivit en\r\nlöntagarfondsdebatt. Jag skall inte förlänga den,\r\nför argumenten är vid det här laget väl kända, men\r\njag skulle vilja peka på en sak i sammanhanget som\r\njag tycker behöver tydliggöras.</pre><pre>Löntagarfondspengarna kommer faktiskt från\r\nnäringslivet, och nu skall vi nyttiggöra oss dem för\r\nett väldigt viktigt ändamål, nämligen forskningen.\r\nDå tycker jag att det är självklart att man skall ha\r\nen ändamålsinriktad verksamhet. Det är ju\r\nfaktiskt, om vi förlänger resonemanget litet grand,\r\nföretagens pengar, lika väl som det är i det jag\r\nkanske känner bättre till, nämligen\r\nriskkapitalsatsningen. Därför tycker jag att det är\r\nett ansvar för universiteten och högskolorna att\r\nverkligen förbättra och utöka samarbetet med\r\nnäringslivet.</pre><pre>Det finns ett yttrande från finansutskottet som jag\r\nsjälv har varit delaktig i, där man tillstyrker att\r\nlöntagarfondsmedlen används på det sätt som är\r\nanvisat. Det finns också en liten tabell fogad till\r\nfinansutskottets yttrande, av vilken framgår att för\r\nnärvarande -- beloppet har kanske stigit\r\nytterligare -- är det ca 14,4 miljarder kvar sedan\r\nriskkapitalet har fått sina pengar. Gör man sedan\r\navdrag för de 400 miljoner som skall gå ut i\r\nsparpremie så småningom och de maximalt 85\r\nmiljoner som skall användas för att täcka\r\nfondföretagens kostnader, återstår ändå, när vi\r\nsedan drar av de stora pengarna -- de 10\r\nmiljarderna till forskningsstiftelserna och de 1,7\r\nmiljarderna till högskolestiftelserna -- vad vi kan\r\nkalla för en övervinst på drygt 2 miljarder, om vi\r\nutgår från siffrorna i betänkandet.</pre><pre>Det föranleder mig att ställa en direkt fråga till\r\nutbildningsministern: Har utbildningsministern\r\nfunderat något över den här överlikviden och vad\r\nman i så fall skall använda den till? Jag skulle vilja\r\nskicka med ett budskap och en begäran att man\r\nanvänder dessa medel till att göra ytterligare en\r\ndirekt koppling mellan näringsliv och\r\nutbildningsväsende, för att skapa den\r\nkommunikation som är helt avgörande för om\r\nsatsningen skall bli riktig.</pre><pre>Det är naturligtvis ett belopp som kan bli större\r\neller mindre, men eftersom vi kan anta att det\r\nfr.o.m. nu kommer att gå uppåt för oss här i Sverige\r\noch även internationellt, kan de 2 miljarderna\r\nmycket väl bli 3 när det blir dags att använda dem.</pre><pre>Jag vill som sagt fråga utbildningsministern om han\r\nhar tänkt någonting på det här och om han i så fall\r\ndelar min uppfattning om hur man skall använda\r\npengarna. Jag skulle annars väldigt gärna kunna\r\ntänka mig att föreslå att de används till ytterligare\r\nförstärkning av riskkapitalsatsningen.</pre><pre>I det här sammanhanget skulle jag också vilja rent\r\nallmänt fästa uppmärksamheten vid\r\nteknikparkerna, som jag tycker är en utmärkt form\r\nför koppling mellan universitet, högskolor och\r\nnäringsliv. De har på ett påtagligt sätt visat hur man\r\nkan göra den kopplingen. Jag tror att man kan\r\ntydliggöra det ännu mera, och kanske skulle\r\n''överkapitalet'' rent av kunna användas i den\r\nsatsningen.</pre><pre>Herr talman! I övrigt har det mesta sagts och\r\nyrkanden har redan tidigare ställts, så jag slutar här.</pre><pre>Anf. 60  RUNE RYDÉN (m) replik:</pre><pre>Herr talman! Jag vill till Bo G Jenevall säga att det\r\nvar intressanta synpunkter som han framförde.\r\nFrågan om de två olika kulturerna, näringslivets\r\nkultur och universitetens och högskolornas kultur,\r\nsom sällan och svårligen möts, tycker jag att det\r\nfinns all anledning att titta närmare på.</pre><pre>En av de tankegångar som framförs i propositionen\r\noch i utskottets betänkande är ju att man skall\r\nförsöka underlätta överförandet av\r\nforskningsresultat från högskolorna och\r\nuniversiteten till näringslivet. Att vi har varit så\r\ndåliga på det i Sverige har, tror jag, flera orsaker.\r\nEn av dem är den som jag nämnde och som Bo G\r\nJenevall också antydde, nämligen bristen på\r\nkompetenta forskare i det svenska näringslivet.\r\nMen där är bilden inte entydig. Det finns områden\r\nmed utomordentligt hög forskartäthet och stor\r\nförståelse för vad som sker på universiteten och\r\nhögskolorna.</pre><pre>Det andra skälet är, tror jag, att vi har en\r\nforskningsstruktur i Sverige som delvis skiljer sig\r\nfrån den som finns i omvärlden. I Sverige har vi i\r\nmycket liten utsträckning stora\r\nbranschforskningsinstitut som sysslar med\r\ntillämpad forskning och utvecklingsarbete och som\r\nutgör en brygga mellan universiteten, som sysslar\r\nmed grundforskning, och industrin.</pre><pre>Man skulle också kunna peka på den satsning som\r\nEG för närvarande gör med sina olika\r\nramforskningsprojekt, t.ex. DG 12 och 13, som\r\nursprungligen grundades med det bestämda syftet\r\natt stärka EG-ländernas industri i kampen mot\r\nJapans och USA:s industrier. Man hade i EG-\r\nländerna ungefär samma svårigheter som vi har i\r\nSverige att förmedla forskningsresultaten från\r\nuniversiteten och högskolorna ut i industrierna.\r\nDelvis kan vi redan nu se att man har lyckats inom\r\nEG:s ram, delvis kan vi se att det fortfarande\r\nåterstår en bra bit att gå.</pre><pre>Jag tror inte att det här är ett problem som man\r\nlöser från den ena dagen till den andra, men att vi\r\nnu är medvetna om svårigheterna tror jag i sig självt\r\ninnebär att man på sikt kommer att klara ut dem.</pre><pre>Anf. 61  BO G JENEVALL (nyd) replik:</pre><pre>Herr talman! Det föranleder mig att ta upp en\r\nannan fråga som är kopplad till det Rune Rydén nu\r\nsade: Har man övervägt eller kan man tänka sig att\r\növerväga -- och den frågan går naturligtvis också till\r\nutbildningsministern -- att gå över till ett sådant\r\nsystem som man i Amerika har för professorerna?\r\nDär har de betalt bara för nio månader om året, och\r\nden resterande ersättningen får de själva tjäna in på\r\nannat sätt, vilket leder till att man så att säga rent\r\npraktiskt och påtagligt organiserar kopplingen till\r\nnäringslivet.</pre><pre>Det leder till att man rent praktiskt och påtagligt\r\norganiserar kopplingen till näringslivet.\r\nProfessorerna har på många universitet skyldighet\r\natt tillföra sitt universitet x miljoner dollar för att\r\növer huvud taget ha sin anställning kvar. Jag tror att\r\ndet skulle vara nyttigt för en del slumrande\r\nakademiker på våra universitet och högskolor.</pre><pre>Om jag är rätt underrättad sitter en professor på\r\nlivstid och har inte särskilt mycket tryck på sig. Det\r\nfinns också professorer som har påtalat för mig att\r\nandra kolleger håller tillbaka och inte släpper fram\r\ndoktoranderna. Det är ett problem att tänka på i\r\ndet här sammanhanget.</pre><pre>Litet förändrade regler skulle kanske skapa en\r\nstörre aktivitet på våra universitet och högskolor.</pre><pre>Anf. 62  RUNE RYDÉN (m) replik:</pre><pre>Herr talman! Varje system har sina fördelar och\r\nnackdelar. Det svenska systemet innebär en stor\r\nkontinuitet och en stor trygghet. Man kan slå vakt\r\nom forskningens frihet på ett sätt som man kan göra\r\npå få andra ställen i världen.</pre><pre>Det amerikanska systemet är mycket stimulerande\r\noch mycket konkurrensbefrämjande för de\r\nmänniskor som lyckas i det. Jag har tjänstgjort i\r\nbåda systemen. Jag tror mig något så när veta hur\r\nde fungerar. Jag är inte säker på att man utan vidare\r\nkan överföra det amerikanska systemet i svensk\r\nmiljö. Men det är helt klart att de frihetssträvanden\r\nsom propositionen nu anvisar vägar för innebär att\r\nman kan pröva nya modeller här i Sverige. Det tror\r\njag kan vara stimulerande.</pre><pre>Debatter om professorernas livstidsjänster uppstår\r\nfrån tid till annan. Jag kommer ihåg att vi som\r\nstudentpolitiker diskuterade att de bara skulle få\r\nsitta sex år åt gången. Sedan skulle de anställas på\r\nnytt om de uppfyllde kraven. Jag är i dag inte säker\r\npå att det är en väg som jag direkt vill\r\nrekommendera. Men man kan alltid föra en debatt\r\nom dessa frågeställningar.</pre><pre>Anf. 63  BO G JENEVALL (nyd) replik:</pre><pre>Herr talman! Rune Rydén är mycket kunnig på\r\ndetta område. Det respekterar jag. Jag är mindre\r\nkunnig. Jag har egentligen bara en enda tes,\r\nnämligen att man skall öka samarbetet mellan\r\nskolorna och näringslivet, framför allt vad gäller\r\nändamålsforskning.</pre><pre>I det sammanhanget ger vi i Sverige en litet väl stor\r\ndel av medlen till grundforskning i jämförelse med\r\nvad man gör i många andra länder. Det är\r\ntraditionellt sett fint för forskare att grundforska\r\noch få sina rapporter utgivna. Men forskningen\r\nmåste leda till någonting. Grundforskningen är\r\nnaturligtvis mycket nödvändig. Men vi skall inte ha\r\nstörre del av grundforskningen än vad vår del i\r\nvärlden i övrigt innebär. Det skall vara en tydligare\r\nändamålsforskning.</pre><pre>Anf. 64  Utbildningsminister PER UNCKEL\r\n(m):</pre><pre>Herr talman! Bo G Jenevall ställde en fråga till mig\r\nom vad regeringen eventuellt överväger att föreslå\r\nbeträffande den resterande delen av\r\nlöntagarfonderna. Jag skall strax svara på detta. Jag\r\nvill dock först tillägga något om bakgrunden till\r\nfrågeställningen.</pre><pre>Som vi talade om i inledningen av debatten är\r\nförhållandet mellan å ena sidan universitet och\r\nhögskolor och å andra sidan industrin en av de två\r\nhuvudutmaningar som regeringen anger i sin\r\nproposition. Det gäller delvis mot bakgrund av det\r\nRune Rydén påpekade, nämligen att vi i Sverige\r\nhåller oss med en relativt unik forskningstruktur.\r\nDet gör vi enligt min mening på goda grunder.</pre><pre>Vi satsar lejonparten av de offentliga\r\nforskningsmedlen på universiteten och\r\nhögskolorna som forskningsmiljöer. Bakgrunden\r\ntill detta är helt enkelt att Sverige är litet. Man vill\r\nha hyggligt starka forskningsmiljöer. Man måste då\r\nha en viss koncentration för att uppnå den goda\r\nkvalitet som Sverige behöver. Det ställer -- och\r\ndetta är viktigt -- frågan om kommunikationer\r\nmellan universitetssystemet och företagen i\r\nblixtbelysning. Vi har till följd av vår\r\nforskningsstruktur en större utmaning än vad andra\r\nländer har.</pre><pre>Det är därför regeringen har lagt en sådan vikt vid\r\natt föreslå en lång rad olika saker, vilka inte\r\nensamma löser de problem vi nu diskuterar, men\r\nsom bidrar till en lösning. Det handlar om de\r\nspeciella forskarskolor som vi vill inrätta, stimulans\r\ntill doktorander inom industrin och delvis om en\r\nprofilering av vissa av de mindre högskolorna mot\r\nmer industrirelaterade områden. Det handlar också\r\nom de särkilda forskningsbolag som regeringen\r\nföreslår och de särskilda satsningar på teknikparker\r\nsom samtidigt föreslås.</pre><pre>De två sista förslagen är direkt ägnade att skapa en\r\nstruktur på universiteten där universitetsforskare\r\noch näringsliv kan mötas i gemensamma projekt.\r\nMen det skall ske -- och också detta är viktigt -- utan\r\natt någondera parten skall behöva ge avkall på sin\r\nspeciella kultur.</pre><pre>Det är en fördel för vårt lands framtid om företagen\r\när företag och forskningscentrum är\r\nforskningscentrum. Men det gäller, precis som Bo\r\nG Jenevall påpekar, att hitta länkarna mellan dem\r\nså att inte kunskap blir outnyttjad och\r\noframforskad.</pre><pre>Vad vi nu kommer att göra, när riksdagen i\r\neftermiddag förhoppningsvis har beslutat i enlighet\r\nmed utskottets förslag om att satsa en betydande\r\nmängd av löntagarfondspengarna på de\r\nforskningsstiftelser regeringen har föreslagit, är\r\ndels att sätta i gång dessa stiftelser, dels avvakta hur\r\nresultatet kommer att se ut i själva\r\nutskiftningsögonblicket när det gäller eventuella\r\nresterande medel.</pre><pre>Jag är öppen för att under tiden fram till dess\r\növerväga allehanda olika förstärkningar i enlighet\r\nmed de principer som riksdagen förhoppningsvis\r\nkommer att lägga fast. Vi skall diskutera detta i\r\nljuset av de erfarenheter vi kommer att vinna av de\r\nnya samverkansformer som vi nu håller på att\r\nutveckla.</pre><pre>Herr talman! Jag vill som en högst personlig\r\nsynpunkt understryka att jag för min del är\r\növertygad om att den starkaste koppling av gott slag\r\nmellan universitet, högskolor och industrin som\r\nkan uppnås är de människor som fraktar sig själva\r\nmellan de olika kulturerna. Det är en för liten\r\nförståelse inom delar av universiteten för kulturen\r\nutanför universitetsvärlden, och det är en för liten\r\nförståelse inom industrin för kulturen innanför\r\nuniversitetsväggarna. Ökad kunskap, och därmed\r\nökad förmåga att tala med varandra och utbyta\r\nerfarenheter, kommer båda systemen att gagnas av.</pre><pre>Den sista fråga Bo G Jenevall ställde till mig var om\r\nregeringen är beredd att överväga att ta en\r\ntredjedel av professorernas arbetstid ifrån dem, om\r\njag nu spetsar till frågeställningen. Som Rune\r\nRydén påpekade är vi nu på väg in i ett system där\r\nprofessorstillsättningar kommer att ske vid\r\nuniversiteten. Det är upp till dem att själva avgöra\r\npå vilka villkor de i detta hänseende vill enrollera\r\nsina medarbetare.</pre><pre>Jag ser betydande fördelar -- och också nackdelar,\r\ndet skall gudarna veta -- med att öka vissa\r\nuniversitetsanställdas behov av bokstavlig kontakt\r\nmed världen utanför universiteten. Jag skulle\r\nvälkomna om vi i framtiden får se\r\ntjänstekonstruktioner som i detta hänseende skiljer\r\nsig mellan olika universitet och högskolor, för att\r\ndärigenom bidra till en befrämjande konkurrens\r\nmellan dem.</pre><pre>Anf. 65  BO G JENEVALL (nyd) replik:</pre><pre>Herr talman! Jag tycker att utbildningsministerns\r\nsvar lät mycket hoppfullt. Jag skulle också vilja\r\nskicka med att man när detta skall verkställas i\r\ndiskussionerna med de berörda parterna gärna\r\npåpekar, och gör det ofta, varifrån dessa pengar\r\nkommer, nämligen från näringslivet. Det kan vara\r\nett ytterligare argument för att de skall öka\r\nkontaktytan.</pre><pre>Nu kommer jag in på detaljer som jag kanske inte\r\nborde tala om. Men man borde kanske överväga att\r\ni doktorandutbildningen väva in någon form av\r\ntvingande praktik i näringslivet. Där kunde man få\r\ndirekta kopplingar inför kommande anställningar,\r\noch så kan vi lösa den problematiken.</pre><pre>Anf. 66  Utbildningsminister PER UNCKEL\r\n(m):</pre><pre>Herr talman! I samma anda som jag nyss talade när\r\ndet gällde högskolornas möjligheter att skräddarsy\r\neller profilera sin egen verksamhet åt litet olika\r\nhåll, både när det gäller innehåll och sturkturer i\r\növrigt, finns möjligheten för högskolorna till\r\nbetydande variationer när det gäller\r\ndoktorsutbildningens innehåll.</pre><pre>Ett av syftena bakom det förslag jag tidigare\r\nnämnde om de särkilda forskarskolorna -- som vi\r\ndiskuterar i propositionen, och där regeringen\r\nbegär riksdagens förtroende för att inrätta sådana\r\neller stimulera fram dem -- är just att få något större\r\nmångfald i doktorsutbildningen för att se vilka olika\r\ntyper av utbildningar som är mest gagneliga för att\r\nföra utbildningssystemet framåt. På detta område,\r\nliksom på så många andra, mår Sverige bra av att\r\nha olika typer av utbildningsformer, även för en och\r\nsamma doktorsgrad. Det gemensamma för detta,\r\noch det som staten ställer krav på, är att kvaliteten\r\npå de doktorer som kommer ut ur detta\r\nmångfasetterade system har internationellt hög\r\nslagkraft.</pre><pre>Herr talman! Eftersom Bo G Jenevall i sitt förra\r\ninlägg ansåg att vi i Sverige har en för stor andel\r\ngrundforskning i förhållande till den totala kakan,\r\nvill jag säga att detta är ett svårt och komplicerat\r\nområde att ha en alldeles exakt uppfattning om.\r\nOm vi tittar på den samlade svenska forsknings-\r\noch utvecklingsinsatsen ligger den på 35--40\r\nmiljarder kronor om vi räknar samman det som\r\nstaten satsar och det som privata intressenter satsar.\r\nGrundforskningsdelen av detta rör sig om ca 7--8\r\nmiljarder kronor.</pre><pre>Jag är inte övertygad om att det är en för stor andel\r\ngrundforskning i förhållande till den tillämpade\r\ndelen i det långa loppet. Jag tror snarare att\r\nproblemet ligger på det område där Bo G Jenevall\r\noch jag började samtalet, nämligen i förmågan att\r\nnyttiggöra kunskaper som faktiskt finns och kan\r\nplockas fram. Jag har sett för många exempel där\r\ngoda idéer läggs ad acta, inte medvetet, men därför\r\natt ingen hittade fram till dem för att ta över dem\r\ntill nästa utvecklingssteg.</pre><pre>Anf. 67  BO G JENEVALL (nyd) replik:</pre><pre>Herr talman! Jag tycker att detta låter mycket\r\npositivt och bra. Jag vill bara kort komma med ett\r\nlitet förslag när det gäller det vi egentligen talade\r\nom, nämligen vad man skulle kunna göra med dessa\r\nförmodade två miljarder. Vi kanske kan koppla\r\nihop de två goda ändamål som vi hittills har använt\r\npengarna till, nämligen riskkapital och forskning\r\noch utveckling. Vi kanske skulle använda dem till\r\nett riskkapitalbolag som är speciellt inriktat för de\r\nforskningsresultat som är utvecklingsbara. Det är\r\nju inte alldeles lätt att få pengar till att utveckla\r\ndem.</pre><pre>Anf. 68  INGA BERGGREN (m):</pre><pre>Herr talman! Här kommer till slut, eller nästan till\r\nslut, en motionär som vill börja så här:</pre><pre>I regeringens proposition står det så här på s. 63:\r\n''Konsumentfrågor, speciellt frågor om\r\nhushållsekonomi har särskild betydelse för de\r\nenskilda människorna i tider av ekonomisk kris och\r\nstora samhällsförändringar. -- -- -- Regeringen\r\nanser att det är angeläget att forskningen på\r\nkonsumentområdet kan utvecklas.''</pre><pre>Jag är fullständigt överens med regeringen om\r\ndetta. Jag vill passa på att här utveckla de tankar\r\nsom jag tillsammans med Inger René har framfört i\r\nen motion om vikten av hushållsvetenskaplig\r\nforskning som behandlas i betänkandet UbU15.</pre><pre>Jag vill vidare framhålla vikten av att forskning om\r\nfamiljen och hushållet fortgår även under icke\r\nkristider. Varför? Jo, detta bör ske med tanke på att\r\nvärdet av det osynliga arbete som utförs i privata\r\nhushåll uppskattas till en tredjedel av\r\nbruttonationalprodukten. Dessutom kan det\r\nkonstateras att den privata konsumtionen år 1991\r\nuppgick till 779 miljarder kronor enligt SCB. Därav\r\nvar värdet för inköp av livsmedel, textilier, kläder\r\noch bohag 242 miljarder kronor.</pre><pre>Vid tre av våra universitet -- universiteten i\r\nGöteborg, Umeå och Uppsala -- finns\r\nhushållsvetenskapliga institutioner som bedriver\r\nutbildning. Ingen av dem har fasta\r\nforskningsresurser, men det pågår ett arbete för att\r\nbygga upp en forskningsverksamhet. Vid Uppsala\r\nuniversitet är ämnet hushållsvetenskap\r\nforskarutbildningsämne vid den\r\nsamhällsvetenskapliga fakulteten sedan november\r\n1991, liksom vid Göteborgs universitet sedan\r\ndecember 1992.</pre><pre>Utgångspunkten i hushållsvetenskaplig utbildning\r\noch forskning är hushållet i vardagssituationen.\r\nOmrådet innefattar frågeställningar som\r\norganisation, tidsutnyttjande, ekonomi, mat,\r\navfallshantering, boende, textil osv. i det privata\r\nhushållet såväl som i storhushållet.</pre><pre>Här handlar det om att utveckla teorier om\r\ninteraktionen inom hushållen och mellan hushållen\r\noch övriga i samhället. Ytterst handlar det om\r\nnationalekonomi och att använda egna och andras\r\nresurser med förnuft. Det innebär en forskning som\r\ntar fram underlag för att ge konkreta förslag på hur\r\nman kan använda mänskliga och materiella\r\nresurser så att livskvaliteten optimeras i vid\r\nmening. Det är helt enkelt det som\r\nutbildningsminister Per Unckel talade om tidigare i\r\ndag, nämligen att göra det möjligt för den enskilde\r\natt skapa det goda livet.</pre><pre>Som ett bra exempel på ämnets tvärvetenskapliga\r\nkaraktär kan nämnas det samarbete som utvecklats\r\nmellan den tekniska forskningen på Chalmers\r\ntekniska högskola och universitetet i Göteborg.\r\nDär kan hushållsvetenskapligt utbildade personer\r\nmed såväl goda kunskaper inom sitt eget område\r\nsom forskningserfarenheter bidra till att utnyttja\r\ntekniska forskningsresultat i praktisk tillämpning.</pre><pre>Hushållsvetenskapligt utbildade människor är en\r\nstor resurs som finns i många olika verksamheter.\r\nNågra områden som jag kan nämna är\r\nundervisning, forskning, rådgivning,\r\nmarknadsföring, storhushållsadministration och\r\nopinionsbildning.</pre><pre>De vanligaste benämningarna på\r\nhushållsvetenskap på universitetsnivå i den\r\nangloamerikanska delen av världen är home\r\neconomics, human ecology eller home sience.\r\nBenämningen household/family and consumer\r\nstudies förekommer också. I Tyskland används\r\nbegreppet Haushaltwissenschaft på akademisk\r\nnivå.</pre><pre>Det kan konstateras att det 1990 avlades examina i\r\nämnet hushållsvetenskap vid 206 institutioner i hela\r\nvärlden. Det totala antalet doktorsexamina var för\r\nsamma år 251, varav 132 i USA, 85 i Tyskland, 27 i\r\nIndien, 5 i Japan och 2 i Storbritannien. Dessa\r\nsiffror kommer från International Federation for\r\nHome Economics, en non-governmental\r\norganization (NGO) till FN. För Sverige är\r\nmotsvarande siffra 1 doktorsexamen 1992.</pre><pre>Låt mig göra några reflexioner. Jag anser att det är\r\nutomordentligt att regeringen för att öka andelen\r\nkvinnor i forskning och forskarutbildning satsar på\r\nett tiopunktsprogram. Ett prioriterat område blir\r\nnaturvetenskap och teknik. Det är jättebra. Men\r\nvart har de områden som av tradition och hävd\r\nintresserat flickor, t.ex. vård, undervisning och i det\r\nhär fallet lärare i hushållsvetenskapliga ämnen tagit\r\nvägen i målsättningen att öka antalet\r\nforskarstuderande för att fram till år 2000 fördubbla\r\nantalet doktorsexamina?</pre><pre>Vart vill jag då komma med det här resonemanget?\r\nJag vill peka på den potential och de\r\nforskarförmågor som finns gömda inom just det\r\nhushållsvetenskapliga området. Här tas frågor om\r\nresurshushållning, attityder och beteende vid val av\r\nlivsmedel m.m. upp på ett naturligt sätt. Det är helt\r\nenkelt väsentliga framtidsfrågor för oss som\r\nenskilda individer, konsumenter, familjer, hushåll\r\noch samhällsmedlemmar.</pre><pre>Jag har inte någon principiell invändning mot\r\nregeringens huvudmålsättningar angående\r\nforskningens övergripande inriktning. Jag anser\r\nsnarare tvärtom att det är ytterst angeläget att\r\nstimulera och satsa på kvalificerad utbildning och\r\nforskning. Jag håller fullständigt med om att\r\nspetskompetens och spetsforskning är viktiga för\r\nSverige som företagarnation. Men det behövs även\r\nforskning inom det som varit vardagsnära under\r\nlång tid.</pre><pre>Ett sådant område är kvalificerad\r\nkonsumentforskning. Här finns åtminstone tre\r\nintressenter:</pre><pre>-- enskilda, som behöver kunskaper för att kunna\r\nfungera som medvetna och kritiska konsumenter\r\nmed bibehållen individuell självständighet,</pre><pre>-- industrin, som behöver kunskap om attityder och\r\nbeteenden för att kunna anpassa sitt utbud efter\r\nkonsumenternas individuella önskemål,</pre><pre>-- stat och kommun, som behöver kunskap om\r\nmedborgarnas värderingar, attityder och beteenden\r\nför att kunna anpassa lagstiftning och service, inkl.\r\nskolan som behöver utveckla undervisningen och\r\nkompetensen i hemkunskap/hushållsekonomi.</pre><pre>För konsumentforskningen är hushållsvetenskapen\r\ncentral. Hushållsvetenskapen är, som ni förstår, en\r\nny akademisk disciplin i Sverige, som därmed har\r\nsvårigheter att hävda sig inom de nuvarande\r\nforskningsrådens urvalssystem. I både Göteborg\r\noch Uppsala har den begränsade satsning som skett\r\npå hushållsvetenskaplig forskning uteslutande skett\r\ngenom omfördelning inom fakulteterna. Att lita på\r\nen sådan generositet fortsättningsvis är att bygga\r\nvidare på en alltför bräcklig grund.</pre><pre>Olika möjligheter att kanalisera medel till en\r\nforskningsverksamhet under uppbyggnad måste\r\nprövas.</pre><pre>En väg är att inrätta ett konsument- och\r\nhushållsvetenskapligt forskningsråd. En annan\r\nmöjlighet kan vara att låta Forskningsrådsnämnden\r\ninitiera forskning inom området och föreslå\r\nhemvist för denna verksamhet inom redan\r\nexisterande forskningsråd. Konsumentpolitiska\r\nkommittén har säkert tankar om hur forskningen\r\nom familjen/hushållet skall kunna bedrivas och\r\nvidareutvecklas. Externa medel från företag och\r\nbranscher är ytterligare en väg att pröva.</pre><pre>Jag uttrycker nu min tillfredsställelse över\r\nregeringens skrivning ''att det är angeläget att\r\nforskningen på konsumentområdet kan utvecklas'',\r\nsom jag började mitt anförande med. Detta fastslås\r\nytterligare i lagutskottets betänkande LU48 som vi\r\nskall diskutera i kammaren senare i dag. Där står:\r\n''Lagutskottet vill för sin del starkt understryka\r\nbehovet av forskning på konsumentområdet.''</pre><pre>Jag vill till slut starkt poängtera det angelägna i att\r\nregeringen lever upp till dessa citerade\r\nformuleringar. Jag förväntar mig också att\r\nregeringen, snarast efter det att\r\nKonsumentpolitiska kommittén har avslutat sitt\r\narbete, återkommer med tydliga förslag om\r\ninriktning och lämpliga finansieringsformer för\r\nforskningen inom konsumentområdet.</pre><pre>Herr talman! Härmed yrkar jag bifall till utskottets\r\nhemställan i betänkandet UbU15 och avslag på\r\nsamtliga reservationer och meningsyttringar.</pre><pre>Anf. 69  MARGITTA EDGREN (fp) replik:</pre><pre>Herr talman! Jag vill bemöta Inga Berggren när hon\r\ntalar om prioritering av forskarstöd till områden\r\nmed många kvinnor. Det är just det regeringen och\r\nförhoppningsvis riksdagen gör i och med\r\ntiopunktsprogrammet, en tydlig prioritering av\r\nområden med stora inslag av kvinnliga studerande.\r\nDär kan självfallet också hushållsvetenskap passa\r\nin.</pre><pre>Jag uppfattade hos Inga Berggren en viss kritik mot\r\nsatsningen på teknik. En sådan satsning står inte i\r\nmotsats till vad Inga Berggren kräver. Just\r\nhushållsvetenskap som kvinnligt forskningsområde\r\nhar stora inslag av teknik, och kommer därmed\r\nockså att få del av den satsning som vi nu gör på\r\nnaturvetenskap och teknik med kvinnligt\r\nkönsperspektiv.</pre><pre>Anf. 70  INGA BERGGREN (m) replik:</pre><pre>Herr talman! Det som har glatt mig under dagen är\r\nden samstämmighet som finns här i kammaren när\r\ndet gäller att stimulera unga forskare och satsa på\r\nkvinnlig forskning. Inte desto mindre vill jag gärna\r\nta upp just forskningen inom vård och utbildning,\r\nför att ytterligare poängtera och ge exempel. Det\r\när oerhört viktigt att man stöttar den vetenskapliga\r\ngrunden där den är svag. Det är just inom dessa\r\nområden.</pre><pre>Jag vill bara kort bemöta Margitta Edgren när hon\r\nsäger att mitt anförande andas en viss kritik mot att\r\nman prioriterar naturvetenskap och teknik. Så var\r\ndet inte. Jag sade att det var jättebra.</pre><pre>Anf. 71  EWA HEDKVIST PETERSEN (s):</pre><pre>Herr talman! Jag tycker att det är bra att\r\nutbildningsministern har funnits i kammaren under\r\nhela denna debatt. Det vill jag ge honom en eloge\r\nför. Men jag begärde inte ordet bara för att säga\r\ndet.</pre><pre>Jag begärde ordet för att kommentera det\r\nmeningsutbyte som var mellan\r\nutbildningsministern och Bo G Jenevall, om de\r\neventuellt återstående pengarna från\r\nlöntagarfonderna. Där framgick att de bägge\r\ndebattörerna ansåg att detta var näringslivets\r\npengar. Vi vet att socialdemokratin har en annan\r\nsyn.</pre><pre>Detta är i allra högsta grad också löntagarnas\r\npengar. Tanken har varit att pengarna skulle gå till\r\npensioner bl.a. Detta är pengar som har förvaltats\r\nväl och inte gått in i spekulationskarusellen under\r\n1980-talet.</pre><pre>Vi hörde av meningsutbytet att det kunde bli\r\npengar över från löntagarfonderna vid\r\nutskiftningen. Då funderar man, som Bo G\r\nJenevall, på vad de pengarna skall användas till.\r\nDet framkom att utbildningsministern inte visste\r\nhur de pengarna skulle användas, utan det kunde\r\nman fundera över. Men de skall i alla fall inte vara\r\nkvar i löntagarfonderna. Det kan vi konstatera.</pre><pre>Jag hörde tidigare i dag utbildningsministern säga\r\natt detta var den lyckligaste dagen i hans liv. Då\r\ntänkte jag att det kanske är för att vi skall fatta ett\r\nforskningspolitiskt beslut och satsa pengar på\r\nforskningen. Men det var för att löntagarfonderna\r\nskall slaktas. Det var därför det var den lyckligaste\r\ndagen i hans liv. Det är överordnat det\r\nforskningspolitiska beslut vi nu skall fatta, och det\r\nbeklagar jag.</pre><pre>Inga pengar skall få bli kvar hos pensionärerna. Det\r\nkan bli pengar över efter denna åtgärd, och det\r\nskall funderas över hur de skall användas.\r\nIngenting skall bli kvar hos pensionärerna. Det\r\ntycker jag är upprörande, och det är ett brott mot\r\nhöstens krisöverenskommelse.</pre><pre>Anf. 72  BO G JENEVALL (nyd) replik:</pre><pre>Herr talman! Jag trodde att löntagarfondsdebatten\r\nvar avslutad, men den tycks fortsätta, och det är\r\nintressant. Visst kan man hävda att löntagarna har\r\ndel i löntagarfondspengarna, om man hade gjort\r\nsom det var tänkt från början, nämligen att\r\nlöntagarna skulle göra avsteg från sina avtalskrav\r\nför att bidra till löntagarfonderna. Så skedde inte.\r\nLöntagarna tog i stället för sig extra rejält under\r\ndenna tid. Det är faktiskt företagarnas pengar. Det\r\nvill jag alldeles bestämt hävda.</pre><pre>Jag tyckte att Per Unckel utvecklade detta med\r\npensionerna på ett alldeles excellent sätt tidigare.\r\nDet finns ingen anledning att upprepa det. Det är\r\ninte några pensionspengar vi talar om. Det har\r\nheller aldrig varit tanken.</pre><pre>Visst skall vi göra av med alla dessa pengar. Den\r\nsaken är vi fullständigt överens om. Nu talar vi bara\r\nom hur vi skall använda den sista delen av\r\npengarna, som det faktiskt har blivit en viss tillväxt\r\npå. Det är inte tack vare Socialdemokraterna</pre><pre>Anf. 73  EWA HEDKVIST PETERSEN (s)\r\nreplik:</pre><pre>Herr talman! Den enda kommentar jag vill göra är\r\natt det visst är så att dessa pengar skulle stärka AP-\r\nfonderna och vara en del av pensionerna. I övrigt är\r\ndet regeringen som står för krisöverenskommelsen.</pre><pre>Anf. 74  Utbildningsminister PER UNCKEL\r\n(m):</pre><pre>Herr talman! Jag ber kammarens ledamöter som\r\nönskar votera om forskningspolitiken om ursäkt för\r\natt jag kommer att förlänga debatten någon minut.</pre><pre>Ewa Hedkvist Petersen citerade mig. Jag vill därför\r\ngöra den lilla justeringen att säga att jag sade att det\r\nvar den lyckligaste dagen i mitt politiska liv. För\r\nmig är politiken inte det allra högsta i livet, även om\r\npolitiken är viktig nog.</pre><pre>Men det är lyckligt därför att vi på en gång, som jag\r\nsade i mitt anförande, förmår att göra rent hus med\r\ndet värsta hotet mot det fria, öppna samhället som\r\nSverige har gått igenom, nämligen\r\nlöntagarfonderna. Vi kan göra detta genom att\r\nanvända dessa pengar på ett sådant sätt att de\r\nstärker forskningen och Sveriges\r\nutvecklingskapacitet. Det kallar jag, på mitt språk,\r\npolitisk lycka. Jag har förstått att det för somliga i\r\ndenna kammare i stället är en politisk olycka. Jag\r\nbeklagar att ni fortfarande är kvar på den\r\nbarrikaden, men jag kan inte göra mycket åt det.</pre><pre>Frågan om vems pengar det egentligen rör sig om\r\när i någon mening filosofisk. Pengarna finns i dag i\r\navvecklingsfonden 1992--1994. Det kan knappast\r\nha överraskat Ewa Hedkvist Petersen att\r\nregeringens ambition är att avveckla denna fond i\r\nsin helhet. Det har nämligen riksdagen redan fattat\r\nbeslut om. Den nyheten är vid det här laget nästan\r\nett år gammal.</pre><pre>Att jag i dag inte har en klar uppfattning om den\r\nexakta användningsformen, beror på det jag\r\nbörjade med att säga i mitt svar till Bo G Jenevall,\r\nnämligen att regeringen medvetet har sagt sig vilja\r\nha marginal med tanke på den eventuella\r\nutvecklingen på börsen. Ty följande vore det inte\r\nrimligt att utan marginal inteckna varje krona. Man\r\nmåste följa den ekonomiska utvecklingen på sådant\r\nsätt att man har kunskap och användningsalternativ\r\nden dag vi i detalj kan bedöma fondernas värde.\r\nAtt fortsätta efter i princip samma linje för\r\nanvändning av dessa fondresurser som nu redan är\r\npå väg att beslutas för de tio, är för min del ett\r\nlogiskt sätt att tänka. Jag kommer att fortsätta\r\ntänka i samma banor.</pre><pre>Anf. 75  EWA HEDKVIST PETERSEN (s):</pre><pre>Herr talman! Det är bra, utbildningsministern, att\r\nvi kan vara eniga om att politik inte är allt utan att\r\ndet finns andra världen här i livet.</pre><pre>Det som faktiskt händer är att regeringen sviker en\r\növerenskommelse från i höstas. Regeringen sviker\r\nen mycket viktig krisöverenskommelse som gjordes\r\növer partigränserna. Jag vet inte hur det här går\r\nihop med att regeringen nu säger att man försöker\r\nhålla etiken och moralen högt.</pre><pre>Vi anser att pengarna behövs till pensionärerna.\r\nDet har varit vår åsikt under en lång tid. Det är\r\ningen nyhet för regeringen. Det är naturligtvis\r\nockså en av anledningarna till att vi är upprörda\r\növer att slakten av löntagarfonderna överordnas\r\ndet forskningspolitiska beslutet. Det är bara att\r\nbeklaga.</pre><pre>Anf. 76  Utbildningsminister PER UNCKEL\r\n(m):</pre><pre>Herr talman! Jag vet inte om Ewa Hedkvist\r\nPetersen hade favören att få lyssna till Bengt\r\nSilfverstrands mycket klargörande inlägg för några\r\ntimmar sedan. Han talade om varför\r\nsocialdemokratin egentligen var för\r\nlöntagarfonderna. Det fanns inte en susning om\r\npensioner i det inlägget. Bengt Silfverstrand\r\nmeddelade att han egentligen endast beklagade en\r\nenda sak, nämligen att det var för litet socialism i\r\nlöntagarfonderna. Det må stå för honom. Jag\r\ntyckte, som jag sade då, att det var alldeles\r\ntillräckligt mycket socialism redan från början.</pre><pre>Nu skall vi, Ewa Hedkvist Petersen, följa\r\nkursutvecklingen under månaderna framöver för\r\natt se huruvida pengar som blir kvar efter dagens\r\nbeslut verkligen kommer att bli kvar eller om den\r\ndiskussion som vi just nu för är helt hypotetisk. För\r\nmin del gäller att löntagarfonderna skall avvecklas,\r\noch att det är en slutgiltig avveckling. Inte minst\r\nväljarna gav för två år sedan ett klart och entydigt\r\nbesked om att detta var deras önskan. Den\r\nförpliktelsen tänker vi leva upp till.</pre><pre>Därutöver för regeringen emellertid en ekonomisk\r\npolitik som nu så sakteliga håller på att vända\r\nutvecklingen i Sverige uppåt igen. Att man får fart\r\npå den tillväxt som Ewa Hedkvist Petersen talade\r\nom och som jag berättade för kammaren om\r\ntidigare, är den avgörande förutsättningen för att\r\npensionärerna med trygghet skall kunna se fram\r\nemot sin ålderdom. Ett är alldeles entydigt och\r\nsäkert: Skulle vi fortsätta att på socialdemokratiskt\r\nmaner öka budgetunderskottet och bibehålla ens\r\nden minsta misstanke om att löntagarfonderna kan\r\ndyka upp igen undergrävs förutsättningarna för en\r\ntrygg ålderdom.</pre><pre>Anf. 77  BENGT SILFVERSTRAND (s):</pre><pre>Herr talman! Det är helt riktigt -- jag tackar för att\r\nPer Unckel än en gång bekräftade detta -- att jag\r\nganska tydligt klargjorde för vad målsättningarna\r\noch syftena med löntagarfonderna var. Detta var\r\nden ena biten i mitt klarläggande.</pre><pre>I en annan lika klargörande bit sade jag att det inte\r\nfinns någon juridisk eller de facto-skillnad mellan\r\nde fem pensionsfonderna som i debatten har gått\r\nunder namnet löntagarfonderna och den fjärde och\r\nfemte AP-fonden som fortfarande är kvar. Så långt\r\nhar man från regeringssidan ännu inte aviserat att\r\nman skall ta dem i anspråk, varken när det gäller\r\nforskning eller andra ambitioner. Den enda skillnad\r\nsom föreligger mellan de fem pensionsfonderna\r\nsom nu skall avvecklas och den fjärde och femte\r\nAP-fonden är att reglerna för placering har varit\r\nännu strängare för de fem löntagarfonderna,\r\npensionsfonderna.</pre><pre>I slutändan kommer vi således fram till ett\r\nkonstaterande som inte ens Per Unckels demagogik\r\nkan komma ifrån. Det är pensionsmedel som nu\r\nskall upplösas och delas ut för forskningsändamål.\r\nDet socialdemokratiska alternativet är att\r\nforskning och utveckling är så viktiga områden att\r\nde skall kunna konkurrera i vanliga\r\nbudgetsammanhang med alla andra\r\nsamhällsområden.</pre><pre>Anf. 78  Utbildningsminister PER UNCKEL\r\n(m):</pre><pre>Herr talman! Det finns en mycket stor skillnad\r\nmellan löntagarfonderna och pensionsfonderna.\r\nPensionsfonderna är tillskapade för att sörja för\r\nmänniskors trygga ålderdom. Löntagarfonderna är\r\ntillskapade för att skapa socialism. Vi avvecklar\r\nsocialismen och bevarar tryggheten för\r\nålderdomen. Det är detta riksdagen kommer att\r\nfatta beslut om alldeles strax.</pre><pre>Herr talman! Får jag även säga för fullständigheten\r\ni protokollet och som allmän upplysning att när\r\nSocialdemokraterna hävdar att det riksdagen nu är\r\npå väg att göra, nämligen att avveckla\r\nfondsocialismen, skulle stå i strid med en\r\nuppgörelse med regeringspartierna från i höstas,\r\ntalar man medvetet i nattmössan eller åtminstone\r\nmot bättre vetande. I samband med\r\nkrisuppgörelserna kom vi överens om att samråda\r\nom hur vi skulle bete oss när det gäller\r\nforskningsfinansiering med löntagarfondsresurser.\r\nSamrådet har ägt rum. Däremot kom vi inte\r\növerens om det som var uppenbart, nämligen att vi\r\ninte på förhand kunde veta huruvida vi skulle bli\r\nense. Blir man inte ense är det en regerings\r\nskyldighet att regera. Det skulle jag säga även om\r\ndet var Bengt Silfverstrands parti som innehade\r\nregeringsmakten.</pre><pre>Anf. 79  BENGT SILFVERSTRAND (s):</pre><pre>Herr talman! Låt mig bara klargöra att det inte\r\nförekom någon som helst samråd om fondernas\r\nslutliga användning. Detta är fakta i målet.</pre><pre>Det är ingen skillnad mellan om man i den fjärde\r\noch femte AP-fonden placerar aktier och\r\navkastningen på dessa går tillbaka till\r\npensionsfonderna eller om avkastningen på de\r\naktieplaceringar som har gjorts inom ramen för de\r\nfem pensionsfonderna till sista kronan går tillbaka\r\ntill pensionsfonderna. Det är pensionsmedlen som\r\nnu skingras för vinden -- visserligen för\r\nforskningsändamål. Dessa pengar hade vi kunnat\r\nordna på ett rakare, klarare och mycket objektivare\r\nsätt.</pre><pre>Anf. 80  Utbildningsminister PER UNCKEL\r\n(m):</pre><pre>Herr talman! När det gäller överenskommelsen och\r\nsamrådet mellan partierna vet jag inte vilken\r\nställning Bengt Silfverstrand har i sitt parti. Men jag\r\nhar själv deltagit i ett samråd med Bengt\r\nSilfverstrands partivänner. Närvarande var herrar\r\nJan O Karlsson och Leif Pagrotsky. Svar lämnades\r\npå samrådet av förutvarande statsministern och\r\npartiordförande Ingvar Carlsson.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utbildningsutskottets\r\nbetänkanden 1992/93:UbU16, UbU15, UbU13 och\r\nUbU22.</pre><pre>Utbildningsutskottets betänkande UbU16</pre><pre>Mom. 1 (löntagarfondsmedel för forskning)</pre><pre>Utskottets hemställan bifölls med 176 röster mot\r\n139 för reservationen av Lena Hjelm-Wallén m.fl.</pre><pre>Mom. 6 (formerna för prövning av stiftelsernas\r\nverksamhet)</pre><pre>Utskottets hemställan bifölls med 300 röster mot 10\r\nför meningsyttringen av Björn Samuelson i\r\nmotsvarande del. 6 ledamöter avstod från att rösta.</pre><pre>Mom. 8 (styrelsernas sammansättning)</pre><pre>Utskottets hemställan bifölls med 282 röster mot 12\r\nför meningsyttringen av Björn Samuelson i\r\nmotsvarande del. 20 ledamöter avstod från att\r\nrösta.</pre><pre>Mom. 10 (fasta forskningsresurser vid vissa\r\nhögskolor)</pre><pre>Utskottets hemställan bifölls med 277 röster mot 11\r\nför meningsyttringen av Björn Samuelson i\r\nmotsvarande del. 26 ledamöter avstod från att\r\nrösta.</pre><pre>Mom. 11 (vuxenutbildning m.m.)</pre><pre>Utskottets hemställan bifölls med 276 röster mot 10\r\nför meningsyttringen av Björn Samuelson i\r\nmotsvarande del. 20 ledamöter avstod från att\r\nrösta.</pre><pre>Mom. 13 (lokalisering av stiftelsen för\r\nmiljöstrategisk forskning)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU15</pre><pre>Mom. 1 (forskningens betydelse för Sverige som\r\nindustrination)</pre><pre>Utskottets hemställan bifölls med 187 röster mot\r\n129 för reservation 1 av Lena Hjelm-Wallén m.fl.</pre><pre>Mom. 2 (forskningens organisation)</pre><pre>Utskottets hemställan bifölls med 303 röster mot 10\r\nför meningsyttringen av Björn Samuelson i\r\nmotsvarande del. 1 ledamot avstod från att rösta.</pre><pre>Mom. 5 (översyn av fakultetsorganisationen)</pre><pre>Utskottets hemställan bifölls med 304 röster mot 11\r\nför meningsyttringen av Björn Samuelson i\r\nmotsvarande del.</pre><pre>Mom. 8 (forskarutbildningen utom såvitt avser\r\nvissa medel under fakulteterna)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Mom. 9 (medel för forskarutbildningen)</pre><pre>Utskottets hemställan bifölls med 178 röster mot\r\n138 för reservation 3 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 10 (den rörliga resursen)</pre><pre>Utskottets hemställan bifölls med 177 röster mot\r\n136 för reservation 4 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 12 och 13 (forskning vid de mindre och\r\nmedelstora högskolorna, m.m.)</pre><pre>Först biträddes reservation 6 av Lena Hjelm-Wallén\r\nm.fl. i motsvarande del med 142 röster mot 10 för\r\nmeningsyttringen av Björn Samuelson i\r\nmotsvarande del. 166 ledamöter avstod från att\r\nrösta.</pre><pre>Härefter bifölls utskottets hemställan med 174\r\nröster mot 142 för reservation 6 av Lena Hjelm-\r\nWallén m.fl. i motsvarande del. 1 ledamot avstod\r\nfrån att rösta.</pre><pre>Sigge Godin (fp) anmälde att han avsett att rösta\r\nnej men markerats ha röstat ja.</pre><pre>Mom. 28 (tillkännagivande om\r\nForskningsrådsnämndens forskningsinformation)</pre><pre>Härefter bifölls utskottets hemställan med 169\r\nröster mot 132 för reservation 8 av Lena Hjelm-\r\nWallén m.fl. 3 ledamöter avstod från att rösta.</pre><pre>Först bifölls reservation 8 av Lena Hjelm-Wallén\r\nm.fl. -- som ställdes mot meningsyttringen av Björn\r\nSamuelson i motsvarande del -- med acklmation.</pre><pre>Mom. 31 (anslagsbeloppet under\r\nForskningsrådsnämnden: Forskning och\r\nforskningsinformation)</pre><pre>Utskottets hemställan bifölls med 268 röster mot 11\r\nför meningsyttringen av Björn Samuelson i\r\nmotsvarande del. 34 ledamöter avstod från att\r\nrösta.</pre><pre>Mom. 39 (kvotering av forskarassistenttjänsterna)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Mom. 42 (dyrbar vetenskaplig utrustning)</pre><pre>Utskottets hemställan bifölls med 188 röster mot\r\n129 för reservation 13 av Lena Hjelm-Wallén m.fl.</pre><pre>Mom. 57 (medelsanvisningen till de juridiska\r\nfakulteterna)</pre><pre>Utskottets hemställan -- som ställdes mot\r\nreservation 17 av Lena Hjelm-Wallén m.fl. -- bifölls\r\nmed acklamation.</pre><pre>Mom. 60 (resurser för forskning om Central- och\r\nÖsteuropa)</pre><pre>Utskottets hemställan bifölls med 179 röster mot\r\n138 för reservation 19 av Lena Hjelm-Wallén m.fl. 1\r\nledamot avstod från att rösta.</pre><pre>Mom. 63 (forskning om kreditgivning)</pre><pre>Utskottets hemställan bifölls med 292 röster mot 24\r\nför reservation 20 av Stefan Kihlberg.</pre><pre>Mom. 66 (medelsanvisningen i övrigt till de\r\nsamhällsvetenskapliga fakulteterna)</pre><pre>Utskottets hemställan bifölls med 187 röster mot\r\n128 för reservation 21 av Lena Hjelm-Wallén m.fl.</pre><pre>Mom. 69 (anslagsbeloppet under Humanistisk-\r\nsamhällsvetenskapliga forskningsrådet: Forskning)</pre><pre>Utskottets hemställan -- som ställdes mot dels\r\nreservation 22 av Lena Hjelm-Wallén m.fl., dels\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Mom. 86 (anslagsbeloppet under Medicinska\r\nforskningsrådet: Forskning)</pre><pre>Utskottets hemställan -- som ställdes mot\r\nreservation 28 av Lena Hjelm-Wallén m.fl. -- bifölls\r\nmed acklamation.</pre><pre>Mom. 97 (anslagsbeloppet under\r\nNaturvetenskapliga forskningsrådet: Forskning)</pre><pre>Utskottets hemställan -- som ställdes mot\r\nreservation 31 av Lena Hjelm-Wallén m.fl. -- bifölls\r\nmed acklamation.</pre><pre>Mom. 105 (anslagsbeloppet under\r\nTeknikvetenskapliga forskningsrådet: Forskning)</pre><pre>Utskottets hemställan -- som ställdes mot\r\nreservation 34 av Lena Hjelm-Wallén m.fl. -- bifölls\r\nmed acklamation.</pre><pre>Mom. 142 (anslagsbeloppet under Vissa särskilda\r\nutgifter för forskningsändamål)</pre><pre>Utskottets hemställan bifölls med 181 röster mot\r\n134 för reservation 48 av Lena Hjelm-Wallén m.fl. 3\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU13</pre><pre>Utskottets hemställan bifölls.</pre><pre>Utbildningsutskottets betänkande UbU22</pre><pre>Utskottets hemställan bifölls.</pre><pre>Välkomsthälsning</pre><pre>Anf. 81  ANDRE VICE TALMANNEN:</pre><pre>Riksdagen hälsar finländska riksdagens\r\ngrundlagsutskott välkommet.</pre><pre>(Applåder)</pre><pre>6 §  Muntliga frågor till regeringen</pre><pre>Anf. 82  ANDRE VICE TALMANNEN:</pre><pre>Jag hälsar statsminister Carl Bildt, miljöminister\r\nOlof Johansson, civilminister Inger Davidson,\r\nstatsrådet Bo Könberg och statsrådet Beatrice Ask\r\nvälkomna till de muntliga frågorna.</pre><pre>Jag erinrar om önskvärdheten av korta frågor och\r\nså långt möjligt korta svar. Jag erinrar också\r\nledamöterna om att vänta med att tala tills\r\nmikrofonlampan lyser.</pre><pre>De fängslade svenska medborgarna i Irak</pre><pre>Anf. 83  PIERRE SCHORI (s):</pre><pre>Herr talman! En fråga till statsministern: Vi kunde\r\ni går se statsministern i televisionen apropå de tre\r\nsvenska medborgare som sitter fängslade i Irak.\r\nHan sade sig inte ha fått några direkta påstötningar\r\nom att han själv skulle agera i det fallet. Eftersom\r\nhan tydligen har dåligt minne vill jag utnyttja det\r\nhär tillfället till att framföra vår syn på detta.</pre><pre>Vi tycker att den tid nu har kommit då\r\nstatsministern själv bör börja agera i det här fallet,\r\ngivetvis på det sätt han finner rimligt. Jag skulle\r\nvilja fråga statsministern om han håller med om den\r\nvärderingen -- han behöver naturligtvis inte tala om\r\nvad han skall göra, bara att han är beredd att själv\r\nagera i detta fall, som så engagerar hela det svenska\r\nfolket.</pre><pre>Anf. 84  Statsminister CARL BILDT (m):</pre><pre>Herr talman! Låt mig först meddela att vi löpande\r\ninformerar företrädare för riksdagspartierna om de\r\naktiviteter som bl.a. jag nästan dagligen har i det\r\nhär sammanhanget. Senast informerades\r\npartiledarna i samband med en\r\npartiledaröverläggning som vi hade i andra frågor i\r\ntisdags kväll. Jag tror att det var Ian Wachtmeister\r\nsom tog upp frågan, och jag lämnade då en\r\nredogörelse för den senaste utvecklingen. Där var\r\nockså Ingvar Carlsson närvarande.</pre><pre>Det är möjligt att denna information inte alltid når\r\nfram till Pierre Schori. Jag såg ett uttalande i dagens\r\nnummer av Svenska Dagbladet som tydde antingen\r\npå att han inte är informerad om de kontakter som\r\nhar förekommit mellan mig och Ingvar Carlsson\r\neller på att han av politiska skäl har anledning att\r\nägna sig åt desinformation. Jag vill därför\r\ndementera det som Pierre Schori hade att säga i\r\ndagens nummer av Svenska Dagbladet.</pre><pre>Detta är en fråga där jag agerar så gott som\r\ndagligen. Det ligger i sakens natur att allt som görs\r\nicke kan och icke bör redovisas offentligt. Men vi\r\nhar en mycket bra dialog med de anhöriga, med\r\nEricsson, som också har ett omfattande\r\nkontaktnät, och med ett antal utländska regeringar,\r\nsom är i delvis samma situation. Detta informeras\r\nbl.a. partiordförandena löpande om.</pre><pre>Anf. 85  PIERRE SCHORI (s):</pre><pre>Herr talman! Jag kan försäkra statsministern att jag\r\när fullständigt informerad.</pre><pre>Min fråga gällde närmast på vilket sätt\r\nstatsministern agerar, om han är beredd att också ta\r\nsteget att personligen -- på högsta politiska nivå så\r\natt säga -- vända sig till motsvarande i Irak, för att\r\nanvända också det instrumentet för att äntligen få\r\nhem de tre svenskarna.</pre><pre>I övrigt vill jag säga att jag inte tycker att man skall\r\nutnyttja den här frågan för gräl.</pre><pre>Anf. 86  Statsminister CARL BILDT (m):</pre><pre>Herr talman! Som väl har framgått av de\r\nredovisningar som har lämnats också i\r\nUtrikesnämnden har det som Pierre Schori\r\nefterlyser redan skett.</pre><pre>Jag har vid ett flertal olika tillfällen, i litet olika\r\nformer, vänt mig direkt till den högsta instansen i\r\nIrak. Det har också kommit svar. Men det enda svar\r\nsom vi egentligen bryr oss om är att de tre\r\nsvenskarna frisläpps.</pre><pre>Jag måste säga att jag beklagar att Pierre Schori på\r\ndet sätt som bl.a. uppgifterna i Svenska Dagbladet\r\ni dag visar sprider felaktiga föreställningar. Om\r\nPierre Schori är till fullo informerad är det ännu\r\nmycket värre, därför att då är det medvetet. Om\r\nhan inte har hela bilden är han möjligen ursäktlig.</pre><pre>Privatisering av offentlig verksamhet</pre><pre>Anf. 87  WIDAR ANDERSSON (s):</pre><pre>Herr talman! Jag har en fråga till statsministern.</pre><pre>Hur vill statsministern kommentera den\r\nundersökning som visar att privatiseringar av\r\noffentliga verksamheter har varit mycket mer\r\nframgångsrika i socialdemokratiskt styrda\r\nkommuner än i kommuner som styrs av\r\nModeraterna och de andra borgerliga partierna?</pre><pre>Anf. 88  Statsminister CARL BILDT (m):</pre><pre>Herr talman! Låt mig passa på tillfället att beklaga\r\natt jag inte hade möjlighet att närvara på Widar\r\nAnderssons lilla tillställning på rummet den 27 maj.\r\nJag var visserligen inbjuden, men jag hade tyvärr\r\nförhinder.</pre><pre>Låt mig också säga att jag inte har sett\r\nundersökningen i detalj utan bara sett några referat\r\ni pressen. Jag skall läsa den.</pre><pre>Den är intressant så till vida att den visar att\r\nprivatiseringar är någonting som man också i\r\nsocialdemokratiska kommuner inser är någonting\r\nsom leder till effektivisering. Det är bra. Om man i\r\nsocialdemokratiska kommuner gör bra\r\nprivatiseringar kan jag inte tycka annat än att detta\r\när bra för Sverige och för socialdemokratin.</pre><pre>Organisationsstödet</pre><pre>Anf. 89  IAN WACHTMEISTER (nyd):</pre><pre>Herr talman! Jag vill ställa en fråga till\r\nstatsministern. Det handlar om något som om\r\nmöjligt är ännu segare än Saddam Hussein,\r\nnämligen organisationsbidragen.</pre><pre>I Sverige -- detta arma land som går back med\r\nhundratals miljarder -- utbetalas ca 13,5 miljarder,\r\nvarav ungefär hälften kommer ifrån staten.</pre><pre>Nu har regeringen aviserat ett visst intresse av att\r\nfå koll på de här kostnaderna. Det kan tänkas att\r\nregeringen inte har så lång tid på sig, kanske bara\r\ndrygt ett år. Jag undrar om ni tänker göra någonting\r\nåt detta?</pre><pre>Jag har hört talas om att ni och Socialdemokraterna\r\nhar haft en uppgörelse om att faktiskt åtgärda det\r\nhär. Är den uppgiften riktig, eller är det bara ett\r\nillasinnat rykte, eller är det något paket som har\r\nspruckit?</pre><pre>Den första frågan gäller alltså om ni tänker göra\r\nnågonting åt organisationsstödet. Fråga nummer\r\ntvå är: Har ni tillsammans med Socialdemokraterna\r\nkommit överens om att kapa en miljard, och\r\nkommer ni i så fall att stå för det, bägge två?</pre><pre>Anf. 90  Statsminister CARL BILDT (m):</pre><pre>Herr talman! I den senare delen vet jag inte riktigt\r\nvad Ian Wachtmeister syftar på. Men det som ingick\r\ni en av krisöverenskommelserna mellan regeringen\r\noch Socialdemokraterna under hösten var ju att vi\r\nskulle göra en nedskärning av det statliga\r\npartistödet med 10 % under den kommande\r\nmandatperioden. Det ligger självfallet fast. Jag\r\nutgår från att det gäller även för den\r\nsocialdemokratiska sidan.</pre><pre>Organisationsstödet är ett stöd som utgår till väldigt\r\nmånga olika organisationer för väldigt många olika\r\nverksamheter. Det gäller t.ex. enskilda\r\norganisationers aktiviteter inom biståndsområdet.\r\nDå är det inte fråga om stöd till organisationen i sig,\r\nutan det är ett stöd till den enskilda organisation\r\nsom gör biståndsinsatser, inte sällan mycket bra\r\nsådana och inte sällan bättre än dem som staten\r\nförmår göra. Det handlar om t.ex. Lottakåren,\r\nfrivilliga försvarsorganisationer och\r\nungdomsorganisationer. Det är svårt att dra alla\r\növer en kam.</pre><pre>Men en utredning under Jan-Erik Wikström är\r\ntillsatt som skall göra en översyn av delar av detta.\r\nDet kan civilministern informera närmare om.\r\nUtredningen skall också redovisa förslag till\r\nalternativa sätt att finansiera olika organisationer.</pre><pre>I övrigt kan jag försäkra Ian Wachtmeister att\r\nregeringen bedriver ett intill ytterlighet restriktivt\r\nbudgetarbete. Det finns ingen sektor som är fredad\r\nför Finansdepartementets argusögon i det\r\nsammanhanget.</pre><pre>Anf. 91  IAN WACHTMEISTER (nyd):</pre><pre>Herr talman! Jo, herr statsminister, det finns det\r\nvisst, nämligen alla de s.k. heliga korna: bistånd,\r\nflyktingpolitik och just den här frågan.</pre><pre>Jag vill bara påminna om att det finns en\r\nförteckning på 222 A4-sidor som är fulla med\r\nmottagare av organisationsstöd. Det är inte bara de\r\nnobla instituten som får dessa pengar. Det är alla\r\nmöjliga organisationer som jag tror står Pierre\r\nSchori närmare än statsministern.</pre><pre>Anf. 92  Statsminister CARL BILDT (m):</pre><pre>Herr talman! Det senare skall jag självfallet\r\nundersöka speciellt.</pre><pre>Det är klart att vi gör en löpande prövning av de här\r\nsakerna, och vi har också tillsatt speciella\r\növersyner, t.ex. av anslagen inom\r\nUtrikesdepartementets område när det gäller\r\nbidrag till t.ex. olika typer av fredsorganisationer.\r\nDet är fullt möjligt att det var detta som Ian\r\nWachtmeister syftade på. Slutsatser har också\r\nredovisats.</pre><pre>I övrigt finns det icke längre några heliga kor i\r\nstatsbudgeten, inte ens på\r\nJordbruksdepartementets område. Allting\r\ngranskas, och med de krav om att sanera de\r\noffentliga finanserna som vi kommer att ha på oss\r\nunder relativt lång tid i framtiden finns det inget\r\nområde som kommer att kunna undantas från\r\ngranskning. Det gäller sannerligen också\r\norganisationsstödet.</pre><pre>Konventionen om den biologiska mångfalden</pre><pre>Anf. 93  MARGARETA WINBERG (s):</pre><pre>Herr talman! Jag vänder mig till Olof Johansson.</pre><pre>Vi har under en ganska lång tid väntat på en\r\nproposition om den biologiska mångfalden. Min\r\nförsta fråga är: Kommer det någon?</pre><pre>För några dagar sedan kunde man läsa i Göteborgs-\r\nPosten att regeringen i denna proposition -- om den\r\nnu kommer -- kommer att vilja ha undantag när det\r\ngäller den FN-konvention som Olof Johansson\r\nsjälv skrev under i Rio de Janeiro, nämligen när det\r\ngäller hur tvister skall lösas. Man använder samma\r\nargument som USA använde för att i Rio inte\r\nunderteckna konventionen. Om detta skulle vara\r\nsant är det väldigt upprörande. Min andra fråga är\r\ndärför: Är detta sant?</pre><pre>Anf. 94  Miljöminister OLOF JOHANSSON\r\n(c):</pre><pre>Herr talman! Regeringen har i dag beslutat att till\r\nriksdagen avge proposition angående ratificering av\r\nkonventionen om biologisk mångfald.</pre><pre>Vi har valt att separat behandla just den delen som\r\nhandlar om ratifikationen. Bakgrunden till detta är\r\natt det är viktigt att vi så snabbt som möjligt\r\nratificerar. Det har med ikraftträdandet att göra,\r\natt så många länder som möjigt så snabbt som\r\nmöjligt ratificerar. Då blir konventionen också\r\nbindande.</pre><pre>Därefter återkommer regeringen under hösten med\r\nbehandlingen av konsekvenserna på hemmaplan i\r\nSverige. Jag hoppas att riksdagen inte tar illa vid sig\r\nav att vi delar upp propositionen i två delar på det\r\nhär sättet. Men det här är den faktiska bakgrunden.\r\nSaker och ting bör kunna beslutas under det här\r\nåret, även det som gäller konsekvenserna i Sverige.\r\nVi har valt att dela upp det på det här sättet.</pre><pre>Sommararbete till ungdomar</pre><pre>Anf. 95  EVA ZETTERBERG (v):</pre><pre>Herr talman! Jag har en fråga till hela regeringen,\r\nmen förväntar mig speciellt svar från skolministern\r\noch ungdomsministern. Den gäller alla de\r\nungdomar som går ut skolan nästa vecka. Tusentals\r\nav dem önskar att de får ett sommarjobb, men det\r\nfår de inte.</pre><pre>Jag undrar vad regeringen gör för att skaffa fram\r\nordinarie ungdomsjobb, men också sommarjobb\r\ntill alla de ungdomar som faktiskt vill jobba på\r\nsommaren.</pre><pre>Anf. 96  Civilminister INGER DAVIDSON\r\n(kds):</pre><pre>Herr talman! Som kammaren mycket väl vet har\r\ndet vidtagits många arbetsmarknadspolitiska\r\nåtgärder, varav en stor del har varit direkt riktade\r\ntill ungdomar. Vi arbetar för att sätta fart på\r\nekonomin, vilket så småningom kommer att ge\r\nresultat.</pre><pre>Jag kan förstå Eva Zetterbergs oro. Den delar vi\r\nalla, inte minst vi som är tonårsföräldrar. Många\r\nungdomar kommer att gå utan arbete i sommar.\r\nDet vidtas därför olika åtgärder. Vi har bl.a. gett\r\nett speciellt uppdrag till Statens ungdomsråd, som\r\nkommer att mobilisera de ideella organisationerna\r\nför att de skall bidra till att ge ungdomar möjlighet\r\natt träffas, att få aktiviteter och sysselsättning.</pre><pre>Förutom de ordinarie arbetsmarknadspolitiska\r\ninsatserna görs det alltså även en hel del vid sidan\r\nom för att fånga upp inte minst utsatta ungdomar.\r\nDet kommer att finnas mobila enheter som rör sig\r\nrunt i storstäderna och som de ideella\r\norganisationerna svarar för. Dessa enheter kommer\r\natt speciellt ta sig an utsatta ungdomar som rör sig i\r\ncityområdena.</pre><pre>6. Ungdomars utlandsresor</pre><pre>Anf. 97  ALWA WENNERLUND (kds):</pre><pre>Herr talman! Jag vill fråga civilministern hur det\r\nblir med ungdomars möjligheter att röra sig över\r\nnationsgränserna, vilket var ett av de ämnen som\r\nman diskuterade på ungdomsministerkonferensen i\r\nWien. Jag tänker då främst på Interrailkortet.\r\nKommer ungdomar att enkelt och billigt kunna resa\r\ni Europa i fortsättningen?</pre><pre>Anf. 98  Civilminister INGER DAVIDSON\r\n(kds):</pre><pre>Herr talman! Interrailkortet är en väldigt viktig del\r\ni ungdomars möjlighet att röra sig över gränserna.\r\nVid ungdomsministerkonferensen, som Alwa\r\nWennerlund hänvisar till, diskuterades ungdomars\r\nmöjlighet att över huvud taget röra sig över\r\ngränserna. Man diskuterade en konvention, som\r\nännu inte är undertecknad, eftersom det\r\nfortfarande finns en del skiljaktiga åsikter.</pre><pre>Vi tog också upp frågan om Interrailkortet. Det\r\nbestämdes bl.a. att ungdomsministrarna skall\r\nvända sig till kommunikationsministrarna i\r\nEuroparådets olika medlemsländer. Tillsammans\r\nmed dessa skall ungdomsministrarna försöka att få\r\nen fortsättning av Interrailkortet. Den här frågan\r\nhar denna vecka diskuterats i Europasammanhang.\r\nJag vet ännu inte hur läget är just för tillfället. Men\r\njag håller frågan aktuell och är själv mycket\r\npådrivande i det sammanhanget.</pre><pre>Sverige är ju speciellt intresserat. Det är väldigt\r\nmånga ungdomar från Sverige som utnyttjar\r\nInterrailkortet, medan ungdomar i t.ex. Spanien\r\noch Frankrike gör det i mycket liten omfattning.\r\nDet kan därför vara vissa svårigheter att få en\r\nfortsättning av Interrailkortet. Men vi gör vad vi\r\nkan.</pre><pre>7. Konventionen om den biologiska mångfalden</pre><pre>Anf. 99  INGA-BRITT JOHANSSON (s):</pre><pre>Herr talman! Jag skulle vilja fortsätta med den\r\nfråga som Margareta Winberg tog upp och ställde\r\ntill Olof Johannsson, eftersom hon aldrig fick något\r\nfullständigt svar. Har regeringen för avsikt att\r\nföreslå avikelser från den konvention som Olof\r\nJohansson var med och undertecknade i Rio de\r\nJaneiro med samma motivering för sitt\r\nställningstagande som USA hade, vilket USA nu\r\nhar gått ifrån?</pre><pre>Anf. 100  Miljöminisiter OLOF JOHANSSON\r\n(c):</pre><pre>Herr talman! Det finns inga sådana undantag\r\ndikterade av USA:s tidigare ställningstagande.</pre><pre>8. Bosnien-Hercegovina</pre><pre>Anf 101  LENNART ROHDIN (fp):</pre><pre>Herr talman! Jag har en fråga till statsministern.</pre><pre>I riksdagens debatt den 29 april om kriget i Bosnien\r\nsade utrikesministern så här: ''Målsättningen för en\r\nuppgörelse har hela tiden varit och måste så förbli\r\natt hålla samman Bosnien-Hercegovina som en\r\nmultietnisk självständig statsbildning och förvägra\r\nbosniska serber och kroater den självpåtagna rätten\r\natt med våld bryta ut stora stycken territorium och\r\nansluta dem till sina moderstater.''</pre><pre>Jag vill fråga statsministern om han delar den\r\nuppfattning som bl.a. Europaparlamentet gav\r\nuttryck för under förra veckan, nämligen att den\r\naktionsplan som USA, Ryssland, Storbritannien,\r\nFrankrike och Spanien har antagit nu faktiskt\r\ninnebär att den väpnade aggression som bosniska\r\nserber och kroater med stöd av Serbien och\r\nKroatien har begått accepteras.</pre><pre>Anf. 102  Statsminister CARL BILDT (m):</pre><pre>Herr talman! Nej, jag delar inte den uppfattningen.\r\nMålet, som det formulerades av utrikesministern\r\noch som Lennart Rohdin citerade, är att detta skall\r\nvara en del av en stegvis implementering av Vance--\r\nOwen-fredsplanen. Detta finns också angivet i den\r\ngemensamma aktionsplanen. Från allmänna\r\nutrikespolitiska och internationell-rättsliga\r\nsynpunkter vore något annat oacceptabelt och\r\notänkbart.</pre><pre>En annan sak är ju -- och det är vi mycket väl\r\nmedvetna om -- att medlen för att nå detta mål inte\r\när alldeles självklara. Det finns en betydande\r\nosäkerhet i den internationella debatten. Det är\r\nvärt att notera att Sverige i det sammanhanget har\r\nvisat en större beredskap att ställa upp, inte bara i\r\nord utan även i handling, för att stödja de beslut\r\nsom FN:s säkerhetsråd har fattat och kommer att\r\nfatta än vad många andra nationer har visat i detta\r\nkritiska läge, och det är någonting som vi i denna\r\nkammare har anledning att vara stolta över.</pre><pre>9. Sjukhemsavgifterna</pre><pre>Anf. 103  JAN ANDERSSON (s):</pre><pre>Herr talman! Jag vill ställa en fråga till biträdande\r\nsocialminister Bo Könberg.</pre><pre>I denna vecka publicerade Socialstyrelsen en\r\nrapport om konsekvenserna av det beslut som\r\nfattades strax före jul rörande sjukhemsavgifterna.\r\nRapporten visar att dessa avgifter har höjts mycket\r\nkraftigt -- vilket vi socialdemokrater befarade --\r\nmed mellan 80 % och 220 %. I enskilda fall har\r\nhöjningen varit t.o.m. 1 000 %.</pre><pre>I samband med debatten ville vi avvisa det här\r\nförslaget. Vi hade i stället ett förslag om ett\r\nhögkostnadsskydd. Nu när så många pensionärer\r\nlever under Socialstyrelsens norm för socialbidrag,\r\när ni då beredda att pröva vårt förslag om ett\r\nhögkostnadsskydd?</pre><pre>Anf. 104  Statsrådet BO KÖNBERG (fp):</pre><pre>Herr talman! Bakgrunden till detta beslut var ju\r\nden långdragna diskussionen om de skilda reglerna\r\nför avgifter inom de ålderdomshem som\r\nkommunerna länge hade haft ansvaret för och inom\r\nde sjukhem som kommunerna fick ansvaret för den\r\n1 januari 1992 genom den ÄDEL-reform, som bl.a.\r\nfrågeställarens parti i regeringsställning var med\r\nom att driva igenom. Reglerna för de olika\r\nvårdformerna blev alltså desamma fr.o.m.\r\nårsskiftet.</pre><pre>Sedan tidigare har det funnits en bestämmelse när\r\ndet gäller ålderdomshem om ett förbehållsbelopp.\r\nSocialministern uttalade i propositionen att han\r\nutgick ifrån att samma regler skulle gälla i\r\nframtiden. Men vi såg också till att det skulle göras\r\nen utvärdering, och det var denna utvärdering som\r\npresenterades häromdagen. Den tyder på att man\r\npå många håll hanterar detta med avgifterna på ett\r\nsätt som överensstämmer med riksdagsbeslutet,\r\nmedan man här och var ännu inte har gjort det, men\r\ndet betraktar jag mer som en ''inledande turbulens''\r\ni samband med de nya reglerna.</pre><pre>Jag är inte säker på att högkostnadsskydd i formell\r\nbemärkelse är den korrekta lösningen. Man bör i\r\nstället se till att kommunerna i större utsträckning\r\nanvänder sig av det regelsystem som fanns tidigare.</pre><pre>Anf. 105  JAN ANDERSSON (s):</pre><pre>Herr talman! Det var väl en underdrift att säga att\r\ndet bara är fråga om ''här och var''. Enligt de\r\npressreferat som jag har läst är det väldigt många\r\npensionärer som i dag lever under\r\nsocialbidragsnormen, just på grund av detta beslut.\r\nDet fanns ju ett förslag om ett högkostnadsskydd,\r\nsom väckte kritik. Vi föreslog att regeringen på nytt\r\nskulle pröva frågan. Med tanke på vad som har\r\nhänt -- och som berör väldigt många personer --\r\nborde det finnas anledning för regeringen att på\r\nnytt pröva frågan.</pre><pre>Anf. 106  Statsrådet BO KÖNBERG (fp):</pre><pre>Herr talman! Det stämmer att det är många\r\npersoner som berörs, eftersom det är många\r\npersoner som vistas på ålderdomshem och\r\nsjukhem.</pre><pre>Frågan om att många pensionärer lever under\r\nsocialbidragsnormen har principiellt inte med det\r\nhär beslutet att göra. På den punkten är det inte\r\nnågon skillnad mot de tidigare reglerna, i vilka det\r\nförutsattes att man, om man hade den lägsta\r\npensionen, fick behålla ett belopp som motsvarade\r\n1 200--1 300, om jag minns rätt. Sedan fick man\r\nbehålla en viss andel, en femtedel av överstigande\r\ninkomster. Det har varit fråga om att försöka\r\nharmonisera de system som fanns sedan tidigare. I\r\nsamband med detta finns det nog beslut som\r\nbehöver ses över.</pre><pre>10. Europakonventionen om de mänskliga fri- och\r\nrättigheterna</pre><pre>Anf. 107  HENRIK S JÄRREL (m):</pre><pre>Herr talman! Jag har en fråga till statsministern. I\r\nbörjan av 50-talet ratificerade Sverige den s.k.\r\neuropeiska konventionen till skydd för de\r\ngrundläggande mänskliga fri- och rättigheterna,\r\nmen införlivade den inte direkt med den svenska\r\nrättsordningen.</pre><pre>Nyligen har den s.k. Fri- och rättighetsutredningen\r\nlagt fram sitt betänkande vari man föreslår att den\r\ns.k. Europakonventionen skall inarbetas i den\r\nsvenska rättsordningen. Min fråga till\r\nstatsministern blir: Är det också regeringens avsikt\r\natt följa utredningens förslag?</pre><pre>Anf. 108  Statsminister CARL BILDT (m):</pre><pre>Herr talman! I formell mening -- ibland måste man\r\nvara formell -- är detta en utredning som\r\nfortfarande är ute på remiss. Vi hade en\r\növerläggning häromkvällen, som jag tidigare\r\nrefererade till, mellan företrädare för samtliga\r\nriksdagspartier om den fortsatta handläggningen av\r\nförfattningsfrågorna. Vi kommer att få in\r\nremissvaren på de olika författningsfrågor som nu\r\när aktuella i början av september. Därefter\r\nkommer vi att börja sammanställa detta. Vi\r\nkommer sedan att ha överläggningar mellan\r\nriksdagspartierna från mitten av oktober i några\r\nveckor framåt för att därefter lägga ett stort\r\nförfattningspaket på riksdagens bord i början av\r\ndecember. Det kommer att bli en stor och\r\nbetydelsefull förändring, som man kan säga rör en\r\neuropeisk modernisering av delar av vår grundlag.</pre><pre>Jag skall inte föregripa utredningen, men låt mig\r\nsäga att jag personligen, i andra egenskaper än som\r\nstatsminister, under ca 10--15 år har arbetat för att\r\nvi i Sverige skall göra precis det som Henrik S Järrel\r\nnämner och som den petriska utredningen om fri-\r\noch rättigheterna nu föreslår, nämligen det\r\nsjälvklara att inkorporera europakonventionen om\r\nskyddet för de mänskliga fri- och rättigheterna i den\r\nsvenska grundlagen. Detta borde ha gjorts långt\r\ntidigare och det är hög tid att det nu sannolikt också\r\nkommer att ske.</pre><pre>11. Konventionen om den biologiska mångfalden</pre><pre>Anf. 109  JAN BERGQVIST (s):</pre><pre>Herr talman! Miljöministern har två gånger fått\r\nfrågan om regeringen överväger svenska undantag\r\nfrån konventionen om biologisk mångfald. Första\r\ngången undvek miljöministern att besvara frågan\r\ngenom att beskriva uppdelningen av propositionen\r\nsom teknisk. Andra gången undvek miljöministern\r\nfrågan genom att säga att det inte kommer att bli\r\nnågra undantag som motiveras av samma skäl som\r\nman hade anfört i USA.</pre><pre>Nu vill jag återkomma till frågan för att få ett rakt\r\nbesked av miljöministern. Överväger regeringen\r\nsvenska undantag från konventionen om biologisk\r\nmångfald?</pre><pre>Anf. 110  Miljöminister OLOF JOHANSSON\r\n(c):</pre><pre>Herr talman! Det finns möjlighet till sådana\r\nundantag, men jag tillbakavisar insinuationen om\r\natt vi skulle gå i någon annans ledband. Det var\r\ndärför jag med viss bryskhet besvarade denna\r\nfråga. Det finns naturligtvis frågor av teknisk\r\nkaraktär som vi har anledning att bedöma i särskild\r\nordning, med utgångspunkt från svenska\r\nförhållanden. Detta har inget med politisk vilja att\r\ngöra. Därför avvisar jag bestämt de här\r\ninsinuationerna.</pre><pre>Anf. 111  JAN BERGQVIST (s):</pre><pre>Herr talman! Betyder miljöministerns senaste svar\r\nett ja på min fråga, om regeringen överväger\r\nsvenska undantag från konventionen om biologisk\r\nmångfald?</pre><pre>Anf. 112  Miljöminister OLOF JOHANSSON\r\n(c):</pre><pre>Herr talman! Jag svarar formellt och korrekt att\r\nregeringen inte har avslutat bedömningen av detta\r\närende ännu. Vi har tagit ställning till själva\r\nkonventionen, och den innehåller inte något som\r\ntidigare har åberopats här. Men vad vi däremot\r\nkommer att göra är naturligtvis att presentera ett\r\nkonsekvensförslag som har betydelse för den\r\nsvenska hanteringen, en nationell handlingsplan\r\noch dylika ting. Den beredningen är ännu inte\r\navslutad. Den är inte mer än i sin början. Därför\r\nsvarar jag inte på dessa frågor.</pre><pre>12. Avdragsrätt för bidrag till ideella organisationer</pre><pre>Anf. 113  RICHARD ULFVENGREN\r\n(nyd):</pre><pre>Herr talman! Min fråga riktar sig till civilministern.\r\nCivilministern efterlyser fler enskilda och frivilliga\r\ninsatser för välgörenhet m.m., enligt ett\r\npressmeddelande från i förrgår. Min fråga är: När\r\ntänker civilministern förmodligen äta lunch med Bo\r\nLundgren och då föreslå en skattemässig\r\navdragsrätt för välgörenhet? Detta är mycket\r\nvanligt i andra länder.</pre><pre>Anf. 114  Civilminister INGER DAVIDSON\r\n(kds):</pre><pre>Herr talman! Det är riktigt att vi vill satsa mer på\r\nden ideella sektorn. Det som Richard Ulfvengren\r\nantagligen har läst är att vi har tillsatt en beredning\r\nsom skall se över möjligheterna för den ideella\r\nsektorn att mer aktivt ta del i samhället. Detta är en\r\ninriktning som vi vill stödja.</pre><pre>När det gäller avdragsrätten för ideella\r\norganisationer ingår den uppgiften i Jan-Erik\r\nWikströms utredning. Han kommer i början av\r\naugusti i år att lämna ett förslag även på den\r\npunkten. Jag vet inte riktigt vad han kommer fram\r\ntill ännu. Jag vill inte föregripa utredningens\r\nresultat.</pre><pre>13. Skolelever med bristande kunskaper</pre><pre>Anf. 115  ULRICA MESSING (s):</pre><pre>Herr talman! Jag har en fråga till skolminister\r\nBeatrice Ask om förslaget till ny läroplan för\r\ngrundskolan. Ca 4,5 % av alla elever lämnar varje\r\når grundskolan utan fullständiga kunskaper.\r\nSkolministern skriver att detta är ett stort problem\r\noch att man skall återkomma med förslag till\r\nåtgärder för dessa elever.</pre><pre>Jag undrar om skolministern redan nu kan säga\r\nnågot om vad dessa förslag till åtgärder kommer att\r\ninnebära.</pre><pre>Anf. 116  Statsrådet BEATRICE ASK (m):</pre><pre>Herr talman! I det förslag till ny läroplan för\r\ngrundskolan som vi har lagt fram ingår bl.a. en\r\nrättighet för elever med svårigheter att redan vid\r\nden nationella bedömningen efter femte skolåret få\r\nextra stöd och hjälp. Detta är ett exempel på vad vi\r\navser att göra. Det finns anledning att där fundera\r\nmer över vilka insatser man kan tänka sig, även om\r\njag tror att det är viktigt att lärarna och den lokala\r\nnivån får utforma detta mer konkret.</pre><pre>När man går vidare och ser på slutet av\r\ngrundskolan, dvs. årskurs nio, aviserar vi att elever\r\nsom inte har tillräckliga grundkunskaper i svenska,\r\nengelska och matematik inte bör beredas plats på\r\nde nationella programmen, utan de bör ges en\r\nindividuell studieplan, så att de kan få hjälp och\r\nmöjlighet att genomföra gymnasiestudierna på ett\r\nsätt som de kan klara av. Tyvärr är det i dag många\r\nelever med otillräckliga kunskaper som aldrig\r\nkommer i kapp, utan de hoppar av eller misslyckas\r\nmed många tragiska resultat som följd. Det finns\r\nnaturligtvis mer att göra på detta område, men\r\ndetta är två exempel ur den proposition som\r\nregeringen har lagt.</pre><pre>14. Ny landshövding i Malmöhus län</pre><pre>Anf. 117  OLLE SCHMIDT (fp):</pre><pre>Herr talman! Jag har en kort fråga till\r\nstatsministern eller möjligen till civilministern.</pre><pre>Vi har ett vackert residens i Malmöhus län som\r\nträngtar efter en ny landshövding. Den här\r\nregeringen har ju sagt sig vara snabb och inte\r\nsenfärdig. Nu har den här landshövdingestolen\r\ntyvärr stått tom sedan några månader. När tänker\r\nstatsministern och regeringen utse en ny\r\nlandshövding i Malmöhus län?</pre><pre>Anf. 118  Statsminister CARL BILDT (m):</pre><pre>Herr talman! Framför allt är regeringen noggrann.\r\nVi ägnar denna fråga stor noggrannhet och hoppas\r\natt kunna presentera ett namn så snabbt som\r\nmöjligt.</pre><pre>Anf. 119  OLLE SCHMIDT (fp):</pre><pre>Herr talman! Detta svar har jag i olika\r\nsammanhang hört tidigare. Kan jag möjligen få det\r\nlitet mer preciserat? Betyder det före sommaren?\r\nMärk väl att jag inte frågar vem statsministern\r\nkommer att utse.</pre><pre>Anf. 120  Statsminister CARL BILDT (m):</pre><pre>Herr talman! Det var synd att frågaren inte frågade\r\nom vem, därför att det kunde ha blivit intressant.\r\nMen besked kommer.</pre><pre>Överläggningen var härmed avslutad.</pre><pre>7 §  Information från regeringen om\r\ninriktningen av det svenska miljöarbetet inom EES\r\noch EG</pre><pre>Anf. 121  Miljöminister OLOF JOHANSSON\r\n(c):</pre><pre>Herr talman! Det är uppenbart att det svenska\r\nnärmandet till EG kommer att påverka vårt sätt att\r\narbeta med miljöpolitiska frågor. Det finns därför\r\nskäl att ange hur politiken skall bedrivas så att\r\nmiljöfrågorna ges en ökad tyngd i EG och EES-\r\navtalets institutioner. Regeringens strategi för detta\r\nhar presenterats för riksdagen i form av en skrivelse\r\n(1992/93:255) om inriktningen av det svenska\r\nmiljöarbetet inom EES och EG.</pre><pre>Eftersom miljöfrågorna är en av regeringens fyra\r\nprioriterade områden, och särskilt viktiga i\r\nsamband med vårt närmande till EG, vill jag inför\r\nkammaren ta upp några aspekter av särskild\r\nbetydelse.</pre><pre>Jag kommer att peka på de möjligheter som\r\nnärmandet till EG ger för det svenska miljöarbetet.\r\nJag kommer att nämna några viktiga sakfrågor och\r\ndärefter diskutera hur vi skall arbeta inom EES och\r\nEG för att se till att miljöarbetet förs vidare och\r\nlagstiftningen skärps.</pre><pre>Låt mig börja med att slå fast två grundläggande\r\nprinciper för vårt arbete.</pre><pre>Den första är att högsta tillämpade ambitionsnivå\r\nskall gälla. Detta innebär att inget land skall behöva\r\nsänka sina regler på miljöområdet.</pre><pre>Den andra principen är att miljöarbetet skall gå\r\nframåt. Ambitionsnivån i miljöarbetet skall höjas\r\noch miljökraven skärpas.</pre><pre>Dessa utgångspunkter gör det klart att miljöhänsyn\r\nmåste spela en avgörande roll i Sveriges närmande\r\ntill EG.</pre><pre>Vad innebär närmandet till EG för Sveriges\r\nnationella och internationella miljöarbete?</pre><pre>I ett internationellt perspektiv är den svenska\r\nmiljöpolitiken progressiv. Vi har kommit längre än\r\nmånga av våra europeiska grannar, för att inte\r\nnämna resten av världen. Självklart kommer vi att\r\nfortsätta det internationella arbetet. Vi skall\r\nfortsätta ha höga och höjda miljöambitioner, också\r\nsom EG-medlem.</pre><pre>Jag vill understryka att det svenska miljöarbetet\r\nredan i hög grad är internationellt inriktat. Detta\r\nhar varit naturligt, eftersom de flesta av våra\r\nmiljöproblem är av gränsöverskridande karaktär.\r\nSverige har spelat en viktig roll t.ex. i\r\nförberedelserna inför FN:s konferens om miljö och\r\nutveckling i Rio de Janeiro, i arbetet på ett nytt\r\nsvavelprotokoll inom ECE, i kemikaliearbetet\r\ninom till exempel OECD, för att stoppa utsläpp av\r\nozonnedbrytande ämnen, t.ex. inom ramen för\r\nMontrealprotokollet, och för att rena Östersjön.</pre><pre>Med ett medlemskap, ja redan med EES-avtalet,\r\nkommer det svenska arbetet att bli ännu mer\r\ninternationaliserat. Närmandet till EG ger nya och\r\nförbättrade möjligheter att omvandla våra\r\nnationella ambitioner till internationella bindande\r\nåtaganden. Vi kommer att verka för gemensamma\r\nregler på en hög skyddsnivå för hela EG/EES-\r\nområdet. Sådana miljöregler kommer att vara\r\neffektivare i så motto att de är av bindande\r\nkaraktär.</pre><pre>Det är samtidigt nödvändigt att slå vakt om\r\nmöjligheten för enskilda länder att gå längre än det\r\ngemensamma regelverket. På så vis främjas en\r\ndynamisk utveckling på miljöområdet.</pre><pre>Vi vill bidra till en skärpt miljöpolitik och ett ökat\r\nmiljömedvetande inom gemenskapen.\r\nMöjligheterna att övervaka och följa upp att\r\nreglerna efterlevs måste förstärkas. EG måste\r\nutvecklas till en dynamisk internationell kraft på\r\nmiljöområdet.</pre><pre>Låt mig i sammanhanget peka på positiva tendenser\r\ninom EG. Miljöpolitikens betydelse har vuxit inom\r\nEG och ett omfattande regelverk har utvecklats\r\nmed bindande föreskrifter. Det femte\r\nmiljöaktionsprogrammet ger en god grund för en\r\nambitiös politik där miljö integreras i andra\r\nsektorer. Maastrichtavtalet stärker miljöpolitikens\r\nställning inom EG och underlättar beslutsfattandet.\r\nUtvecklingen inom EG-rätten visar tendenser att\r\ngå i vad vi anser vara rätt riktning.</pre><pre>I regeringens skrivelse om inriktningen av det\r\nsvenska miljöarbetet inom EES och EG tar vi upp\r\nen rad konkreta frågor, där vi menar att EG\r\nbehöver påverkas. Det gäller konkreta sakfrågor,\r\nlika väl som allmänna principer. Miljöhänsyn måste\r\nintegreras i de olika samhällssektorerna. Särskilt\r\nviktigt är att miljö inte underordnas andra frågor\r\neller ses som en sektor för sig.</pre><pre>På försurningens område är det angeläget att EG\r\nmed kraft verkar för effektiva\r\nutsläppsbegränsningar och medverkar till en\r\neffektiv europeisk politik. Utsläppen i EG-området\r\npåverkar inte bara EG-ländernas egen natur och\r\nbyggnader. Tyskland och Storbritannien är de två\r\nstörsta utländska källorna till svavelnedfall i\r\nSverige, var och en ungefär lika betydande som\r\nnedfallet med ursprung inom våra egna gränser. På\r\ndetta område har EG:s politik helt tydligt varit för\r\nsvag. Det är en svensk huvuduppgift att medverka\r\ntill att en övergripande politik med skärpta krav\r\nutvecklas inom gemenskapen. Samma inställning\r\ngäller för övrigt också koldioxidbeskattningen.</pre><pre>På transportsidan måste vi jobba dels för striktare\r\nutsläppsnormer från fordon, dels för att främja\r\nmiljömässigt riktiga transportsystem. Här är det\r\nnödvändigt att uppmärksamma effekten av ökade\r\ntransporter som en följd av fri rörlighet. Vi behöver\r\nanvända ekonomiska styrmedel för att stimulera\r\nkollektivtrafik och miljövänliga transportsätt, för\r\natt få fram miljövänligare fordon och bränslen och\r\nför att totalt minska utsläppsvolymen av olika\r\nnedsmutsande och försurande ämnen från trafiken.\r\nDärigenom kan vi säkerställa att morgondagens\r\nfordon som skall trafikera den infrastruktur som vi i\r\ndag bygger inte kommer att vara ett hot mot miljön.</pre><pre>EG måste ta ett större ansvar för insatser i\r\nÖsteuropa och i Östersjöarbetet, inte minst i\r\nBaltikum. På avfallsområdet bör\r\nproducentansvaret prägla regelsystemet. På\r\nkemikalieområdet bör EG skärpa reglerna och\r\ntillämpa principer om företagens ansvar, den\r\nomvända bevisbördan och substitutionsprincipen.</pre><pre>Det finns mycket att göra, särskilt att se till att\r\nsektorernas ansvar på miljöområdet förstärks.</pre><pre>Euratom behöver uppmärksammas särskilt i\r\nnärmandet till EG. Detta görs också i\r\nmedlemskapsförhandlingarna. Bakgrunden är att\r\nfördraget kom till under helt andra förhållanden än\r\ndem som råder nu. Sverige ställer därför särskilda\r\nkrav på denna punkt. De för Sverige omistliga\r\nprinciperna om offentlighet och meddelarfrihet\r\ngäller även för Euratomsamarbetet. Vi vill\r\nsäkerställa att den nationella beslutanderätten vad\r\ngäller utnyttjandet av kärnkraften inte påverkas.</pre><pre>När det gäller frågan om radioaktivt avfall och\r\nanvänt kärnbränsle gäller principen om nationell\r\nsuveränitet.</pre><pre>Hur skall vi då arbeta för att nå de mål som vi har\r\nsatt upp?</pre><pre>För det första är en förutsättning för ett\r\nframgångsrikt miljöarbetet öppenhet i\r\nbeslutsfattandet.</pre><pre>En aktiv miljöopinion är en styrka för oss i det här\r\nsammanhanget.</pre><pre>En annan förutsättning för ett framgångsrikt\r\ninternationellt miljöarbete är intensiva kontakter\r\npå alla nivåer. Det internationella kontaktnätet på\r\nmiljöområdet är omfattande och har byggts upp\r\nunder en rad av år. Detta kontaktnät kan nu\r\nanvändas för att sprida information om våra\r\nintressen inför närmandet till den europeiska\r\ngemenskapen.</pre><pre>I samband med olika internationella\r\növerläggningar tas givetvis EG-frågorna upp under\r\nhand. Vi har under våren haft bilaterala\r\növerläggningar med så gott som samtliga EG-\r\nländer. Vi har också regelbundet kontakt med EG:s\r\nordförandeland och med kommissionen.</pre><pre>De nordiska kontakterna är som alltid högt\r\nprioriterade. Inom EES eller som EG-medlem\r\nmåste vi målmedvetet hålla kontakt med\r\nlikasinnade länder och skapa stöd för en god politik\r\npå miljöns område. Miljökrafterna inom EG\r\nkommer att stärkas om medlemsskaran utvidgas\r\nmed ytterligare nordiska länder och Österrike. Vi\r\nhar inför förhandlingarna noterat betydande\r\nsamstämmighet mellan kandidatländerna.</pre><pre>I ett framtida EG är det också fullt möjligt att en\r\ngrupp starkt miljöinriktade länder tillsammans\r\ndriver fram en alltmer framåtsyftande lagstiftning.\r\nDenna möjlighet diskuterades vid det möte som\r\nden fungerande ordföranden i EG:s ministerråd,\r\ndanske miljöministern Svend Auken, bjudit in\r\nkandidatländerna till i maj. Vid mötet deltog även\r\nIoannis Paleokrassas, kommissionsledamot med\r\nansvar för miljöfrågor.</pre><pre>Man kan också konstatera att Beneluxländerna\r\ntillsammans med Tyskland redan nu bildat en sådan\r\nallians i vissa frågor.</pre><pre>Redan nu har närmandet till EG kommit att\r\npåverka vårt sätt att arbeta. Vi är med i olika\r\nforskningsprogram. Vi har kommit in i arbetet på\r\nvissa centrala områden, exempelvis för bilavgaser\r\noch kemikalier. Vi strävar efter att snabbt få delta i\r\nexpertgrupper också på andra områden. Vi har\r\nexperter som arbetar inom kommissionen. Och vi\r\nhar omfattande formella och informella kontakter\r\nmed EG-länder.</pre><pre>Närmandet till EG ger oss goda möjligheter att\r\nverka för att våra nationella ambitioner omvandlas\r\ntill bindande internationella regler. Vi har länge\r\nverkat i denna riktning. Nu gäller det att se till att\r\nvi på ett effektivt sätt utnyttjar de instrument som\r\nerbjuds.</pre><pre>Anf. 122  ANNIKA ÅHNBERG (v):</pre><pre>Herr talman! Riksdagen har begärt en redovisning\r\nnär det gäller miljöpolitiken i förhållande till EG\r\noch EES. Det är därför som regeringen har\r\növerlämnat denna skrivelse. Nu är skrivelsen\r\nmycket vag. Jag hade hoppats att miljöministern\r\nskulle ha haft litet mer preciserade besked att\r\nlämna till riksdagen i dag. Tyvärr är jag besviken på\r\nden punkten.</pre><pre>Jag vill ställa några frågor. Sverige är, eller har\r\nframför allt varit, ett föregångsland på\r\nmiljöområdet. Men i en del avseenden behövde vi\r\nfaktiskt skärpa våra egna regler med anledning av\r\nEES-avtalet.</pre><pre>Regeringen har fått riksdagens bemyndigande att\r\ngöra det, men så har inte skett. Varför? Det gäller\r\nallt från stora frågor, t.ex. frågan om regleringen av\r\nbioteknik, till mindre frågor om exempelvis\r\nförsäljningsförbudet när det gäller förordningar för\r\nmiljöfarliga batterier, luftkvaliteten i tätorter och\r\navfallsförbränning.</pre><pre>Så till min andra fråga. Varken i regeringens\r\nskrivelse eller nu görs någon problemanalys. I EG:s\r\nmedlemsländer brukar man inte skräda orden när\r\nman har uppfattningar om varandra och om andra\r\nmedlemsländers problem. Från den svenska\r\nregeringens sida har det inte kommit någon analys\r\nav var svårigheterna finns när det gäller EG:s\r\nmedlemsländer. Vilka är våra vänner? Vilka är våra\r\nfiender? Vad behöver vi satsa våra krafter på?</pre><pre>Vidare saknar jag en redovisning av ett annat\r\nviktigt område, där Sverige är ett föregångsland.\r\nDet gäller då avgasreglerna. Såvitt jag förstår är det\r\ninte längre själva nivåerna på utsläppen som är\r\nproblemet utan det faktum att vi har ett\r\nlångtgående tillverkaransvar och en besiktning som\r\nfungerar mycket bättre än den man har i EG:s\r\nmedlemsländer.</pre><pre>Det är oerhört viktigt att få besked om hur det går\r\nmed arbetet på just det här konkreta området.\r\nFinns det några möjligheter att EG närmar sig vårt\r\nsätt att se på de här problemen?</pre><pre>Anf. 123  Miljöminister OLOF JOHANSSON\r\n(c):</pre><pre>Herr talman! Jag välkomnar naturligtvis kritiska\r\nsynpunkter. Det vore ju snarast tjänstefel om\r\noppositionsföreträdare här skulle inta en annan\r\nattityd. Möjligen skulle det t.o.m. kunna innebära\r\nen försvagning i våra förhandlingar.</pre><pre>Jag gör själv en väldigt viktig distinktion när jag\r\ninformerar riksdagen. Jag informerar här nämligen\r\ninte om förhandlingsarbetet. Det sker i EG-\r\ndelegationen, och så skedde i går i samband med\r\ndet senaste chefsförhandlarmötet. Vi har alltså\r\nsnarast en unik öppenhet i det fallet.</pre><pre>Utöver detta har riksdagen, utan att göra en\r\nsärskild hemställan till regeringen, fått den här\r\nskrivelsen. Där sägs ingenting om\r\nmedlemskapsförhandlingarna. Det är därför som\r\nen vaghet måhända uppstår.</pre><pre>Det är väldigt viktigt att vi är överens om vad som\r\nfrån riksdagens sida har sagts, om vad som har\r\nbegärts och om vad vi har levererat. Jag ställer upp\r\nmed denna information i den här debatten, därför\r\natt nämnda skrivelse kom så pass sent att riksdagen\r\nkanske inte hinner diskutera den färdigt under\r\nvårsessionen. Därför kan det finnas anledning att\r\nföra debatten om de här principerna ett steg vidare.\r\nJag tror att det är viktigt att vi kan göra det. Jag tror\r\nockså att det är viktigt att vi är överens om de\r\navgränsningar som gäller i den här diskussionen.</pre><pre>Frågorna om avgasrening diskuterades och\r\nrappporterades alltså i går. Det är klart att jag kan\r\ntala om att det inte är problemfritt i det avseendet.\r\nDe svar som vi hittills fått har varit negativa. Det\r\ngäller offentliggjorda ståndpunkter från EG-\r\nkommissionen, som alla känner till.</pre><pre>Vi har alltså valt att inte göra en problemanalys här.\r\nMen med hänvisning till det som jag faktiskt har\r\nsagt vill jag framhålla att jag uppfattar saken så, att\r\nvi har mer gemensamt med vissa länder inom EG\r\noch i den nordiska länderkretsen än vi har med\r\nvissa andra länder inom EG. Det har jag också\r\nframfört i mitt huvudanförande.</pre><pre>Många av de frågor som ofta är kontroversiella på\r\nhemmaplan är kontroversiella på samma sätt inom\r\nEG. Det är alltså mycket lätt för mig som\r\nföreträdare för miljöpolitiken att diskutera med\r\nmiljöpolitiska företrädare i EG. Sällan finns det\r\nproblem där. I stället finns det ett problem i\r\nförhållande till sektorintressen och en kortsiktig\r\nekonomi. Ofta är det andra ministrar, andra\r\nkommissionärer och generaldirektorat inom EG\r\nsom är företrädare i detta sammanhang. Det är där\r\ndet finns problem, och inte på\r\nmiljöföreträdarmötena. Om detta kan vara en\r\nproblemanalys på ett övergripande plan delar jag\r\ngärna med mig.</pre><pre>När det gäller förändringar hos oss har vi anmält att\r\nvi i samband med att en miljöbalk införs i svensk\r\nlagstiftning kommer att anpassa. Det är klart att det\r\nåterstår en del att göra i det avseendet. Som bekant\r\när det materialet ute på remiss. Det skall leda till\r\nförslag till riksdagen våren 1994. Därmed har jag\r\nbesvarat delfrågorna.</pre><pre>Anf. 124  ANNIKA ÅHNBERG (-):</pre><pre>Herr talman! Jag är litet förvånad över\r\nmiljöministerns svar. Om miljöministern verkligen\r\nmenar att medlemsförhandlingarna skall undantas\r\nfrån diskussionen kring Sveriges miljöpolitik i\r\nförhållande till EG och EES är vi definitivt inte\r\növerens.</pre><pre>Jag tror att de flesta, precis som jag, har tolkat alla\r\nlöften om en väldigt stor öppenhet i diskussionerna\r\noch förhandlingarna som något mera än att\r\nriksdagens EG-delegation skall hållas informerad.\r\nOm det är det som miljöministern menar, är vi\r\ndefinitivt inte överens. Jag tror nämligen att det är\r\nväldigt viktigt att det här förs ut till en allmän\r\ndiskussion.</pre><pre>När det gäller de förändringar på de konkreta\r\nområden som jag nämnt och som borde göras med\r\nanledning av EES-avtalet vill jag framhålla att det\r\ndefinitivt inte är nödvändigt att avvakta hela den\r\nstora utredningen kring en miljöbalk. Jag kan bara\r\ntolka det som sägs här som en dålig undanflykt. En\r\nlång rad av förändringarna borde faktiskt kunna\r\ngöras omgående -- ja, borde redan ha gjorts.</pre><pre>Anf. 125  Miljöminister OLOF JOHANSSON\r\n(c):</pre><pre>Herr talman! En del av de förändringar som\r\nföranletts av EES-avtalet är, som bekant, redan\r\ngjorda. De frågorna har varit föremål för\r\nbehandling här i riksdagen. Men detta innebär inte\r\natt allting är klart. Dessutom är ju EES-avtalet\r\nännu inte i kraft.</pre><pre>Som svar på frågan om vad riksdagen har begärt\r\nhänvisar jag till det utskottsbetänkande där det här\r\nhar framförts. Det är riksdagens beställning som\r\njag svarar upp mot i skrivelsen.</pre><pre>Anf. 126  MARGARETA WINBERG (s):</pre><pre>Herr talman! Ja, vi fick vänta länge på den här\r\nskrivelsen. Det är tråkigt, bl.a. av det skälet att\r\nriksdagen under detta riksdagsår inte hinner ha en\r\ngenomgripande diskussion om de här sakerna. Det\r\nhade kanske varit bra att ha en sådan diskussion\r\nmed tanke på förhandlingarna om ett eventuellt\r\nmedlemskap.</pre><pre>Det är också tråkigt att Olof Johansson inte, till\r\nskillnad från t.ex. Karl Erik Olsson, besökt oss i\r\njordbruksutskottet för att redogöra för positionen\r\nvad gäller förhandlingarna. Jag hörde nu att EG-\r\ndelegationen i går fick sådan information.</pre><pre>Olof Johansson talar om två saker som, såvitt jag\r\nförstår, är övergripande för förhandlingarna.</pre><pre>För det första gäller det detta med högsta\r\ntillämpade ambitionsnivå -- så står det. Jag vill då\r\ngå tillbaka till skrivelsen, vilken -- som Annika\r\nÅhnberg sade -- är väldigt tunn. De sex första av de\r\nfemton sidorna är en beskrivning av EG och EES-\r\navtalet. Därpå följer den s.k. strategin.</pre><pre>På s. 7 står det: Inga normer kommer att sänkas.</pre><pre>På s. 8 står det: I de fall harmoniserande regler\r\ninförs kommer detta med nödvändighet att minska\r\nSveriges möjligheter att ha särlösningar inom\r\nvarurelaterade områden.</pre><pre>Vilken är positionen i det här fallet -- den ambitiösa\r\neller den anpassliga? Mera konkret undrar jag:\r\nKommer regeringen att hävda att de\r\növergångsbestämmelser som EES-avtalet\r\ninnehåller skall permanentas i ett\r\nförhandlingsresultat?</pre><pre>För det andra säger Olof Johansson: Den andra\r\növergripande saken är att man skall höja nivån.</pre><pre>Betyder det att Olof Johansson menar att det vid ett\r\neventuellt medlemskap blir möjligt för oss att\r\nensidigt -- något som i alla fall miljöministern vill,\r\nom jag har tolkat honom rätt -- höja våra\r\nambitioner på exempelvis det varurelaterade\r\nområdet?</pre><pre>Anf. 127  Miljöminister OLOF JOHANSSON\r\n(c):</pre><pre>Herr talman! Först och främst vill jag tillbakavisa\r\ndet som sades om att jag skulle ha visat en ovilja\r\natt uppträda i jordbruksutskottet. Jag har inte varit\r\ninbjuden. I varje fall har någon inbjudan inte nått\r\nfram till mig, men jag kommer gärna!</pre><pre>För det andra förstår jag inte invändningen att\r\nskrivelsen skulle komma sent. Skrivelsen har ju\r\ntagits fram utan att riksdagen gjort någon\r\nframställning därom. Det finns alltså inget\r\nuttalande, tillkännagivande, från riksdagen, utan vi\r\ngör detta frivilligt.</pre><pre>Det var en motion från Mats Hellström som\r\nföranledde utskottet att säga: Det här är väl\r\nsjälvklart. Således kan vi väl förutsätta att en\r\nredogörelse kommer.</pre><pre>För det tredje var detta inte bundet till\r\nmedlemskapsförhandlingarna, utan det är bundet\r\ntill vårt framtida agerande i förhållande till EG som\r\norganisation -- egentligen oavsett om vi är med eller\r\ninte. Men om vi förutsätter att svaret i\r\nfolkomröstningen blir ja, är det självfallet\r\nintressantast att tala om våra möjligheter att som\r\ndeltagare i EG påverka miljöpolitiken i den delen\r\nav Europa, med spridning till andra delar av\r\nvärlden. Så är det med själva uppdraget.</pre><pre>När det gäller frågan om förmenta motsättningar i\r\nformuleringar i skrivelsen vill jag svara att det är\r\nfelaktigt. Det finns inga sådana motsättningar.\r\nHarmonisering är inte a priori en sänkning av\r\nambitioner. Harmonisering är en del av en process,\r\ndär man samordnar sig. Man kan samordna sig\r\nuppåt, som bekant. Därför finns det ingen\r\nmotsättning i förhållande till detta och\r\nregeringsförklaringens ord om att vi skall använda\r\nhögsta tillämpade ambitionsnivå.</pre><pre>Anf. 128  MARGARETA WINBERG (s):</pre><pre>Herr talman! Jag vet inte hur inbjudan utformades,\r\nmen statssekreteraren och en person till var där. Jag\r\ntolkade det som att det var i stället för\r\nmiljöministern, eftersom jordbruksministern själv\r\nkom när vi bjöd på samma vis. Men det behöver vi\r\ninte diskutera här.</pre><pre>När det står i skrivelsen att det kommer att minska\r\nSveriges möjligheter att ha särlösningar inom\r\nvarurelaterade områden, skall jag tolka det som att\r\ndet handlar om de fall där vi har en lägre\r\nambitionsnivå än EG? Är det då vi inte skall ha\r\nnågra särlösningar?</pre><pre>Anf. 129  Miljöminister OLOF JOHANSSON\r\n(c):</pre><pre>Herr talman! Tillämpningen av ''högsta tillämpade\r\nambitionsnivå'' är en förpliktelse för oss själva att\r\nanpassa oss uppåt när vi ligger lägre och att inte\r\nsänka våra krav när vi ligger högre. Det är\r\ninnebörden av den principen. Det är den som vi\r\ntillämpar med syftning i första steget på EG-\r\nmedlemskapsförhandlingarna, i nästa steg på det\r\nsom kan komma att hända därefter.</pre><pre>Anf. 130  LENA KLEVENÅS (s):</pre><pre>Herr talman! Min fråga gäller trafikområdet. Det\r\nstår på s. 14 i skrivelsen att det är särskilt angeläget,\r\nför att möta den ökande transportvolym som kan\r\nbli följden av den inre marknaden, att man tar fram\r\nnya konkreta handlingsplaner. Jag har inte sett till\r\nnågra sådana planer, och jag är mycket bekymrad\r\növer den ökande transportmängd som vi kommer\r\natt få som en nästan automatisk följd av den inre\r\nmarknaden.</pre><pre>I en rapport som heter Task force on the\r\nenvironment and the internal market, som kom för\r\nnågra år sedan bedömde EG självt att\r\nmiljöproblemen när det gäller trafiken kommer att\r\nbli närmast oöverstigliga.</pre><pre>Jag har försökt att läsa litet i de papper som har\r\nkommit senare, bl.a. någonting som heter Towards\r\nsustainability. Jag har inte hittat någonting som\r\nlugnar mig på den här punkten. Miljöministern\r\nsade att vi måste uppmärksamma effekterna av den\r\nökande trafiken. Uppmärksamma? Vad betyder\r\ndet? Skogen dör i västra Sverige, där jag bor.</pre><pre>Miljöministern sade att vi måste minska utsläppen\r\nav nedsmutsande och försurande ämnen. Jo,\r\nsjälvklart. Men genom trafiken får vi utsläpp inte\r\nbara av nedsmutsande ämnen, utan också av\r\nkoldioxid, som inte är någon förorening, men en\r\ngas som finns i för stor mängd och som påverkar\r\nklimatet. Jag vet att miljöministern förstår detta.\r\nMen de flesta människor tror att om man bara har\r\navgasrening och katalysatorer på bilarna löser sig\r\ndetta.</pre><pre>Vi kommer inte åt kväveutsläppen från trafiken\r\nheller, vi kommer inte ens att uppnå de mål som vi\r\nhar beslutat om här i riksdagen. Hur skall vi komma\r\ntill rätta med miljöproblemen från trafiken? Vilken\r\nstrategi finns det där?</pre><pre>Anf. 131  Miljöminister OLOF JOHANSSON\r\n(c):</pre><pre>Herr talman! Det som står i skrivelsen är självfallet\r\nframåtsyftande i de delar som följer efter den\r\ninledande problembeskrivningen, eller analysen,\r\nsom Annika Åhnberg efterlyste.</pre><pre>Det är klart att det då återstår saker att göra. Det\r\nvore märkligt annars. En av de saker som vi har\r\nvarit pådrivande för är att de regionala trafik- och\r\nmiljökonferenser som diskuterades under\r\nRioprocessen också kommer till stånd i vår\r\nvärldsdel. Det är vad jag också vet att\r\nkommunikationsministern, som sitter framför mig,\r\narbetar för. Man bör alltså inom ramen för ECE,\r\nsom ju omfattar hela Europa och dessutom\r\nNordamerika, ta tag i de regionala trafik- och\r\nmiljöfrågorna och där ta fram handlingsplaner.</pre><pre>Jag har många gånger fört debatten om hur vi\r\nhandlar själva. Det kanske för för långt att i detta\r\nsammanhang beskriva helheten. Men det handlar\r\nom att vi måste se till att byta mesta möjliga av våra\r\ndrivmedel mot biobaserade drivmedel. Det måste\r\nvara inriktningen. Det finns ingen annan inriktning\r\nför att klara miljöproblemen, inkluderande CO2-\r\nutsläppen. Det är inriktningen. Det är det som har\r\ngjort att regeringen under förra året, med början\r\nfrån den 1 januari 1992, brutto har höjt miljöskatter\r\nmed ca 10 miljarder kronor för att belasta just det\r\nsom skall pressas ut ur systemet. Detta trodde jag\r\nvar allmänt bekant i den här kammaren.</pre><pre>Självfallet räcker inte detta. Därutöver har vi det\r\nsom i hög grad är EG-relaterat i de diskussioner\r\nsom pågår; våra avgasbestämmelsekrav, hållbarhet\r\nför utrustning, etc. Men jag går inte in på den\r\ndelen, utan jag konstaterar bara att detta är\r\nkontroversiellt i förhandingarna i förhållande till\r\nEG. Vi driver vår linje, så får vi se vad vi till sist\r\nkan komma fram till för resultat. Jag har redovisat\r\nvilken ambitionsnivå vi har, dvs. vi skall inte sänka\r\nvåra ambitioner.</pre><pre>Jag tycker däremot att det är viktigt att vi själva så\r\nlångt det är möjligt sopar rent framför egen dörr.\r\nDet ger den starkaste positionen i alla\r\nförhandlingar. Det är klart att vi har anledning att\r\ndriva på här hemma för miljöklassning av bränslen\r\noch miljöklassning av fordon. Det är precis det vi\r\nhar gjort. Dessutom har vi under sen tid agerat för\r\natt få bort blyet ur bensinen genom att öka\r\ndifferentieringen av drivmedelsskatten på det\r\nområdet.</pre><pre>Jag vill tillägga en reservation. En del gör en analys\r\nav varje del i sig. Jag tycker att det är viktigt att göra\r\nden på helheten. Vi är naturligtvis medvetna om att\r\nökade transportbehov skapar risk för ökade\r\nmiljökonsekvenser. Det är bl.a. sådant som vi\r\nprövar när det gäller den tilltänkta och av den\r\ntidigare riksdagsmajoriteten beslutade\r\nförbindelsen över Öresund.</pre><pre>Anf. 132  LENA KLEVENÅS (s):</pre><pre>Herr talman! Jag bedömer risken för ökande\r\nnegativa miljökonsekvenser som så överhängande\r\natt jag ställer mig tveksam till hela idén om att ha en\r\ninre marknad på det sätt som man har tänkt. Jag vill\r\nfråga miljöministern: Hur bedömer miljöministern\r\nmöjligheterna att komma ifrån fossila bränslen i\r\nbilar, när lobbyverksamheten från bil- och\r\noljeindustrin är så stark som den är inom EG och\r\nnär erfarenheterna hittills är ganska dystra på det\r\nhär området? Jag tänker då på koldioxidskatten.</pre><pre>Anf. 133  Miljöminister OLOF JOHANSSON\r\n(c):</pre><pre>Herr talman! Jag skall inte diskutera den fasta\r\nförutsättningen för vår debatt, den inre marknaden\r\neller inte. Den är under uppbyggnad och Sverige\r\nhar bestämt sig för att vilja vara en del av denna\r\ninre marknad. Det får vi båda godta som\r\nförutsättning för den här debatten i varje fall,\r\nannars leder det fel.</pre><pre>Vi vet att det här är ett område som det är\r\nbesvärligt att påverka. Det är inget att hymla om.\r\nSå är det. Vi vet att det inte lyckades för EG att\r\ninför Riokonferensen komma fram till en\r\ngemensam uppfattning. Det är bl.a. den frågan som\r\njag syftar på när jag talar om vilka länder som ligger\r\noss närmast i miljöarbetet. Det är de i den norra\r\ndelen av Europa och våra egna grannar i Norden,\r\nom de blir medlemmar.</pre><pre>Jag är för min del övertygad om att man i första\r\nhand måste gå den ekonomiska vägen. Det är då\r\nman motiverar och initierar alla konsumenter att\r\nsätta kraft bakom sitt handlande. Om man har\r\ntillräckliga ekonomiska incitament styr man mycket\r\nstarkt. Det innebär inte att man skall ge upp den\r\npolitiska vägen eller samarbetet mellan stater. Det\r\när en kombination. Man måste ha de ekonomiska\r\nincitamenten. Vi har inte haft tillräckliga sådana\r\nännu.</pre><pre>Därför är CO2-skatten naturligtvis viktig. Det är\r\nockså viktigt att den kan etableras konkret inom\r\nEG. Hittills har det inte lyckats, men egentligen\r\nborde framgången nu, efter den nya amerikanska\r\nadministrationen, vara enklare att nå än före\r\nRiokonferensen. Jag vet att de som är\r\nmiljöpolitiskt verksamma inom EG använder sig av\r\nden förändrade amerikanska positionen som ett\r\nbetydelsefullt argument för att driva på internt\r\ninom EG. Men där som här finns det intressen som\r\nmotarbetar detta, det är riktigt.</pre><pre>Anf. 134  INGA-BRITT JOHANSSON (s):</pre><pre>Herr talman! Tydligen är det fel på inbjudan från\r\nEG-delegationen också, eftersom miljöministern,\r\npå samma sätt som när det gällde\r\njordbruksutskottet, inte har förstått att han var\r\nvälkommen dit. Det är kanske detta som medför att\r\ndet blir problem. Jag var visserligen inte med hela\r\ntiden på informationen från delegationen i går, men\r\njag var inne när frågorna ställdes. Det är samma\r\nfrågor som ställs här. Man efterlyser\r\nförhandlingsunderlag, förhandlingsplan, strategin\r\nosv. och tycker att man är allmänt dåligt\r\ninformerad.</pre><pre>Vi måste sopa rent framför egen dörr. Det är\r\nnaturligtvis det allra första vi måste göra. Men\r\nmånga EG-länder har stora förväntningar på\r\nSverige när det gäller miljöfrågorna, därför att vi\r\ntidigare ansetts som det absolut mest pådrivande.\r\nOm vi vill medverka till att flytta fram EG:s\r\npositioner, måste vi också göra det här i Sverige.</pre><pre>EG ser till tendenserna i medlemsländernas politik\r\npå olika områden. Om regeringen nu intar en mera\r\nåterhållen ställning, kan EG dra den slutsatsen att\r\ndet hos oss saknas det stöd som man hade förväntat\r\nsig. Det gäller både i förhandlingssituation och i ett\r\nkommande medlemskapsförhållande.</pre><pre>Vad vi har efterlyst är en strategi för det framtida\r\nmiljöarbetet. Den strategin finner vi inte i denna\r\nskrivelse. Vi vill se en strategi som innehåller\r\nhelheten, som Olof Johansson själv sade alldeles\r\nnyss. Men den här skrivelsen innehåller inte någon\r\nhelhet, utan där behandlas olika delfrågor var för\r\nsig.</pre><pre>Vi skulle vilja veta vad Olof Johansson har för\r\nstrategiska framtidsplaner för att höja\r\nmiljöambitioner utöver den nivå som vi har i dag.</pre><pre>Anf. 135  Miljöminister OLOF JOHANSSON\r\n(c):</pre><pre>Herr talman! Departementet företräds naturligtvis\r\ni de berörda organen, jordbruksutskottet och EG-\r\ndelegationen, av personer som svarar för helheten.\r\nOm det sedan är statssekreterare eller jag spelar\r\nmindre roll. Det går på ett ut. Så jag förstår inte vad\r\nden här kritiken består i. Den har i varje fall inte\r\nnått mig tidigare. Dessutom har jag haft möjlighet\r\natt diskutera med hela jordbruksutskottet på\r\ndepartementet.</pre><pre>Här saknas inte några möjligheter till öppenhet.\r\nJag har, som jag sade, t.o.m. frågat vad ni helst ville\r\nha. Om ni ville ha den här skrivelsen, skulle vi ta\r\nfram den under våren. Men nu får jag kritik för att\r\nden kommer för sent. Ni får bestämma er hur ni\r\nskall ha det.</pre><pre>För det första har ni inte begärt att få ett dokument\r\ndär man tar upp medlemskapsförhandlingarna. Jag\r\nkan bara åberopa riksdagsbeslutet i den delen. Jag\r\nkan citera -- om inte någon annan har texten kan\r\nsäkert mina medarbetare hjälpa mig med det.\r\nDetta har vi alltså rättat oss efter, så den debatten\r\nkan vi lämna åt sidan, för det börjar bli tröttsamt.</pre><pre>Vad utskottet sade var att ta till vara den möjlighet\r\natt påverka miljöpolitiken som ges av EES-avtalet.\r\nRegeringens strategi skulle enligt utskottet handla\r\nom detta, inte om medlemskapsförhandlingar.\r\nSedan får riksdagens EG-delegation fortlöpande\r\ninformation i ärendet, liksom de utskott som så\r\nbegär. EG-delegationen fick så sent som i går en\r\norientering om förhandlingarna på miljöområdet\r\nefter den senaste chefsförhandlarträffen i Bryssel.</pre><pre>Jag tillbakavisar definitivt att vi på något sätt skulle\r\nförsöka hålla tillbaka någon information.</pre><pre>För det andra vill jag naturligtvis tala om för Inga-\r\nBritt Johansson detsamma som jag har sagt tidigare\r\ni debatter här, att vi inte sänkt ambitionsnivån. Vi\r\nhävdar högsta tillämpade ambitionsnivå i\r\nmiljöpolitiken. Om Inga-Britt Johansson inte tror\r\npå mig, kan jag hänvisa till regeringsförklaringen\r\noch de riktlinjer som vi följer i förhandlingarna och\r\nsom är offentligt redovisade. Det är alltså försök till\r\nmytbildning när någonting annat sägs. Jag kan ta till\r\nstarkare ord än så, men jag skall stanna där för\r\ntillfället.</pre><pre>Det är riktigt att vi bör sopa rent framför egen dörr.\r\nDet är precis vad vi gör. Om det är så stora brister\r\ni det som har varit hittills i Sverige, kan det inte\r\nenbart bero på den regering som har suttit ett och\r\nett halvt år, när den tidigare regeringen hade ett\r\nnioårigt mandat på sig.</pre><pre>Anf. 136  INGA-BRITT JOHANSSON (s):</pre><pre>Herr talman! Det är inte jag som blandar in\r\nförhandlingarna, utan det är faktiskt ministern.</pre><pre>Jag försökte få ministern att tala om vilken\r\nkommande miljöstrategi den här regeringen har för\r\natt höja ambitionsnivån. Det gäller naturligtvis i\r\nförsta hand nivån i Sverige, om vi skall kunna hävda\r\nden gentemot EG och EES.</pre><pre>Beträffande informationen till EG-delegationen --\r\nOlof Johansson håller sig gärna till den delen av\r\ndebatten -- kan jag säga att det enda underlag som\r\nvi har fått är ett allmänt uttalande i Dinkelspiels\r\nanförande om att vi skall hålla den nivå som vi har.\r\nMen vi har inte fått några konkreta\r\nförhandlingskrav, och det har vi begärt. För att vi\r\nskall kunna ställa krav gentemot andra måste vi\r\nalltså ha dem själva först. Det hade vi förväntat oss\r\natt få i den här strategiskrivelsen. Det har vi inte\r\nfått.</pre><pre>Anf. 137  Miljöminister OLOF JOHANSSON\r\n(c):</pre><pre>Herr talman! Låt mig hänvisa till dokumentet\r\n''Sweden Position Paper on Environmental\r\nProtection'', daterat den 15 april 1993 och\r\növerlämnat till EG-delegationen, visserligen på\r\nengelska men ändå, och i den del som berör\r\nEuratom till dokumentet ''Sveriges position\r\nrörande Euratom'', daterat den 10 maj. Om\r\npostgången inte har fungerat beklagar jag det. I så\r\nfall vill jag veta om detta inte nått EG-\r\ndelegationen.</pre><pre>Anf. 138  HADAR CARS (fp):</pre><pre>Herr talman! Vi är alla medvetna om att\r\nmiljöpolitiken inom EG alltjämt i huvudsak är en\r\nnationell angelägenhet och att EG i huvudsak\r\nfastställer centralt minimiregler. Men nu finns en\r\nutveckling på gång, inte minst när\r\nMaastrichtavtalet en gång är genomfört, där mera\r\nkommer att kunna beslutas på EG-nivå.</pre><pre>Mot bakgrund av den inriktning i det svenska\r\nmiljöarbetet som miljöministern här har redogjort\r\nför vill jag fråga: Finns det någonting i det som EG\r\narbetar med, eller i det som man i framtiden kan\r\nse komma in, som oroar miljöministern? Ser man\r\nskillnader av central betydelse när det gäller viljan\r\natt komma till rätta med miljöproblemen inom EG\r\noch i Sverige? Är det något särskilt område som\r\nmiljöministern särskilt har uppmärksammat?</pre><pre>Anf. 139  Miljöminister OLOF JOHANSSON\r\n(c):</pre><pre>Herr talman! CO2-beskattningen, som vi redan\r\nberört här, är naturligtvis ett problem. Det är\r\ndokumenterat att EG inte har kunnat samla sig till\r\nen gemensam uppfattning där. Avsikten var att så\r\nskulle ske före Riokonferensen förra året vid den\r\nhär tidpunkten. Där har man inte lyckats. Det\r\nberor på att man har olika uppfattningar om både\r\nambitionsnivå och framgångssätt och, vill jag\r\ntillägga, på icke-tillräcklig press från andra parter,\r\neftersom detta naturligtvis påverkar\r\nkonkurrensförmågan.</pre><pre>Japan och USA har inte legat långt framme på detta\r\nområde. Det har däremot vi och de övriga nordiska\r\nländerna. Sverige och Norge är världsledande på\r\ndetta område. Den mytbildning som ibland sker att\r\ndetta skulle ha förändrats sedan den 1 januari 1993\r\när felaktig. Vi har ju höjt ambitionerna på CO2-\r\nbeskattningsområdet. Vi väntar fortfarande på ett\r\ngenombrott på det området.</pre><pre></pre><pre>Ett annat tydligt problem, som öppet debatterades\r\ninom EG-kretsen för någon månad sedan på\r\nLucernkonferensen, är hur mycket av\r\nskattepolitiken som i fortsättningen skall ligga inom\r\nEG och hur mycket av den som inte skall göra det.\r\nPå den punkten har Storbritannien en helt\r\navvikande uppfattning. Engelsmännen vill över\r\nhuvud taget inte tänka tanken att få in hela\r\nskatteproblematiken i EG-sammanhanget. Det får\r\nden indirekta effekten att inte heller harmonisering\r\npå miljöområdet blir möjlig. Det är ett olöst\r\nproblem inom EG.</pre><pre>Man kan också rada upp en del andra frågor -- även\r\nom de inte är av så principiellt avgörande\r\nkaraktär -- där vi har nått olika långt. Vi kan t.ex.\r\nnär EG-kommissionen uttalar sig om den svenska\r\nförhandlingsuppläggningen få ett negativt besked\r\ndärför att det just nu inte finns något annat att\r\nhänvisa till inom EG.</pre><pre>Bilavgasområdet är ett exempel på detta. Men det\r\ninnebär inte att vi anser att loppet på något sätt är\r\nkört. Det handlar om att driva dessa frågor vidare\r\nså framgångsrikt som möjligt enligt den princip som\r\njag har nämnt, om högsta tillämpade\r\nambitionsnivå.</pre><pre>Låt mig också säga att jag tycker att det inom EG\r\nfinns ett starkt gehör för de svenska kraven inom\r\nmiljöområdet, vilka i allmänhet är mera\r\nlångtgående. Ett uttryck för detta fick vi i samband\r\nmed mötet i Århus när Efta-kandidatländerna och\r\nEG:s miljöledning, såsom jag nämnde i mitt\r\ninledningsanförande, träffades under Svend\r\nAukens ordförandeskap.</pre><pre>Det sades då direkt, och jag upprepade det sedan\r\nvid presskonferensen, att det handlade om ''no\r\nlowering of standards'', dvs. ingen sänkning av\r\nstandarder, på miljöområdet. Det var det\r\nuttryckssätt som personer från EG-kommissionen\r\nsjälva använde vid dessa överläggningar. När jag\r\nrepeterade det på presskonferensen sade ingen\r\nemot.</pre><pre>Det är ett belägg för att det inom miljösektorn finns\r\nbra möjligheter att föra dialogen vidare både med\r\nden nye kommissionären Yoannis Paleokrassas och\r\nnaturligtvis med Laurens Brinkhorst. Det är mot\r\nden bakgrunden som detta arbete bedrivs. Vi är\r\nalltså hoppfulla om våra möjligheter. Men det skall\r\ninte förnekas att det inom EG också finns\r\nsektorintressen som håller emot. Man skall i det\r\navseendet vara öppen och redovisa sina\r\nerfarenheter utan hänsynstaganden.</pre><pre>Överläggningen var härmed avslutad.</pre><pre>8 §  Information från regeringen om SAS</pre><pre>Anf. 140  Kommunikationsminister MATS\r\nODELL (kds):</pre><pre>Herr talman! SAS har, som jag vid tidigare tillfällen\r\nberört här i kammaren, under flera månader fört\r\ndiskussioner med flygbolagen KLM\r\n(Nederländerna), Swissair (Schweiz) och Austrian\r\nAirlines (Österrike) med sikte på ett omfattande\r\nsamarbete. Detta arbete har nu kommit så långt att\r\njag har funnit det lämpligt att informera riksdagen\r\ni frågan.</pre><pre>Bakgrunden till dessa diskussioner finns i den\r\nfortgående avregleringen av flygbranschen i\r\nEuropa och den genomgripande strukturförändring\r\nsom denna för med sig. Jag kan beträffande\r\nbakgrunden även hänvisa till vad regeringen sagt i\r\nproposition 1992/93:59 om omstrukturering av det\r\nsvenska ägandet i SAS, som riksdagen behandlat\r\ntidigare i vår, och till proposition 1992/93:202 om\r\nändring i avtalet mellan Sverige, Norge och EEG\r\nom civil luftfart, som riksdagen har på sitt bord för\r\nnärvarande och som behandlar en anslutning till det\r\ns.k. tredje avregleringssteget inom EG:s\r\nluftfartsmarknad, vilket tillämpas i EG:s\r\nmedlemsländer sedan den 1 januari 1993.</pre><pre>SAS ledning har mot denna bakgrund satt upp ett\r\nantal kriterier som man menar är nödvändiga för att\r\nlyckas på en flygmarknad präglad av fri\r\nkonkurrens. Dessa kriterier innefattar finansiell\r\nstyrka, konkurrenskraftig kostnadsnivå, en stark\r\nposition på en tillräckligt stor hemmamarknad, ett\r\nbrett kundunderlag, ett bra trafikprogram och en\r\nbra produkt.</pre><pre>Med dessa utgångspunkter har SAS utvärderat tre\r\nstrategiska framtidsalternativ:</pre><pre>1. att fortsätta som självständigt flygbolag</pre><pre>2.att söka samgående med ett av de tre stora\r\nEuropabolagen (British Airways, Lufthansa eller\r\nAir France)</pre><pre>3. att delta i en ''fjärde styrka'' genom att söka\r\nsamgående med Swissair och Austrian -- som redan\r\ningår i det existerande samarbetet ''European\r\nQuality Alliance'' -- utökat med KLM.</pre><pre>Utvärderingen har bl.a. skett med hjälp av ett\r\ninternationellt konsultföretag, och den har visat att\r\ndet sammantaget är fördelaktigast för SAS att\r\narbeta utifrån alternativ 3, ett samgående med flera\r\nandra medelstora europeiska flygbolag. I grunden\r\nför analysen har legat omsorgen om de nödvändiga\r\ninterkontinentala flygförbindelserna för de\r\nskandinaviska ländernas näringsliv.</pre><pre>Ett fortsatt agerande som självständigt flygbolag,\r\neller med lösa allianser som hittills, har bedömts ge\r\notillräckliga stordriftsfördelar och marknadsbaser,\r\nvilket innebär lönsamhetsproblem som leder till en\r\ngradvis minskning av SAS trafiksystem och som på\r\nsikt hotar den interkontinentala verksamheten.</pre><pre>Ett samgående med något av de tre största\r\neuropeiska flygbolagen skulle visserligen innebära\r\ntillgång till stordriftsfördelar och ett\r\nkonkurrenskraftigt internationellt trafiknät, men\r\nger samtidigt ett mycket begränsat inflytande för de\r\nskandinaviska länderna gentemot en helt\r\ndominerande motpart, vilket på sikt skulle kunna\r\nleda till försämringar av trafiksystemet från\r\nskandinavisk utgångspunkt.</pre><pre>Det förordade alternativet innebär däremot att\r\nungefär jämnstora flygbolag går samman, vilket\r\nleder till att inget av de ingående bolagen ensamt\r\nkan dominera verksamheten, samtidigt som\r\nkonstellationen blir tillräckligt stor för att kunna ge\r\nde eftersträvade rationaliseringsmöjligheterna och\r\nstordriftsfördelarna.</pre><pre>SAS företagsledning och styrelse har delat\r\nslutsatserna av denna analys. Mot denna bakgrund\r\nhar diskussioner förts inom ramen för projektet,\r\nsom haft arbetsnamnet Alcazar. 16 olika\r\narbetsgrupper med representanter från de fyra\r\nflygbolagen har haft som uppgift att genomlysa\r\nmöjligheter och problem med ett tätt samarbete\r\nmellan bolagen. De övergripande principerna i\r\narbetet är att etablera ett integrerat trafiksystem\r\nbaserat på flera knutpunkter och utnyttja den\r\ngeografiska spridningen av dessa knutpunkter för\r\natt skapa effektiva förbindelser till, från, via och\r\ninom Europa. Nonstopförbindelser skall finnas\r\nfrån samtliga knutpunkter där det lokala\r\ntrafikunderlaget så tillåter eller\r\nkonkurrenssituationen så kräver. Samarbetet avses\r\nge synergieffekter och kostnadsreduktioner inom\r\nbl.a. marknadsförings- och\r\nförsäljningsorganisationen, produktutveckling och\r\nupphandling etc.</pre><pre>Samordningen inom konstellationen SAS, Swissair,\r\nKLM och Austrian har föreslagits ske genom\r\nbildande av ett gemensamägt managementbolag,\r\ndär ägarandelarna 30, 30, 30 resp. för Austrian\r\nAirlines 10 % tills vidare föreslagits.\r\nManagementbolaget skall övergripande styra all\r\nflygverksamhet i gruppen, och de ingående\r\nflygbolagen skall införa gemensam\r\nresultatfördelning och utdelningspolitik.</pre><pre>Arbetet har nu kommit så långt att det finns ett\r\nutkast till intentionsavtal (''memorandum of\r\nunderstanding''). Detta dokument avses bli\r\nundertecknat under juni månad om det ges\r\nklarsignal för förhandlingar. Vidare avses under\r\nperioden juni--september ett s.k. integrationsavtal\r\nknutet till etablerandet av det tidigare nämnda\r\nmanagementbolaget bli utarbetat. I denna första\r\nfas bibehåller parterna sina rättsliga identiteter,\r\nmedan managementbolaget leder verksamheten\r\nmed en styrelse med representanter från samtliga\r\ndeltagande flygbolag. I utkastet till intentionsavtal\r\ningår emellertid också förpliktelser om att arbeta\r\nmot en andra fas, där flygbolagen fusioneras till en\r\nrättslig enhet. Denna fas bedöms dock tidigast\r\nkunna inträda om cirka 5 år, men blir beroende på\r\nbl.a. utvecklingen beträffande de civila\r\nluftfartsavtalen med länder utanför EG-området.</pre><pre>Inom kort avser SAS styrelse besluta om man skall\r\ninleda förhandlingar om ett samgående i enlighet\r\nmed vad jag har anfört. Såväl staten som de privata\r\naktieägarna i SAS svenska moderbolag delar\r\nuppfattningen att sådana förhandlingar bör inledas.\r\nRegeringen kommer att återkomma till riksdagen\r\ninför ett slutligt ställningstagande till samarbete och\r\nsamgående mellan de berörda flygbolagen.</pre><pre>Anf. 141  INES UUSMANN (s):</pre><pre>Herr talman! Vi har under ett antal veckor kunnat\r\nse i tidningarna att något har varit på gång med\r\nSAS. Efter vissa krumbukter i debattartiklar och i\r\nen interpellationsdebatt har vi nu fått en\r\ninformation som jag välkomnar. Man hade kunnat\r\nhoppas på en litet större öppenhet i denna viktiga\r\nfråga. Fusionen, Alcazar, innebär en oerhört stor\r\nförändring för flygverksamheten i Sverige.</pre><pre>Jag har några frågor till statsrådet. SAS ledning har\r\nägnat sig åt en del analysarbete, bl.a. i 16\r\narbetsgrupper. Det är bra. Men regeringen har ett\r\nvidare ansvar för den sammanhållna\r\ninfrastrukturen och kommunikationerna både\r\ninom landet och utomlands. Vilka oberoende\r\nanalyser har regeringen gjort av de konsekvenser\r\nsom Alcazarmodellen, eller någon annan modell,\r\nkan innebära för kommunikationerna i framtiden?\r\nHar regeringen gjort några sådana oberoende\r\nanalyser?</pre><pre>En förändring av SAS, till Alcazar eller något\r\nannat, kan ge genomgripande konsekvenser för\r\nArlanda som navflygplats, ''hub'', och som denna\r\nregions största arbetsplats. Vilka analyser har\r\nregeringen gjort vad avser Arlanda som nav i\r\nframtiden och som en av vår regions största\r\narbetsplatser? Vilka konsekvenser blir det?</pre><pre>Anf. 142  Kommunikationsminister MATS\r\nODELL (kds):</pre><pre>Herr talman! Först är jag litet förvånad över att\r\nInes Uusmann tycker att det inte har varit en\r\ntillräcklig öppenhet i denna fråga. Jag vet att SAS\r\nledning har varit i trafikutskottet och informerat i\r\nfrågan. Jag själv översände till Ingela Thalén inför\r\nvår interpellationsdebatt allt det material som fanns\r\ntillgängligt för regeringen. Vi har strävat efter\r\nfullständig öppenhet i denna fråga. Dock vill jag\r\nsäga att frågan fortfarande är en utpräglad\r\nbolagsfråga. Det är därför som denna information\r\nframför allt handlar om att arbetet med analysen\r\nhar kommit så långt att det är dags att gå in i\r\nförhandlingar.</pre><pre>Ines Uusmann påpekar mycket riktigt att det har\r\nvarit ett mycket omfattande arbete med dessa\r\nanalyser. Hon pekar på att regeringens ansvar\r\nframför allt handlar om att ha en fungerande\r\nflygförsörjning i Sverige.</pre><pre>Jag kan berätta att så sent som på dagens allmänna\r\nberedning var SAS inrikeschef på besök. Han\r\nredovisade de konsekvenser som SAS anser följer\r\nav detta. Jag kan berätta för Ines Uusmann att de\r\nslutsatser som dras är att detta kommer att gynna\r\nutvecklingen på Arlanda. Stockholm kommer att\r\nha mycket goda möjligheter att behålla och\r\nförstärka dagens position med vissa\r\ninterkontinentala operationer på ett omfattande\r\nnon-stop-nät till destinationer i Europa, likaså\r\nrollen som knutpunkt för svensk inrikestrafik och\r\nför trafik till Finland och destinationer i nordöstra\r\nEuropa.</pre><pre>Vidare var det frågan om huruvida regeringen skall\r\ngenomföra en analys i sammanhanget. Det är vår\r\nuppfattning att vi vill se att förhandlingarna\r\nkommer i gång. Först när vi ser resultatet av dem är\r\ndet dags för regeringen att ta ställning i den delen.</pre><pre>Anf. 143  GEORG ANDERSSON (s):</pre><pre>Herr talman! Jag vill knyta an till inrikestrafiken.\r\nNu fick vi ett svar beträffande möjligheterna att\r\nArlanda skulle kunna utvecklas. Men jag\r\nuppfattade det nyssnämnda svaret som att det\r\nfortfarande skulle vara som en del i den\r\ninternationella trafiken.</pre><pre>Hur bedömer regeringen att Alcazarsamarbetet\r\nkommer att påverka den nationella flygtrafiken,\r\ndvs. inrikesnätet i sin helhet? Det har i debatten\r\ntalats mycket om den interkontinentala trafiken\r\noch i viss mån det europeiska nätet men väldigt litet\r\nom den nationella flygverksamhet som SAS för\r\nnärvarande bär en stor del av. Hur kommer det att\r\nbli i framtiden om det blir ett Alcazarsamarbete?\r\nVilka krav ställer regeringen? Vilka direktiv vill\r\nregeringen som ägare i det sammanhanget rikta\r\nmot bolaget?</pre><pre>Häromdagen kunde vi läsa i tidningarna att\r\nSchweiz regering nu ställde krav på Swiss Air att\r\nparallellt utreda alternativ. Hur bedömer den\r\nsvenska regeringen att sådana propåer kommer att\r\nkunna påverka de nu pågående\r\nsamarbetsdiskussionerna?</pre><pre>Anf. 144  Kommunikationsminister MATS\r\nODELL (kds):</pre><pre>Herr talman! Kort om den bedömning som görs av\r\ninrikestrafiken. Det kommer snarare att ha en\r\npositiv effekt att få en inmatning från de andra\r\nbolagen till det svenska inrikesnätet. Det är den\r\nbedömning som görs av SAS. Vi har i dag inget\r\nannat underlag.</pre><pre>När det gäller den nya situation som har inträtt\r\nefter avregleringen är det likadant som det redan\r\nhar blivit för järnvägen, som Georg Andersson\r\nsjälv har medverkat till, nämligen att SJ kör den\r\ntrafik som är lönsam. Sedan har staten möjlighet\r\natt, om det anses vara regionalpolitiskt viktigt,\r\nupphandla olönsam trafik.</pre><pre>Vi har nu gett ett uppdrag till statens\r\nförhandlingsman Kaj Janérus att handla upp trafik\r\nmellan i första hand Umeå och Östersund. Vi får se\r\nvad det kommer ut i denna förhandling, dvs. vilket\r\ntrafiknät som kommer att avteckna sig.</pre><pre>Men detta är inget ansvar som vi i dagens läge kan\r\nålägga SAS. Att tillgodose trafikförsörjningen är\r\nnågot som regeringen kan göra genom att handla\r\nupp trafik där det kan visa sig nödvändigt av\r\nregionalpolitiska skäl.</pre><pre>Jag träffade i förra veckan den schweiziske\r\nkommunikationsministern, som nu även är\r\npresident i Schweiz. Vi hade tillfälle att diskutera\r\nfrågan. Jag träffade även min holländske kollega.\r\nRegeringarna i Schweiz och Holland har en positiv\r\nattityd till projektet. Jag kan konstatera att det\r\nfinns stämningar i Schweiz för att även undersöka\r\nandra alternativ. Det är ingenting som den svenska\r\nregeringen kan ha några synpunkter på, utan det är\r\nen naturlig process.</pre><pre>Dock tycker jag att det material som presenterats\r\nfrån SAS ger vid handen att alternativ 1, dvs. att\r\nfortsätta på egen hand, i förlängningen skulle\r\näventyra den svenska inrikestrafiken. Alternativ 2,\r\ndvs. att gå samman med något av de tre stora\r\nbolagen Lufthansa, British Airways eller Air\r\nFrance, skulle skapa en så oerhört dominerande\r\nställning för den samarbetspartnern att vi också\r\nskulle få betydligt mera negativa konsekvenser än i\r\ndet nu förordade alternativ 3.</pre><pre>Anf. 145  GEORG ANDERSSON (s):</pre><pre>Herr talman! Jag tror att det är klokt om man inte\r\nkategoriskt avvisar olika alternativ i denna\r\nprocess -- som kan bli svår när fyra intressenter\r\nskall förenas. Om den schweiziska regeringen\r\ntvekar kan det innebära att alternativ måste sökas\r\nupp. Det är mot den bakgrunden som jag ställde\r\nfrågan om Schweiz.</pre><pre>Jag inser också effekterna för inrikestrafiken av\r\nkommersialisering och avreglering. Men ett\r\nflygbolag, liksom andra kommersiella\r\nverksamheter, kan ju ändå ha större eller mindre\r\nambitioner att klara vissa delar av aktiviteterna.\r\nOm SAS går in i ett mångnationellt samarbete, kan\r\ndet ju finnas risk för att engagemanget för\r\ninrikestrafiken i Sverige minskar. Att så inte sker,\r\ntycker jag är något som den svenska regeringen har\r\nanledning att slå vakt om i de diskussioner som skall\r\nföras.</pre><pre>Anf. 146  Kommunikationsminister MATS\r\nODELL (kds):</pre><pre>Herr talman! Låt mig bara konstatera att\r\ninrikestrafiken har en oerhört dominerande\r\nställning inom hela SAS-koncernen, exempelvis\r\nnär det gäller antalet starter och landningar, och har\r\nen mycket stor betydelse. Den verksamheten\r\nkommer även i framtiden att styras från Sverige,\r\noch jag är övertygad om att de representanter som\r\nstaten framgent kommer att ha i SAS styrelse\r\nkommer att verka i den riktningen.</pre><pre>Anf. 147  LENNART FREMLING (fp):</pre><pre>Herr talman! Kommunikationsministern har talat\r\nen hel del om SAS interkontinentala linjer och även\r\nom Arlanda. Mina frågor anknyter liksom Georg\r\nAnderssons till inrikesflyget. Det vore intressant,\r\nom kommunikationsministern kunde säga något\r\nmera konkret om vad samgåendet med andra bolag\r\nbetyder för inrikestrafiken.</pre><pre>Kommunikationsministern nämnde att det snarast\r\nhar en positiv effekt. Men kan man säga någonting\r\nom vad det betyder för risken att det blir ett\r\nstarkare monopol? Kommer konkurrensen att\r\nkunna öka eller minska? Kan man räkna med att\r\nflyget får flera eller färre turer? Blir det mindre\r\neller större flygplan? Kommer man att kunna räkna\r\nmed att nätet läggs upp på ett annat sätt än att\r\nArlanda är nav i ett nät?</pre><pre>Det vore intressant, om det fanns några tankar på\r\nvilka effekter på det här området som den nya\r\norganisationen har. Då tänker jag alltså på vad det\r\nnya bolaget klarar utan subventioner, inte knutet\r\ntill vilket eventuellt statligt stöd vi ger.</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! De frågor som Lennart Fremling\r\nställer tror jag bättre kan besvaras av bolaget självt.\r\nMen eftersom jag har fått en föredragning på\r\nförmiddagen, kan jag väl försöka mig på att göra\r\nnågra reflexioner kring frågorna.</pre><pre>När det gäller starkare monopol framgår det av\r\nSAS eget material att man räknar med att behålla\r\nungefär 70 % marknadsandel på den inrikes\r\nmarknaden och att övriga operatörer kommer att\r\nha ungefär 30 %. Det är säkert en rimlig\r\nbedömning.</pre><pre>Fler eller färre turer är en utpräglad\r\nmarknadsfråga, som styrs av efterfrågan, men jag\r\ntror att den nya bilden kommer att ge mer av\r\nmångfald, ett ökat samarbete med de allt duktigare\r\nsvenska regionala flygbolagen. Inte bara SAS utan\r\näven andra större operatörer i Sverige som\r\nTranswede och Malmö Aviation kommer att starta\r\nsamarbete som matar fram trafik till viktigare nav i\r\nSverige.</pre><pre>Vad beträffar större eller mindre flygplan kan man\r\nnog räkna med att det kommer att ske en\r\nanpassning så småningom av flygplansflottan inom\r\nden nya koncernen till mera ändamålsenliga plan\r\nbåde ur storlekssynpunkt och vad gäller ekonomi\r\noch miljö. Exakt var man landar i de avseendena är\r\ndet nog alldeles för tidigt att uttala sig om.</pre><pre>Överläggningen var härmed avslutad.</pre><pre>9 §  Forskning och forskarutbildning</pre><pre>Föredrogs</pre><pre>utrikesutskottets betänkande</pre><pre>1992/93:UU31 Forskning och forskarutbildning\r\n(prop. 1992/93:170 delvis).</pre><pre>Anf. 149  MAJ BRITT THEORIN (s):</pre><pre>Herr talman! Låt mig börja med att yrka bifall till\r\nreservationerna 2 och 4.</pre><pre>I reservation 2 vänder vi oss mot att regeringen,\r\nsom just i dag på nytt lägger fram det svenska\r\nförslaget till avtal om stopp för alla\r\nprovsprängningar av kärnvapen, samtidigt kraftigt\r\nminskar anslagen till FOA för seismisk\r\növervakning av detta avtal. Regeringen bör enligt\r\nvår uppfattning återkomma till riksdagen med ett\r\nkompletterande förslag rörande den seismologiska\r\nprovstoppsövervakningen.</pre><pre>Argumentet för minskningen av anslagen till FOA\r\när minst sagt besynnerligt. Ryssland har, säger\r\nman, ett mer omfattande datanät för seismisk\r\ninformation, och därför kan Sverige kraftigt minska\r\nsitt seismiska program utan hinder. Detta synes\r\nvara en total omläggning av svensk\r\nnedrustningspolitik när det gäller kärnvapen.\r\nAldrig tidigare har Sverige ansett det vara\r\nkärnvapenmakternas uppgift att sig själv\r\nkontrollera. Sverige har sedan Alva Myrdahls\r\ndagar alltid hävdat att det behövs en oberoende\r\ninternationell övervakning och varit pådrivande i\r\ndet internationella arbetet för den seismologiska\r\növervakningen.</pre><pre>Förutvarande utrikesministern Karin Söder erbjöd\r\npå sin tid att Sverige skulle bygga upp det\r\ninternationella seismologiska centret, något som\r\nSverige sedan dess arbetat på. Nu skall vi lita på en\r\nav kärnvapenmakterna i stället! Uppenbart håller\r\nregeringen på att medvetet avveckla Sveriges\r\nkapacitet på området och därmed vår ledande roll\r\ninternationellt. Detta är inte acceptabelt.</pre><pre>Underförstått antyder utskottet att seismologisk\r\növervakning är en begränsad form, när man med\r\nandra metoder kan uppnå kunskapen om vapen\r\nredan innan de används, och hänvisar till\r\nkemiavtalet. Sannolikt avser man ''challenge\r\ninspections'', dvs. kontroll på platsen, men detta är\r\ninget nytt och kan inte ersätta den seismologiska\r\növervakningen.</pre><pre>Inte heller de nya förslag som regeringen lägger\r\nfram i dag i Genève om att IAEA skall bli\r\nkontrollmyndighet för ett provstoppsavtal kan\r\nersätta den seismologiska övervakningen. Tvärtom\r\nbehöver IAEA som hittills endast sysslat med civil\r\nkärnkraft -- om detta förslag accepteras av alla\r\nparter -- kraftigt byggas ut med just seismologisk\r\nkunskap, som man helt saknar nu.</pre><pre>I reservation 4 vänder vi oss mot det nya anslaget\r\nför säkerhetspolitisk forskning och begär att\r\närendet återremitteras till regeringen för en ny\r\nberedning i former som är brukliga.</pre><pre>Bakgrunden är remarkabel. I en rapport, som hårt\r\nkritiserats från sakkunskapen, dvs. universiteten,\r\nför att vara summarisk, tendentiös och föga\r\nrättvisande, föreslogs av utrikesministerns\r\nsärskilde rådgivare ett nytt institut, ett centrum för\r\nÖsteuropastudier, och utbyggt stöd till\r\nÖstekonomiska institutet vid Handelshögskolan.\r\nDen massiva kritikstormen ledde till en viss reträtt,\r\noch i stället föreslås nu att en särskilt forskargrupp\r\netableras vid Utrikespolitiska institutets\r\nforskningsavdelning.</pre><pre>Från socialdemokratiskt håll kan vi inte acceptera\r\natt den nya forskargruppen finansieras genom\r\nminskade resurser till folkrörelsernas freds- och\r\nforskningsarbete och anser att frågan bör\r\nåterremitteras till regeringen för ny beredning i de\r\nformer som är brukliga. Vid en sådan beredning\r\nbör också frågan om forskning rörande Central-\r\noch Östeuropa prövas och nordiska erfarenheter\r\nvägas in.</pre><pre>Alltså bifall till reservationerna 2 och 4!</pre><pre>Anf. 150  LARS MOQUIST (nyd):</pre><pre>Herr talman! Utrikesutskottets betänkande UU31\r\nhandlar om forskning och forskarutbildning inom\r\ndet utrikes- och säkerhetspolitiska området. Vi\r\ninser självfallet att viss forskning behövs inom detta\r\nområde. Konflikter mellan stater och inom stater\r\nhar alltid funnits. Konfliktsituationen har dock\r\nmärkbart förändrats efter Tysklands återförening,\r\nefter Sovjetunionens sönderfall och efter\r\nWarszawapaktens upplösning.</pre><pre>Vi ser positiva förändringar främst inom två\r\nområden, dels USA:s och Rysslands vilja till en\r\nlångtgående kärnvapennedrustning, dels de\r\nminskade motsättningarna mellan öst och väst.\r\nMen vi ser också negativa förändringar i spåren av\r\nöststaternas långsamma demokratisering. Etniska\r\noch religiösa motsättningar flammar upp i forna\r\nSovjetunionen och Jugoslavien. Dessa konflikter\r\nhar ofta sin bakgrund i att olika minoriteter i ett\r\nland är eller känner sig förtryckta. Många känner\r\nsig mer eller mindre fördrivna från sin hembygd.</pre><pre>Nya etniska konflikter får många forskare,\r\ninstitutioner och föreningar att äska nya pengar för\r\nnya forskningsprojekt. Kanske behövs det ny\r\nforskning, kanske inte.</pre><pre>Ny demokrati anser att anslagen inom F-anslaget\r\nmåste begränsas. Med ett budgetunderskott som\r\nväxer med en halv miljard per dygn kan besparingar\r\nmed några tiotals miljoner synas oväsentliga. Vi\r\nanser dock att med den ekonomiska kris som\r\nSverige nu befinner sig i måste det sparas -- i smått\r\nsom i stort. De anslag som berörs av betänkandet\r\när sådana anslag där det både kan och måste sparas.</pre><pre>Vi föreslår en reducering av anslagen F3 Bidrag till\r\nStockholms internationella\r\nfredsforskningsinstitutet (SIPRI) och F5\r\nUtrikespolitiska institutet med ca 30 %.</pre><pre>När det gäller Utrikespolitiska institutet kommer\r\ndetta institut på förslag av regeringen och i enlighet\r\nmed utskottets betänkande att få resurser för att\r\netablera en särskild forskargrupp. Två och en halv\r\nmiljoner kronor föreslås för detta ändamål vartill\r\nkommer en miljon för andra forskningsprojekt som\r\när av särkild utrikes- och säkerhetspolitisk\r\nbetydelse. Socialdemokraterna vill ha motsvarande\r\nforskning, men kan inte acceptera att den nya\r\nforskningsgruppen finansieras genom minskade\r\nresurser till folkrörelsernas freds- och\r\nforskningsarbete. Vi motsätter oss att det över\r\nhuvud taget övervägs att ytterligare skattemedel\r\ntillförs för forskning inom det utrikes- och\r\nsäkerhetspolitiska området.</pre><pre>Däremot hälsar vi i Ny demokrati med\r\ntillfredsställelse regeringens förslag att dra ned F4-\r\nanslaget för forskningverksamhet för\r\nrustningsbegränsning och nedrustning i förhållande\r\ntill innevarade budgetår med 5 635 000 kr.\r\nRegeringens förslag ligger väl i linje med förslaget i\r\nvår motion U 401. Vi föreslår en reducering på ca\r\n30 %, och regeringen föreslår en reducering på\r\n35 %.</pre><pre>Det är synd att regeringens eventuella\r\nsparambitioner endast nådde detta anslag. Tydligen\r\ninser inte regeringen vådan av vårt stora\r\nbudgetunderskott, eller så har man blivit fartblind\r\noch ser bara miljarder framför sig. Men innan ett\r\nbelopp har blivit en miljard har det varit kronor och\r\nören.</pre><pre>Herr talman! Jag vill avslutningsvis yrka bifall till\r\nvåra reservationer nr 1 och nr 3.</pre><pre>Anf. 151  HÅKAN HOLMBERG (fp):</pre><pre>Herr talman! Som företrädare för\r\nutskottsmajoriteten kan jag konstatera att det\r\nråder stor enighet i utskottet om de grundläggande\r\nfrågor som behandlas i detta betänkande, även om\r\nvi har några reservationer. Det finns en bred\r\nenighet och en gemensam insikt.</pre><pre>Den nya internationella situationen är ett mycket\r\nstarkt argument för behovet av nya kunskaper. Det\r\ngäller att även utnyttja gamla kunskaper som\r\nkanske i och för sig har funnits men som inte varit\r\nriktigt relevanta i det världsläge som vi har haft\r\nfram till de allra senaste åren.</pre><pre>Som ett exempel kan det finnas skäl att erinra om\r\nden patentföreställning man ofta stötte på om att\r\nallt österut i Europa i stort sett var likadant. Det var\r\nungefär samma politiska förutsättningar, samma\r\nekonomiska förutsättningar, osv., eftersom allt var\r\ninlåst i samma förtryckarsystem. Nu vet vi alla\r\nbetydligt bättre.</pre><pre>De händelser som inträffat de allra senaste åren\r\nvisar dessutom på helt nya problem där väsentlig ny\r\nkunskap behövs. Det gäller inte minst\r\nnationalismen och de nationella konflikter som har\r\ndolts under så lång tid i de östliga delarna av\r\nEuropa.</pre><pre>Det finns oenighet på fyra punkter. Ny demokrati\r\nhar avgett två reservationer som gäller anslagen till\r\nSIPRI och Utrikespolitiska institutet. Jag förstår i\r\noch för sig Ny demokratis sparvilja. Men man kan\r\nändå göra den reflexionen att de medel som satsas\r\npå forskning och vetenskap nästan alltid i det långa\r\nloppet är väl använda medel.</pre><pre>Kan man undvika att dra ner mer än absolut\r\nnödvändigt på satsningar på detta område -- vilket\r\nvi i majoriteten menar att man kan -- är det\r\nlångsiktigt värdefullt för Sveriges säkerhet,\r\nförståelsen av Sveriges framtida roll i det nya\r\nEuropa, och givetvis även för Sveriges ekonomi och\r\nekonomiska möjligheter i framtiden. Jag tillstyrker\r\ndärför utskottsmajoritetens skrivningar i dessa två\r\navseenden.</pre><pre>Detsamma gäller de två punkter där det finns\r\nsocialdemokratiska reservationer. Det gäller först\r\noch främst forskning för rustningsbegränsning och\r\nnedrustning. Maj Britt Theorin redogjorde nyss för\r\nden Socialdemokratiska synen. Detta är givetvis en\r\nfråga där det finns utrymme för olika bedömningar.\r\nMen jag måste ändå reagera något mot den\r\nbeskrivning av majoritetens argument som Maj\r\nBritt Theorin gjorde.</pre><pre>Det är i och för sig utomordentligt positivt att det\r\nnu finns bättre möjligheter både politiskt och rent\r\ntekniskt, och man kan i dessa sammanhang se fram\r\nemot en mer konstruktiv insats också från\r\nRyssland. Det är positivt. Men det är bara en del\r\ni den allmänna bild -- där en större förändring har\r\nskett -- som utskottsmajoriteten beskriver.</pre><pre>Sverige har stött ett förslag, som nu har börjat leda\r\ntill resultat, om att upprätta ett gemensamt centrum\r\nför denna typ av övervakning i stället för de fyra\r\nsom tidigare funnits. I detta sammanhang har\r\nutvecklingen i Ryssland sitt intresse. Men det är\r\ninte bara Ryssland som är argumentet, vilket\r\nframgår mycket tydligt av utskottsmajoritetens\r\ntext.</pre><pre>Det har skett förändringar i omvärlden. När det\r\nsker förändringar anser jag att det inte är en orimlig\r\nslutsats att man också kan förändra de medel med\r\nvilka man försöker uppnå dessa mål, vilka i allt\r\nväsentligt är desamma som tidigare. Jag tillstyrker\r\näven här utskottsmajoritetens skrivning.</pre><pre>Den andra socialdemokratiska reservationen gäller\r\nforskning av särskild utrikes- och säkerhetspolitisk\r\nbetydelse. Som Maj Britt Theorin konstaterade har\r\ndet framförts betydande kritik mot den utredning\r\nsom föregick regeringens ställningstagande.\r\nRegeringen har också i åtskilligt tagit intryck av\r\ndenna kritik.</pre><pre>Jag finner att det förslag som vi nu har att ta\r\nställning till är väl avvägt. Om jag minns rätt gjorde\r\nman också i den socialdemokratiska motionen en\r\nsärskild poäng om vikten av en nära samverkan\r\nmed etablerade forskningsmiljöer. Det är precis det\r\nsom regeringen försöker verka för. Det är det som\r\nligger i regeringens förslag.</pre><pre>Socialdemokraterna har litet grand ett behov av att\r\nföra kampanjen mot denna utredning ända hit för\r\natt markera att man verkligen har fört en kampanj.\r\nMen det är inte utredningen som är föremål för\r\nvotering, utan det är något helt annat. Jag yrkar\r\ndärför bifall till majoritetens skrivningar.</pre><pre>Anf. 152  MAJ BRITT THEORIN (s):</pre><pre>Herr talman! Låt mig börja med det första som\r\nHåkan Holmberg talade om, nämligen att Sverige\r\nhar stött ett förslag om ett gemensamt centrum för\r\nseismologisk övervakning. Faktum är att Sverige\r\nhar föreslagit ett internationellt centrum och\r\nerbjudit sig att vara värd för det. Det är vår förre\r\nutrikesminister Karin Söder som har lagt fram det\r\nerbjudandet, och det har sedan Sverige följt i\r\nmånga år.</pre><pre>Vad den nuvarande regeringen gör är att frånhända\r\nsig möjligheterna att kontrollera kärnvapenprov\r\ngenom att mycket kraftigt skära ner på FOA:s\r\nanslag för seismologisk övervakning. Det har inte\r\nframkommmmit något nytt, även om\r\nutskottsmajoriteten försöker antyda det i sin\r\nskrivning.</pre><pre>Man säger att det går att använda andra metoder\r\nför att kontrollera. Dessa andra metoder är\r\növervakning på platsen, s.k. challenge inspection.\r\nDe har funnits med redan i det förra förslaget som\r\njag lade på CD:s bord i juli månad 1991. Det är\r\nalltså inga nya förslag som har kommit fram. De\r\nbehövs de också, men det behövs definitivt\r\nseismologisk övervakning.</pre><pre>Det är bara att konstatera att den nuvarande\r\nregeringen litar på att Ryssland och\r\nkärnvapenmakterna kan sköta detta. Vi\r\nsocialdemokrater har en annan uppfattning.\r\nKärnvapenmakterna skall kontrolleras av det\r\ninternationella samfundet och ingenting annat.</pre><pre>När det gäller den forskning som berörs i den andra\r\nreservationen var det bra att höra att även Håkan\r\nHolmberg kunde vidgå att det framförts en\r\nbetydande kritik och att regeringen har tagit intryck\r\nav detta. Men den huvudsakliga kritiken från vår\r\nsida gäller att man vill ta resurser från\r\nfolkrörelsernas freds- och forskningsarbete och\r\nlägga dem på ett arbete som man i sista hand måste\r\nfinna en teknisk lösning på. Det är inte godtagbart.\r\nRegeringen bör komma tillbaka med ett bättre\r\nförslag. Det skall också behandlas i vederbörlig\r\nordning på det sätt som man brukar göra.</pre><pre>Anf. 153  HÅKAN HOLMBERG (fp):</pre><pre>Herr talman! Jag tror att varken jag eller någon\r\nannan vid något tillfälle har försökt förneka att den\r\nutredning som vi diskuterar har blivit utsatt för hård\r\nkritik. Det är allmänt känt. Det är ett egenartat\r\nspråkbruk som Maj Britt Theorin använder genom\r\natt säga att även jag nu skulle vidgå detta. Det\r\ntycker jag inte riktigt hör hemma i en sansad\r\ndiskussion.</pre><pre>Jag förstår mycket väl att denna utredning\r\nupprörde känslorna på olika sätt. Men det\r\nväsentliga är, som det ju brukar vara när\r\nutredningar diskuteras, att regeringen sedan tar\r\nintryck av olika synpunkter som framförs. Det är\r\nockså vad som har skett i det här fallet.</pre><pre>Den invändning som Maj Britt Theorin nu framför\r\nhar mycket litet med den ursprungliga\r\nhuvudpunkten i den socialdemokratiska kritiken\r\natt göra. Jag tycker att det låter ganska konstruerat.\r\nDet är fortfarande fråga om att föra det oväsen man\r\nförde från början, ända fram till riksdagsdebatten\r\nför att markera att man verkligen fört oväsen. Det\r\nmå man väl göra om man vill, men det sakliga\r\nunderlaget sviktar en smula numera.</pre><pre>Det väsentliga när det gäller övervakningen av\r\nkärnvapenprov är det som utskottsmajoriteten\r\nframhåller, nämligen att den totala bilden är\r\nförändrad. Maj Britt Theorin var mer diffus när det\r\ngällde att försöka göra ett nummer av detta med\r\nRyssland. Jag uppskattar det. Det väsentliga är att\r\nbilden har förändrats. Om det internationella läget\r\nförändras och det sker framsteg som även Sverige\r\naktivt medverkar till -- det har ju skett -- är det inte\r\norimligt att prova om samma resultat kan uppnås i\r\nde nya former som nu finns till hands. Jag vidhåller\r\nmitt tidigare yrkande.</pre><pre>Anf. 154  MAJ BRITT THEORIN (s):</pre><pre>Herr talman! Den forskarrapport som togs fram\r\nskickades inte på remiss. Trots det fick den mycket\r\nkraftig kritik från bl.a. universitetshåll. Den\r\nbehandlades alltså inte i vederbörlig ordning. Den\r\nledde ändå till att regeringen inte lade fram samma\r\nförslag. Vi menar nog att man bör gå den rimliga\r\nvägen när man har förslag om ändrade\r\nforskningsinsatser att komma med. Men framför\r\nallt skall det inte gå ut över folkrörelsernas freds-\r\noch forskningsarbete som har skett här.</pre><pre>När det gäller den andra delen, är det en större\r\nprincipiell skillnad. Jag vill gärna göra Håkan\r\nHolmberg uppmärksam på det. Det är inte så\r\nenkelt som att världsläget har förändrats och att\r\nRyssland besitter, som det står i utskottets\r\nbetänkande, en större kunskap om seismologisk\r\növervakning än vad man vetat om tidigare. Det är\r\ninte heller så att vi skulle kunna nöja oss med detta\r\noch dra ner på vår seismologiska övervakning.</pre><pre>Sverige var först med att ta initiativ till den\r\nseismologiska övervakningen under Alva Myrdals\r\nledning. Den har sedan fullföljts under alla\r\nregeringar därefter. Den är en mycket viktig del i\r\ndet internationella samfundets möjligheter att\r\nkontrollera att kärnvapenmakterna följer de avtal\r\nsom de skriver under.</pre><pre>Nu vill alltså den nya regeringen kraftigt dra ner på\r\ndet. Det är vi besvikna över. Framför allt eftersom\r\nde samtidigt säger sig vilja ha ett provstoppsavtal.\r\nDå blir det ännu underligare. Vi vet inte riktigt om\r\nregeringen verkligen menar detta eller om de bara\r\nrätt ut vill fortsätta att lita på kärnvapenmakterna.\r\nDet går en principiell skiljelinje mellan\r\nborgerligheten och socialdemokratin här, och den\r\nhar inte att göra med att vi lever i en ny tid.</pre><pre>Anf. 155  HÅKAN HOLMBERG (fp):</pre><pre>Herr talman! När det gäller den omtalade\r\nutredningen kan jag bara konstatera att det inte är\r\nutredningen som vi kommer att votera om längre\r\nfram, utan det är ett utskottsbetänkande som i\r\nväsentliga drag skiljer sig från det som egentligen\r\nföranledde den socialdemokratiska kanonaden på\r\nden här punkten.</pre><pre>I övrigt är ju ändå poängen att det nu finns förslag\r\nom precis det som Sverige har arbetat för så länge.\r\nAtt då inte vilja dra slutsatsen att det faktiskt\r\nskett -- eller åtminstone kommer att ske, om det\r\ninte hakar upp sig i sista minuten -- en väsentlig\r\nförändring som vi själva har tillskyndat, är inte ett\r\nkonstruktivt sätt att närma sig det hela. Jag tycker\r\natt det är att litet väl mycket hålla fast vid exakta\r\nståndpunkter, krav och ageranden som har drivits\r\ntidigare i tidigare situationer. Verkligheten\r\nförändras ju faktiskt. Ibland låter det som om Maj\r\nBritt Theorin på något sätt har litet svårt att medge\r\natt världen faktiskt har blivit så pass mycket\r\nannorlunda att det går att verka även i andra former\r\nför t.ex. detta mål.</pre><pre>Anf. 156  MAJ BRITT THEORIN (s):</pre><pre>Herr talman! Det är kanske inte så stor idé att\r\nfortsätta debatten. Men låt mig säga att jag\r\ndefinitivt inte är emot att finna nya former i en\r\nförändrad värld. Men om det gäller att kontrollera\r\natt kärnvapenmakterna icke företar\r\nprovsprängningar krävs det att det internationella\r\nsamfundet kontrollerar det, dvs. Sverige och andra\r\nländer som har den kapaciteten. Vi kan inte lita på\r\natt kärnvapenmakterna talar om för oss att de inte\r\ngör det. Där tror jag inte att världen har förändrats.\r\nVi kan faktiskt inte lita på dem förrän kärnvapnen\r\nhelt är borta.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>10 §  Konsumentforskning</pre><pre>Föredrogs</pre><pre>lagutskottets betänkande</pre><pre>1992/93:LU48 Konsumentforskning (prop.\r\n1992/93:170 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 12 §.)</pre><pre>11 §  Forskning</pre><pre>Föredrogs</pre><pre>försvarsutskottets betänkande</pre><pre>1992/93:FöU13 Forskning (prop. 1992/93:170\r\ndelvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 12 §.)</pre><pre>12 §  Forskning inom Socialdepartementets\r\nverksamhetsområde</pre><pre>Föredrogs</pre><pre>socialutskottets betänkande</pre><pre>1992/93:SoU25 Forskning inom\r\nSocialdepartementets verksamhetsområde (prop.\r\n1992/93:170 delvis).</pre><pre>Anf. 157  LENA ÖHRSVIK (s):</pre><pre>Herr talman! Jag vill fästa kammarens\r\nuppmärksamhet på behovet av ökade satsningar på\r\nden reumatologiska forskningen. Nu är det kanske\r\ninte särskilt många som lyssnar, men\r\nförhoppningsvis kan det ändå gå hem någonstans\r\natt jag har pekat på problemet.</pre><pre>Förra året hade vi ett nordiskt reumatikerår som\r\nsyftade till att sprida kunskap och information om\r\nreumatiska sjukdomar, reumatikers situation och\r\nom insatser på forskningsområdet och\r\nutbildningsområdet. Det har gett väldigt många bra\r\nresultat. Jag var aktivt medverkande till att det här\r\nåret kom till stånd och till att vi fick en nordisk\r\nrekommendation till våra länder om att man skall\r\ngöra en plan för förstärkta insatser mot reumatiska\r\nsjukdomar i Norden.</pre><pre>Inom WHO räknar man med att det finns ungefär\r\n200 olika reumatiska sjukdomar. Det är ungefär en\r\nmiljon svenskar som har någon typ av reumatisk\r\nsjukdom.</pre><pre>Nu är man ganska nära ett genombrott i\r\nforskningen. Det skulle vara samhällsekonomiskt\r\nganska intressant att få en ordentligt satsning just i\r\ndet skedet. Bara 1--2 % av de pengar som går till\r\nmedicinsk forskning satsas på reumatologisk\r\nforskning. Reslutatet av de reumatiska\r\nsjukdomarna drar 20--25 % av vård- och\r\nförsäkringskostnaderna. Det vore av\r\nsamhällsekonomiskt stort intresse att satsa nu, när\r\nman står inför ett genombrott. Dessutom kan man\r\nge ett bättre liv åt väldigt många människor.</pre><pre>Nu är man mycket nära att hitta en möjlighet att\r\nbota vissa av de reumatologiska sjukdomarna. Jag\r\ntycker att det är mycket intressant. Det är värt att\r\ngöra en extra satsning i samtliga våra länder. Jag vill\r\npå det här sättet göra den svenska riksdagen\r\nuppmärksam på att det kan hända saker före år\r\n2000 om vi lägger på ett kol nu.</pre><pre>Utskottsmajoriteten är mycket positiv till min\r\nmotion. Man har även tidigare uttalat sig om\r\nbehovet av att ytterligare forskning sker. Man nöjer\r\nsig med att utgå ifrån att regeringen beaktar vad\r\nsom här har anförts. Jag hoppas att det räcker den\r\nhär gången. Annars skall jag själv medverka till att\r\npåpeka det.</pre><pre>Anf.158  EVA ZETTERBERG (v):</pre><pre>Herr talman! I det här betänkandet på det sociala\r\nområdet behandlas en rad olika förslag med\r\ninriktning på social forskning. Det är många viktiga\r\noch bra förslag som har lagts fram i motioner och av\r\nutskottet.</pre><pre>En del av de här motionerna har mött en något snäv\r\nbehandling. Jag tänker bl.a. på forskningen om\r\nkvinnosjukdomar, självmord och incest för att\r\nnämna några områden. Det finns förvisso flera\r\nviktiga områden. Men när det gäller de områden\r\njag nämnt, talar man om allt som görs där som om\r\nvi kunde nöja oss med det. Det låter som om allt\r\nvar väl när det gäller forskning om kvinnors hälsa\r\neller när det gäller självmordsforskningen. Jag\r\ntycker inte att så är fallet. Det finns oändligt mycket\r\nmer att göra på dessa områden.</pre><pre>När det gäller forskningen om incestoffer är jag litet\r\növerraskad över att majoriteten har varit så njugg\r\nmot den socialdemokratiska motionen på det här\r\nområdet.</pre><pre>Under allmänna motionstiden lade vi från\r\nVänsterpartiet, Folkpartiet och kds fram en\r\ngemensam motion. Det var i stort sett samma\r\nförslag vi lade fram, nämligen att vi skulle ha en\r\ncentral instans, ett institut, som tar upp frågor som\r\ngäller både forskning om och behandling av dem\r\nsom drabbats av incest. Tyvärr hade vi den gången\r\ninte Socialdemokraterna med oss. Motionen har\r\nsenare avslagits av riksdagen. Jag är glad över att\r\nman på detta vis ändå vill lyfta fram de frågorna och\r\nhoppas att vi framöver kommer att få ett resultat\r\noch skapa en sådan instans.</pre><pre>En central instans som har hand om forskning på\r\ndetta område står inte i motsatsställning till att det\r\ngörs en rad olika lokala projekt. Det handlar inte\r\nom hur man tar hand om och ställer upp för dem\r\nsom drabbas av incest. Där handlar det om att\r\nsamla den gemensamma kunskap som finns i landet\r\npå detta område, för att bidra till de olika lokala\r\nprojekt som finns ute på fältet. Jag vill yrka bifall\r\ntill den socialdemokratiska reservationen på detta\r\nområde.</pre><pre>Herr talman! Jag vill framför allt ta upp ett annat\r\nförslag om välfärdsforskning, som Vänsterpartiet\r\nhar framfört i motion Ub121. Där talar vi om\r\nbetydelsen av en utvidgad\r\nlevnadsnivåundersökning. I betänkandet avstyrks\r\nvår motion med motiveringen att sådan forskning\r\nredan pågår. Jag inser att vi borde ha förklarat oss\r\nbättre och beklagar att man inte har studerat våra\r\nmotionsförslag närmare.</pre><pre>Vi säger att vi vill ha en ny\r\nlevnadsnivåundersökning, och det kan vara litet\r\nmissvisande. Vi borde ha förtydligat oss och nämnt\r\natt det gäller en utvidgad undersökning på detta\r\nområde. Det som sker i dag är i betydligt mindre\r\nskala än vad vi föreslår.</pre><pre>Statistiska centralbyrån har världens bästa statistik.\r\nMan samlar in ett omfattande statistiskt material\r\nrörande en rad områden i livet. Men man får inte\r\npengar till att utnyttja det insamlade materialet för\r\nlevnadsnivåundersökningar. För varje år har man\r\nfått allt mindre pengar till denna typ av forskning.</pre><pre>Det är särskilt viktigt att SCB får pengar till\r\nvälfärdsforskning, så att man kan göra analyser av\r\ntransfereringssystemen. Då kan vi se hur vi kan\r\nkomma till rätta med orättvisor i samhället. Det\r\ngäller fördelningen av de gemensamma resurserna,\r\nvåra gemensamma tillgångar. Jag menar att det är\r\nspeciellt angeläget i dessa dagar, när vi får allt\r\ntydligare tecken på att klyftorna i vårt land ökar och\r\natt avståndet faktiskt ökar mellan dem i samhället\r\nsom har det bra och dem som har det dåligt. Det är\r\nav oerhört stor betydelse att vi får seriös forskning\r\npå detta område, som visar hur vi skulle kunna\r\nåtgärda detta och komma till rätta med de ökande\r\nklasskillnader som finns i vårt land. Det tycker jag\r\natt utskottets majoritet helt har missat när man har\r\navstyrkt vår motion. Jag beklagar att inte heller\r\nSocialdemokraterna har velat tillstyrka den.</pre><pre>Herr talman! Jag vill avslutningsvis yrka bifall till\r\nvår motion Ub121, punkterna 31 och 32 i\r\nhemställan. jag nöjer mig inte med att yrka att vi\r\nskall genomföra en levnadsnivåundersökning utan\r\nvill också att pengar skall anslås, så att SCB kan\r\ngöra en sådan undersökning.</pre><pre>Anf. 159  JERZY EINHORN (kds):</pre><pre>Herr talman! Socialutskottet har i stort sett med\r\ntillfredsställelse tagit del av regeringens\r\nforskningsproposition. Propositionen berör ett för\r\nlandets framtid viktigt område, vilket inte minst har\r\nframgått av inläggen här.</pre><pre>Sverige har förmånen att tillhöra det fåtal länder\r\nsom har jämn och hög utbildningsnivå, väl\r\nfungerande nätverk för utbildning och\r\ninternationellt sett unikt brett stöd till de\r\nstuderande. Detta är förutsättningen för den breda\r\nrekryteringsbas som är nödvändig för att Sverige\r\nskall vara ett forskningsintensivt land med\r\nbetydande insatser i frontforskningen inom många\r\nviktiga områden. Vi betraktas även internationellt\r\nsom en stormakt inom forskningen, bl.a. inom\r\nområden som nämndes här tidigare. Detta gäller\r\ninte minst inom socialutskottets ansvarsområde,\r\nsamhällsvetenskaper, hälso- och sjukvård.</pre><pre>Vi kan vara stolta över att Sverige, ett litet land,\r\nbidrar så mycket till den internationella\r\nutvecklingen. Men vi skall inte glömma att detta är\r\nförutsättningen för vårt välstånd och välfärd.\r\nTillgången till frontforskning inom landet är en\r\nförutsättning för att man skall kunna bedöma\r\nkvaliteten och relevansen av forskningen i andra\r\nländer och snabbt tillämpa sådana resultat inom\r\nvårt samhällsliv, vår hälso- och sjukvård och även\r\nvår industri.</pre><pre>Vi välkomnar förslagen i propositionen om en ökad\r\nsatsning på forskningen och i stort sett även gjorda\r\nprioriteringar. En ökad satsning på forskning är\r\nockså förutsättningen för att vi skall behålla vår\r\nställning i toppen, när allt fler länder upptäcker\r\nbetydelsen av dessa samband och även de satsar\r\nmer på sin forskning. Vår internationellt sett\r\nframskjutna ställning inom forskningen är inte\r\nsjälvklar. Vi måste ständigt anstränga oss för att\r\nbehålla den.</pre><pre>Socialutskottet har behandlat många motioner med\r\nanledning av proposition 170. Flera av dem har\r\nnämnts här i kammaren. Jag känner stor sympati\r\nför nästan samtliga yrkanden. Som väl är har\r\nflertalet blivit tillgodosedda och behöver inte\r\nföranleda någon riksdagens åtgärd. Andra\r\ninnehåller goda förslag som dock skulle utgöra en\r\ndetaljstyrning av prioriteringar inom forskningen,\r\nsom riksdagen och regeringen ibland kan finna\r\nnödvändig men bör vara sparsam med. Sverige är,\r\nsom sagt var, ett litet land. Det bästa sättet att\r\nanvända våra forskningsresurser på är oftast att\r\nbestämma riktlinjerna, fördela medel i stort och\r\nsedan överlåta prioriteringar till inomvetenskapliga\r\nbedömningar i väl fungerande forskningsråd som\r\narbetar med stor och av alla erkänd integritet.</pre><pre>Jag vill till tidigare talare säga att det var svårt att\r\ninte föra vidare flera goda motionsförslag. Allt kan\r\ndock inte tillgodoses på en gång. Jag hoppas att\r\nflera av dessa förslag skall kunna beaktas i den\r\nuppföljande forskningsproposition som regeringen\r\naviserade till 1994.</pre><pre>Mot den bakgrunden vill jag tillstyrka främst femte\r\navsnittet i regeringens proposition, med de\r\nförtydliganden som finns i socialutskottets\r\nbetänkande.</pre><pre>Bra forskning är beroende av långsiktiga\r\nsatsningar. Det är därför viktigt att vi har så gott\r\nsom fullständig politisk enighet bakom\r\nsocialutskottets betänkande. Jag vill här endast\r\nkort beröra några punkter i utskottets betänkande.</pre><pre>Statens institut för psykosocial miljömedicin, som\r\nvi har skrivit ganska utförligt om i betänkandet, bör\r\ninte endast under planeringsperioden utan under\r\növerskådlig tid behålla ställningen som en\r\nsjälvständig myndighet. Där bedrivs målinriktad\r\nforskning, utbildning, dokumentation och\r\ninformation inom frågor med hög\r\nsamhällsrelevans. Institutet uppvisar\r\nutomordentligt goda resultat och förvaltar väl de\r\nresurser som samhället kunnat ställa till\r\nförfogande. Institutet skall nu utöka sin\r\nverksamhet med en fjärde inriktning, på\r\ninvandrarmiljö och hälsa. I praktiken utvidgas\r\ninstitutets verksamhet till ytterligare ett område,\r\nsom Eva Zetterberg nämnde, genom inrättande i\r\njanuari i år av ett centrum för suicidforskning och\r\nprevention.</pre><pre></pre><pre>Detta är ett oerhört angeläget och länge försummat\r\nforskningsområde.</pre><pre>Utskottet sade att det var framsynt att detta\r\ncentrum förlades geografiskt till institutet för\r\npsykosocial medicin. Det var onekligen en miss att\r\nknyta centrumet organisatoriskt till\r\nyrkesmedicinska kliniken, som faktiskt inte har\r\nmycket gemensamt med suicidforskning och\r\nsuicidprevention. Jag hoppas att man inte heller i\r\nframtiden kommer att ha mycket gemensamt.\r\nDetta bör rättas till, vilket utskottet också\r\nframhåller i sitt betänkande. Jag har stor förståelse\r\noch viss sympati för reservationen enligt vilken\r\ndetta bör ges regeringen till känna. Under mina\r\nkontakter med Socialdepartementet och\r\nUtbildningsdepartementet har jag dock förstått att\r\nman är väl medveten om problemet och är på väg\r\natt rätta till detta förhållande. Mot den bakgrunden\r\nbedömde majoriteten att ett tillkännagivande inte\r\nvar nödvändigt.</pre><pre>Inom hälso- och sjukvården pågår en snabb\r\nutveckling av formerna för organisation och\r\nstyrning. Den ekonomiska situationen tvingar\r\nsamtidigt fram rationaliseringar och ibland\r\nsmärtsamma prioriteringar. Allt detta ställer stora\r\nkrav på en vetenskaplig utvärdering av det vi gör\r\ninom sjukvården. Jag vill peka på de värdefulla\r\ninsatser som görs av bl.a. SBU och SPRI för att\r\nvetenskapligt utvärdera dels våra metoder, dels\r\neffekterna av olika organisatoriska förändringar.\r\nMen en förutsättning för den verksamheten är att\r\nvi inte bara upprätthåller utan också ökar den\r\ntillämpade kliniska forskningen, som är grunden\r\nför alla dessa utvärderingar.</pre><pre>I propositionen uppmärksammas att införande av\r\nnya ekonomiska styrsystem kan skapa svårigheter\r\nför den tillämpade kliniska forskningen. Det mesta\r\nav den forskningen bedrivs vid våra\r\nuniversitetssjukhus. Dessa tvingas också i\r\npraktiken att ta hand om de mest komplicerade\r\nfallen, vilket man inte får glömma. Det är angeläget\r\natt man vid budgeteringen och vid utformningen av\r\nnya ekonomiska styrsystem beaktar detta så att\r\nvåra universitetssjukhus inte får minskade\r\nförutsättningar att fullfölja sina viktiga uppgifter.</pre><pre>Enligt propositionen kommer regeringen noga att\r\nfölja den utvecklingen, och regeringen är medveten\r\nom dessa problem. Utskottet ville tillägga att vi\r\nanser att regeringen särskilt måste beakta den\r\ntillämpade kliniska forskningens betydelse, inte\r\nminst när det gäller den reumatologiska forskning\r\nsom nämndes av Lena Öhrsvik. Forskningen måste\r\nöka och ges ökat stöd.</pre><pre>Enligt vårt betänkande bör regeringen överväga\r\noch eventuellt utreda lämpliga former för\r\nförstärkning och säkring av resurserna för detta\r\nangelägna forskningsområde. Det är mycket starka\r\nskrivningar som vi överlämnar till departementen.\r\nVid våra kontakter med\r\nUtbildningsdepartementet, främst med\r\nsekreteraren hos utbildningsministern, har det\r\nframgått att regeringen är väl medveten om dessa\r\nproblem och att åtgärder skall vidtas även utan\r\nnågot tillkännagivande.</pre><pre>I detta sammanhang vill jag personligen nämna att\r\nsjukhusledningarna vid åtminstone tre av våra\r\nuniversitetssjukhus konsekvent vill skilja uppgiften\r\nsom prefekt för en klinisk institution från uppgiften\r\nsom klinikchef och chefsöverläkare. De\r\ndiskriminerar prefekterna såsom varande\r\nolämpliga för uppgiften som chefsöverläkare.\r\nDetta gagnar inte den kliniska forskningen,\r\nundervisningen eller sjukvården. Jag har uppfattat\r\natt jag har fått förståelse för detta när frågan\r\ndiskuterades här i kammaren med utbildnings- och\r\nforskningsministern så sent som förra veckan.</pre><pre>Som Eva Zetterberg nämnde skadas unga\r\nmänniskor genom incest för hela livet, och faktiskt\r\nskadas också den berörda föräldern. Forskningen\r\ninom detta område är svår, men också oerhört\r\nviktig. Jag vill påminna om att\r\nSamhällsvetenskapliga forskningsrådet har fått\r\nökade resurser och prioriterar familjeforskning. Vi\r\nutgår från att man inom den ramen kommer att ta\r\ntill vara bra forskningsprojekt beträffande incest\r\noch anser därför inte att ett tillkännagivande fyller\r\nnågon funktion.</pre><pre>Vi välkomnar att Socialvetenskapliga\r\nforskningsrådet prioriterar familje- och\r\nmissbruksforskning och att dessa områden\r\ntillsammans med kvinnoforskningen, som Eva\r\nZetterberg nämnde, är prioriterade inom det\r\nnybildade Folkhälsoinstitutet, som också har\r\nviktiga forskningsuppgifter och resurser för att\r\nstärka forskningen.</pre><pre>Herr talman! Jag är en av de äldsta eller kanske den\r\näldste av riksdagens nuvarande ledamöter. Jag är\r\nen av de få eller kanske den ende som har kommit\r\nhit till Sverige som flykting. Det är mot den\r\nbakgrunden kanske naturligt att jag personligen\r\nmed tillfredsställelse hälsar regeringens inställning\r\nsom kommit till uttryck i propositionen om\r\nbetydelsen av forskning om äldre och om\r\ninvandrares villkor. Forskningen i Sverige är\r\noerhört bred och den omfattar många områden.</pre><pre>Jag yrkar bifall till regeringens proposition 170 med\r\nde förtydliganden som framgår av socialutskottets\r\nbetänkande nr 25.</pre><pre>Anf. 160  FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 161  EVA ZETTERBERG (v) replik:</pre><pre>Herr talman! Jerzy Einhorn har engagerat talat om\r\nolika delar av den sociala forskningen, och jag har\r\nstor respekt för det. Jag har uppfattat det stora\r\nengagemang som Jerzy Einhorn har på olika\r\nområden, och jag noterade att vi har samma\r\nuppfattning om vikten av forskning vad gäller barn\r\noch ungdomar som har drabbats av incest.</pre><pre>Jag vill dock vidhålla att jag därför tycker att det är\r\ndesto mer märkligt att man från majoritetens sida\r\ninte har velat bifalla den här reservationen. I\r\nbetänkandet sägs att den nyutnämnda\r\nBarnombudsmannen även skall ta på sig denna\r\nfråga. Jag har mycket svårt att se att\r\nBarnombudsmannen även skall kunna ta som sin\r\nuppgift att sammanfatta forskningen och driva\r\nforskningen vidare på just det här området.\r\nBarnombudsmannen har en rad andra uppgifter\r\nsom redan föreligger.</pre><pre>Jag vill upprepa frågan om varför man inte från\r\nmajoritetens sida har ställt sig bakom detta förslag.\r\nKds-ledamöter har bl.a. skrivit på den motion som\r\njag talade om tidigare, om att inrätta ett centrum\r\nför forskning och behandling för incestdrabbade.</pre><pre>Jag vill också ta upp det andra förslag som har\r\nframställts i Vänsterpartiets partimotion och som\r\ngäller levnadsnivåundersökningar, eftersom jag\r\ninte tycker att vi har fått ett fullständigt svar i\r\nbetänkandet. Det avslag som vi får på vårt\r\nmotionsförslag har inte riktigt tagit hänsyn till vad\r\ndet handlar om. I dag får vi mycket tydliga signaler\r\nom att klasskillnaderna ökar i vårt land. Jag tror att\r\ndet då är mycket betydelsefullt att följa upp detta\r\noch studera hur skillnaderna i människors\r\nlevnadsvillkor ser ut mera konkret. Vi bör också\r\nfråga oss vad vi kan göra åt det för att se till att\r\nskillnaderna inte ökar utan tvärtom minskar.</pre><pre>Anf. 162  JERZY EINHORN (kds) replik:</pre><pre>Herr talman! Jag delar faktiskt i princip\r\nuppfattningen i de uttalanden som Eva Zetterberg\r\nhar gjort här. Jag vill ytterligare understryka att det\r\nändock finns en enighet i stora drag bakom\r\nsocialutskottets betänkande i dessa frågor.</pre><pre>Jag delar också Eva Zetterbergs uppfattning att\r\nBarnombudsmannen inte kan bedriva forskning.\r\nBarnombudsmannen kan dock ta fram problemen\r\noch belysa vad som händer. Det kan bli ett viktigt\r\nunderlag för forskningen.</pre><pre>Forskning kan inte kommenderas fram. Genom att\r\nsatsa mer resurser på ett visst bestämt område kan\r\nvi inte alltid åstadkomma att detta område\r\nprioriteras. Inom det samhällsvetenskapliga\r\nforskningsområdet finns det dock ett stort intresse\r\nför denna fråga. Jag skulle bli mycket förvånad om\r\nSocialmedicinska forskningsrådet skulle avslå bra\r\nansökningar om incestforskningen. Det är en fråga\r\nsom i vårt samhälle har hög aktualitet, inte minst\r\ngenom mycket information som har kommit fram\r\noch alltid har funnits i denna fråga.</pre><pre>Det är mycket viktigt med\r\nlevnadsnivåundersökningar, och jag har förståelse\r\nför att man vill ha en utvidgad\r\nlevnadsnivåundersökning. Men jag kan inte\r\nkomma ifrån att jag personligen tycker -- och då\r\ntalar jag även för majoriteten -- att man först bör\r\navvakta den pågående utvärderingen av den\r\nundersökning som nyligen genomförts innan man\r\ndrar upp riktlinjer för en utvidgad\r\nlevnadsnivåundersökning.</pre><pre>Anf. 163  EVA ZETTERBERG (v) replik:</pre><pre>Herr talman! Det är bra att Jerzy Einhorn och jag\r\när överens om de stora dragen vad gäller det här\r\nforskningsområdet.</pre><pre>Jag vill också upprepa att Barnombudsmannen\r\nomöjligen kan ta fram forskningsunderlag och delta\r\ni forskningen, men som Jerzy Einhorn säger ta in\r\nunderlag om frågeställningar och sprida det vidare.\r\nMen till detta behövs kvalificerad forskning.\r\nEftersom vi är överens här beklagar jag att\r\nmajoriteten inte velat bifalla denna motion, utan\r\ngått på linjen att sätta sitt hopp till att andra skall\r\navgöra frågan om resurser till området för dem som\r\ndrabbats av incest.</pre><pre>I fråga om levnadsnivåundersökningar kan jag bara\r\nkonstatera att jag beklagar att intresset inte finns\r\nhos utskottsmajoriteten och tyvärr inte heller från\r\nSocialdemokraterna, att i det här fallet se hur de\r\nökade klasskillnaderna mellan människor drabbar\r\noch vad vi skulle kunna göra åt det. Jag tror alltså\r\natt det som görs på det här området inte är\r\ntillräckligt.</pre><pre>Anf. 164  JERZY EINHORN (kds) replik:</pre><pre>Herr talman! Jag tackar för påpekandet\r\nbeträffande incestforskningen. Jag kanske\r\nuttryckte mig otydligt. Barnombudsmannen -- vi\r\ninrättade nyligen en sådan tjänst -- kan inte ta fram\r\nunderlag för forskning. Men underlag för forskning\r\när information om vad som händer i landet. Det är\r\nmin djupa övertygelse att Barnombudsmannen\r\nkänner ansvar för att tydliggöra de situationer som\r\nförekommer när det gäller incest.</pre><pre>Det är beklagligt att det är så svårt att få fram fakta\r\nom detta tabubelagda område. Men att\r\ninformationen kommer fram och meddelas kan\r\nstimulera forskningen och kan ge underlag, inte för\r\nombudsmannens forskning, men för olika\r\nforskningsprojekt.</pre><pre>Jag tror att en uttalad begäran om satsning på\r\nincestforskning skulle vara en detaljstyrning av\r\nforskningen som enligt min bedömning i dagens\r\nläge inte fyller någon funktion utöver de satsningar\r\nsom redan gjorts genom att man prioriterar\r\nfamiljeforskning och att Socialvetenskapliga\r\nforskningsrådet har fått ökade resurser.</pre><pre>På en punkt kan jag inte hålla med Eva Zetterberg.\r\nJag tycker att hon med sin slutsats, att det inte finns\r\nintresse för levnadsnivåundersökningar, har dragit\r\nför långt gående slutsatser från utskottets\r\nställningstagande.</pre><pre>Utskottet säger klart och tydligt att vi vill avvakta\r\nresultaten av den utvärdering som pågår av den för\r\ninte länge sedan gjorda\r\nlevnadsnivåundersökningen innan vi tar ställning\r\ntill hur vi skall gå vidare. Detta är inte brist på\r\nintresse för frågan som sådan.</pre><pre>Anf. 165  BERIT LÖFSTEDT (s):</pre><pre>Herr talman! Under den allmänna motionstiden\r\nlämnade Viola Furubjelke och jag in vår motion om\r\nincest, som det har talats om här en stund, och om\r\nförstärkt forskning med anledning av detta.\r\nMotionen handlade både om offren och förövarna.</pre><pre>Motionen har sin grund i signaler som vi motionärer\r\nhar fått från personal i bl.a. socialtjänsten, från\r\nsådana som arbetar med rehabilitering av familjer\r\ndär incest har förekommit.</pre><pre>Incestproblemet har ju uppmärksammats mer och\r\nmer under de senaste åren. Det behöver inte\r\nnödvändigtvis betyda att incest har blivit vanligare,\r\nbara att det har blivit synligt och kommit upp i\r\ndagen. Att så har skett tror jag är bra i sig, för det\r\nskapar förutsättningar för bearbetning och\r\nrehabilitering,</pre><pre>Utskottsmajoriteten har, som redan framgått,\r\nföreslagit att vår motion skall avslås. Man tycks\r\nmena att de forskningsinsatser som görs är till\r\nfyllest.</pre><pre>Det är säkert inget fel på de forskningsinsatser som\r\ngörs, men min poäng är att det behövs mer.</pre><pre>De som arbetar inom skola, sjukvård, socialtjänst\r\noch i rättsväsendet känner att deras kunskaper när\r\ndet gäller att hjälpa drabbade barn och familjer är\r\notillräckliga, och då behövs det mer forskning.</pre><pre>Jag är inte socialarbetare, men jag kan föreställa\r\nmig att det är ett mycket svårt och mycket\r\ngrannlaga arbete att rehabilitera familjer där det\r\nförekommer incest. Sådana insatser kan man inte\r\ngöra bara på känn och med stöd av allmänna\r\nkunskaper om familjerelationer. De metoder som\r\nanvänds måste vara grundade på djupa kunskaper\r\noch baserade på forskning.</pre><pre>Mot bakgrund av vad utskottsmajoriteten skriver\r\nom vår motion förstår jag inte riktigt varför man\r\ninte orkat med ett tillkännagivande till regeringen\r\nom vikten av att Socialvetenskapliga\r\nforskningsrådet satsar på forskning om incest.</pre><pre>Det är forskningsrådet som måste ta ansvar både\r\nför att det kommer anslag till detta\r\nforskningsområde och till\r\nforskningsinformationen. Jag instämmer i det som\r\nsagts tidigare om att det inte kan vara\r\nBarnombudsmannens uppgift att sköta\r\nforskningsinformationen och än mindre förstås,\r\nanslagsgivningen.</pre><pre>Jag kan inte se att det hade varit någon nesa för\r\nregeringen att riksdagen lyft fram forskning om\r\nincest och meddelat regeringen att man vill ha en\r\nprioritering av detta. Det hade kunnat ses som ett\r\nytterligare stöd för de insatser som ändå görs och\r\nstimulans att ägna sig mer åt dem.</pre><pre>Jerzy Einhorn sade att det skulle ha varit\r\ndetaljstyrning. Jag vill gärna säga att jag själv, som\r\nsitter i utbildningsutskottet, ogärna föreslår\r\ndetaljstyrning av forskning. Men jag menar att\r\ndetta är ett ganska brett forskningsområde. Jag\r\nexemplifierar med att människor i skolan, i\r\nsocialtjänsten, i rättsväsendet och i sjukvården på\r\nolika sätt konfronteras med familjer där incest har\r\nförekommit. Det är inget smalt litet område, och\r\ndet kan inte betecknas som detaljstyrning, menar\r\njag, när det handlar om ett brett forskningsområde.\r\nDärför kan jag som ledamot i utbildningsutskottet\r\ntala för detta område.</pre><pre>Jag vill yrka bifall, herr talman, till reservation 2.</pre><pre>Anf. 166  JERZY EINHORN (kds) replik:</pre><pre>Herr talman! Jag tackar Berit Löfstedt för hennes\r\ninlägg. Jag vill påpeka en mycket viktig sak,\r\nnämligen att incest tyvärr nog förekommit i mycket\r\nstörre omfattning än vad vi är medvetna om i dag.\r\nDen välkomna större öppenheten i samhället har\r\ntagit fram det stora och oerhört tragiska problemet\r\ntill ytan.</pre><pre>Ett avslag i utskottet kan ha olika grunder. När vi\r\nrent formellt yrkade avslag var vår bedömning att\r\nmotionen har blivit tillgodosedd.</pre><pre>Med risk för att jag upprepar mig vill jag ändå säga\r\natt det, om man skall uttala sig om huruvida ett\r\nområde skall prioriteras, inte räcker med att\r\nområdet är viktigt, utan man måste veta att det\r\nfinns forskare med icke beviljade\r\nforskningsprojekt. Jag tror faktiskt inte att så är\r\nfallet. Jag har talat med forskare inom området, ett\r\nområde som är mycket svårt.</pre><pre>Den bild som jag har är att det i dag inte finns några\r\nbra forskningsprojekt som Socialvetenskapliga\r\nforskningsrådet inte beviljar. Därför gjordes\r\nbedömningen att en prioritering av detta inte skulle\r\nfylla någon funktion utan uppfattas som\r\ndetaljstyrning. Att vi önskar forskning på visst\r\nområde är ju inte den enda förutsättningen för att\r\nden skall kunna bedrivas, utan det måste ju också\r\nfinnas bra projekt och som inte fått stöd. Men, som\r\njag sade tidigare, jag tror inte att det är fallet.</pre><pre>Anf. 167  BERIT LÖFSTEDT (s):</pre><pre>Herr talman! Det här börjar bli besynnerligt. Först\r\nsäger Jerzy Einhorn att min motion är tillgodosedd,\r\ndärefter säger han att det inte finns några bra\r\nforskningsprojekt. Uppenbarligen betyder det att\r\ndet inte finns några bra forskare på det här området\r\nsom klarar av det.</pre><pre>Om det är på det viset är det mycket alarmerande.\r\nFör det berörda forskningsrådet finns det då all\r\nanledning att på olika sätt stödja igångsättandet av\r\ndenna typ av forskning. Jag är den första att tillstå\r\natt dåliga projekt gynnar varken detta eller något\r\nannat område, men forskningsrådet har möjlighet\r\natt ta initiativ.</pre><pre>Om det är såsom Jerzy Einhorn beskriver, finns det\r\nytterligare skäl att uttala att detta område borde\r\nvara prioriterat.</pre><pre>Anf. 168  JERZY EINHORN (kds):</pre><pre>Herr talman! Jag beklagar att jag återkommer i\r\nsamma fråga i debatten.</pre><pre>Jag menar att motionen är tillgodosedd därför att\r\nSocialvetenskapliga forskningsrådet kommer att få\r\nökade anslag tack vare den proposition som\r\nförhoppningsvis vinner bifall i morgon.\r\nFamiljeområdet är prioriterat av\r\nSocialvetenskapliga rådet, eftersom\r\nincestforskningen bedrivs inom det området.\r\nGenom prioritering av ett brett område med ökade\r\nanslag, där denna forskning är en mycket viktig\r\nfaktor, har motionen tillgodosetts.</pre><pre>Anf. 169  BO HOLMBERG (s):</pre><pre>Herr talman! Socialutskottet har haft en ingående\r\nberedning av propositionen när det gäller ett antal\r\nviktiga sakområden. De förslag som socialutskottet\r\nnu lägger fram till riksdagen är i förhållande till\r\nförslagen i propositionen förbättrade på några\r\nviktiga områden.</pre><pre>Det gäller behovet av klinisk-medicinsk forskning,\r\nav reumatologisk forskning och av mer lokal och\r\nregional välfärdsforskning.</pre><pre>SBU har uppvaktat utskottet. SBU är en liten\r\nmyndighet som vetenskapligt skall utvärdera de\r\nbehandlingsmetoder som finns inom svensk\r\nsjukvård. Man påpekade bekymmersamt risken att\r\nbasen för den kliniska forskningen inom\r\nsjukvården håller på att smalna av rätt ordentligt.\r\nMan var orolig över att vi skulle gå mot en\r\nutveckling där vi allvarligt skulle försvåra\r\nmöjligheterna att kritiskt granska de medicinska\r\nbehandlingsmetoderna och den medicinska\r\ndiagnostiken.</pre><pre>Alla som jobbar med sjukvård vet att svensk och\r\ninternationell sjukvårds framgång ligger i att man\r\nhar ändamålsenliga och bra behandlingsmetoder\r\noch diagnostik.</pre><pre>Någon har sagt att internationell sjukvård har\r\nupplevt tre revolutioner. Den första var den\r\nnaturvetenskapliga revolutionen i slutet av 1700-\r\ntalet. Den andra kom efter kriget, då vi fick\r\nekonomiska möjligheter att bygga upp\r\nfinansieringen av de nya möjligheterna som följde\r\nmed den medicinska utvecklingen. Den tredje\r\nrevolutionen sägs vara att vi nu behöver gå in i en\r\nperiod där vi på ett helt annat sätt än tidigare\r\nutvärderar de behandlingsmetoder och den\r\ndiagnostik som finns. Personligen tror jag att det\r\nhär finns mycket stora möjligheter att minska\r\nlidande och att göra rätt väsentliga besparingar\r\ntotalt sett i samhällsekonomin.</pre><pre>SBU skickade alltså ut en oerhört allvarlig signal,\r\ndvs. att basen för den medicinsk-kliniska\r\nforskningen riskerade att försvagas. Det är därför\r\noerhört glädjande att utskottet, i enhällighet, på\r\nden här punkten har förbättrat förslaget i\r\npropositionen. Utskottet föreslår i stället riksdagen\r\natt ge regeringen till känna att uppmärksamma\r\ndenna fråga och att överväga om en utredning\r\nborde göras för att man skall kunna försäkra sig om\r\natt en olycka inte sker, och att bra medicinskt\r\ntillämpad forskning fortsättningsvis kan\r\nåstadkommas.</pre><pre>Jag vill citera något som utskottet skriver med\r\nanledning av de nya ekonomiska styrsystem som\r\nprövas i sjukvården: ''Här behövs en kritisk\r\ngranskning av beställare--utföraremodellens\r\ninverkan på den kliniska forskningen.'' Jag finner\r\ndet angeläget att också just den biten kommer med\r\nhär.</pre><pre>Även företrädare för den reumatologiska\r\nforskningen har uppvaktat utskottet. Utskottet har\r\ngjort en bra skrivning när det gäller det området.\r\nBehovet av lokala och regionala studier lyfts fram.\r\nDet är nog viktigt att vi får sådana.</pre><pre>Om vi i Sverige vill ha reda på hur barn i exempelvis\r\nskolan mår, har vi hitintills nöjt oss med att\r\nSocialstyrelsen gör en nationell studie. Men alla vi\r\nsom är ute reser i detta land vet ju att\r\nskolsituationen för barn i inlandet är en helt annan\r\nän exempelvis här. Vi kan fördjupa besluten när det\r\ngäller välfärdspolitiken, om vi får mer av lokala och\r\nregionala studier</pre><pre>Herr talman! Slutligen vill jag yrka bifall till\r\nreservationerna 1 och 2. Man är i socialutskottet i\r\nsak överens. Det som skiljer i uppfattningarna är\r\natt Jerzy Einhorn anser att man inte skall besvära\r\nregeringen när det gäller de här två punkterna,\r\nmedan vi anser att regeringen skall besväras.\r\nFramför allt skall regeringen besväras när det gäller\r\natt behovet av forskning om incest.</pre><pre>Jerzy Einhorn vet ju att forskningsvärlden är en\r\nvärld för sig. Om inte riksdagen ger en tydlig signal\r\ngenom ett tillkännagivande till regeringen, så att\r\nregeringen är besvärad av riksdagen, är risken\r\nuppenbar att det som vi i sak är överens om inte\r\ngenomförs i praktiken. Därför vill vi, på dessa två\r\npunkter, ha ett tillkännagivande.</pre><pre>Anf. 170  JERZY EINHORN (kds):</pre><pre>Herr talman! Först vill jag tacka Bo Holmberg för\r\natt han påpekade att det är mycken omsorg nedlagd\r\nnär det gäller reumatologisk forskning. Jag glömde\r\natt säga det till Lena Öhrsvik, men hon känner\r\nkanske redan till det. En särskild utfrågning har\r\ngjorts.</pre><pre>Jag delar Bo Holmbergs framförda uppfattning att\r\nutskottet förbättrat förslaget i regeringens\r\nproposition. Och det är ju vår uppgift här i\r\nriksdagen.</pre><pre>Jag vill i det här sammanhanget påminna om att\r\ndet, genom att det i propositionen sägs att\r\nregeringen är uppmärksam när det gäller införande\r\nav nya ekonomiska styrsystem, kan skapa\r\nsvårigheter för den tillämpade kliniska\r\nforskningen. I propositionen sägs också att\r\nregeringen kommer att följa utvecklingen noga.\r\nMen i ett enigt utskott och i riksdagen har vi tagit\r\ntag i denna problematik. Jag uppskattar mycket att\r\nutbildningsministern, forskningsministern, är i\r\nkammaren. Det var nämligen så, att när jag skulle\r\ndiskutera denna fråga med\r\nUtbildningsdepartementet var\r\nutbildningsministerns statssekreterare endast\r\nnärvarande, utbildningsministern var bortrest.</pre><pre>Det är min djupa övertygelse att de utfästelser som\r\njag har fått och fört vidare till utskottet om åtgärder\r\nför att säkra resurser till den tillämpade kliniska\r\nforskningen -- som faktiskt är hotad -- seriöst\r\nkommer att uppfyllas utan något tillkännagivande\r\ntill regeringen.</pre><pre>Vi genomför förändringar i styrsystemen och\r\norganisationen inom sjukvården. Dessa\r\nförändringar är nödvändiga men enormt\r\nomfattande, och därför är det naturligt att de också\r\nkan skapa problem på vissa områden. Jag är\r\növertygad om att regeringen är uppmärksam på\r\ndessa problem och kommer att ta tag i dem.</pre><pre>Jag vill än en gång understryka det som jag\r\navslutade mitt anförande med att säga, nämligen att\r\nen långsiktigt bra forskning är beroende av\r\nlångsiktiga satsningar. Inte minst debatten här i\r\nkammaren har visat att det råder mycket stor\r\npolitisk enighet om de bedömningar som\r\nsocialutskottet har lagt fram. Det föreligger\r\navvikande meningar i enstaka frågor, och jag\r\nhoppas att vi skall kunna återkomma och diskutera\r\ndem igen när regeringen lägger fram den aviserade\r\növersynen av forskningspropositionen 1994.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utrikesutskottets\r\nbetänkande 1992/93:UU31, lagutskottets\r\nbetänkande 1992/93:LU48, försvarsutskottets\r\nbetänkande 1992/93:FöU13 och socialutskottets\r\nbetänkande 1992/93:SoU25.</pre><pre>Utrikesutskottets betänkande UU31</pre><pre>Mom. 1 och 2</pre><pre>Utskottets hemställan bifölls.</pre><pre>Mom. 3 (anslaget F 3. Bidrag till Stockholms\r\ninternationella fredsforskningsinstitut (SIPRI))</pre><pre>Utskottets hemställan bifölls med 284 röster mot 20\r\nför reservation 1 av Lars Moquist.</pre><pre>Mom. 4 (anslaget F 4. Forskningsverksamhet för\r\nrustningsbegränsning och nedrustning)</pre><pre>Utskottets hemställan bifölls med 165 röster mot\r\n139 för reservation 2 av Pierre Schori m.fl.</pre><pre>Mom. 5 (anslaget F 5. Utrikespolitiska institutet)</pre><pre>Utskottets hemställan bifölls med 283 röster mot 22\r\nför reservation 3 av Lars Moquist.</pre><pre>Mom. 6 (anslaget F 6. Forskningsverksamhet av\r\nsärskild utrikes- och säkerhetspolitisk betydelse)</pre><pre>Utskottets hemställan bifölls med 150 röster mot\r\n136 för reservation 4 av Pierre Schori m.fl. 21\r\nledamöter avstod från att rösta.</pre><pre>Lagutskottets betänkande LU48</pre><pre>Utskottets hemställan bifölls.</pre><pre>Försvarsutskottets betänkande FöU13</pre><pre>Utskottets hemställan bifölls.</pre><pre>Socialutskottets betänkande SoU25</pre><pre>Mom. 2 (målsättningen för verksamheten inom\r\nansvarsområdet för Statens institut för psykosocial\r\nmiljömedicin)</pre><pre>Utskottets hemställan bifölls med 168 röster mot\r\n139 för reservation 1 av Bo Holmberg m.fl.</pre><pre>Mom. 6 (medelsanvisningen till\r\nSocialvetenskapliga forskningsrådet: Förvaltning)</pre><pre>Utskottets hemställan bifölls med 297 röster mot 10\r\nför utskottets hemställan med den ändring däri som\r\nföranleddes av bifall till motion Ub121 yrkande 32\r\nav Gudrun Schyman m.fl.</pre><pre>Mom. 12 (forskning om incest)</pre><pre>Utskottets hemställan bifölls med 166 röster mot\r\n140 för reservation 2 av Bo Holmberg m.fl.</pre><pre>Mom. 19 (en ny levnadsnivåundersökning)</pre><pre>Utskottets hemställan -- som ställdes mot motion\r\nUb121 yrkande 31 av Gudrun Schyman m.fl. --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>13 §  Forskning -- Anslag till\r\nBrottsförebyggande rådet, m.m.</pre><pre>Föredrogs</pre><pre>justitieutskottets betänkande</pre><pre>1992/93:JuU30 Forskning -- Anslag till\r\nBrottsförebyggande rådet, m.m. (prop.\r\n1992/93:170 delvis).</pre><pre>Anf. 171  KENT CARLSSON (s):</pre><pre>Herr talman! Rubriken för den här debatten är\r\nForskning -- Anslag till Brottsförebyggande rådet,\r\nm.m. Det är en rätt harmlös rubrik och en rätt\r\nharmlös fråga, kan man tänkas tycka. Men bakom\r\nden rubriken döljer sig ett betydligt större och\r\nviktigare ställningstagande än bara till ett anslag till\r\nen statlig myndighet.</pre><pre>Här i kammaren och i andra riksdagssammanhang\r\nbrukar ledamöter från alla partier tala väl om den\r\nbrottsförebyggande verksamheten. Samtliga\r\npartier brukar säga att det mest verkningsfulla\r\nmedlet för att på litet sikt minska brottsligheten och\r\nbrottsutvecklingen är de förebyggande åtgärderna.</pre><pre>Att förebyggande insatser, framför allt bland\r\nungdomar, har positiva effekter på\r\nbrottsutvecklingen, finns det ett otal exempel på. I\r\nDanmark har man sedan ungefär tio år satsat på att\r\njobba med just ungdomar för att få ned\r\nbrottsligheten där -- nu börjar man se resultaten av\r\ndetta, och de är positiva. Också på många håll här\r\ni Sverige har det bedrivits s.k. grannsamverkan mot\r\nbrott -- med gott resultat. Med relativt enkla\r\nåtgärder har man lyckats få ned mängden\r\nbilstölder, inbrott, skadegörelse och annat sådant\r\nsom drabbar människor i bostadsområdena.</pre><pre>Inom ramen för de försöksprojekt som BRÅ,\r\npolisen och lokala myndigheter bedrivit på fem\r\norter i landet har man också uppnått goda resultat.\r\nEtt exempel är från Karlskoga -- Degerfors, där\r\nman faktiskt har lyckats halvera antalet brott av\r\nvissa typer. Det rör sig om exempelvis skadegörelse\r\noch misshandel. Polisen i området säger att man\r\nefter det här projektets genomförande faktiskt har\r\nfått tid och resurser över att bekämpa andra typer\r\nav brott. Dessutom har det blivit lugnare på stan, så\r\natt allmänheten vågar vistas på allmänna platser.</pre><pre>Allt det här uppfattar vi från alla partier som\r\nnågonting positivt, och vi kan åtminstone med\r\nläpparna erkänna att denna typ av verksamhet\r\nborde utökas rejält. Problemet är att det från den\r\nborgerliga majoritetens sida mest blir just en\r\nläpparnas bekännelse. När man kommer till frågan\r\nom resurser och arbetsmetoder gör man inom den\r\nborgerliga majoriteten enligt min mening en helt\r\nannan prioritering. Man är från den borgerliga\r\nmajoritetens sida inte beredd att satsa några nya\r\nresurser för att få i gång fler sådana här\r\nbrottsförebyggande projekt.</pre><pre>Från socialdemokratiskt håll har vi i dessa kärva\r\ntider tyckt att det har varit viktigt att prioritera\r\nområdet, och vi är av den uppfattningen att 4 extra\r\nmiljoner bör anslås för att stötta och utvidga lokala\r\nbrottsförebyggande projekt. Helst skulle vi vilja att\r\nriksdagen kunde anslå större summor pengar, men\r\npengarna räcker som sagt inte till allt.</pre><pre>Från borgerlighetens sida har man bemött vårt krav\r\nmed att säga att pengarna är slut. Visst skulle det\r\nvara bra om man kunde satsa på att få i gång fler\r\nlokala brottsförebyggande projekt, men det\r\nstatsfinansiella läget tillåter enligt majoriteten inte\r\ndetta. Visst skulle det argumentet kunna ha en viss\r\nrelevans, om det hade kommit från något annat håll\r\nän från de borgerliga regeringspartierna. De har i\r\npraktiken valt en annan inriktning.</pre><pre>När det kommer till fördelningen av resurser verkar\r\ndet för borgerligheten vara viktigare att hålla\r\nfångarna inspärrade några månader extra, vilket\r\nbrottsforskare och andra menar inte ger några som\r\nhelst positiva effekter på brottsutvecklingen, än att\r\npolitiskt medverka till att få fram ökade resurser för\r\nden brottsförebyggande verksamheten. Den\r\nborgerliga majoriteten kostade i våras på sig att i ett\r\nslag öka statens årliga utgifter med i runda slängar\r\n215 miljoner kronor för att kunna avskaffa\r\nhalvtidsfrigivningen. Då var argumenten om det\r\nstatsfinansiella läget som bortblåsta.</pre><pre>Politik handlar givetvis om att prioritera, och den\r\nborgerliga majoriteten har som jag har förstått\r\nsaken tyckt att det har varit viktigare att prioritera\r\nlängre inlåsning än att göra andra offensiva insatser\r\nför att på sikt dämpa brottsutvecklingen. Det\r\nförvånar mig inte så mycket att Moderata\r\nsamlingspartiet står för den linjen, men att\r\nCenterpartiet har gått med på den linjen tycker jag\r\när förvånansvärt, och jag tycker inte att det\r\nstämmer överens med den inriktning som\r\nCenterpartiet tidigare har haft i de här frågorna.</pre><pre>Den borgerliga majoriteten stoppar inte bara en\r\nutökad satsning på lokala brottsförebyggande\r\nprojekt, utan man ser också till så att det organ,\r\nBrottsförebyggande rådet, BRÅ, som har haft en\r\ncentral roll i det här arbetet vingklipps rejält och\r\nunder den kommande treårsperioden får kraftigt\r\nminskade anslag. BRÅ:s aktiva roll och speciella\r\nverksamhet, som kopplar ihop forskning inom det\r\nkriminalvetenskapliga området med praktisk\r\nbrottsförebyggande verksamhet, avskaffas i\r\nprincip, och i stället vill man göra BRÅ till ett\r\nexpertorgan, som i princip skall serva regeringen.</pre><pre>Vi har reserverat oss mot den här inriktningen av\r\nBRÅ:s verksamhet. Vi gör det därför att vi tror att\r\ndet är viktigt att ha en direkt koppling mellan vad\r\nman kan kalla teoretiska studier och forskning och\r\npraktisk tillämpning av dessa.</pre><pre>Som vi ser det har BRÅ under årens lopp utfört ett\r\nmycket gott arbete i den här andan. BRÅ:s\r\nforskningsrapporter och andra rapporter som har\r\ngetts ut inom det kriminalvetenskapliga området\r\nröner ofta mycket stor uppmärksamhet och har stor\r\nbetydelse för den debatt som vi för bl.a. här i\r\nriksdagens kammare.</pre><pre>BRÅ:s medverkan i de lokala brottsförebyggande\r\nprojekten har också haft en oerhörd betydelse på\r\ndet sättet att man har sett till så att projekten har\r\nbyggts upp på ett systematiskt sätt och på ett sätt\r\nsom gör det möjligt att utvärdera och att lätt flytta\r\növer kunskaper från det ena stället till det andra\r\noch därmed se om man faktiskt når de mål man har\r\ntänkt nå med de lokala projekten. Om man tar bort\r\nden uppgiften för BRÅ finns en risk för att den\r\nsystematik och den vetenskaplighet som har funnits\r\nbakom BRÅ:s engagemang försvinner.</pre><pre>Regeringen föreslår att en skarp gräns dras mellan\r\nvad man kallar grundforskning, som skall utföras\r\npå universiteten, och tillämpad forskning, som\r\ndelvis skall få utföras på BRÅ. Vi tror att det är\r\nutomordentligt svårt att just på det\r\nkriminalvetenskapliga området göra en sådan\r\nväldigt distinkt och strikt uppdelning. Vi har därför\r\nyrkat på att riksdagen avslår regeringens förslag till\r\nen sådan ny inriktning av BRÅ:s verksamhet. Vi\r\nanser att den nuvarande inriktningen är bra, och vi\r\nvill dessutom stärka den del av BRÅ:s verksamhet\r\nsom är inriktad på stöd av lokalt\r\nbrottsförebyggande arbete.</pre><pre>Vi har därför föreslagit att BRÅ får behålla sin\r\nverksamhetsinriktning och att det där inrättas en\r\nprofessur, så att forskningen vid BRÅ ytterligare\r\nstärks och att det markeras hur viktig den forskning\r\när som de har bedrivit och som vi hoppas de skall få\r\nbedriva också i framtiden. Vi har i vårt förslag\r\nlyckats se till så att vi för BRÅ:s verksamhet har 3\r\nmiljoner kronor utöver vad regeringen har\r\nföreslagit. Vi har föreslagit att BRÅ ges uppgiften\r\natt centralt samordna det brottsförebyggande\r\narbetet, vilket inte minst är viktigt för att vi skall få\r\nett grepp om ifall de insatser som görs lokalt\r\nverkligen ger något resultat. Vi har också föreslagit\r\natt BRÅ får i uppdrag att medverka till startandet\r\nav fler lokala brottsförebyggande projekt och att\r\nman får 4 extra miljoner för att kunna utföra det\r\narbetet.</pre><pre>Herr talman! I det här betänkandet behandlas\r\nockså anslaget till Stiftelsen Institutet för\r\nframtidsstudier. Regeringen vill utvärdera\r\nverksamheten, vilket mycket väl kan vara på sin\r\nplats, men man vill innan denna utvärdering görs\r\ndra ner anslaget med 1 miljon kronor.\r\nSocialdemokraterna motsätter sig att anslaget\r\nminskas innan utvärderingen är gjord. Risken är att\r\nen minskning av anslaget nu är början på en\r\nnedläggning, och vi tycker att en utvärdering skall\r\ngöras mer förutsättningslöst och att man skall se till\r\nså att man under tiden inte förlorar värdefull\r\nkompetens för den händelse man kommer fram till\r\natt den här verksamheten skall behållas i sin\r\nnuvarande omfattning eller kanske t.o.m. utökas.\r\nVi tycker därför att det är rimligt att stiftelsen får\r\nett oförändrat anslag till dess att regeringen har\r\npresenterat sin analys och sina slutsatser av denna.</pre><pre>Herr talman! Socialdemokraterna står bakom\r\nsamtliga reservationer till betänkandet. Av\r\npraktiska skäl, för att bespara kammaren litet\r\narbete, yrkar vi bifall bara till reservation 1, och vi\r\nkommer också att begära votering på den punkten.</pre><pre>(forts.)</pre><pre>Ajournering</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>13 §  (forts.)f415 &gt;   Forskning -- Anslag till\r\nBrottsförebyggande rådet, m.m.</pre><pre>(forts. JuU30)</pre><pre>Anf. 172  BIRGIT HENRIKSSON (m):</pre><pre>Herr talman! I justitieutskottets betänkande nr 30\r\nbehandlas viss forskning, bl.a. anslag till\r\nBrottsförebyggande rådet. I propositionen\r\n1992/93:100 bil. 3, Justitiedepartementet, föreslog\r\nregeringen riksdagen att i avvaktan på särskild\r\nproposition angående forskningen anvisa\r\nreservationsanslag. Jag hänvisar vad gäller alla\r\ndetaljer till utskottets betänkande s. 1. Senare har\r\nregeringen i proposition 1992/93:170 Forskning för\r\nkunskap och framsteg anvisat reservationsanslag\r\nsamt lagt fram förslag beträffande inriktningen av\r\nBrottsförebyggande rådets verksamhet. Man har\r\näven som en följd av detta anvisat ett ramanslag om\r\n20 516 000 kr.</pre><pre>Genom att man nu anvisar ett ramanslag, som\r\nkommer att ersätta två tidigare anslag, får BRÅ en\r\nmöjlighet att använda sina resurser på ett mycket\r\nmer flexibelt sätt. BRÅ får också möjligheten att\r\ndisponera sina anslag över en treårsperiod. För\r\nBRÅ liksom för andra myndigheter gäller att man\r\nmåste sträva efter att effektivisera och rationalisera\r\nverksamheten, och det bör man lättare kunna göra\r\nunder dessa förhållanden.</pre><pre>Det som man utgått ifrån vad gäller\r\nJustitiedepartementets verksamhetsområde är att\r\nbåde lagstiftaren och de rättstillämpande\r\nmyndigheterna har ett stort intresse av en väl\r\nfungerande juridisk forskning. Bl.a. kommer\r\nsamarbetet i Europa i framtiden att ställa stora krav\r\npå den svenska rättsordningen, något som även\r\nmedför ökade krav och nya uppgifter för den\r\nrättsvetenskapliga forskningen. Det är därför som\r\nregeringen har föreslagit en betydande satsning på\r\ndetta område.</pre><pre>För att stärka den kriminalvetenskapliga\r\nforskningen föreslår regeringen att 2,75 miljoner\r\nkronor tillförs den kriminalvetenskapliga\r\nforskningen vid universitet och högskolor genom\r\nomprioriteringar inom Justitiedepartementets\r\nansvarsområde, samt att 4 miljoner kronor under\r\ntre år överförs från sektorsorganet BRÅ till\r\nHumanistisk-samhällsvetenskapliga\r\nforskningsrådet, HSFR, för stöd till\r\nkriminalvetenskaplig forskning. Som underlag för\r\nregeringens ställningstagande, som har biträtts av\r\nutskottet, ligger betänkandet SOU 1992:80\r\nKriminologisk och kriminalpolitisk forskning. I\r\nbetänkandet har utredaren kartlagt den forsknings-\r\noch utredningsverksamhet som bedrivs inom\r\nuniversitet och högskolor.</pre><pre>I betänkandet lämnas även ett flertal förslag för att\r\nstärka den kriminologiska och kriminalpolitiska\r\nforskningen, bl.a. genom inrättandet av nya\r\nforskartjänster och universitetsprofessurer. I stället\r\nför remissbehandling genomfördes förra året en\r\nhearing i Justitiedepartementet, och därefter kom\r\nett antal skriftliga yttranden till departementet.</pre><pre>Jag yrkar, herr talman, bifall till betänkandet och\r\navslag på reservationerna 1 och 2, där man i stället\r\nför den utökning vid universitet och högskolor som\r\nutskottsmajoriteten förordar anbefaller en utökning\r\nav verksamheten vid BRÅ och inrättande av en\r\nprofessur vid BRÅ.</pre><pre>Socialdemokraterna anser i reservation 3 att allt\r\nbrottsförebyggande arbete skall centraliseras till\r\nBRÅ. Det är ett något senkommet ändringsförslag,\r\nkan man tycka, eftersom de tidigare medverkat till\r\natt medel getts såväl till Rikspolisstyrelsens\r\nforskningsenhet som till Stiftelsen Institutet för\r\nframtidsstudier. Det sistnämnda organet bedriver\r\nframtidsstudier och långsiktig analys bl.a. för att\r\nstimulera till öppen diskussion i samhället.</pre><pre>När Brottsförebyggande rådet inrättades år 1974\r\nvar avsikten att det skulle fungera som ett\r\nsamordnande aktions- och informationsorgan, men\r\nredan från början har där även bedrivits en\r\nomfattande forskning. Enligt den nu gällande\r\ninstruktionen skall BRÅ främja brottsförebyggande\r\ninsatser inom olika områden av\r\nsamhällsverksamheten och samordna samhällets\r\noch enskildas insatser mot brott.</pre><pre>Forskningen vid BRÅ har under senare år primärt\r\ninriktats på att ge underlag för kriminalpolitiska\r\nproblemlösningar och brottsförebyggande\r\nreformer. En betydande del av denna verksamhet\r\nhar föranletts av regerings- och riksdagsbeslut. Av\r\nstor vikt för inriktningen är de prioriteringar som\r\nframgår av budgetpropositionen.</pre><pre>Regeringen anser -- och det biträds också av\r\nutskottet -- att BRÅ bör utvecklas till ett kvalificerat\r\nexpertorgan i kriminalpolitiska frågor under\r\nregeringen. Det innebär att BRÅ får en delvis ny roll\r\ni fråga om utvecklingsarbete, utvärdering och\r\ntillämpad forskning. Samtidigt bör uppbyggnaden\r\nav den kriminalvetenskapliga forskningen vid\r\nuniversiteten intensifieras.</pre><pre>Förutom att BRÅ i sin framtida roll skall fokusera\r\npå utveckling och utvärdering inom det\r\nkriminalpolitiska fältet skall rådet också i\r\nfortsättningen sammanställa och förmedla för\r\nrådets verksamhetsområde relevant information om\r\nkriminalvetenskaplig forskning till myndigheter,\r\nandra organisationer och enskilda. Det är därför\r\nviktigt att rådet noggrant följer den forskning som\r\nsker inom universitet och högskolor och vid andra\r\nsektorsorgan. En annan mycket betydelsefull\r\nuppgift i framtiden blir att under regeringen\r\nansvara för övergripande utredningar och analyser\r\nav samhällets samlade insatser inom det\r\nkriminalpolitiska fältet och på så sätt kunna ge\r\nunderlag för statsmakternas kriminalpolitiska\r\nåtgärder.</pre><pre>Huvudansvaret -- och det är viktigt att komma\r\nihåg -- för det praktiska brottsförebyggande arbetet\r\nligger på andra myndigheter än BRÅ, i huvudsak på\r\npolisen.</pre><pre>Jag vill mycket kort också kommentera\r\nverksamheten vid Rikspolisstyrelsens\r\nforskningsenhet. I det betänkande som jag hänvisar\r\ntill angav utredaren att han hade övervägt att föreslå\r\natt också professuren för polisforskning skulle föras\r\növer till Stockholms universitet. Eftersom\r\nverksamheten ännu inte helt har funnit sin form, vill\r\nvi dock för närvarande inte göra några\r\nförändringar. Man bör först kunna överblicka alla\r\nkonsekvenser av sådana förändringar.</pre><pre>Herr talman! Jag har nu i stort redogjort för\r\nutskottsmajoritetens syn på den framtida\r\nutvecklingen vad gäller framför allt BRÅ. Jag yrkar\r\navslag på samtliga reservationer och bifall till\r\nutskottets hemställan i dess helhet.</pre><pre>Anf. 173  KENT CARLSSON (s) replik:</pre><pre>Herr talman! Jag skulle med stort intresse ta del av\r\nde argument som majoriteten har haft för att\r\nvingklippa BRÅ på det sätt som man nu gör. Jag har\r\nfaktiskt svårt att hitta några bra argument för att\r\nman skall slå sönder en verksamhet som fungerar\r\nbra, som har högt anseende och som har fungerat på\r\nett mycket intressant och bra sätt i internationella\r\nkontakter. BRÅ har dessutom en synnerligen god\r\nförmåga att kombinera olika typer av forskning med\r\nen praktisk tillämpning.</pre><pre>Detta kanske Birgit Henriksson kan utveckla. Jag\r\nhar min egen lilla teori, och det är att\r\nUtbildningsdepartementets chef driver ett slags\r\nprincip att i stort sett all forskning skall bedrivas på\r\nuniversitet och högskolor. Det kan väl vara okej som\r\nen slags grundprincip. Men jag tycker att det är\r\nmärkligt när det gäller en verksamhet som har\r\nfungerat bra, som har skött sig och som har försett\r\noss och andra samhällsdebattörer med oerhört\r\nviktigt kunskapsunderlag.</pre><pre>Birgit Henriksson sade att när BRÅ får ett anslag\r\nkan de arbeta på ett mer flexibelt sätt. Vad Birgit\r\nHenriksson glömde att tala om är att detta enda\r\nanslag minskar sedan mycket drastiskt under den\r\nkommande treårsperioden. Det blir en total\r\nminskning på 4 miljoner kronor. Jag tycker att det\r\när en märklig prioritering som regeringen gör i ett\r\nläge där det snarare borde ges ökade insatser för\r\nforskning och det lokala brottsförebyggande\r\narbetet.</pre><pre>Vi tycker att det är viktigt att någon har uppgiften\r\natt ta hand om den centrala samordningen av det\r\nbrottsförebyggande arbetet. Det är inte för att allt\r\narbete skall bedrivas centralt, utan för att\r\nsystematisera och utvärdera. Det har framgått i\r\nmånga rapporter att en hel del av det som kallas för\r\nlokala brottsförebyggande projekt faktiskt inte har\r\nfungerat och inte gett några resultat. Det är viktigt\r\natt det arbetet ges en speciell form. Jag tycker att\r\nBRÅ har funnit denna form. Det konstaterades\r\nockså i en departementspromemoria som lades fram\r\nför ett litet tag sedan.</pre><pre>Vidare finns det en politisk skillnad som jag tycker\r\natt vi måste resonera om. Om man har ambitionen\r\natt bryta brottsutvecklingen måste man vara beredd\r\natt lägga resurser på brottsförebyggande arbete.\r\nJag har inte kunnat se någon sådan vilja hos\r\nmajoriteten. Man är beredd att sprätta i väg i\r\nprincip hur många miljoner som helst på att hålla\r\nfolk inlåsta en månad extra. Men det är väldigt snålt\r\nfrån regeringens sida när det gäller att få fram\r\nnågra extra miljoer för att få snurr på det\r\nbrottsförebyggande arbetet. Det är en bra\r\nupplysning för medborgarna inför nästa val.</pre><pre>Anf. 174  BIRGT HENRIKSSON (m) replik:</pre><pre>Herr talman! Vi för över anslag för att inrätta\r\nprofessurer i det Humanistisk-\r\nsamhällsvetenskapliga forskningsrådet. Det är ett\r\nsätt att utöka den vetenskapliga forskningen -- och\r\näven att sprida kunskaper om forskning.</pre><pre>Kent Carlsson säger att vi slår sönder BRÅ och att\r\ndet anslag som skall ges över en period på tre år\r\nkommer att dras ned och därmed inte ge större\r\nhandlingsfrihet. Jag anser att det är ett försök att\r\nlägga ut dimridåer. Alla vet att en summa pengar\r\nkan användas på ett mer effektivt sätt om den ges\r\növer en längre period. Många institutioner har\r\nklarat det. Jag tror också att BRÅ är fullt kapabel\r\natt klara av detta.</pre><pre>Justitieutskottet var för inte så länge sedan inbjudet\r\natt besöka BRÅ. Där förklarade representanter för\r\nBRÅ att de trodde att de skulle klara detta mycket\r\nbra. De var tacksamma över att få ha en tidsperiod\r\npå tre år på sig. Det verkade över huvud taget inte\r\nvara någon panik i agerandet.</pre><pre>När det gäller det brottsförebyggande arbetet, har\r\nfaktiskt polisverksamheten decentraliserats. Vi har\r\ntalat om och gett riktlinjer för hur det förebyggande\r\narbetet skall kunna förbättras med hjälp av\r\nområdespoliser. I storstäderna kallas de för\r\nkvarterspoliser. Polisen skall göras mer synlig, och\r\npolisen skall finnas ute i samhället på ett helt annat\r\nsätt. Detta anser vi vara mycket väl\r\nbrottsförebyggande. Det är det bästa sättet vi kan\r\ntänka oss. Forskning och utredningar, som bl.a. vi\r\nfrån riksdagens och regeringens sida kräver,\r\nkommer att ligga kvar på BRÅ.</pre><pre>Anf. 175  KENT CARLSSON (s) replik:</pre><pre>Herr talman! Visst, det är alldeles utmärkt att vi får\r\nfler områdespoliser som kan jobba mer\r\nproblemorienterat och med brottsförebyggande\r\narbete. Det är vi helt överens om. Problemet under\r\nmånga års tid -- både under borgerliga och under\r\nsocialdemokratiska regeringar -- har varit att det\r\ninte har blivit så mycket av de stolta deklarationerna\r\ni regeringspropositioner.</pre><pre>I dag finns det ca 350 kvarterspoliser i det här\r\nlandet. Den politiska ambitionen från denna sal har\r\nvarit betydligt högre. Det är därför vi\r\nsocialdemokrater tycker att det är viktigt att vi från\r\nriksdagens sida gör en markering. Vi måste tillföra\r\nresurser som kan fungera som en slags katalysator.\r\nDet är klart att de 4 miljoner kronor som vi\r\nsocialdemokrater har föreslagit inte räcker till att\r\nbedriva flera hundra projekt, om inte de lokala\r\npolismyndigheterna, kommunerna och andra\r\nmyndigheter kan bidra.</pre><pre>Jag har fortfarande svårt att se hur en minskning\r\nmed 400 miljoner kronor skulle innebära att den typ\r\nav forskning som BRÅ har ägnat sig åt stärks. Det\r\nfinns ju många områden som behöver täckas, som\r\ninte minst vi från riksdagens sida har uttalat\r\nönskemål om. Det har gällt att få fram mer\r\nkunskaper om varför människor börjar begå brott\r\nosv. Då ter det sig märkligt att dra ned på resurserna\r\noch att ge sig på ett organ som ingen har uttalat\r\nkritik mot, som bara har fått lovord och som har\r\ngett oss politiker en hel del underlag för våra\r\nställningstaganden. Jag vet inte vad denna ovilja att\r\nfortsätta denna goda verksamhet som BRÅ utför\r\ngrundar sig på. Men det kanske jag kan få höra i\r\nBirgit Henrikssons nästa replik.</pre><pre>Det är kanske litet konstigt att jämföra de 215\r\nmiljoner kronor som majoriteten lyckades fixa fram\r\nunder vårkanten för att det skulle vara möjligt att ta\r\nbort halvtidsfrigivningen med vår litet mera\r\nblygsamma summa 4 miljoner kronor för det\r\nbrottsförebyggande arbetet. Men det råder en\r\nskillnad i synen på hur ''omsvängningen'' skall gå\r\ntill. Vi vill se en mer utökad och kraftfull satsning på\r\ndet brottsförebyggande arbetet. Om det inte sker,\r\nser det hela ut att barka åt skogen. Det blir fler\r\nintagna på fängelserna, och brottsutvecklingen\r\nfortsätter åt fel håll.</pre><pre>Om man verkligen vill ta itu med dessa frågor, måste\r\nman politiskt vara beredd att göra prioriteringar\r\noch satsa ökade resurser på brottsförebyggande\r\nverksamhet. Detta gör inte majoriteten. De väljer i\r\nstället att lägga flera hundratals miljoner på att låsa\r\nin fångar ett par månader extra.</pre><pre>Anf. 176  BIRGIT HENRIKSSON (m) replik:</pre><pre>Herr talman! Kent Carlsson vet lika väl som jag att\r\ndet tar en viss tid att få nyordningar att slå igenom.\r\nKent Carlsson säger att det inte finns så många\r\nkvarterspoliser. Det är väl riktigt. Men det börjar\r\nkomma fler och fler på område efter område i\r\nstorstäder och på landsbygden. Efter det att det nu\r\nhar givits ett annat slags budgetansvar sker\r\nomorganiseringar.</pre><pre>Det tar tid att vända en trend. Men vi ser klara,\r\ntydliga tecken, och vi ser hur det på många ställen\r\nhar vuxit fram ett samarbete mellan polis och\r\nboende just för förebyggande av brott, stölder,\r\növerfall osv.</pre><pre>De 4 miljoner kronorna är inte en summa pengar\r\nsom dras in och försvinner. De överförs till\r\nuniversitet och högskolor för att det på det sättet\r\nskall vara möjligt att bedriva forskning på flera\r\nställen ute i samhället. Humanistisk-\r\nsamhällsvetenskapliga forskningsrådet skall se till\r\natt den forskningen kommer till stånd.</pre><pre>Jag tror att det är mycket positivt för framtiden att\r\ndet finns kriminologisk forskning även vid våra\r\nuniversitet och högskolor och att den inte är samlad\r\ntill enbart en instans i Stockholm. En av orsakerna\r\när att forskning skall bedrivas där den hör hemma,\r\ndvs. vid universitet och högskolor.</pre><pre>Anf. 177  HANS GÖRAN FRANCK (s):</pre><pre>Herr talman! Jag tar till orda i det här ärendet\r\ndärför att jag under många år har varit\r\nstyrelseledamot i BRÅ. Jag vill också säga min\r\nmening om det därför att jag är delegat i\r\nEuroparådet, som har haft ganska bestämda\r\nmeningar om det brottsförebyggande arbetet.</pre><pre>Det är riktigt, som Birgit Henriksson sade i sitt\r\nanförande, att vid BRÅ:s tillkomst 1974 var det\r\nframför allt ett kriminalpolitiskt utrednings-  och\r\naktionsorgan. Sedermera har uppgifterna vad gäller\r\nden tillämpade forskningen, den kriminalpolitiska\r\ninventeringen, brottsanalysen och statistisk\r\nredovisning kommit att spela en växande roll. BRÅ\r\när och har varit en mycket viktig kunskapsbank för\r\nenskilda och organisationer och har bedrivit en\r\nomfattande informationsverksamhet.</pre><pre>Det är inget tvivel om att det som nu kallas ny\r\ninriktning för BRÅ innebär att BRÅ:s verksamhet\r\nkommer att bantas så länge som den påbörjade\r\npolitiken fullföljs. Redan under denna vecka\r\nförbereds det uppsägningar av inte mindre än sex\r\npersoner i det här lilla myndighetsorganet, och det\r\nkommer av allt att döma att behövas ytterligare\r\ninskränkningar och reduceringar i verksamheten.</pre><pre>Detta måste bedömas som mycket olyckligt, inte\r\nminst med hänsyn till den växande brottsligheten.\r\nMen det måste också sägas vara illa genomtänkt, av\r\nden enkla anledningen att andra organ som redan\r\ntidigare har haft en brottsförebyggande roll,\r\nexempelvis inom polis och andra rättsorgan och\r\ninom utbildningsväsendet, inte får några ordentliga\r\nförstärkningar för att bedriva en aktiv\r\nbrottsförebyggande verksamhet.</pre><pre>Det väsentliga som sker -- och som man nu måste\r\nkonstruera fram en ny linje på -- är att man överför\r\nganska betydande medel, vilket Kent Carlsson\r\nredan har varit inne på, från BRÅ till universitet\r\noch högskolor. BRÅ har i och för sig inte haft\r\nnågonting emot att man utvecklar forskningen och\r\nutredningsverksamhet inom universitet och\r\nhögskolor. Tvärtom kan den konkurrensen och den\r\ninjektion som BRÅ kan få därifrån vara bra och\r\nvärdefull. Däremot har BRÅ motsatt sig bestämt att\r\ndet skall ske en neddragning av BRÅ:s egna resurser\r\npå det sätt som nu föreslås i propositionen och av\r\nutskottets majoritet.</pre><pre>Brottsligheten är i tilltagande. 1950 hade vi ca\r\n200 000 anmälda brott. Nu ligger antalet på\r\nomkring 1,2 miljoner, och prognosen fram till\r\nårsskiftet är att det kommer att bli en ökning med\r\nca 200 000. Det här är och upplevs också av väldigt\r\nmånga människor som ett av de allvarligaste\r\nsamhällsproblemen i dag.</pre><pre>Då är det ju mycket märkligt att man slår in på\r\nvägen att inskränka verksamheten i stället för att\r\nutöka den. Jag vill för min del säga att jag var\r\nkritisk även under den socialdemokratiska\r\nregeringsperioden, därför att man inte satsade\r\ntillräckligt. Jag gjorde åtskilliga inlägg, motioner\r\no.d., för att jag ansåg att man borde satsa betydligt\r\nmera på brottsförebyggande verksamhet. Då var\r\ndet fråga om förstärkningar som enligt min mening\r\nvar för små. Nu är det ju en avlövning av\r\nverksamheten som är ytterst betänklig, och man tar\r\ninte hänsyn till realiteterna.</pre><pre>Det är mycket märkligt att man inte vill satsa mera\r\npå den brottsförebyggande verksamheten också av\r\nden anledningen att möjligheterna inom ramen för\r\nrättsväsendet att bryta brottsutvecklingen måste\r\nbetecknas som mycket begränsade. Det är inte bara\r\nsvenska utan också internationella erfarenheter.</pre><pre>Av 10,5 miljarder kronor som inom\r\nJustitiedepartementets verksamhetsområde\r\nanvänds för åtgärder mot brott är det mindre än\r\n1 % som används till brottsförebyggande\r\nverksamhet. De som nu är intresserade av att bryta\r\nbrottsutvecklingen och bekämpa brottsligheten\r\nborde agera på ett helt annat sätt. Det är särskilt\r\nmärkligt att en representant för Moderaterna\r\nagerar på det sätt som vi har hört i dag.</pre><pre>Jag måste säga att jag saknar den tiden då Björn\r\nKörlof var med i styrelsen för BRÅ. Han hade ju en\r\nverklighetssyn på de här problemen, och han skulle\r\nha varit mycket behövlig i dessa nedbantningstider.</pre><pre>Europarådets ministerkommitté rekommenderar\r\nmedlemsländernas regeringar inte bara att inrätta\r\nbrottsförebyggande råd och stödja dem utan\r\nrekommenderar också att de skall ägna sig åt\r\nkartläggning av brottslighet, planering av\r\nbrottsförebyggande arbete, implementering och\r\nutvärdering av brottsförebyggande program, dvs.\r\ngöra det som var tanken här från början, nämligen\r\nge rådet uppgiften att vara ett aktionsorgan.</pre><pre>Här tar man nu bort den samordnande rollen och\r\nersätter den med en utredning som vi inte vet riktigt\r\nvar den kommer att hamna. Det är mycket\r\nbetänkligt att man gör den här minskningen av\r\nverksamheten utan att ha någonting förberett.</pre><pre>Jag yrkar bifall till reservation 1.</pre><pre>Anf. 178  BIRGIT HENRIKSSON (m) replik:</pre><pre>Herr talman! Jag vill bara mycket kort kommentera\r\ndet Hans Göran Franck sade om att man nu slår\r\nsönder en kunskapsbank. Men så är det ju faktiskt\r\ninte. BRÅ är fortfarande en viktig kunskapsbank.</pre><pre>BRÅ kommer visserligen fortsättningsvis att få en\r\ndelvis ny roll, men det är ju utvecklingsarbete,\r\nutvärdering och tillämpad forskning som skall\r\nsammanställas, och BRÅ skall då vara spindeln i\r\nnätet. BRÅ skall förmedla och samordna det som\r\nkommer fram från olika institutioner. Det kallar jag\r\ninte att slå sönder en kunskapsbank, utan det kallar\r\njag att använda den på ett bra sätt.</pre><pre>Jag tror att det är positivt att vi får en uppbyggnad\r\nav kriminalvetenskaplig forskning vid våra\r\nuniversitet. Jag vet att det alltid är svårt att införa\r\nförändringar, men ändå måste man ibland\r\nförändra.</pre><pre>Vi har inte anslag tillräckligt för allt vi skulle vilja,\r\nmen när Hans Göran Franck säger att mindre än\r\n1 % avsätts för brottsförebyggande insatser är det\r\nju inte riktigt, även om det stämmer i fråga om just\r\nden bit som BRÅ har svarat för.</pre><pre>Genom det decentraliseringsarbete som pågår -- och\r\ngenom att man ute i de olika polisdistrikten,\r\npolisnämnderna och polisstyrelserna har större\r\ninblick i arbetet och kan disponera medel inom sina\r\nramar -- kan man, vilket vi också har visat på,\r\narbeta även på det brottsförebyggande området. Vi\r\nmoderater anser att detta är viktigt, och därför\r\nlägger vi stor vikt vid dessa frågor.</pre><pre>Anf. 179  HANS GÖRAN FRANCK (s)\r\nreplik:</pre><pre>Herr talman! Jag har inte alls någonting emot att\r\nman reformerar och utvärderar verksamheten.\r\nTvärtom. Jag menar att det är viktigt att man gör\r\ndet, att man förändrar till det bättre och att man\r\nanpassar verksamheten till de rådande behoven.\r\nDäremot är jag, mot den bakgrund jag har tecknat,\r\nbestämt emot att man inskränker verksamheten.\r\nDet är inte på något sätt realistiskt att göra detta.\r\nDet är vad det hela rör sig om.</pre><pre>Man vill göra BRÅ till enbart ett expertorgan. Det\r\nstår tydligt. Det skall lyda under regeringen. BRÅ\r\nhar självfallet en roll att spela för varje regering.\r\nMen vi har ju också varit angelägna att BRÅ skulle\r\nvara en instans med en viss grad av självständighet.\r\nMen de orden saknas i propositionen.</pre><pre>Samverkansdelegationen avvecklas utan att man\r\nhar någonting att komma med i stället. Det är\r\nytterligt betänkligt. Man hänvisar till vad en\r\nutredning skall göra och till polisens roll. Polisen har\r\nbedrivit brottsförebyggande verksamhet under lång\r\ntid. Vilka resurser får polisen för att kunna axla\r\ndenna ledande roll? Det har inte ens klarlagts. Vi får\r\nse vilka förslag den nytillsatta utredningen kommer\r\nmed. Men vad skall ske under tiden?</pre><pre>Det är enligt min mening inte någon ansvarig politik\r\natt göra på det viset. Det behövs ett organ som har\r\nden centrala rollen. BRÅ har förutsättningarna,\r\nkunskaperna och kapaciteten att fortsätta\r\nverksamheten tillsammans med alla\r\nmyndighetsorgan som behövs i detta arbete. BRÅ\r\nföreslog också att verksamheten skulle utvidgas till\r\natt omfatta vissa andra organ, exempelvis\r\nSkolverket, för att på det sättet få en mer\r\nheltäckande samordning.</pre><pre>Man har inte ens kunnat gå med på att det skall\r\ninrättas en professur hos BRÅ, vilket det finns ett\r\nverkligt behov av för att man skall kunna\r\nupprätthålla kvaliteten. Det står att utskottet inte nu\r\när berett att tillstyrka att en professur inrättas. Vad\r\nbetyder det? Birgit Henriksson kanske kan tala om\r\nför mig vad nu betyder. När skall i så fall denna\r\nprofessur inrättas?</pre><pre>Man talar om rollfördelningen. Det är mycket\r\nmärkvärdigt att man talar om rollfördelning när det\r\ngäller polisen och allmänheten. Men man talar inte\r\nalls om rollfördelning när det gäller BRÅ. Det\r\nförvånar mig mycket. Inte ens Ingbritt Irhammars\r\nmycket modesta yrkande om att få ett\r\ninformationshäfte har utskottet kunnat tillstyrka.</pre><pre>Anf. 180  BIRGIT HENRIKSSON (m) replik:</pre><pre>Herr talman! Jag skall ge ett mycket kort svar. Hans\r\nGöran Franck vet att man överför pengar till\r\nforskning vid universitet och högskolor och att man\r\npå detta sätt ser till att man också får medel för att\r\ninrätta professurer.</pre><pre>Anf. 181  HANS GÖRAN FRANCK (s)\r\nreplik:</pre><pre>Herr talman! Det som Birgit Henriksson nu säger\r\nförändrar ingenting vad gäller den befogade kritik\r\nsom framförts. Dessutom finns det inte heller någon\r\nordentligt genomtänkt tanke om en mycket viktig\r\ndel av verksamheten, nämligen den del som avser\r\nden lokala förankringen av arbetet.</pre><pre>Trots att BRÅ bedriver ett viktigt arbete med en rad\r\nviktiga projekt får BRÅ inte alls något extra för\r\ndetta viktiga och vitala arbete. Samtidigt finns det\r\noklarheter i hur man tänker sig detta i framtiden.</pre><pre>Anf. 182  INGBRITT IRHAMMAR (c):</pre><pre>Herr talman! Jag har begärt ordet i detta ärende\r\neftersom också jag är styrelseledamot i BRÅ sedan\r\nlång tid tillbaka. Mot bakgrund av att vi i BRÅ för\r\nnågra dagar sedan hade ett styrelsesammanträde\r\ndär vi ingående diskuterade betänkandet och de\r\nförändringar som nu är på gång kände jag att det\r\nvar viktigt att framföra de tankegångar och\r\nsynpunkter som man inom BRÅ:s ledning har\r\nbeträffande detta betänkande. Det finns också\r\noklarheter i betänkandet som behöver förtydligas.</pre><pre>Jag vill börja med att instämma i det som Kent\r\nCarlsson sade. BRÅ har allmänt sett ett mycket gott\r\nanseende runt om i landet och internationellt. BRÅ\r\nhar mycket goda kontakter som är värda att värna\r\nom och bygga vidare på. BRÅ gör ett fantastiskt fint\r\narbete på det brottsförebyggande området. Varför\r\nbehövs då förändringar?</pre><pre>Det har funnits en utredning som har tittat på\r\nBRÅ:s verksamhet och organisation. Ola Nyquist\r\nhar suttit som ensamutredare på detta område. Mot\r\nbakgrund av hans utredning har det också\r\ngenomförts en hearing i justitieutskottet, vilket\r\nBirgit Henriksson också nämnde.</pre><pre>Även jag var närvarande vid den hearingen. Det är\r\nviktigt att säga att man där var mycket nöjd med det\r\nutredningsförslag om Ola Nyquist lade fram. Man\r\nmenade att det är oerhört viktigt att förlägga\r\ngrundforskningen inom kriminalpolitiken till\r\nhögskolor och universitet. Det rådde en mycket stor\r\nenighet om detta. Om man ser till remissyttrandena\r\nhar också remissinstanserna tillstyrkt detta.</pre><pre>Det utesluter inte att forskning skall bedrivas vidare\r\nhos BRÅ. Det är mycket viktigt att säga att man\r\nskall fortsätta med forskning hos BRÅ. Jag vill läsa\r\ninnantill ur den förordning med instruktioner för\r\nBrottsförebyggande rådet som alldeles nyligen\r\nutarbetats i departementet. Birgit Henriksson\r\nnämnde några av de uppgifter som BRÅ skall ha.</pre><pre>Jag vill för att understryka det viktiga med fortsatt\r\nforskning läsa innantill vad om står om forskningen\r\nså att det inte råder några oklarheter om att BRÅ\r\nskall fortsätta att bedriva forskning. Där står i ett\r\npar punkter följande: BRÅ skall bedriva eller\r\nmedverka i forsknings-  och utvecklingsarbete där\r\nresultaten kan belysa orsaker till brott. BRÅ skall i\r\nfortsättningen också bedriva eller medverka i\r\nforsknings- och utvecklingsarbete som kan ge\r\nunderlag för åtgärder eller som gäller utvärdering\r\nav vidtagna åtgärder.</pre><pre>Det kan alltså inte råda någon oklarhet. BRÅ skall\r\nfortsätta med forskning. Dock skall den\r\ngrundläggande, huvudsakliga forskningen bedrivas\r\nvid högskolor och universitet. Själv är jag mycket\r\nnöjd med att forskning också förläggs till Lunds\r\nuniversitet. Detta är vad som gäller beträffande\r\ntyngdpunkten. Visst skall BRÅ utvecklas till ett\r\nkvalificerat expertorgan. Men man skall fortsätta\r\nmed kriminalpolitisk forskning.</pre><pre>Så till frågan om professuren. Nu inrättas\r\nprofessurer vid Stockholms universitet och vid\r\nLunds universitet. Det kommer att finnas ett\r\nnätverk. Utskottet säger att en professur vid BRÅ\r\ninte skall inrättas nu. Då frågas det här vad ''inte\r\nnu'' betyder. Den frågan ställde jag också i\r\noppositionen när regeringen år efter år skrev att vi\r\ninte skulle inrätta en professur vid BRÅ nu.</pre><pre>Låt mig deklarera att jag anser, precis som det\r\nframkom vid styrelsens sammanträde häromdagen,\r\natt det är viktigt att också BRÅ kan få en professur\r\ni framtiden. Jag tänker agera för det. Jag tror att\r\ndet är viktigt. Men det är bra att vi först får komma\r\ni gång med de professurer som är beslutade, och att\r\nde får verka ett tag. För att BRÅ:s anseende och\r\nverksamhet skall kunna hållas på en hög nivå är det\r\nviktigt att även BRÅ får en professur. Därmed har\r\njag sagt det.</pre><pre>Både Kent Carlsson och Hans Göran Franck sade\r\natt det finns en skillnad, nämligen att regeringen vill\r\nriva ner och minska det brottsförebyggande arbetet\r\nmedan oppositionen vill göra starka insatser. Vi\r\nanser att 4 miljoner på tre år skall flyttas över till\r\nhögskolor och universitet. Ni anser att de skall vara\r\nkvar hos BRÅ. Sedan vill ni ha 3 miljoner, plus 1\r\nmiljon till Institutet för framtidsstudier. Ni vill\r\nockså anslå 3 miljoner till lokala brottsförebyggande\r\nprojekt.</pre><pre>BRÅ jobbar nu med fem olika projekt tillsammans\r\nmed kommuner. De är inte färdigutvecklade ännu.\r\nDe är dessutom inte utredda och utvärderade\r\nordentligt. I den nya utredning, Trygghet i\r\nlokalsamhället, som nu är tillsatt skall man se vidare\r\npå erfarenheter från de här projekten och se hur\r\nman i alla polisdistrikt runt om i landet kan arbeta\r\nvidare med lokala brottsförebyggande projekt. Det\r\när mycket viktigt att flytta ner dessa på så låg nivå\r\nsom möjligt ute i polisdistrikten. Där kan man finna\r\nolika lokala lösningar. BRÅ skall arbeta fram\r\nmodeller som man kan använda. Det skall man göra\r\nutifrån de fem projekten i nuvarande form.</pre><pre>När det sedan gäller det brottsförebyggande\r\ninformationshäftet, upplever jag att det är en\r\nmycket positiv skrivning om det häfte som jag har\r\nmotionerat om. Utskottet säger att idén bör\r\nvidarutvecklas. BRÅ:s kunskaper när det gäller\r\nbrottsförebyggande insatser för den enskilda\r\nmänniskan bör tas till vara, står det i betänkandet.\r\nSedan överlämnar man detta till utredningen\r\nTrygghet i lokalsamhället som skall titta vidare på\r\ndetta. Eftersom jag själv sitter i den utredningen\r\nockså, tänker jag väl bevaka att vi får fram sådana\r\ninformationshäften. Jag yrkar bifall till hemställan\r\ni betänkandet</pre><pre>Anf. 183  KENT CARLSSON (s) replik:</pre><pre>Herr talman! Jag skulle visst kunna lita på de\r\nförsäkringar som Ingbritt Irhammar ger om att\r\nBRÅ även i framtiden skall fortsätta med\r\nforskningsverksamhet. Först kan man fråga sig om\r\ninte oppositionen under utskottsarbetet hade kunnat\r\nfå se den förordning som regeringen tydligen har i\r\nsin byrålåda. Vi har ännu inte fattat beslut här i\r\nriksdagen om vad som skall hända med BRÅ.</pre><pre>Det arbete som, vad jag förstår av vad Ingbritt\r\nIrhammar sagt, i stora drag skall vara som i dag,\r\nskall bedrivas på tre år med 4 miljoner kronor\r\nmindre. Jag trodde att Ingbritt Irhammar ville ha\r\nen satsning på forskning och brottsförebyggande\r\narbete, det har hon åtminstone visat tidigare. Jag\r\nförstår inte hur detta går ihop. Även om man gör\r\nsatsningar på universiteten och högskolorna, är det\r\nändå så att BRÅ har en speciell kunskap och en\r\nspeciell uppgift att fylla.</pre><pre>När det gäller professurerna har faktiskt Ingbritt\r\nIrhammar möjlighet att stödja den tanken. Det är\r\nen gammal fråga. Detta med en professur vid BRÅ\r\när inte någon nytt för Ingbritt Irhammar. Det har vi\r\ndebatterat i den här kammaren i många år. Nu finns\r\nchansen att slå till. Det är bara att rösta på den\r\nreservation som Socialdemokraterna har lämnat på\r\ndet här området.</pre><pre>Jag är litet nyfiken på om Ingbritt Irhammar, som\r\när mångårig ledamot av BRÅ:s styrelse, kan tala om\r\nvad det är i BRÅ:s verksamhet som inte är så bra.\r\nVad är det som behöver lyftas bort och förändras?\r\nMajoriteten måste ju ha tankar om det, och\r\ndefinitivt den som har så ingående kunskaper om\r\nBRÅ:s verksamhet som Ingbritt Irhammar.</pre><pre>Jag tror att det tyvärr är så att man har bestämt sig\r\nför en princip som jag tror blir svår att tillämpa. Det\r\när att göra en distinkt och strikt uppdelning i\r\ngrundforskning och tillämpad forskning. Vi vet att\r\ndet är oerhört svårt att göra det på det här området.\r\nDe är så väldigt hopkopplade. Jag tycker att BRÅ\r\nhar lyckats att jobba med båda. De har dessutom\r\nkunnat koppla det till en praktisk verksamhet.</pre><pre>Jag skulle kunna vara fräck och säga så här: De\r\nhöga ambitioner som jag har uppfattat att\r\nCenterpartiet har haft på det här området har seglat\r\ni väg. Priset för detta var att man i utskottets\r\nbetänkande fick en positiv skrivning om ett\r\ninformationshäfte. Jag tycker att det är att sälja sig\r\nlitet billigt.</pre><pre>Anf. 184  INGBRITT IRHAMMAR (c)\r\nreplik:</pre><pre>Herr talman! Först vill jag förklara varför den här\r\nskrivningen om att BRÅ skall fortsätta att medverka\r\ni forsknings- och utvecklingsarbete inte var med när\r\nbetänkandet behandlades i utskottet. Det var därför\r\natt den här förordningen med instruktioner inte\r\ndelades ut till oss i regeringspartierna förrän i slutet\r\nav maj. Men å andra sidan kommer den att träda i\r\nkraft den 1 juli 1993. Forskningen kommer inte att\r\nupphöra där emellan.</pre><pre>Jag nämner detta i dag därför att utskottet tidigare\r\ninte har haft någon möjlighet att få information om\r\natt det särskilt trycks på att BRÅ skall fortsätta att\r\nbedriva forskningsverksamhet också. Det är dock\r\nen skillnad. Det är självklart. Den grundläggande\r\nforskningen skall i huvudsak ske på högskolor och\r\nuniversitet. Det utesluter inte att viss grundläggande\r\nforskningen även kan ske på BRÅ. Forskningen\r\nskall dock i huvudsak vara tillämpad. Det är en\r\nskillnad.</pre><pre>Det är därför de 4 miljoner kronorna på tre år\r\nflyttas från BRÅ till högskolor och universitet. Det\r\när inga pengar som försvinner när det gäller det\r\nbrottsförebyggande forskningsarbetet. De flyttas\r\nfrån en plats till en annan.</pre><pre>Varför vill vi då inte bifalla Socialdemokraternas\r\nreservation nr 2 när det gäller professur vid BRÅ?\r\nDet var en fråga som jag också ställde mig under ett\r\nantal år i opposition när Socialdemokraterna i\r\nregeringsställning inte ville yrka bifall till min\r\nmotion där jag ville inrätta en professur vid BRÅ.\r\nOm man läser er reservation så säger ni faktiskt så\r\nhär: ''Regeringen bör få i uppdrag att förbereda\r\ninrättandet av en professur vid BRÅ och återkomma\r\ntill riksdagen med förslag.''</pre><pre>I den här reservationen, och även i er motion,\r\nsaknar jag faktiskt medel för detta. Dessutom har ni\r\ninte själva så särskilt tydligt talat om när och hur det\r\nskall ske. Ni kunde ju ha lagt fram ett klart och\r\nfinansierat förslag där ni talat om hur det skulle gå\r\ntill. När det gäller mitt uttalande att jag tycker att\r\ndetta är viktigt, kan man väl säga att när tiden är\r\nmogen, när det är klart och när det finns medel är\r\ndet kanske den rätta tiden att inrätta den här\r\nprofessuren.</pre><pre>Kom inte och säg att det finns någon större\r\ngrundläggande skillnad i vad Socialdemokraterna\r\nvill satsa på brottsförebyggande insatser och vad\r\nregeringen vill satsa! Det skiljer 3 miljoner som skall\r\ngå till lokal brottsförebyggande arbete plus 1 miljon\r\ntill institutionen. Vi satsar i stället dessa pengar på\r\nen utredning som skall ta fram exakt var det är bäst\r\natt göra denna satsning.</pre><pre>Anf. 185  KENT CARLSSON (s) replik:</pre><pre>Herr talman! Det handlar om ambitionsnivån.\r\nRegeringens ambitionsnivå är tyvärr litet låg. Man\r\nsatsar en del pengar på universiteten för forskning.\r\nDet är utmärkt. Det instämmer vi också i. Men vi\r\nhar velat behålla BRÅ och t.o.m. stärka BRÅ.</pre><pre>Om Ingbritt Irhammar hade bläddrat längre fram i\r\nbetänkandet hade hon upptäckt var pengarna fanns\r\nnågonstans. I reservation 6 finns en ökning av\r\nanslaget till Brottsförebyggande rådet på 3 miljoner\r\nkronor. Om Ingbritt Irhammar läser de motioner\r\nsom ligger till grund för detta kommer hon att\r\nupptäcka att det är professorstjänsten. Vi har minst\r\nsagt sett till så att det finns pengar, och blir över, till\r\nallmän forskningsverksamhet.</pre><pre>Det är litet märkligt att det finns papper hos\r\nriksdagens ledamöter som berättar vad det nya\r\norganet skall arbeta med, innan riksdagen har\r\nbeslutat om BRÅ:s framtida inriktning. Det är\r\nmöjligt att man har en sådan ordning att man delar\r\ndetta till regeringspartierna, men det hade varit en\r\nfördel om oppositionen också hade fått titta på detta.\r\nDet är klart att det har en viss betydelse för vårt\r\nställningstagande här i kammaren.</pre><pre>Det finns klara skillnader, det instämmer jag i. Vi\r\nvill anslå 3 miljoner extra till forskningsverksamhet\r\npå BRÅ. Nästa år vill vi anslå ytterligare 4 miljoner\r\nkronor för att utöka antalet brottsförebyggande\r\nlokala projekt. Vi tycker inte att det är tillräckligt\r\nmed de fem som har varit i gång under en tid. Vi tror\r\natt man behöver gå ut på bred front och använda de\r\nkunskaper som delvis redan är utvärderade. Man\r\nbehöver se till så att Brottsförebyggande rådet kan\r\nfungera som en katalysator och att ett arbete av\r\ndetta slag bedrivs på många fler ställen. Vi vet ju att\r\ndet ger effekt.</pre><pre>En annan skillnad är, som jag ser det,\r\nkombinationen av ambitionsnivå och vilja. Jag har\r\ntjatat om det förut. Jag kan inte tolka det på annat\r\nsätt än att bl.a. Centern har varit väldigt svag när\r\ndet gäller att värna om det brottsförebyggande\r\narbetet. Vi behöver en utökning av det arbetet, om\r\nvi skall mota den hemska utveckling som antyds, att\r\nvi skulle få 200 000 fler anmälda brott fram till\r\nsekelskiftet. Det är märkligt att Centern, och\r\nmajoriteten, är beredd att plocka fram 215 miljoner\r\nför att få bort halvtidsfrigivningen och inte är\r\nberedd att plocka fram ens 7--8 miljoner kronor för\r\natt stärka det brottsförebyggande arbetet och\r\nforskningsverksamheten.</pre><pre>Det är en politisk skillnad, och den skall vi givetvis\r\nanvända oss av i den politiska debatten. Jag är bara\r\nförvånad över att Centerpartiet deltar på den sidan.</pre><pre>Anf. 186  INGBRITT IRHAMMAR (c)\r\nreplik:</pre><pre>Herr talman! Jag får ge Kent Carlsson rätt på en\r\npunkt. Jag tycker också att det är tråkigt att denna\r\ninformation inte kom fram i tid, när betänkandet\r\nbehandlades. Det gäller alltså förordningen med\r\ninstruktion för Brottsförebyggandet rådet. Där\r\nframgår mera tydligt bl.a. att forskning även i\r\nfortsättningen skall bedrivas av BRÅ. Det hade\r\nsäkert kunnat innebära att ni inte hade behövt\r\nreservera er på det området.</pre><pre>När vi för över medel för forskning till universiteten\r\ninnebär det att de medel som tidigare gått till andra\r\nuppgifter på BRÅ försvinner. Det innebär att\r\npersonal sägs upp, och det beklagar jag. Det är alltid\r\ntragiskt när personal sägs upp. Men det är här fråga\r\nom vilken inriktning man skall ha och hur man skall\r\nanvända resurserna mest effektivt.</pre><pre>Vi förlorar troligtvis sex anställda på BRÅ. Två av\r\ndem jobbar med informationsfrågor, och en jobbar\r\nmed administration. Vi vet att det behövs folk för de\r\nuppgifterna. Men det är alltså inte forskningen som\r\ndet minskas på. Tre utredartjänster försvinner\r\nockså. En av tjänsterna har inte varit besatt på tre\r\når. En annan person på en sådan tjänst är\r\ntjänstledig. Men det drabbar naturligtvis ändå en\r\nviss utredningsverksamhet, som förs över till\r\nuniversitet och högskolor. Det kan vara bra att veta\r\nbakgrunden till omprioriteringen, från information\r\noch administration till ren forskningsverksamhet.</pre><pre>Anf. 187  HANS GÖRAN FRANCK (s):</pre><pre>Herr talman! Det är svårt för Ingbritt Irhammar att\r\nbestrida att förslaget i utskottsbetänkandet inte går\r\ni den riktning som hon själv hade önskat och som\r\nhon har pläderat för inom Brottsförebyggande\r\nrådet. Det är i och för sig riktigt att BRÅ kan\r\nfortsätta med vetenskaplig forskning. Men\r\nmöjligheterna att göra det på ett effektivt och bra\r\nsätt, både här i landet och på den internationella\r\narenan, blir väsentligt mindre, när man inte kan\r\nframträda med forskare som har\r\nprofessorsställning. Det har Ingbritt Irhammar\r\ntidigare varit mycket angelägen om.</pre><pre>Det rör sig inte bara om en professor. Det är också\r\nfrågan om hur den kriminalpolitiska forskningen\r\nskall bedrivas. Det gäller om BRÅ i detta avseende\r\nskall ha en fortsatt central roll, naturligtvis\r\ntillsammans med universitet och högskolor. Är\r\nIngbritt Irhammar för att BRÅ skall ha den\r\nställningen?</pre><pre>Samverkansdelegationen avvecklas. Jag har haft\r\nden uppfattningen att Ingbritt Irhammar inte bara\r\nhar varit för att den skall behållas utan också för att\r\nden skall få erforderliga resurser och att den skulle\r\nutökas på så sätt att även Skolverket och\r\nSocialstyrelsen skulle vara representerade.</pre><pre>Det är slutligen en fråga om rollfördelningen. I\r\npropositionen och utskottsbetänkandet är det klart\r\natt det kommer att saknas ett övergripande ansvar\r\nunder en viss tidsmarginal. Det måste betraktas som\r\nsärskilt olyckligt under en så kritisk tid när det\r\ngäller brottsutvecklingen.</pre><pre>Anf. 188  INGBRITT IRHAMMAR (c):</pre><pre>Herr talman! Det är inte någon hemlighet att jag\r\ngärna skulle ha velat ha mycket större resurser till\r\ndet brottsförebyggande arbetet. Därför är det också\r\nmed stort intresse som jag nu skall arbeta inom\r\nKommittén för trygghet i lokalsamhället. Där skall\r\nvi se över inte bara rollfördelningen mellan polis,\r\nkommun och enskilda i det brottsförebyggande\r\narbetet utan också vilken typ av insatser som behövs\r\ni framtiden. Jag tror att det är viktigt med en sådan\r\ngenomgripande utredning på detta område.</pre><pre>Jag har en viss grunduppfattning om vem som skall\r\nha huvudansvaret i det brottsförebyggande arbetet i\r\nfortsättningen, med insatser för den enskilde. Jag\r\ntror att det är Polisen som skall ha det. Det har visat\r\nsig. Jag har läst om de fem projekt som\r\nBrottsförebyggande rådet och även\r\nRikspolisstyrelsen är inblandade i. De erfarenheter\r\njag har kunnat dra på dessa områden är att det är\r\nviktigt att Polisen spelar en central roll.</pre><pre>BRÅ:s roll i detta sammanhang är, som jag ser det,\r\natt få fram modeller som kan anpassas till mindre\r\neller större samhällen och tips om på vilka olika sätt\r\nman kan arbeta brottsförebyggande inom\r\nkommunerna och polisdistrikten.</pre><pre>Jag skulle framför allt ha velat ha större resurser. Vi\r\nhade också en diskussion i Brottförebyggande rådets\r\nstyrelse om att vi kommer att försöka ansöka om\r\nstörre resurser särskilt när det gäller\r\nekobrottsligheten. Det är också viktigt att vi får\r\nutökade resurser för bekämpning av miljöbrott,\r\nsärskilt nu när miljöbalken skall införas. Den\r\nbehöver följas nära.</pre><pre>Samverkansdelegationen skall bort. Men Hans\r\nGöran Franck lyssnade också på ansvariga inom\r\nBrottsförebyggande rådet som sade att samverkan\r\nskall fortsätta. Delegationen skall bort, men\r\nsamverkan och samordningen skall fortsätta. Man\r\nbeklagade tidigare att Samverkansdelegationen inte\r\nhade kunnat implementera många av sina tankar\r\noch idéer. BRÅ hade ingen möjlighet att styra. Det\r\nhar BRÅ aldrig haft. Frågan är vilken roll BRÅ\r\nskall ha i samordningen, om BRÅ inte skall ha\r\nmandat att påverka.</pre><pre>Anf. 189  HANS GÖRAN FRANCK (s):</pre><pre>Herr talman! Samverkansdelegationen avvecklas.\r\nDet sägs uttryckligen att BRÅ inte skall ha något\r\növergripande myndighetsansvar för samordning.\r\nMan kan undra om BRÅ över huvud taget skall ha\r\nnågot myndighetsansvar i fortsättningen.</pre><pre></pre><pre>Det allvarligaste är att det inte finns någon\r\nmyndighet, någon instans, som har det\r\növergripande myndighetsansvaret enligt det här\r\nförslaget. Vi får vänta på att en utredning skall\r\nkomma med en del åsikter om detta. Ingbritt\r\nIrhammar kan inte komma ifrån att det måste\r\nbedömas som otillfredsställande. Ingbritt\r\nIrhammar har själv varit med om att säga att det\r\növergripande ansvaret för BRÅ inte bara skall\r\nbehållas utan även förstärkas. BRÅ sade bestämt\r\nifrån att det faktum att resurser skulle överföras till\r\nhögskolor och universitet inte fick gå ut över\r\nBRÅ:s anslag.</pre><pre>Ingbritt Irhammar talade avslutningsvis om det\r\nviktiga lokalarbetet. Jag delar hennes uppfattning\r\nom hur viktigt det är. Ett faktum är dock att det\r\nuttryckligen står att BRÅ inte skall ha några extra\r\nresurser för detta, utan att det arbetet skall ske\r\ninom den nedbantade budgetramen.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>14 §  Forskning för kunskap och framsteg</pre><pre>Föredrogs</pre><pre>kulturutskottets betänkande</pre><pre>1992/93:KrU29 Forskning för kunskap och\r\nframsteg (prop. 1992/93:170).</pre><pre>Anf. 190  BJÖRN KAALING (s):</pre><pre>Herr talman! I kulturutskottets betänkande nr 29\r\nbehandlas forsknings- och utvecklingsinsatser inom\r\nkulturområdet. Det rör sig sammanlagt om sju\r\nolika anslagsposter, och jag har för avsikt att\r\nkortfattat kommentera två av dem.</pre><pre>Den första anslagsposten jag vill ta upp är\r\nforskningsmedel till Naturhistoriska riksmuseet. I\r\nregeringens förslag till riksdagen har man inte tänkt\r\nsig att anslå medel till det nordiska\r\nsamarbetsprojektet om en jonmikrosond som\r\nriksmuseet deltar i. Jonmikrosonden som är ett\r\navancerat analysinstrument för geologisk forskning\r\när i övrigt till huvuddelen finansierad, men till\r\ndriften behövs för svenskt vidkommande två\r\ntekniska tjänster placerade vid Naturhistoriska\r\nriksmuseet.</pre><pre>I forskningspropositionen menade regeringen att\r\nalla anslag till forskning som bedrivs vid museerna\r\nskulle frysas i avvaktan på kommande utredningar\r\ninom kulturområdet. Det kan i sig verka som en\r\nriktig åtgärd, eftersom museernas\r\nforskningsverksamhet står under utredning. Men\r\ndet får naturligtvis inte tillåtas bli ett obönhörligt\r\nstopp för all utökad forskning vid museerna.</pre><pre>Från socialdemokratisk sida uppmärksammade vi\r\njust jonmikrosondprojektet vid Naturhistoriska\r\nriksmuseet i två motioner. Också andra partier har\r\nskrivit motioner i denna fråga.</pre><pre>Glädjande nog har kulturutskottet i sin helhet ställt\r\nsig bakom förslaget att öka anslagsposten till\r\nNaturhistoriska så att inte jonmikrosondprojektet\r\näventyras. Detta är bakgrunden till att ett enigt\r\nkulturutskott föreslår riksdagen en uppräkning av\r\nanslaget med 770 000 kr utöver vad regeringen har\r\nföreslagit i forskningspropositionen.</pre><pre>Den andra anslagsposten som jag önskar\r\nkommentera gäller anslaget till Statens kulturråd.\r\nRegeringen föreslår förvisso en blygsam\r\nförstärkning av anslaget utöver förstärkning av\r\nanslaget utöver sedvanlig kostnadsuppräkning. I en\r\nsocialdemokratisk motion har vi pekat på vikten av\r\natt man forskar kring den vittomfattande\r\namatörverksamhet som bedrivs inom\r\nkulturområdet.</pre><pre>Jag vill understryka för riksdagen att Statens\r\nkulturråd, som är vårt expertorgan på det här\r\nområdet, i sin rapport om ett vidgat deltagande i\r\nkulturlivet har påvisat vilken stor vikt amatörernas\r\nverksamhet har för att sprida konst- och\r\nbildintresset i vidare kretsar.</pre><pre>Vi menar i den socialdemokratiska motionen, i\r\nlikhet med Statens kulturråd, att det finns många\r\nfrågor som behöver studeras närmare. Vi behöver\r\nöka kunskapen om hur amatörverksamheten är\r\norganiserad, hur den finansieras, vilka materiella\r\noch personella resurser som står till förfogande och\r\nvad det är som gynnar resp. missgynnar\r\namatörverksamheten. Sist men inte minst borde vi\r\nnaturligtvis skaffa oss bättre kunskaper om vilken\r\nbetydelse amatörverksamheten har för barn- och\r\nungdomskulturen i det här landet.</pre><pre>Herr talman! Vi menar att det är viktigt att få svar\r\npå de frågor som vi ställer i motionen. Det är viktigt\r\ni synnerhet som vi inom kulturområdet nu har flera\r\nutredningar som avser att forma den kulturpolitik\r\nsom vi i framtiden skall bedriva från statens sida.</pre><pre>Det är för oss socialdemokrater en självklarhet att\r\nforskningsresultat på amatörområdet bör föreligga\r\nsom en del i de pågående Kultur- och\r\nMuseieutredningarna och inte komma efter det att\r\nutredningarna om framtidens kulturpolitik är\r\nfärdiga. Därför har vi i vår motion föreslagit en\r\nökning av anslaget till Statens kulturråd med 1,5\r\nmiljoner kronor för nästa budgetår.</pre><pre>Herr talman! Jag yrkar bifall till de två\r\nreservationer som finns i kulturutskottets\r\nbetänkande nr 29.</pre><pre>Anf. 191  ROSE-MARIE FREBRAN (kds):</pre><pre>Herr talman! En viktig kulturpolitisk uppgift är att\r\nvärna vårt kulturarv. Det är nödvändigt för att vi\r\nskall kunna utveckla vår kulturella identitet och för\r\natt vi skall kunna möta det övriga Europa med ett\r\nkulturellt självförtroende.</pre><pre>Värnet av kulturarvet förutsätter kunskap om vår\r\nkultur, dess källor, dess utveckling och dess\r\ninfluenser. Att utveckla vår kultur betyder bl.a. att\r\nvi söker öka kunskaperna om den och arbetar för\r\natt skapa bättre förutsättningar för att bevara den.\r\nDärför är forskning viktig för kulturpolitiken.</pre><pre>Detta betänkande behandlar inte den\r\nkulturvetenskapliga forskningen vid universitet och\r\nhögskolor utan avser kulturområdets myndigheter\r\noch institutioner och omfattar medel för sju olika\r\nanslagsposter.</pre><pre>Regeringen föreslår att de sektorsansvariga\r\nkulturmyndigheternas möjligheter att uppträda\r\nsom kvalificerade beställare av den forskning som\r\nbehövs för att utveckla verksamheten stärks.\r\nAnslaget för forsknings- och\r\nutvecklingsverksamhet inom kulturområdet\r\nföreslås därför uppräknat med 3,3 miljoner kronor\r\nutöver kompensation för prisökningar. Detta sker i\r\nen tid då många andra anslag i regeringens budget\r\nminskas.</pre><pre>Riksantikvarieämbetet, Riksarkivet och Statens\r\nkulturråd får ökade resurser. Dessa tre\r\nmyndigheters roller i forskningspolitiken framstår\r\nsom väl definierade. De tre myndigheterna\r\nredovisar tydliga program för sina behov av\r\nforskningsstöd och anger tydliga utgångspunkter\r\nför sitt uppträdande i forskningorganisationen.</pre><pre>I sitt program för kulturmiljövårdens\r\nsektorsforskning anger Riksantikvarieämbetet fem\r\nprioriterade områden, nämligen åtgärder mot\r\nnedbrytning av det fysiska kulturarvet,\r\nodlingslandskapets kulturvärden, bebyggelsens\r\nåteranvändning och den tekniska byggnadsvården,\r\nintegration i samhällsplaneringen och\r\nkulturmiljövårdens professionalisering samt\r\nhantering av industriarvet.</pre><pre>Riksarkivets planering för arkivväsendets\r\nverksamhetsforskning under den kommande\r\ntreårsperioden bygger på fyra programområden;\r\nuppbyggnad av en nationell arkivdatabas, arkiv och\r\nmodern informationsteknik, arkivens långsiktiga\r\nbevarande samt svenska arkiv i ett internationellt\r\nperspektiv.</pre><pre>Statens kulturråd redovisar en återhållsam syn på\r\nomfattningen av den forskning som bör finansieras\r\nvia rådet. Kulturrådets uppgift är att ha överblick\r\noch kontakt med forskningen på ett sätt som gör att\r\nrelevanta resultat kan läggas till grund för\r\nkulturpolitiska bedömningar. Kulturrådet bör\r\nförfoga över egna resurser i första hand för\r\nkulturpolitiska utvärderingar, för visst\r\nutvecklingsarbete samt för forskningsinformation.</pre><pre>Regeringens förslag innebär en total anslagsökning\r\ntill Kulturrådet med drygt 20 % för nästa budgetår.\r\nDet är detta Björn Kaaling kallar en ''blygsam''\r\nökning! Utskottets majoritet kan inte biträda den\r\nökning med ytterligare 1,5 miljoner kronor som\r\nföreslås i motionerna Kr7 och Ub128, utan\r\nmotionsyrkandena avstyrks.</pre><pre>Herr talman! Även museerna redovisar viktiga\r\nbehov av forskningsinsatser. Sammantaget\r\nframstår emellertid museernas roll i\r\nforskningsorganisationen som delvis splittrad och i\r\nbehov av preciseringar. Museiutredningen skall\r\ndärför behandla frågor om museernas forskning.\r\nDet är således rimligt att avvakta resultaten av\r\nMuseiutredningens arbete innan man tar ställning\r\ntill den fortsatta utvecklingen av\r\nanslagstilldelningen till museerna. Något uttalande\r\nfrån riksdagens sida i denna fråga är inte motiverad.\r\nMotion Kr8 bör därför avslås.</pre><pre>Ett enigt utskott vill emellertid biträda begäran om\r\n770 000 kr till driften av ett nordiskt\r\njonmikrosondprojekt. Sveriges bidrag till driften\r\nskall avse medel till två tekniska tjänster.\r\nOförändrade anslag till museernas forskning i\r\navvaktan på Museiutredningen får enligt flera\r\nmotionärer inte äventyra genomförandet av\r\nprojektet. Utskottet delar motionärernas\r\nbedömning och tillstyrker de aktuella\r\nmotionsyrkandena.</pre><pre>Herr talman! Jag yrkar bifall till kulturutskottets\r\nhemställan i betänkande 29.</pre><pre>Anf. 192  BJÖRN KAALING (s) replik:</pre><pre>Herr talman! Det är möjligt att Rose-Marie\r\nFrebran tycker att jag tog i när jag kallade den 20-\r\nprocentiga ökningen av Statens kulturråds budget\r\npå detta område blygsam. Om man överför det i\r\nkronor så ser man att det innebär en ökning på 300\r\n000 kr utöver den kostnadsuppräkning det i övrigt\r\nhandlar om. Det är möjligt att man inte skall säga\r\natt det är blygsamt som en ökning, det kan jag hålla\r\nmed om.</pre><pre>Men det gör ju inte forskningen kring\r\namatörverksamheten mindre viktig. I vår motion\r\nhar vi föreslagit att man skall öka anslaget med 1,5\r\nmiljon för att den här angelägna forskningen kring\r\namatörverksamheten skall kunna bedrivas. Den\r\nhar trots allt en stor betydelse, det vet vi. Vi vet att\r\nden är oerhört viktig för barn och ungdom, men vi\r\nvet inte riktigt hur den ser ut. Den är inte kartlagd.\r\nVi skulle behöva den informationen och de\r\nuppgifterna i samband med den utredning som skall\r\nlägga fram förslag. Vi skall så småningom ta\r\nställning till den framtida kulturpolitik som staten\r\nskall bedriva. Då är det viktigt att vi har den\r\ninformation som den här typen av forskning skulle\r\nkunna ge.</pre><pre>Anf. 193  ROSE-MARIE FREBRAN (kds)\r\nreplik:</pre><pre>Herr talman! Det är bra att Björn Kaaling tar\r\ntillbaka litet i bedömningen av storleken på\r\nökningen till Kulturrådet. Jag vill hävda att man\r\nsjälvfallet inte kan kalla en 20-procentig ökning för\r\nblygsam.</pre><pre>Vi får finna oss i att räkna i procent. Det finns en\r\nmängd olika anslag man skulle kunna klaga på när\r\ndet gäller ökningen om man talar i fasta krontal.\r\nMen självklart måste vi i en stor budget tala i\r\nprocent.</pre><pre>Vill man ha en stor ökning på en post måste man på\r\nnågot sätt omprioritera. Man kan inte bara plussa\r\npå och nästan fördubbla ett anslag utan att det\r\nmärks någon annanstans.</pre><pre>Vi som regeringspartier måste ta ansvar för\r\nekonomin i det här landet. Det är som jag ser det\r\noansvarigt att plussa på i den föreslagna\r\nstorleksordningen. Vi har inte funnit det möjligt att\r\nomprioritera för att lägga på de pengar på anslaget\r\nsom oppositionen har velat ha.</pre><pre>Inte ens Vänsterpartiet har ställt upp på det här,\r\nutan Socialdemokraterna är ensamma om\r\nreservationen.</pre><pre>Anf. 194  ELISABETH FLEETWOOD\r\n(m):</pre><pre>Herr talman! Det händer att man som\r\nriksdagsledamot får ett uppdrag utanför riksdagen.\r\nJag har fått ett uppdrag som jag är mycket tacksam\r\noch glad för. Det är som ordförande i\r\nMuseiföreningen, och det är därför jag vill säga ett\r\npar ord här.</pre><pre>Regeringen säger i propositionen att man tycker att\r\nmuseerna har en viktig forskningsuppgift, men att\r\nman ser bilden litet splittrad. Därför har man givit\r\nMuseiutredningen i uppdrag att titta på\r\nforskningen och se vilka resurser som behövs och\r\nhur de skall fördelas.</pre><pre>Jag förstår det. Vi har en lång rad museer. Vi har\r\nstatliga -- vissa är ansvarsmuseer, vissa är\r\ncentralmuseer -- och vi har kommunala museer,\r\nprivata museer, hembygdmuseer och en lång rad\r\nandra. Det är klart att bilden är, som man säger i\r\npropositionen, splittrad.</pre><pre>Vi är också övertygade om att museernas uppgift i\r\nvårt framtida Sverige kommer att vara stor. Jag tror\r\natt museerna kommer att få en vidgad uppgift i den\r\nnya skolan. Jag tror också att museerna på ett bra\r\nsätt kommer att kunna bidra till bilden av Sverige i\r\nett vidgat samarbete med Europa. Det gäller inte\r\nbara Europa, utan det gäller bilden av Sverige i hela\r\nvärlden.</pre><pre>Därför kommer vi att med nyfikenhet och med\r\nöppenhet för samarbete se fram emot\r\nMuseiutredningens resultat. Jag vill också säga att\r\nutredningen för vår del har börjat väldigt bra. Vi\r\nhar redan haft sammanträde med\r\nMuseiutredningens ordförande, där vi haft\r\nmöjlighet att framföra våra synpunkter och fått\r\nhöra en del av hans synpunkter, även om arbetet\r\nännu bara just har börjat.</pre><pre>Jag kommer därför inte att säga någonting om vad\r\nsom kommer att ske. Jag vill tillägga att i\r\nMuseiföreningens styrelse sitter också Björn\r\nKaaling, som var första talare i detta ärende. Vi\r\nkommer att följa mycket noggrant vad som sker.</pre><pre>Museiutredningens betänkande kommer att ligga\r\ntill grund för de ställningstaganden som kommer att\r\nske i den s.k. stora kulturutredningen.</pre><pre>Ett önskemål som man framställt i propositionen\r\noch som utskottet också har ställt sig bakom är att\r\ndet så att säga uteblivna forskningsbidraget för det\r\nhär året inte får betyda att vi för framtiden ligger\r\nlägre än andra. Det har man som sagt redan slagit\r\nfast i propositionen. Naturligtvis kommer\r\nmuseiföreträdarna runt om landet att se till att så\r\ninte heller sker. Det finns därför ingen anledning att\r\nbefara det.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>15 §  Transportforskning</pre><pre>Föredrogs</pre><pre>trafikutskottets betänkande</pre><pre>1992/93:TU34 Transportforskning (prop\r\n1992/93:170 delvis och 1992/93:100 delvis).</pre><pre>Anf. 195  BO NILSSON (s):</pre><pre>Herr talman! 1990-talet blir säkerligen\r\ninfrastrukturens årtionde. Det betyder naturligtvis\r\natt forskningen om trafik och transporter ökar i\r\nbetydelse. Med tanke på de stora belopp som krävs\r\noch som delvis redan investerats i trafikens\r\ninfrastruktur, rullande material och för drift och\r\nunderhåll, är det viktigt med ökad kunskap. Det är\r\nangeläget att planera och att politiker och\r\ntjänstemän på olika nivåer får tillförlitliga och goda\r\nprognoser och faktauppgifter om hur\r\ntransportsystemet kan tillgodose dagens och\r\nmorgondagens efterfrågan på transporttjänster.</pre><pre>Det är viktigt att ha god kännedom om\r\nkonsekvenser av ingrepp och åtgärder i\r\ntrafiksystemet samt kostnader för dessa\r\nförändringar.</pre><pre>Det är utifrån detta perspektiv som behovet av\r\nforskning om trafik och transporter skall bedömas.\r\nMan måste ha ett på forskning baserat fakta- och\r\nkunskapsunderlag inför behovet av förändringar i\r\ntransportsystemet.</pre><pre>I proposition 170 om forskning för kunskap och\r\nframsteg har vi noterat att den sammanlagda\r\nstatliga satsningen på transportforskning ökar med\r\ndrygt 47 miljoner kronor. Det är både nödvändigt\r\noch glädjande.</pre><pre>Regeringen betonar också i propositionen just\r\nvikten av forskning och utveckling på transport-\r\noch kommunikationsområdet. Men man har, enligt\r\nvår mening, dragit felaktiga slutsatser när det gäller\r\nde organisatoriska frågorna.</pre><pre>Att renodla beställar-/utförarrollerna, som vill\r\nregeringen vill åstadkomma, har möjligen ett\r\nteoretiskt intresse. Men detta är varken tillräckligt\r\nutrett eller färdigt för beslut.</pre><pre>När det gäller forskning är kvalitet och\r\ntillförlitlighet, i varje fall för oss socialdemokrater,\r\nviktigare än den ideologiska köp- och\r\nsäljmentalitet som alltför ofta präglar den\r\nborgerliga regeringens politik. Dessutom finns det\r\nandra alternativ som bör tas med i en diskussion om\r\nframtidens organisation när det gäller\r\ntransportforskningen.</pre><pre>Vi socialdemokrater menar att det finns många\r\nvinster att göra på en ökad samverkan mellan SGI,\r\nVTI och TFB. Rätt utförd borde en sådan\r\nsamordning kunna utgöra grunden för en\r\ninternationellt sett slagkraftig enhet som kan\r\ntillgodose behov över hela spektrumet, från\r\ngeoteknik och vägteknik till trafikteknik.</pre><pre>Nu finns risken, med regeringens och\r\nutskottsmajoritetens förslag, att\r\nforskningsverksamheten allvarligt försämras. VTI\r\nskall halveras, och därmed går viktig kunskap och\r\nkompetens förlorad. Dessutom skall\r\nprognosverksamheten tydligen -- för oss ter sig\r\ndetta fullständigt galet -- läggas under\r\nKommunikationsdepartementet. Det måste vara\r\nen borgerlig innovation och dessutom något unikt\r\natt vetenskapliga uppgifter förläggs till\r\nregeringskansliet.</pre><pre>Så sent som 1991, alltså för mindre än två år sedan,\r\ni samband med avvecklingen av Transportrådet\r\nbeslöts att uppgiften att utarbeta prognoser,\r\nplaneringsmetoder och samhällsekonomiska\r\nbedömningar skulle läggas på VTI.</pre><pre>Efter riksdagens beslut rekryterade naturligtvis\r\nVTI medarbetare till denna nya funktion. Man\r\nutgick från att verksamheten skulle innebära ett\r\nstort mått av forskning och utveckling. Sex högt\r\nkvalificerade ekonomer, statistiker, fysiker och\r\nmatematiker nyrekryterades för att arbeta\r\ntillsammans med bl.a. övriga VTI och universitetet\r\ni Linköping.</pre><pre>I samarbete med Banverket och Vägverket pågår\r\nför närvarande slutförandet av mer detaljerade\r\nprognoser rörande långväga personresor och\r\ngodstransporter. Gruppen arbetar dessutom med\r\nfortsatt kompetensuppbyggnad och utbyggnad av\r\nnätverk för prognosarbete och vidareutveckling av\r\ntrafikberäkningsmodeller.</pre><pre>Nu när verksamheten är uppbyggd och i full\r\naktivitet föreslår regeringen och majoriteten i\r\nutskottet att denna del av VTI åter skall flyttas till\r\nStockholm och regeringskansliet. För det första\r\nanser jag att detta strider mot riksdagens beslut om\r\nutlokalisering av statlig verksamhet. För det andra\r\nmenar jag att sju åtta mycket kvalificerade\r\nmedarbetare skingras och sprids för vinden.\r\nDärmed förloras värdefull kompetens och kunskap\r\nom prognoser och trafikberäkningsmodeller.\r\nVidare är jag nästan säker på att verksamheten\r\nbedrivs effektivare på VTI än i Rosenbad.</pre><pre>Lars Björkman, förklara och motivera denna\r\nfullständigt obegripliga förändring! Om så inte\r\nsker, anar jag att här finns en hund begraven. Upp\r\ntill bevis, Lars Björkman! Vi socialdemokrater\r\nyrkar avslag på propositionen i denna del.\r\nDessutom yrkar vi att 3 490 000 kr överförs från\r\nanslaget A 2 Utredningar i departementet till\r\nanslaget G 2 Bidrag till Statens Väg- och\r\ntrafikinstitut, VTI.</pre><pre>Forskningsdelen och VTI:s verksamhet samt den\r\nmiljö som institutet utgör är en värdefull resurs för\r\ntransportforskningen. Detta gäller inte minst i ett\r\ninternationellt perspektiv där VTI redan har goda\r\nkontakter och aktivt medverkar i nätverk och\r\nforsknings- och utvecklingsprojekt såväl på nordisk\r\nsom på europeisk och global nivå.</pre><pre>I propositionen skriver Mats Odell bl.a.: Såväl\r\nRiksrevisionsverket och\r\nTransportforskningsutredningen som de\r\nremissinstanser som behandlat frågan gav ett\r\nentydigt svar på frågan om att VTI behövs.</pre><pre>Såväl VTI:s kompetens som VTI:s resurser\r\nframhålls i remissvaren. Regeringens slutsats är att\r\nVTI inom den framtid som nu kan överblickas\r\nbehövs och fyller en viktig funktion inom\r\ntransportforskningen. Vidare skriver man:\r\nSammantaget utgör VTI den i särklass starkaste\r\nforskningsresurs som Sverige förfogar över i dag på\r\ntransportområdet.</pre><pre>Utskottet var för en tid sedan på studiebesök på\r\nVTI. Det var en skara imponerade personer som\r\nvid flera tillfällen gjorde positiva uttalanden om\r\nverksamheten. Inte minst på återresan var\r\nomdömena mycket entydiga: Detta var en bra\r\nverksamhet.</pre><pre>Jag utgår från att Lars Björkman och Moderaterna\r\ninte är lika falska som Ny demokratis representant\r\nKenneth Attefors. Visserligen sade han att det här\r\nvar mycket fint. Men han menade inte vad han\r\nsade, tvärtom. Han ville bara vara artig. Jag hoppas\r\natt Lars Björkman är mer seriös än Kenneth\r\nAttefors.</pre><pre>Att i nästa ögonblick skära bort hälften av anslaget\r\noch därmed halvera VTI:s verksamhet är\r\nemellertid ett minst sagt märkligt förfarande. Vi\r\nkan självfallet inte ställa upp på sådana dåligt\r\nunderbyggda förändringar.</pre><pre>Att rasera en sådan tillgång som VTI är och att i\r\nstället bygga upp en administrativ apparat för att\r\nfördela förhållandevis små penningsummor anser vi\r\när kvalificerat slöseri med statens resurser. Det är\r\nväl ännu ett exempel på regeringens och den\r\nborgerliga majoritetens krämarmentalitet.</pre><pre>Vi vill också peka på faran här, nämligen att ett\r\nalltför stort beroende av uppdragsgivare riskerar\r\natt forskningens möjligheter allvarligt försämras\r\nnär det gäller att arbeta fritt och oberoende av\r\nsnäva och kortsiktiga intressen. Inte minst riksdag\r\noch regering behöver ett från olika intressenter\r\nfristående underlag för sina beslut.</pre><pre>Vi socialdemokrater anser att VTI:s forsknings-\r\noch utvecklingsarbete bör få fortsätta i nuvarande\r\nomfattning. Det innebär att VTI:s verksamhet bör\r\nfortsätta inom följande områden:</pre><pre>-- säkerhet i väg- och järnvägstrafik,</pre><pre>-- planering och utformning samt byggande,\r\nunderhåll och drift av vägar och järnvägar,</pre><pre>-- analyser av miljö- och energieffekter avseende\r\nsamtliga transportslag och</pre><pre>-- utveckling av samhällsekonomiska metoder samt\r\ntransport- och trafikprogram avseende samtliga\r\ntransportslag.</pre><pre>Förutom det egentliga forskningsarbetet bör\r\ninstitutet förmedla kunskap om trafik och\r\ntransporter till olika grupper i samhället också i\r\nfortsättningen. Man bör också få behålla det\r\növergripande ansvaret för information och\r\ndokumentation på transportforskningsområdet.</pre><pre>Redan nu har VTI sagt upp 20 personer under\r\nbudgetåret 1992/93, och man har varslat 25\r\npersoner om uppsägning under det kommande\r\nbudgetåret. Det betyder att 20 % har skurits bort\r\npå två budgetår. Hur kan man, Lars Björkman,\r\nuttala sig i lyriska ordalag om en bra och effektiv\r\nverksamhet och i nästa ögonblick använda yxan och\r\nhalvera VTI? Jag väntar med spänning på svar.\r\nMen kom nu inte med ideologiska floskler, utan\r\nkom med konkreta argument!</pre><pre>Herr talman! Jag yrkar bifall till vår reservation i\r\ntrafikutskottets betänkande TU34 om\r\ntransportforskning.</pre><pre>Anf. 196  KENNETH ATTEFORS (nyd)\r\nreplik:</pre><pre>Herr talman! Jag strök mig på talarlistan och skall\r\nalltså inte ta de anmälda sex minuterna i anspråk.\r\nJag tycker att jag inte har särskilt mycket att tillföra\r\ndebatten.</pre><pre>Jag yrkar bifall till hemställan i betänkandet i dess\r\nhelhet. Jag tycker nämligen väldigt bra om den\r\naktuella beställar-/utförarmodellen. Detta gäller\r\nnästan samtliga kommuners sätt att arbeta, och jag\r\ntycker att det även skall gälla på riksplanet.</pre><pre>Sedan vill jag tala om för Bo Nilsson att jag faktiskt\r\ninte var med på resan till VTI i Linköping. Om\r\nnågon annan från mitt parti var med, så får det som\r\ndet här talas om stå för vederbörande. Jag är i varje\r\nfall inte så falsk som det här talas om.</pre><pre>Däremot vet jag att jag för några veckor sedan sade\r\ntill Bo Nilsson att man när man är ute på\r\nutskottsresor och åker runt på besök inte direkt\r\ntalar om för människor vid sittande bord och när\r\ndet bjuds på fin mat och gott vin att deras\r\nverksamhet är fruktansvärt dålig. Naturligtvis beter\r\nman sig artigt vid sådana tillfällen. Det är verkligen\r\nmänskligt att bete sig så. Det gäller även oss\r\nriksdagsmän.</pre><pre>Jag var, som sagt, inte med på resan så jag tar inte\r\nåt mig när det gäller det som Bo Nilsson sade här i\r\ntalarstolen.</pre><pre>Anf. 197  BO NILSSON (s) replik:</pre><pre>Herr talman! Jo, det är klart att man kan göra så,\r\nKenneth Attefors. Man kan alltså vara artig men\r\nmena precis raka motsatsen. Men man kan ju avstå\r\nfrån att fälla ett omdöme om verksamheten.</pre><pre>VTI:s verksamhet var, det ansåg alla de som var\r\nmed på resan, bra och effektiv. Man ansåg att VTI:s\r\nverksamhet måste få fortsätta med tanke på\r\ntrafiksäkerhet, miljö och andra\r\nforskningsuppgifter.</pre><pre>Att sedan säga att man betedde sig på ett visst sätt\r\nför artighetens skull har jag menat var genomfalskt,\r\noch det tycker jag fortfarande.</pre><pre>Anf. 198  KENNETH ATTEFORS (nyd)\r\nreplik:</pre><pre>Herr talman! Fortfarande yrkar jag alltså bifall till\r\nutskottets hemställan, därför att jag tycker att det\r\när väldigt bra att även vi inom staten håller på att\r\nordna beställar- och utförarmodeller, precis som\r\nkommunerna gör. Widar Andersson sade vid\r\nfrågestunden här i dag att de socialdemokratiska\r\nkommunerna går mycket bättre än de borgerligt\r\nstyrda kommunerna, så jag tror att även\r\nSocialdemokraterna vill att beställar- och\r\nutförarorganisationen införs.</pre><pre>Till sist vill jag än en gång säga till Bo Nilsson att\r\njag inte var med på resan till VTI i Linköping.</pre><pre>Anf. 199  BO NILSSON (s) replik:</pre><pre>Herr talman! Jag får säga till Kenneth Attefors,\r\nsom jag sade i den förra debatten, att för oss\r\nsocialdemokrater är forskning och resultat\r\nviktigare än köp- och säljmentalitet. Det präglar\r\nockså Kenneth Attefors uppfattning i den här\r\ndebatten, och jag kan bara beklaga detta.</pre><pre>Anf. 200  LARS BJÖRKMAN (m):</pre><pre>Herr talman! Bakom utskottets betänkande\r\nangående forskning inom kommunikationsområdet\r\nligger regeringens proposition om forskning för\r\nkunskap och framsteg.</pre><pre>Regeringen uttrycker där vikten av att vi, trots vårt\r\nkärva ekonomiska läge, kraftfullt satsar på att\r\nstärka forskningsresurserna kring\r\nkommunikationsfrågorna. Det moderna samhällets\r\nkrav på utveckling går i många avseenden genom\r\nde förbättrade möjligheter till kommunikation som\r\nden förfinade tekniken gett oss möjlighet till. I\r\npropositionen föreslås därför att\r\nforskningsområdet kring kommunikationerna får\r\nen anslagshöjning med ca 50 %.</pre><pre>Utskottet delar regeringens uppfattning att\r\nforskningsinsatser inom kommunikationsområdet\r\nhar en strategisk betydelse för välfärdsutvecklingen\r\noch den ekonomiska tillväxten.</pre><pre>Det är därför angeläget att forskningen bedrivs på\r\nen effektiv och kvalitativt högtstående nivå. Enligt\r\nutskottets mening kan en tydligare rollfördelning\r\nmellan olika aktörer medverka till att en bättre\r\növerblick uppnås samtidigt som styrningen och\r\nsamordningen underlättas. Utskottet delar därför\r\nregeringens uppfattning att\r\nTransportforskningsberedningens roll som\r\nsamordnare av den övergripande\r\nkommunikationsforskningen skall förstärkas.</pre><pre>Utskottet stöder också propositionens förslag om\r\natt all sektorsforskning bör utföras i konkurrens.\r\nUniversitet och högskolor och övriga\r\nforskningsutförande organ, däribland\r\nVägtrafikinstitutet, VTI, bör därför i ökad\r\nutsträckning ses som en samlad resurs för\r\nkommunikationsforskningen. Med en övergång till\r\nen mer utvecklad resultatstyrning ställs också\r\nökade krav på en bättre redovisning av uppnådda\r\nresultat, vilket utskottet tycker är angeläget.\r\nForskningens kvalitet och relevans kan därmed\r\näven lättare utvärderas.</pre><pre>Utskottet delar därför regeringens bedömning att\r\nbeställar-, utförar- och användarrollerna så långt\r\nmöjligt skall renodlas inom området.</pre><pre>Därmed tillstyrker utskottet förslaget i\r\npropositionen att VTI bör anvisas ett ramanslag på\r\n33,6 miljoner kronor och att\r\nTransportforskningsberedningen anvisas ett\r\nramanslag på 119,4 miljoner kronor.</pre><pre>Utskottet är väl medvetet om att förslaget innebär\r\nändrade förutsättningar för VTI. Enligt utskottet\r\nrepresenterar VTI en värdefull forskningsresurs\r\noch forskningsmiljö genom institutets\r\ntvärvetenskapliga uppbyggnad och den kontinuitet\r\nsom finns i verksamheten. Från utskottets sida\r\ninstämmer vi därför i det som regeringen har anfört\r\ni propositionen om angelägenheten av att träffa\r\nlångsiktiga avtal mellan\r\nTransportforskningsberedningen och VTI -- detta\r\nför att underlätta planeringen och för att\r\nmöjliggöra en långsiktig kunskapsuppbyggnad hos\r\ninstitutet. Utskottet anser det vidare vara av stor\r\nvikt att erfarenheterna av konkurrensen mellan\r\nutförarna kommer att följas upp och dokumenteras\r\npå lämpligt sätt.</pre><pre>Då VTI:s verksamhet med detta förslag kommer\r\natt renodlas är det riktigt att institutet befrias från\r\nsitt ansvar för prognosverksamheten inom\r\ntransportsektorn. Utskottet stöder därför\r\nregeringens förslag om att en delegation för\r\nprognos- och utvecklingsverksamhet tillskapas och\r\nlokalmässigt förläggs till Konjunkturinstitutet.\r\nUtskottet stöder också propositionens förslag om\r\natt Kommunikationsdepartementets\r\nutredningsanslag räknas upp till 12,49 miljoner\r\nkronor.</pre><pre>Av propositionens allmänna riktlinjer framgår att\r\nregeringen anser att forskningsinsatser inom\r\nkommunikationssektorn är av strategisk betydelse\r\nför såväl välfärdsutvecklingen som den ekonomiska\r\ntillväxten. Forskningen skall därför medverka till\r\natt ta fram underlag för att uppnå de politiska mål\r\nsom läggs fast för sektorns utveckling samt öka\r\nhandlingsberedskapen inför problem som inte kan\r\nförutses i dag, genom att bygga en kunskaps- och\r\nkompetensbas för framtiden.</pre><pre>Den kunskapsuppbyggande forskningen bör\r\nprioriteras enligt regeringens förslag, och sju\r\nområden bör särskilt uppmärksammas. Dessa är:\r\nmiljö, infrastruktur, telekommunikation,\r\ninformationsteknologi, effekter av\r\nmarknadsförändringar och avreglering,\r\nkollektivtrafik samt trafiksäkerhet.</pre><pre>Utskottet vill understryka, att med de viktiga\r\nsatsningar som nu planeras och genomförs på\r\ninfrastrukturområdet måste ökade krav ställas på\r\nforsknings- och utvecklingsarbete inom en rad\r\nområden. Den pågående internationaliseringen\r\noch Sveriges närmande till Europa ökar behovet av\r\nen vidgad och fördjupad forskningssamverkan över\r\ngränserna, liksom behovet av att forskningen\r\nmedverkar till att förbättra förutsättningarna för\r\nindustriell produktion inom landet.</pre><pre>Möjligheterna att bemästra trafikens miljöproblem\r\nställer ökade krav på trafikforskningen. Miljö-,\r\nenergi- och trängselproblem kommer sannolikt att\r\nprägla trafikdebatten det närmaste decenniet,\r\nvarför kraven på kollektivtrafiken som\r\nproblemlösare ökar. Transportforskningen bör\r\nvidare, enligt utskottets mening, i ökad\r\nutsträckning kunna medverka till att modern,\r\nresurssnål teknik används och bidra till att\r\nunderhålls- och driftskostnader kan begränsas\r\nsamtidigt som stränga miljökrav tillgodoses.</pre><pre>Den avreglering av olika transportmarknader som\r\nnu pågår kräver nya aktörer och\r\norganisationsförhållanden. Detta gör att kraven på\r\nforsknings- och utvecklingsinsatser inom t.ex. tele-,\r\npost-, taxi- och kollektivtrafikområdena kan\r\nkomma att omformuleras och få ökad styrka.</pre><pre>I propositionen anges angelägenheten av att\r\nfortsätta med utvecklingsinsatser för den lokala och\r\nregionala kollektivtrafiken. Resultaten av dessa\r\nutvecklingsprojekt är goda, varför regeringen\r\nföreslår att Transportforskningsberedningen för\r\nforsknings-, utvecklings- och\r\ndemonstrationsobjekt inom kollektivtrafikområdet\r\navsätter ett belopp på 15 miljoner kronor per år.\r\nBeloppet bör huvudsakligen användas till projekt\r\nsom faller inom trafikhuvudmännens\r\nansvarsområde. Utskottet delar regeringens\r\nbedömning och tillstyrker även detta förslag.</pre><pre>Utöver de satsningar som regeringen föreslår i\r\ndenna proposition kommer ytterligare medel att\r\nanslås till transportforskningen.\r\nTransportforskningsberedningen erhåller genom\r\ndet beslut som fattades i riksdagens energipolitiska\r\nbeslut våren 1991 under fyra år 30 miljoner kronor\r\nårligen till utvecklings- och demonstrationsprojekt.\r\nDärutöver kommer, i och med att\r\nklimatpropositionen 1992/93 antogs för en vecka\r\nsedan, ytterligare medel att anvisas till\r\nTransportforskningsberedningen för utveckling av\r\nel- och hybridfordon.</pre><pre>Herr talman! Socialdemokraterna i utskottet har,\r\nmed stöd av Vänsterpartiet, i en reservation invänt\r\nmot omstruktureringen inom\r\ntransportforskningsområdet. Bo Nilsson har\r\nmycket tydligt belyst detta. Reservationen innebär\r\natt man reagerar mot att\r\nTransportforskningsberedningens roll som\r\nbeställare och samordnare stärks och tydligaregörs.\r\nMan säger i reservationen att en sådan förändring\r\nkan vara intressant, men anser den ej vara\r\ntillräckligt utredd. Vidare invänder reservanterna\r\nmot förslaget att överföra prognosverksamheten till\r\nett departementet närstående organ. Jag kan bara\r\nkonstatera att man inte har velat ta del av den\r\ntransportforskningsutredning som har föregått\r\nförslagen och som ligger till grund för regeringens\r\nproposition.</pre><pre>Utredaren har i sitt betänkande fått stöd av i stort\r\nsett alla remissinstanser, med ett undantag. VTI\r\nhade en avvikande uppfattning -- och det kanske\r\ninte är särskilt förvånande.</pre><pre>Herr talman! Med den inriktning av\r\ntransportforskningen i Sverige som föreslagits i\r\npropositionen och som tillstyrks av trafikutskottet,\r\nkommer svensk kommunikationsforskning att\r\nkunna bidra till välfärdsutveckling och ekonomisk\r\ntillväxt. Det är min och allas förhoppning att den\r\nsamlade kompetens som finns tillgänglig på detta\r\nområde skall, genom sina forskningsinsatser, bidra\r\ntill att öka handlingsberedskapen inför dagens,\r\nmen också morgondagens, problem samt bygga\r\nupp en kunskaps- och kompetensbas för framtiden.</pre><pre>Herr talman! Med detta vill jag yrka bifall till\r\nhemställan i trafikutskottets betänkande och avslag\r\npå den socialdemokratiska reservationen.</pre><pre>Anf. 201  BO NILSSON (s):</pre><pre>Herr talman! Jag trodde att Lars Björkman skulle\r\nha några egna uppfattningar i den här frågan och\r\ninte bara ta upp det som står i betänkandet och i\r\npropositionen. Jag trodde att Lars Björkman hade\r\nen egen åsikt i den här frågan, men jag förstår att\r\ndet kan vara litet jobbigt.</pre><pre>I propositionen står det på s. 138: ''För att\r\neffektivisera forskningen''. Vidare står det\r\n''Övergången till resultatstyrning ställer krav på en\r\nbättre redovisning''.</pre><pre>Det är ju en rätt allvarlig kritik som man kan utläsa\r\nmellan raderna. Jag skulle gärna vilja höra vad det\r\när som ligger bakom att man kritiserar både det ena\r\noch det andra när det gäller transportforskningen\r\noch framför allt VTI:s forskning. Det vore bra med\r\nen egen kommentar till det här, alltså inte något\r\nsom finns skrivet.</pre><pre>Det är ju uppenbart att Kenneth Attefors och Lars\r\nBjörkman har samma uppfattning när det gäller\r\nkonkurrens. Konkurrens är alltså det viktigaste.\r\nKvalitet, oberoende och en fristående\r\nforskningsinsats är inte lika viktigt som\r\nkonkurrens. Detta är vad jag kallar en\r\nkrämarmentalitet, som jag inte tycker om.</pre><pre>Lars Björkman sade någonting intressant. Han\r\nsade nämligen att det är viktigt att det nu knyts\r\nlångsiktiga avtal mellan TFB och VTI. Det förstår\r\njag, eftersom det väl är där som oron ligger. Ni tror\r\natt ni har frigjort er från ansvaret genom att hoppas\r\npå att TFB skall sluta långsiktiga avtal. Men tänk\r\nom TFB inte gör det. Då skingras den resurs, med\r\ninternationella kvaliteter, som ni säger är den\r\nviktigaste när det gäller transportforskning i\r\nSverige. Det är faktiskt mycket lösligt!</pre><pre>Jag tror att jag har läst\r\nTransportforskningsutredningen precis lika noga\r\nsom Lars Björkman. Det vill jag säga utan att på\r\nnågot sätt framhålla mig själv. Men när det gäller\r\nprognoserna kan jag icke fatta att man 1991\r\nanställer kvalificerade människor och beslutar att\r\nden här frågan skall tas om hand av VTI. När allt är\r\nuppbyggt och de håller på att jobba för fullt säger\r\nman helt plötsligt: Nu skingrar vi de här\r\nmänniskorna för vinden. I bästa fall kan vi kanske\r\nfå några stycken anställda borta på Rosenbad, som\r\nkan arbeta med sådana här viktiga frågor.</pre><pre>Detta är att förstöra kompetens. Det är ett dåligt\r\nförslag. Lars Björkman borde kunna säga att det är\r\npå det sättet.</pre><pre>Anf. 202  LARS BJÖRKMAN (m):</pre><pre>Herr talman! Jag tror kanske inte att jag kan\r\ntillfredsställa Bo Nilssons alla önskemål vad gäller\r\natt ändra uppfattning i förhållande till vad utskottet\r\nhar sagt. Om Bo Nilsson tycker att jag håller mig till\r\nvad utskottet har sagt är det kanske inte så konstigt,\r\ndärför att jag tillhör den majoritet i utskottet som\r\nhar varit med om att utforma den här skrivningen.\r\nSjälvfallet står jag bakom de idéer och åsikter som\r\nbetänkandet ger uttryck för.</pre><pre>Under hela den här dagen har det gått som en\r\ntråd -- jag skall inte säga en röd tråd, därför att det\r\nskulle jag väl få äta upp -- genom debatten att man\r\nskall försöka att sätta sin tillit till köp- och\r\nsäljmetoden, genom att i konkurrens upphandla\r\nforskning på en rad områden. I det här fallet gäller\r\ndet transportsektorn.</pre><pre>Vi menar att de universitet och högskolor som i dag\r\nhar transportforskning på sina program eller som\r\nvill starta en sådan verksamhet i konkurrens med\r\nbl.a. VTI skall få vara med och göra det, om de kan\r\nkonkurrera på ett kvalificerat sätt om att utföra\r\nforskningsuppdragen.</pre><pre>Jag delar Bo Nilssons uppfattning -- det gör för\r\növrigt hela utskottet, och det framgår av\r\nskrivningen -- att den kompetens som finns på VTI\r\nkommer att kunna användas. Det är där som vi\r\nkommer in med de långsiktiga avtalen. Det tror vi\r\när en framkomlig väg. Därför kan vi väl säga att vi\r\nhar en framtidstro även för VTI, även om\r\nforskningsuppdragen i större utsträckning än vad\r\nsom gäller i dag kommer att finansieras med anslag\r\nför vilka Transportforskningsberedningen har gjort\r\nprioriteringen.</pre><pre>Men om Bo Nilsson fullt berättigat har den här\r\nstora tilltron till VTI:s kompetens finns det väl,\r\nmed den positiva skrivning som utskottet har, ingen\r\nsådan anledning till oro som röstläget ger vid\r\nhanden. Låt oss i stället anta att den kompetens\r\nsom finns kommer att utnyttjas. Det står i\r\nbetänkandet, och det är vår långsiktiga lösning.</pre><pre>Anf. 203  BO NILSSON (s):</pre><pre>Herr talman! När det gäller detta med egna åsikter\r\nville jag bara understryka att det som står skrivet\r\nkan man ju faktiskt läsa. Därför vore det intressant\r\natt höra Lars Björkmans egna kommentarer. Men\r\njag förstår att det inte går.</pre><pre>Jag har fått en skrivelse från de anställda på VTI.\r\nDär står det: ''Den oro som har skapats på VTI i\r\noch med transportforskningsutredningens förslag,\r\nden därpå följande FPP samt övriga förslag på\r\nförändringar av verksamheten har bland annat lett\r\ntill att fem mycket meriterade forskare sökt och fått\r\nannat arbete. Sjösätts de förslag som finns i FPP\r\nkommer sannolikt ytterligare ett antal av våra mest\r\nmeriterade forskare att söka sig från VTI.</pre><pre>Vid VTI har under lång tid byggts upp kompetens\r\nsom genererat framgångsrika forksningsmiljöer\r\ninom ett flertal områden. Det föreligger en\r\nuppenbar risk, att de krav på förändringar av\r\nverksamheten vid VTI som för närvarande\r\nframförs från olika håll, kommer att rasera dessa\r\nmiljöer.''</pre><pre>Jag förstår ju efter den här debatten att det kanske\r\nlitet grand är detta som Lars Björkman och de\r\nborgerliga partierna är ute efter. Det går ju\r\nuppenbart inte att bevara kompetensen med den\r\npolitik som nu förs. Den splittras. Det är ju detta\r\nett klart och tydligt bevis för. Vi borde vara rädda\r\nom kompetensen. Vi behöver ju kvalificerad\r\nforskning nu när infrastrukturen står i centrum och\r\nså kommer att göra under 90-talet. Det är\r\nuppenbarligen så. Då är det faktiskt synd att\r\nvärdefull kompetens förstörs. Jag förstår nu att ni\r\nmed er uppläggning litet grand menar att det skall\r\nvara på det här sättet.</pre><pre>Till sist vill jag om röstläget säga att det, om jag har\r\nvarit litet högljudd, beror på att jag är engagerad.\r\nDet är klart att det är litet jobbigt när man möter\r\nen engagerad motståndare. Men själv tycker jag att\r\ndet är en fördel att vara engagerad när man\r\nframträder i den här kammaren.</pre><pre>Anf. 204  LARS BJÖRKMAN (m):</pre><pre>Herr talman! Bo Nilssons röstläge skall jag inte\r\nkommentera. Det är självfallet en tillgång att\r\nkunna ha ett engagemang. Jag skall inte vidare\r\nkommentera den biten.</pre><pre>På något sätt är det en ologisk cirkel som Bo\r\nNilsson försöker skapa. Den oerhörda kompetens\r\nsom finns på VTI-sidan bedyras och betygas. Jag\r\nhar inte ett ögonblick tänkt att ifrågasätta den\r\nkompetensen. Vi har ju i betänkandet snarare\r\nunderstrukit vikten av att den behålls, genom att\r\nlångsiktiga avtal tecknas. Därför finns det\r\negentligen inte någon grund för den stora oro som\r\nforskarna och Bo Nilsson görs sig till tals för. Den\r\nkompetens som finns i landet på det här området\r\nkommer ju i större utsträckning än i dag att\r\nbehövas, eftersom ett betydligt större anslag\r\nkommer att ställas till hela det här\r\nforskningsområdets förfogande.</pre><pre>I alla lägen när det sker förändringar känner man\r\nnaturligtvis en viss oro. Det är ju ingenting som är\r\nunikt för forskare eller några andra yrkesgrupper.\r\nDet är samma oro, som vi måste ha respekt för, som\r\nförekommer så snart en förändring eller\r\nomstrukturering är på gång, men det får ju inte vara\r\nett argument eller leda till att vi aldrig har modet\r\neller möjligheten att göra förändringar.</pre><pre>Regeringen och därtill också utskottet har ansett att\r\nvi på ett mera effektivt sätt kommer att kunna\r\nutnyttja de samhällsmedel som ställs till förfogande\r\ngenom de åtgärder som vi nu föreslår. Det är den\r\nbärande idén bakom hela den här tanken. Därför\r\ntror jag att den oro som Bo Nilsson så engagerat har\r\nburit fram å forskarnas vägnar säkert kan vändas till\r\nnågonting positivt, när man nu verkligen ser att\r\nsatsningen är stor och att kompetensen finns. Den\r\nkommer att behövas. Det är jag fullständigt\r\növertygad om.</pre><pre>Anf. 205  LEO PERSSON (s):</pre><pre>Herr talman! I det här betänkandet behandlas en\r\nmotion, T84, vilken jag och några till står bakom. I\r\nden motionen yrkar vi att riksdagen skall ge\r\nregeringen till känna den här\r\ninformationsteknologins betydelse för dessa olika\r\ntrafikgrenar. Utskottet har svarat följande: Enligt\r\nutskottets mening bör det främst vara en uppgift för\r\nansvariga myndigheter att pröva hur den\r\nlångsiktiga kunskapsuppbyggnaden bör se ut och\r\nbedöma vilka forskningsmiljöer som är lämpliga att\r\nbygga upp.</pre><pre>Kanske har utskottet läst motionen litet dåligt,\r\neftersom man svarar på det här sättet. Jag har\r\nnämligen erfarit att både Banverket och Vägverket\r\ni Borlänge har önskat att en sådan här miljö\r\ntillskapas där de finns lokaliserade. Skall man\r\nkanske tolka utskottets skrivning så, att om\r\nbeställarna, Vägverket och Banverket, skulle\r\nbeställa en sådan forskningsmiljö, skulle man\r\nkunna få regeringen att ställa upp på att en så stor\r\ndel av verksamheten flyttas att dessa effekter kan\r\nuppnås genom att man kommer nära varandra och\r\nkan utveckla en ännu bättre miljö, som gör att man\r\nfår en mycket bättre kvalitet än den man redan har?\r\nVisserligen har många här bedyrat att kvaliteten är\r\nbra, men jag tror ändå att miljön skulle kunna bli\r\nännu tydligare och bättre om de här forskarna och\r\nmyndigheterna, som är de största köparna av de här\r\ntjänsterna, kunde komma varandra så nära som\r\nmöjligt.</pre><pre>Utskottet borde ha kunnat utveckla de här\r\ntankarna litet bättre och inte bara avstyrka\r\nmotionen så som man gör.</pre><pre>Överläggningen var härmed avslutad.</pre><pre>16 §  Forskning för kunskap och framsteg</pre><pre>Föredrogs</pre><pre>jordbruksutskottets betänkande</pre><pre>1992/93:JoU18 Forskning för kunskap och framsteg\r\n(prop. 1992/93:170 delvis).</pre><pre>Anf. 206  SINIKKA BOHLIN (s):</pre><pre>Herr talman! Det kommer att krävas mycket\r\nomfattande insatser för att vi skall kunna förändra\r\nsamhällets utveckling i linje med de\r\növerenskommelser som träffades i Rio 1992. På\r\nkort sikt kan utvecklingen påskyndas genom\r\nlagstiftning, normer och andra styrmedel. Den mer\r\nomfattande omställningen ställer krav på\r\nlångsiktigt inriktad forskning och utveckling. För\r\natt uppnå den önskade utvecklingen krävs därför en\r\nsamlad strategi, omfattande åtgärder som får\r\ngenomslag på kort, medellång och lång sikt.</pre><pre>Det yttersta målet för samhällets miljöforskning är\r\natt vi erhåller kunskap för att förstå problem,\r\nutveckla ny teknik och nya system för en hållbar\r\nutveckling. Varje myndighet och forskningsråd bör\r\nha ett ansvar för att stödja miljörelaterad forskning\r\ninom resp. sektor.</pre><pre>Herr talman! Vi socialdemokrater kommer att ge\r\nmiljöforskningen fortsatt hög prioritet, och för att\r\nvi skall kunna uppnå de mål riksdagen har beslutat\r\nom vill vi öka anslaget till ren miljöforskning med\r\n53 miljoner kronor jämfört med regeringens\r\nförslag. Vi vill särskilt prioritera forskningen kring\r\nolika miljöpolitiska styrmedel.</pre><pre>Även regeringspartierna har vid flera tillfällen\r\npoängterat vikten av en ökad användning av\r\nstyrmedel. I forskningspropositionen står det bl.a.\r\natt ''forskning kring ekonomiska mekanismer och\r\nincitament är centralt i sammanhanget''. Ändå\r\npresenteras inget konkret förslag till ökade resurser\r\nför detta angelägna forskningsfält.</pre><pre>I Miljöforskningsutredningens slutrapport\r\nLångsiktig miljöforskning framgår att forskning om\r\nolika styrmedel på miljöområdet hittills varit\r\nrelativt blygsam. Vi socialdemokrater anser att\r\ndenna forskning är mycket viktig för att vi skall\r\nkunna bedöma vilka åtgärder på miljöområdet som\r\när kostnadseffektiva. Det är en forskning som är\r\nangelägen av både politiska och\r\nföretagsekonomiska skäl och som dessutom alla\r\nriksdagens partier säger sig prioritera. Därför\r\nföreslår vi att ett Centrum för miljöekonomi och\r\nstyrmedelsforskning inrättas.</pre><pre>Det finns, herr talman, all anledning att bygga\r\nvidare på den struktur som har byggts upp för\r\nsvensk forskning. Regeringen ger en helt felaktig\r\nbild av svensk forskning. Sverige deltar sedan länge\r\ni olika internationella forskningsprogram och ligger\r\ninom många områden redan i dag vid forskningens\r\nfrontlinje. Svenska forskningsresultat har haft stor\r\nbetydelse för drivandet av internationella\r\nförhandlingar, bl.a. när det gäller klimatfrågor,\r\nförsurning och kretslopp.</pre><pre>Därför anser vi socialdemokrater att förslaget att\r\nStockholms internationella instituts anslag skall\r\nreduceras till mindre än hälften av det tidigare inte\r\nstämmer med den framtida inriktningen av\r\nmiljöforskningen. Institutet kom till på\r\nsocialdemokratiskt initiativ. Målsättningen var att\r\nfrämja utvecklingen av mer miljövänlig och\r\nresurssnål teknik, och verksamheten skulle hållas\r\ninom fem huvudområden: energistudier,\r\nklimatfrågor, bioteknik, ekonomi med etik och\r\nmiljövärden samt särskilda studier. En viktig\r\nuppgift var att sprida information och främja\r\nutbytet av kunskaper och erfarenheter mellan olika\r\nländer om sådan teknik.</pre><pre>Mot bakgrund av den positiva utvärderingen är det\r\nmärkligt att utskottet föreslår att anslaget skall\r\nreduceras så kraftigt.</pre><pre>Man bedömer att antalet medverkande forskare i\r\nEG:s miljöforskningsverksamhet under den\r\nkommande treårsperioden kommer att öka.\r\nSvenskt deltagande i EG:s miljöforskning utgör ett\r\nkomplement till den nationella miljöforskningen.</pre><pre>Allt större andel av Naturvårdsverkets\r\nforskningsanslag går nu till forskningsprojekt inom\r\nEG:s ram. Vi finner det angeläget att svenska\r\nforskare deltar i dessa forskningsprogram, men\r\nforskningsanslaget måste tillåtas att öka i\r\nmotsvarande takt, så att inte den inhemska\r\nforskningen om mer specifika svenska\r\nmiljöproblem får stryka på foten. Därför föreslår vi\r\nsocialdemokrater en anslagsförstärkning om 32\r\nmiljoner kronor utöver de anslag som går till av\r\nutskottsmajoritet prioriterade forskningsområden,\r\neftersom vi anser att det är angeläget att\r\nforskningen om organiska och andra miljögifter får\r\nfortsatt stöd. Forskningen om hur genetiskt\r\nmodifierade organismer påverkar miljön måste\r\nintensifieras, liksom forskning som rör den\r\nbiologiska mångfalden.</pre><pre>Herr talman! Med detta vill jag yrka bifall till\r\nreservation nr 4 till betänkandet.</pre><pre>Anf. 207  JAN JENNEHAG (v):</pre><pre>Herr talman! Sveriges ställning som högt utvecklad\r\nindustrination har byggt och kommer även i\r\nframtiden att i hög grad bygga på goda\r\nforskningsresurser. En del av den forskningen har\r\nvarit direkt samhällsfinansierad, en annan väsentlig\r\ndel har haft sin grund i kvalificerade\r\nsamhällsbeställningar.</pre><pre>Ett exempel på detta är försvarsindustrin. Även om\r\njag inte tycker att samhällsbeställningarna på det\r\nområdet skulle ha varit så många som de historiskt\r\nsett har varit och förmodligen -- dess värre, enligt\r\nmin mening -- även i framtiden kommer att bli, är\r\ndet helt klart att svensk försvarsindustris\r\nframgångsrika ställning på den internationella\r\nmarknaden har byggt på svenska\r\nsamhällsbeställningar.</pre><pre>Det här förhållandet gäller naturligtvis också för\r\nmiljöforskningen. Marknaden har inom många\r\nområden visat ett, milt uttryckt, begränsat intresse.</pre><pre>Samhället måste ställas om så att det bli ekologiskt\r\nanpassat. Svenskt näringsliv måste också övergå till\r\nproduktion som är miljöanpassad; både\r\nprodukterna och processerna skall ingå i ett\r\nekologiskt kretslopp. Avgörande för den\r\nsamhällsekonomiska nyttan av forsknings- och\r\nutvecklingsinsatser är alltså att man satsar på\r\nområden som kan ingå i det ekologiskt anpassade\r\nsamhället.</pre><pre></pre><pre>Miljöforskningen måste naturligtvis koncentreras\r\ntill områden där Sverige i dag har en god ställning\r\noch en högkvalitativ forskning och där vårt land är\r\nbland de främsta forskningsnationerna. Det är\r\nsvårt att ge sig in på någon rangordning, men jag\r\nkan nämna några områden som vi menar bör ligga\r\nlångt framme och dit samhället bör rikta sina\r\ninsatser. Det gäller t.ex. miljömedicin, kustnära\r\nmarinekologi, klimatforskning, miljöteknik och\r\navfallsteknik. Inom dessa områden är det endast en\r\nsamhällsstyrd och samhällsfinansierad forskning\r\nsom inte bygger på ett omedelbart ekonomiskt\r\nvinstintresse vilken kan garantera resultat.</pre><pre>Vad gäller anslag till miljöforskning säger\r\nregeringen att man vill satsa på ett uthålligt\r\nsamhälle med en bevarad biologisk mångfald. Mot\r\ndetta mål svarar inte de ekonomiska resurser som\r\nföreslås. I praktiken innebär regeringens förslag att\r\nanslagen till exempelvis Naturvårdsverkets\r\nmiljöforskning minskar. Vi tycker att de bör räknas\r\nupp. Vi föreslår att de räknas upp med 40 miljoner\r\nkronor, så att de totalt hamnar på 199 miljoner\r\nkronor.</pre><pre>Om vi utgår från att en stor del av de problem som\r\nforskningen måste lösa gäller u-länder och miljön i\r\nÖsteuropa, är det anmärkningsvärt att regeringen\r\nföreslår en väsentlig minskning av anslaget till\r\nStockholms internationella miljöinstitut. Det är\r\nknappast en institution som kan få något från\r\nmarknaden. Här är det direkta anslag som måste\r\nkomma till. Vi föreslår att anslaget till institutet\r\nhöjs med 18 miljoner kronor utöver regeringens\r\nförslag.</pre><pre>Herr talman! Jag kan i allt väsentligt instämma i\r\nsynpunkterna i Sinikka Bohlins anförande och även\r\ni yrkandet om bifall till reservationen nr 4. I övrigt\r\nyrkar jag bifall till min meningsyttring vad gäller\r\nmom. 1 och 6.</pre><pre>Anf. 208  LENNART DALÉUS (c):</pre><pre>Herr talman! Jag yrkar bifall till utskottets\r\nhemställan i dess helhet och konstaterar att\r\nregeringen med sitt förslag och utskottet med sitt\r\nställningstagande har lagt en fortsatt god grund för\r\nden svenska miljöforskningen. Det gäller inte bara\r\nför förslagen i det betänkande som vi diskuterar nu\r\ni dag, utan också åtgärder som vidtas för\r\nutnyttjande av andra resurser för en miljöstrategisk\r\nforskning. Om detta kan vi diskutera mer.</pre><pre>Dess bättre är den syn på miljöfrågor och på\r\nbehovet av miljöforskning som redan har\r\nredovisats här gemensam för oss alla som är\r\nverksamma inom miljöområdet. Miljöforskningen\r\när viktig och behöver visas större uppmärksamhet.\r\nDetta kommer också till uttryck i regeringens\r\nproposition och i den diskussion som utskottet för i\r\nbetänkandet.</pre><pre>Sedan kan man diskutera enskildheter, bl.a.\r\nStockholm Environment Institute, som två talare\r\nföre mig har tagit upp. Detta institut har uppenbart\r\nen mycket viktig uppgift, som uppmärksammats i\r\nregeringförslaget och även i utskottets betänkande.\r\nMen det har också klart uttalats vid institutets\r\ntillkomst och även i anslutning till dess verksamhet\r\natt det skall söka även extern finansiering. Det är\r\nalltså inte så, som Jan Jennehag sade, att man\r\nmåste förlita sig bara till anslag från den svenska\r\nstaten, utan också externa resurser kan tillföras.\r\nDetta har också skett och kommer framdeles att\r\nske.</pre><pre>Det är inte heller så att institutet genom\r\nregeringens förslag får en nedskuren budget. Hos\r\ninstitutet finns ackumulerade resurser som kan\r\nmöjliggöra verksamhet på en nivå som kommer att\r\nvara i samklang med de för institutets verksamhet\r\nuttalade målen.</pre><pre>När det gäller svensk medverkan i den\r\nforskningsverksamhet som EG bedriver och hur\r\nstora svenska resurser som därutöver står till\r\nförfogande för svensk miljöforskning är bilden inte\r\nriktigt så mörk som Sinikka Bohlin utmålade.\r\nFaktum är ju att EG-resurserna sedan medel från\r\nSverige tillförts är mycket väl tillgängliga för\r\nsvenska forskare också på områden som är av till\r\nsynes nationell karaktär. Här finns alltså\r\nmöjligheter för svenska forskare att också inom\r\nEG:s ram delta i en verksamhet där deras\r\nkompetens och möjligheter kommer att kunna tas\r\nväl till vara. Det är inte fråga om någon\r\nbegränsning av utrymmet för svenska forskare.</pre><pre>Behovet av forskning på flera av de områden som\r\nhar nämnts tidigare i debatten -- biologisk\r\nmångfald, kretslopp m.m. -- är självfallet också\r\nregeringen medveten om, och det kommer också\r\ntill uttryck i regeringsförslaget och i utskottets\r\nbetänkande. Men vi står här i den vanliga\r\nsituationen att regeringen lägger fram ett väl\r\nbalanserat förslag, där ekonomiska aspekter har\r\nvägts in, och att oppositionen, med tillgång till mer\r\npengar ur den outgrundliga svarta lådan, lägger\r\nfram ett höjningsförslag. Hade\r\nSocialdemokraterna i första hand förslag till\r\nhöjningar i verksamheten som varit kopplade till\r\nåtminstone en liten antydan om var man skulle hitta\r\nresurserna, hade diskussionen varit mera fruktbar.</pre><pre>Jag är ändå glad över att i sakfrågan\r\nsamstämmighet råder om behovet av en stark och\r\ndynamisk högkvalitativ svensk miljöforskning. Jag\r\ntror inte att vi behöver vara oroliga för att så inte\r\nkommer att vara fallet framöver. Betänkandet\r\nutgör ytterligare ett belägg för att det finns ett\r\nstarkt politiskt engagemang bakom den svenska\r\nmiljöforskningen.</pre><pre>Anf. 209  JAN JENNEHAG (v):</pre><pre>Herr talman! Lennart Daléus nämnde den svarta\r\nlådan. Det låter magiskt, som om Vänsterpartiet\r\nskulle ägna sig åt trollerikonster för att finansiera\r\nsina förslag. Så är inte fallet. Vi har finansierat\r\nvartenda öre.</pre><pre>Det är ganska märkligt att gång på gång behöva\r\nutstå kritik som går ut på att det minsann är lätt för\r\noppositionen att föreslå högre anslag än regeringen\r\noch att vi inte visar ekonomiskt ansvar. Samtidigt\r\nkan vi få höra att vi är ena riktiga kamrerstyper,\r\nsom har förlorat visionerna och som sitter och\r\nräknar pengar för att få budgeten att gå ihop.</pre><pre>Nu har vi fått budgeten att gå ihop. Vårt förslag är\r\nuttryck för en åsikt om vart samhällets resurser bör\r\nriktas, och i det här fallet tycker vi att de mer bör\r\ngå till exempelvis Stockholms internationella\r\nmiljöinstitut. Jag tror visst att externa\r\nfinansieringar har en roll att spela, men jag är helt\r\növertygad om att miljöforskningen måste drivas\r\noch styras genom att samhället ger anslag till i\r\ndemokratisk ordning utvalda områden.</pre><pre>Anf. 210  LENNART DALÉUS (c):</pre><pre>Herr talman! Jag ifrågasätter tyngden i den\r\nfinansieringsmodell som också Vänsterpartiet har\r\nfört fram. Jag menar att modellen inte uppfyller de\r\nkrav som man kan ställa vid en redovisning av en\r\nseriös finansiering av de överbud som finns på\r\nområdet.</pre><pre>Jag vill återigen säga att jag respekterar det starka\r\nstöd som också Jan Jennehag visar för forskningens\r\nroll på miljöområdet. Det kan inte ha undgått Jan\r\nJennehag att det under den gångna treårsperioden\r\nhar skett en ganska kraftfull höjning inte minst av\r\nresurserna till Naturvårdsverket för\r\nmiljöforskning. Det kan inte heller ha undgått Jan\r\nJennehag att det inte på något sätt har varit tal om\r\natt försvaga den svenska miljöforskningen.\r\nInriktningen på en stark miljöforskning är mycket\r\ntydlig i regeringens förslag och i utskottets\r\nbetänkande. Det har tydligt markerats vilka vägar\r\noch resurser som kan användas till detta.</pre><pre>Jag är övertygad om att det finns en bred samsyn\r\ninte minst i forskningsvärlden över hur\r\nmiljöforskningen skall vara organiserad och få sina\r\nresurser.</pre><pre>Anf. 211  JAN JENNEHAG (v):</pre><pre>Herr talman! Jag betvivlar inte Lennart Daléus\r\nengagemang och ärliga uppsåt. Problemet när det\r\ngäller samhällsfinansieringen är naturligtvis att\r\nLennart Daléus parti ingår i en regering som\r\nsystematiskt har minskat och kommer att minska\r\nsamhällets inkomster.</pre><pre>Budgetunderskott har en intäkts- och en\r\nutgiftssida. Det är intäktssidan som är problemet.\r\nVi i Vänsterpartiet har en annan uppfattning om\r\ndetta. Vi säger klart att det inte går att minska\r\ninkomsterna på skattesidan. Man tvingas i många\r\nstycken att gå en annan väg om det skall bli\r\nutrymme för bl.a. miljöforskning.</pre><pre>Anf. 212  LENNART DALÉUS (c):</pre><pre>Herr talman! Jag skulle kunna ge en lång\r\nredogörelse för vår syn på vilka delar av\r\nforskningen som primärt skall finansieras av\r\nsamhälleliga medel. Jag kan ta hela skalan från\r\ngrundforskning, via den riktade grundforskningen\r\ntill den tillämpade forskningen, teknisk utveckling\r\noch så småningom marknadsföring. Det skulle\r\nnaturligtvis föra för långt i det här sammanhanget.</pre><pre>Men det faktum att vi inte alltid vill öka statens\r\ninkomster och sedan fördela dem till delar av\r\nforskningsverksamheten är inte detsamma som att\r\nvi inte anser att forskningsvärlden är mycket viktig\r\ni det svenska samhället. Jag delar Jan Jennehags\r\nbedömning -- det är inte något som jag eller någon\r\nannan skäms för -- att vi har en annan syn än Jan\r\nJennehag på de olika rollerna i samhället.</pre><pre>Anf. 213  SINIKKA BOHLIN (s):</pre><pre>Herr talman! Jag skall inte förlänga debatten i kväll\r\ngenom att ta upp den finansiella frågan. Den har\r\ndebatterats under fem timmar på förmiddagen här\r\ni kammaren. Inte heller skall jag ta upp den\r\nideologiska skillnaden som finns mellan\r\nSocialdemokraterna och regeringspartierna.</pre><pre>Jag kan hålla med Lennart Daléus på en punkt. Det\r\ngäller grunden i miljöforskningen. Svensk\r\nmiljöforskning har med hjälp av statlig styrning\r\nresulterat i en internationellt sett bra forskning.\r\nSverige har varit i frontlinjen.</pre><pre>Det finns en sak som förvånar mig i dag. I\r\nklimatpropositionen såväl som i\r\nkretsloppspropositionen vågar man inte gå vidare\r\nför att även i framtiden vara i frontlinjen vad gäller\r\nmiljöforskning. Ett exempel är att Stockholms\r\ninternationella miljöinstitut slås sönder. Jag kan till\r\nen viss grad hålla med om att extern finansiering\r\nkan användas även i framtiden. Men det här är ett\r\nområde där det många gånger är svårt att få tillgång\r\ntill en extern finansiering. Den här typen av\r\nforskning, t.ex. om problemen i Östersjön, ger inga\r\nmarknadsvinster.</pre><pre>Att kraftigt skära ned anslagen och inte ha denna\r\nframtidsvision, att det som finns splittras och att\r\ninte bygga något nytt, stämmer inte med den\r\nfrontlinjetanke som man ändå försöker framhäva i\r\nforskningspropositionen.</pre><pre>Vidare oroas jag över den nationella forskningen.\r\nNaturvårdsverket har visserligen fått större anslag.\r\nSamtidigt ökar hela tiden andelen internationell\r\nforskning -- det tycker jag är bra -- inom Norden,\r\ninom EG och utanför EG. Men vi skall komma ihåg\r\natt vi måste fylla på nedifrån för att klara av den\r\nnationella forskningen. De svenska\r\nmiljöförhållandena är inte lika med de övriga\r\nnordiska ländernas eller EG-ländernas\r\nförhållanden. Där finns t.ex. den geologiska\r\nsärarten och vår tillgång till skog som kan sänka\r\nkoldioxidhalterna.</pre><pre>Det finns alltså behov av en utökning av den\r\nnationella forskningen. Samtidigt måste vi utöka\r\nden internationella forskningen. Jag ser en mycket\r\nstark motsättning i forskningspropositionen vad\r\ngäller internationell och nationell forskning. Man\r\nförsöker dock visa i propositionen att ett framsteg\r\ngörs när forskningen läggs över på de enskilda\r\nbranscherna.</pre><pre>Anf. 214  LENNART DALÉUS (c):</pre><pre>Herr talman! Får jag först notera att det inte är tal\r\nom att regeringen vill skära ned på den svenska\r\nmiljöforskningen eller ens de samhälleliga\r\ninsatserna till den. Det bör noteras till protokollet.\r\nDet är verkligen inte på det sättet.</pre><pre>Naturligtvis råder det litet olika syn på saker i\r\nsamhället. Lättast illustreras detta av -- det kan se\r\nut som en händelse, men är faktiskt en tanke -- att\r\nden här regeringen vill använda delar av de gamla\r\nlöntagarfondsmedlen till en kraftfull satsning på\r\nmiljöstrategisk forskning. Där har vi en\r\nsamhällsuppfattning och ett samhällsengagemang i\r\nett nötskal. Vi vill använda de gamla\r\nlöntagarfondsmedlen delvis till en kraftfull satsning\r\npå miljöstrategisk forskning.</pre><pre>Vidare har vi frågan om Stockholm Environment\r\nInstitute. Institut av denna karaktär lever och dör.\r\nMycket av verksamheten vid Stockholm\r\nEnvironment Institute har sin upprinnelse i det\r\ngamla Beijerinstitutet som var knutet till\r\nVetenskapsakademien. Den levde med denna\r\ninriktning i några år och knoppades sedan av och\r\ngick över i annan verksamhet. Detta dynamiska\r\nskeende skall man naturligtvis ta till vara. Det är\r\nuppenbart att Stockholm Environment Institute\r\nkommer att visa sig ha en förmåga att attrahera\r\ninternationella fondmedel och ha ett externt\r\nfinansieringssystem som kommer att bära frukt för\r\ninstitutets verksamhet. Det kommer att vara fullt\r\nmöjligt att upprätthålla och expandera den\r\nverksamhet som finns vid Stockholm Environment\r\nInstitute med de resurser som totalt sett står till\r\ninstitutets förfogande. Sedan får framtiden utvisa\r\nvilken väg institutet och det svenska samhället\r\nväljer att föra institutet i det här hänseendet.</pre><pre>Herr talman! Jag förstår att Sinikka Bohlin inte vill\r\ndiskutera finansieringsfrågan när det gäller\r\nforskning eller annan verksamhet.</pre><pre>Anf. 215  SINIKKA BOHLIN (s):</pre><pre>Herr talman! De tre minuter som jag har till\r\nförfogande i min replik räcker inte till för att\r\ndiskutera den stora frågan om den ekonomiska\r\npolitiken som vi har helt olika åsikter om. Jag får\r\nkoncentrera mig på miljöforskningen.</pre><pre>Att skära ned är kanske inte hela frågan. Men\r\nregeringen för fram en helt annan inriktning på\r\nforskningen i denna proposition än vad som\r\ntidigare har funnits i det här landet. Regeringen\r\nlägger mycket av forskningen på näringslivet och\r\nminskar den statliga forskningen. Regeringen vill\r\nhär, som på alla andra områden, minska den\r\npolitiska styrningen. Det är viktiga områden som\r\nbehövs i framtiden, och miljöforskningen är där\r\nkanske det viktigaste området.</pre><pre>Visst behövs näringslivet och deras insatser för\r\nforskningen. Det har även funnits tidigare. Men det\r\nskiljer i inriktningen på näringslivets forskning och\r\nstatens ansvar för den. Ofta är forskningen inom\r\nnäringslivet av kortsiktig karaktär. Det kan gälla att\r\nförbättra befintlig teknik som skall tas i bruk ganska\r\nsnart. Staten måste ha ansvaret för den långsiktiga\r\nforskningen och utvecklingen, t.ex. tekniska\r\nlösningar och styrmedel för att få fram ett slutet\r\nkretslopp på avfallsområdet.</pre><pre>Något som är viktigt och som hänger ihop med den\r\ninternationella forskningen är hur vi skall behandla\r\ninformationen, dvs. informationsbehandling och\r\ntillgängligheten för relevanta miljödatabaser. Det\r\ngäller att ta vara på den internationella\r\nforskningen, föra över resultaten till Sverige och\r\növersätta dem till svenska förhållanden, men också\r\natt få resultaten av den svenska forskningen att bli\r\ntillgänglig i databaser. Därför tycker vi att det är\r\nviktigt med ett centrum för att styra forskningen. Vi\r\nförsöker ändå att få vårt samhälle att utvecklas på\r\nett hållbart sätt. Det måste finnas en statlig styrning\r\npå det område som är så viktigt för människorna\r\noch ekologins fortlevnad.</pre><pre>Anf. 216  LENNART DALÉUS (c):</pre><pre>Herr talman! Det blir litet dumt det här, för det är\r\nuppenbart att Sinikka Bohlin och jag har många\r\ngemensamma värderingar när det gäller synen på\r\nvilka områden som är angelägna för\r\nmiljöforskning. Men jag skulle ha litet större\r\nrespekt för de överbud som Sinikka Bohlin och\r\nSocialdemokraterna för fram också i den här\r\nfrågan, om jag hade fått åtminstone en antydan om\r\nhur Socialdemokraterna hade tänkt finansiera\r\ndessa överbud, som kan förefalla angelägna.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>17 §  Forskning</pre><pre>Föredrogs</pre><pre>näringsutskottets betänkande</pre><pre>1992/93:NU30 Forskning (prop. 1992/93:170\r\ndelvis).</pre><pre>Anf. 217  MATS LINDBERG (s):</pre><pre>Herr talman! Det krävs en strukturell förnyelse av\r\nindustrin i vårt land. Den industriella produktionen\r\ni Sverige måste kontinuerligt få ett högre\r\nkunskapsinnehåll. Förädlingsgraden måste öka. En\r\nmycket viktig åtgärd för att åstadkomma detta är\r\natt öka investeringarna i forskning och utveckling.</pre><pre>Svensk industri håller alltjämt en mycket hög klass\r\nnär det gäller produktionsprocesser men har under\r\nde senaste tio åren halkat efter när det gäller\r\nproduktförnyelse. Sedan ett tiotal år tillbaka\r\nutvecklas inte den svenska industrin i riktning mot\r\nmer avancerade produktområden. Detta är ett\r\nstrukturellt problem för Sverige. Vårt land har sin\r\nstyrka i grundforskningen, medan den del av FoU-\r\nverksamheten som leder till industriell tillämpning\r\ninte är lika väl utvecklad. En kraftig upprustning av\r\nden tillämpade forskningen måste snarast komma\r\ntill stånd.</pre><pre>Ett annat problem är den starka koncentrationen\r\nav FoU-verksamheten till stora företag i några få\r\nbranscher. Mindre tillverkningsföretag svarar i dag\r\nför 2 % av industrins totala FoU, medan 90 % av all\r\nFoU i näringslivet utförs av ett tiotal stora företag.</pre><pre>Skall Sverige kunna återta en ledande position som\r\nindustriland, måste en produktförnyelse komma till\r\nstånd och en kraftfull satsning göras på den\r\ntekniska forskningen och utvecklingen. Det gäller\r\nsåledes att skapa mycket gynnsamma villkor för\r\nforskning och utveckling i vårt land.\r\nGrundforskningen måste bedrivas inom sektorer\r\nsom gynnar svensk industri. Vidare måste\r\nforskningsresultaten utnyttjas effektivt i Sverige.\r\nDärutöver krävs att förnyelsen inriktas på att\r\nkommersiellt omsätta de nya produkterna.</pre><pre>Forskningsprogrammet måste för den kommande\r\ntreårsperioden utformas med utgångspunkt i vad\r\nsom krävs för att åter skapa en positiv ekonomisk\r\nutveckling. Den tillämpade forskningen och\r\nteknikutvecklingen måste kraftfullt stärkas. Ett led\r\ni att åstadkomma detta är att stärka kontakterna\r\nmellan högskola och näringsliv.</pre><pre>Vidare gäller att om svenska företag skall få\r\nmöjlighet att upprätthålla och utveckla sin\r\nverksamhet, är det helt avgörande att liknande\r\nspelregler för forskning gäller i Sverige som i\r\nkonkurrerande länder. Detta gäller inte minst i ett\r\nperspektiv där Sverige eventuellt kommer att bli\r\nmedlem i EG eller i varje fall är på väg att teckna\r\nett EES-avtal. Men så är inte fallet i dag när det\r\ngäller de statliga insatserna för tillämpad teknisk\r\nforskning och utveckling.</pre><pre>Det är därför nödvändigt med en större omfattning\r\nav statliga insatser på forskning och utveckling, sett\r\ni ett internationellt perspektiv. Det regeringen\r\nföreslår på detta område är blygsamt.</pre><pre>Herr talman! För att åstadkomma det som jag\r\ninledningsvis talat om när det gäller teknisk\r\nforskning och utveckling föreslår vi följande:</pre><pre>En större satsning på industriforskningsinstituten,\r\ndå dessa utgör en viktig del av den kompetens som\r\narbetar med industriella miljöproblem och\r\nkunskaps- och tekniköverföring till små och\r\nmedelstora företag. Det bör också påpekas att vi i\r\nSverige har en blygsam omfattning på detta\r\nområde, i motsats till våra viktigaste\r\nkonkurrentländer.</pre><pre>En ytterligare satsning på FoU-insatser för små och\r\nmedelstora företag.</pre><pre>Att särskilda medel anvisas till av regeringen\r\nföreslagna industrirelevanta kompetenscentra i\r\nanslutning till universitet och högskolor. Här är det\r\ndock viktigt att påpeka de knappa resurser som\r\nregeringen tillfört, och därför föreslår vi att man\r\nutökar ramen med 100 miljoner kronor per år. Det\r\när också viktigt att man därigenom kan skapa ett\r\naktivt deltagande från företag inom olika\r\nteknologiområden. Vi anser också att medlen skall\r\nanvändas för att förstärka det tvärvetenskapliga\r\narbetet och industrianknytningen.</pre><pre>Det är också viktigt med ökat stöd till NUTEK för\r\nteknisk forskning och utveckling.</pre><pre>Herr talman! Ett av de viktigaste budskapen i\r\nregeringens politik har varit satsningarna på\r\nsmåföretag och nya produkter. När man då\r\nkommer till verkligheten och ser de neddragningar\r\nsom den borgerliga regeringen med Ny demokratis\r\nhjälp har genomfört på dessa områden, blir man\r\nbetänksam. Vi vill därför kraftfullt öka stödet till\r\nuppfinnarverksamheten. Detta skulle också ge\r\nmöjlighet att göra insatser i tidig såddfinansiering,\r\nteknikupphandling och förstärkta produktråd i\r\nsamarbete med utvecklingsfonderna.</pre><pre>Vi vill också inrätta en speciell fond för inhämtning\r\nav forskningsresultat från andra länder. Det är\r\nframför allt de små och medelstora företagen som\r\nsaknar möjligheten att hämta teknologiskt\r\nkunnande från andra länder. Detta är speciellt\r\nallvarligt, eftersom det är denna företagskategori\r\nsom förväntas svara för den långsiktiga\r\ntillväxtpotentialen i svenskt näringsliv.</pre><pre>Vi anser också att regeringen bör återkomma med\r\nett målinriktat stöd till forskningen, bl.a. genom\r\nspeciella branschprogram. När det gäller\r\nenergiforskningen bör regeringen också\r\nåterkomma. Vi anser att den urholkning av\r\nanslaget som regeringen föreslår är oförenlig med\r\nenergiöverenskommelsen.</pre><pre>Herr talman! Att det viktigaste näringspolitiska\r\nområdet i vårt land är skogsindustrin, behöver\r\nkanske inte upprepas i denna kammare. Men\r\nkonsekvensen av ett sådant beslut i riksdagen som\r\nregeringen och utskottets majoritet nu föreslår kan\r\nkomma att få en avgörande betydelse för svensk\r\nskogsnärings framtid i negativ riktning.</pre><pre>Vi socialdemokrater är beredda att göra kraftfulla\r\nsatsningar på den träråvarubaserade industrin, för\r\natt möta den alltmer hårdnande konkurrensen. Vi\r\nmåste satsa på en ökad forskning på fibern som\r\nmaterial för att finna nya produkter och förfinade\r\nprocesser, detta därför att industrin i dag står inför\r\nen total omvandling från bulkproducent till\r\nproducent av teknikintensiva och högt\r\nspecialiserade produkter. Det är därför viktigt att vi\r\nser till att branschen får en möjlighet att skapa\r\ndessa förutsättningar inför framtiden.</pre><pre>Med detta, herr talman, yrkar jag bifall till\r\nreservationerna 1, 6, 9 och 10 i näringsutskottets\r\nbetänkande nr 30. Vi socialdemokrater står\r\nsjälvfallet bakom även de övriga reservatiionerna.</pre><pre>Anf. 218  ROLF L NILSON (v):</pre><pre>Herr talman! Det Mats Lindberg säger\r\ninledningsvis är kloka ord, som jag tror delas av alla\r\nsom sysslar med de här frågorna. Den svenska\r\nindustrin står inför en sorts avgörande vägskäl, där\r\ndet gäller att förnya både teknologi och produkter.</pre><pre>Det finns en grundläggande synpunkt på detta som\r\nman måste tjata om ständigt. Det är att den\r\nförändring och förnyelse, både av\r\nproduktionsapparat och av produktsortiment, som\r\nkrävs inom det svenska näringslivet för att kunna\r\nmöta den internationella konkurrensen under\r\nslutet av detta sekel och början av nästa, måste\r\ninnebära en ekologiskt anpassad produktion och\r\nekologiskt anpassade tekniker. Tillverkningen skall\r\nske så energi- och materialsnålt som möjligt, och\r\ndet som tillverkas skall kunna omhändertas,\r\ncirkuleras, komma åter i form av nya produkter.</pre><pre>När vi från Vänsterpartiet hävdar detta bemöts vi\r\ngång på gång av regeringsföreträdare med den litet\r\nschablonartade inställningen att det inte finns\r\nnågon motsättning mellan ekologiskt anpassad\r\nproduktion och ekologiskt anpassade produkter\r\noch ekonomisk tillväxt. Den ekonomiska tillväxten\r\när det avgörande.</pre><pre>Detta är en komplicerad relation. Det har historien\r\nlärt oss. Det finns stora förödda områden i Europa\r\noch i övriga världen som visar att vi har betalt och\r\nfortfarande betalar ett oerhört högt pris för den\r\ntillväxt som har förekommit och som\r\nförekommer -- kanske inte just nu i Sverige, men i\r\nandra delar av världen. Denna utveckling kan inte\r\nfortgå som den tidigare har gjort.</pre><pre>Det krävs en medveten styrning mot resurssnålhet\r\noch cirkulära processer. Vi yrkar i Vänsterpartiets\r\nmeningsyttring att riksdagen skall göra ett\r\nuttalande till regeringen med denna innebörd. Det\r\nbehövs, och det måste ständigt påpekas.</pre><pre>När det gäller den tekniska forskningen och\r\nutvecklingen under 80-talet var början av 80-talet\r\nen bra period. Men slutet av 80-talet innebar en\r\nnedgång inom den tekniska forskningen och\r\nutvecklingen. Detta gäller inte de offentliga\r\nsatsningarna. Staten satsade under 80-talet tvärtom\r\nständigt mer pengar på forskning och utveckling.</pre><pre>Men de svenska företagen, med vissa undantag,\r\ndrog ner på sina satsningar på forskning och\r\nutveckling under andra halvan av 80-talet. Det visar\r\natt det inte på ett självklart sätt sker forskning och\r\nutveckling spontant i näringslivet. Det finns andra\r\nvärden och motiv som är viktigare och som kan\r\navleda tankarna.</pre><pre>Samma utveckling som vi har haft i Sverige har ägt\r\nrum i andra länder. Det gäller bl.a i USA och i\r\nandra konkurrentländer. Men i viktiga\r\nkonkurrentländer som Japan och Tyskland har\r\nföretagen fortsatt att satsa på teknisk forskning och\r\nutveckling och har ökat sina insatser. De står därför\r\nförhållandevis bättre rustade än vad svenska\r\nföretag gör att möta utmaningar, exempelvis på\r\nmiljöområdet.</pre><pre>Slutsatsen av detta är att det krävs omfattande\r\nsamhälleliga satsningar på grundforskning. Det är\r\nalla överens om. Men satsningen på\r\nutvecklingsledet, den nya tekniken och de nya\r\nprodukter som skall tas fram och föras ut på\r\nmarknaden, kan inte ansvariga politiker överlåta\r\nhelt och hållet åt marknaden eller åt de privata\r\nföretagen.</pre><pre>Detta gäller framför allt det alltmer viktiga området\r\nsmå och medelstora företag. Det är ett komplicerat\r\nproblem. Andelen högutbildad personal i små och\r\nmedelstora företag är skrämmande låg.\r\nBeredskapen att ta emot ny kunskap och\r\nforskningsrön är delvis som ett resultat av detta låg\r\ni små och medelstora företag. Det finns en kultur\r\nsom man måste bearbeta och hjälpa företagen att\r\nbryta. Det är en kultur av misstro mot högutbildat\r\nfolk, åtminstone i vissa branscher, och därmed\r\nockså en viss rädsla och osäkerhet inför det nya.</pre><pre>Det behövs därför massiva satsningar på teknisk\r\nforskning och utveckling som är speciellt inriktad\r\npå små och medelstora företag. Vänsterpartiet\r\nföreslår i motioner till propositionen och i\r\nmeningsyttringen till detta betänkande en ökad\r\nsatsning på teknisk forskning och utveckling med\r\n250 miljoner för att möta en sådan efterfrågan.</pre><pre>Vi har tyvärr inte så mycket pengar att spendera\r\nsom Socialdemokraterna har i sina motioner och i\r\nsina förslag. Frågan om var de får sina pengar ifrån\r\nhar debatterats här fram och tillbaka under hela\r\ndagen. Jag skall därför inte gå in på den ytterligare.\r\nJag tycker att den har blivit rätt allsidigt belyst. De\r\npengar som vi vill anslå räcker faktiskt till en hel del\r\nutöver vad regeringen föreslår.</pre><pre>När det gäller samverkansformer mellan företag\r\noch högskolor är det viktigt att pröva nya sådana.\r\nVi i Vänsterpartiet är inställda på att detta måste\r\ngöras. Vi är inte beredda att köpa den lösning som\r\nregeringen föreslår med stiftelser finansierade via\r\nförsäljning av statliga aktier till ett värde\r\nmotsvarande 1 miljard.</pre><pre>Vi kan tänka oss en sådan lösning, men den borde\r\nredovisas bättre och kanske prövas ytterligare. Vår\r\nhuvudinvändning är här att vi inte är beredda att\r\nlåta regeringen själv avgöra när och hur man skall\r\nsälja statliga aktier för ett värde av 1 miljard. Vi\r\nanser att en sådan fråga skall redovisas för\r\nriksdagen och beslutas av riksdagen.</pre><pre>Det är viktigt att det görs satsningar i\r\nskogsindustrin och i den träbaserade industrin. Det\r\när också ett område där de spontana satsningarna\r\nfrån näringslivet inte har räckt till. Man är inte så\r\nväl rustad som man borde vara för att möta nästa\r\nsekel.</pre><pre>Sveriges ekonomi är i alltför hög grad beroende av\r\nträ som råvara. Man måste få fram mer\r\nsammansatta och mer komplicerade tillämpningar\r\nmed ett mycket högre kunskapsinnehåll även vad\r\ngäller träråvaran. Svensk industri kommer inte att\r\nkunna konkurrera med produkter med ett lågt\r\nkunskapsinnehåll när det bjuds ut billig råvara från\r\nframför allt östra Europa. Vi har inte en chans att\r\nkonkurrera med lågprisland på träområdet, och vi\r\nskall inte göra det.</pre><pre>Vänsterpartiet har därför yrkat på att det skall\r\ngöras satsningar på dessa områden och att\r\nregeringen skall återkomma med förslag om\r\nprogram för utvecklad träforskning och\r\nskogsindustriforskning. En åtgärd som måste\r\nnämnas i detta sammanhang är att pröva nya vägar\r\natt använda skogsråvaran för att ta fram drivmedel\r\nsom är miljövänliga och inte bidrar till ett\r\nnettotillskott av koldioxid. Det finns idéer om hur\r\nsådant skall göras. De bör prövas, och man bör\r\nsatsa ytterligare på detta.</pre><pre>Slutligen till ett område som kan synas ligga litet vid\r\nsidan av, men som hör till näringsutskottet. Det\r\ngäller forskning på konkurrensområdet. När man\r\nnu satsar på detta område är det viktigt att\r\nsatsningar också görs för att ta fram kunskap om de\r\nnya typer av ekonomisk brottslighet som växer\r\nfram, och som kan förväntas växa fram, i den nya\r\nekonomiska miljö som skapas av nya\r\nkonkurrensförutsättningar, ökat internationellt\r\nsamarbete och ett eventuellt svenskt medlemskap i\r\nEG. Vi måste vara rustade för att möta den nya typ\r\nav ekonomisk brottslighet som med säkerhet\r\nkommer. Det måste göras med hjälp av en\r\nutvecklad kunskap på området. Detta bör\r\nriksdagen ge regeringen till känna.</pre><pre>Med det anförda vill jag först säga att jag givetvis\r\nstår för alla de markeringar som har gjorts i\r\nmeningsyttringen. Men för att spara kammarens tid\r\nyrkar jag bifall till meningsyttringen i vad avser\r\nmom. 1, som gäller den allmänna inriktningen av\r\nteknisk forskning och utveckling, mom. 5, som\r\ngäller de små och medelstora företagen, mom. 16,\r\nsom gäller anslaget till teknisk forskning och\r\nutveckling samt slutligen mom. 26, som gäller det\r\njag avslutningsvis talade om, nämligen\r\nkonkurrensforskningen.</pre><pre>Anf. 219  PER-RICHARD MOLÉN (m):</pre><pre>Herr talman! När jag lyssnade på Mats Lindberg,\r\nsom är den socialdemokratiska talesmannen vid det\r\nhär tillfället, noterade jag att han själv lade fast ett\r\nunderbetyg för den politik som\r\nSocialdemokraterna bedrivit under de senaste\r\nåren, från 1982.</pre><pre>Mats Lindberg sade att vi behöver en strukturell\r\nförnyelse. Sverige har halkat efter de senaste åren.\r\nDetta är ett strukturellt problem för Sverige, säger\r\nMats Lindberg. Med den politik som\r\nSocialdemokraterna har bedrivit har vi behov en\r\nstrukturell förnyelse. Vi har halkat efter de senaste\r\nåren. Det är värt att ta till sig den ärliga\r\ndeklarationen från Mats Lindberg.</pre><pre>Låt mig inledningsvis teckna litet historia när det\r\ngäller forskningen. I slutet på 50-talet ägnade jag\r\nsjälv en kort tid åt forskningsarbete vid Stockholms\r\nhögskola. På den tiden kunde man notera att vi fick\r\nmycket pengar från USA och mycket pengar från\r\nnäringslivet. Dessa pengar möjliggjorde\r\nforskningen.</pre><pre>Under de första åren på 60-talet började\r\nSocialdemokraterna misstänkliggöra USA. De\r\nhävdade att många av anslagen kom från CIA. Det\r\ninnebar att många forskningsanslag från USA\r\nförsvann bort. Socialdemokraterna ifrågasatte\r\nockså forskarnas integritet och hävdade att det\r\nfanns ett visst samröre med den del av näringslivet\r\nsom ägnade sig åt forskning. Det ledde till en\r\ntudelning där näringslivet i viss mån stängdes ute\r\nfrån den intressanta forskning som bedrevs under\r\nbörjan av 60-talet.</pre><pre>Detta skapade egentligen inga problem på 60-talet\r\noch under första hälften av 70-talet, beroende på att\r\nden ekonomiska tillväxten tillät att man\r\növerlämnade en ökande ström av budgetmedel som\r\nkunde ersätta de anslag från näringslivet och\r\nutlandet som försvann bort.</pre><pre>I dag är situationen en helt annan. Den ekonomiska\r\ntillväxten har avtagit och t.o.m. blivit negativ.\r\nStatens möjligheter att frikostigt stödja forskningen\r\nhar naturligtvis begränsats.</pre><pre>Dessutom har Socialdemokraterna bedrivit en\r\npolitik som har inneburit att många duktiga\r\nforskare under 70-talet och inte minst under 80-\r\ntalet, sökte sig utomlands för att få möjlighet att\r\nbedriva forskning. Och vi kunde inte gärna locka\r\nhit utländska forskare till Sverige på grund av en\r\nhård inkomstbeskattning. Det innebar att\r\nintressanta delar av svensk forskning flyttade\r\nutomlands.</pre><pre>Värdet av det som vi har förlorat genom en\r\nforskningspolitik med socialistiska förtecken kan\r\nmed all sannolikhet uppskattas till mycket stora\r\nbelopp. Vi har gått miste om företag och\r\narbetstillfällen på grund av en uttalat negativ syn\r\nfrån Socialdemokraterna när det gäller företagare,\r\ninte minst när det gäller de mindre företagarna.\r\nSocialdemokraterna hade en stark tilltro till de\r\nhöga skatternas välsignelse för ekonomisk\r\nutveckling. I stället för att låta företagen bygga upp\r\nreserver för forskning, brandskattades företagen\r\ngenom skatter och löntagarfondsavgifter.</pre><pre>Det är detta som den borgerliga regeringen nu\r\nsedan två år tillbaka snabbt försöker rätta till så att\r\nvi får den strukturella förnyelse som Mats Lindberg\r\nefterlyser. Den borgerliga regeringen har på kort\r\ntid förändrat näringslivsklimatet. Vi har ökat\r\nsamarbetet och kunskapsutbytet mellan våra\r\nuniversitet och högskolor och näringslivet. Det\r\nkommer att komma mycket positivt av detta.\r\nDärför vill jag yrka bifall till utskottets hemställan\r\noch avslag på samtliga de elva reservationer som\r\nSocialdemokraterna har lämnat.</pre><pre>Herr talman! Det kan vara på sin plats med några\r\nkommentarer om enskildheter i regeringens\r\nforskningsförslag. I huvudsak är det förslag som\r\nregeringen har lagt fram på området för teknisk\r\nforskning och utveckling något som i rätt hög grad\r\nsammanfaller med det som den socialdemokratiska\r\nregeringen lade fram i den föregående\r\nforskningspropositionen. Detta gör att nio av\r\nSocialdemokraternas elva reservationer bara\r\ninnehåller förslag till större anslag. De innehåller\r\ndäremot inga avvikelser i sak.</pre><pre>Det finns dock två nyheter som den borgerliga\r\nregeringen presenterar. De är av stort och\r\nväsentligt värde. Det ena är en samverkansfunktion\r\nmellan universitet och högskolor och näringslivet.\r\nDen syftar till att öka kunskapsutbytet och även det\r\nkommersiella utbytet av bedriven forskning.</pre><pre>Enligt min och utskottsmajoritens uppfattning är\r\ndet angeläget att man har tillgång till en sådan\r\nkontaktfunktion vid våra universitet och högskolor.\r\nDen skall kunna erbjuda licensförmedling,\r\npatentering och kommersiell utveckling av\r\nforsknings- och utvecklingsresultat.</pre><pre>Under ett stort antal år har vi haft en export av idéer\r\ntill England, USA och inte minst Japan. Det vet\r\nockså Mats Lindberg. Forskningrapporter som är\r\noffentliga har fångats upp och exploaterats i andra\r\nländer. Det här beror mycket på att vi saknat just\r\ndet kontaktorgan som regeringen nu föreslår. Det\r\nskall kunna ställa upp och hjälpa till här. Sådana\r\norgan är vanliga utomlands.</pre><pre>Regeringen ställer en miljard kronor av medel från\r\nbl.a. privatiseringen till förfogande för det här\r\nändamålet. Det skall upprättas stiftelser vid våra\r\nuniversitet och större högskolor. Meningen är inte\r\natt man skall förbruka de medel som ställs till\r\nstiftelsernas förfogande. De skall användas och\r\nförvaltas så att de behåller sitt reala värde.</pre><pre>Det kommer med andra ord att bli en bra affär att\r\nvi själva i Sverige utvecklar våra forskningsresultat.\r\nDärmed kan vi få de nya företag och de nya\r\narbetstillfällen som Sverige så väl behöver. Därför\r\nförvånar det mig att Socialdemokraterna och även\r\nVänsterpartiet motsätter sig det här förslaget\r\ngenom att hävda att det inte är tillräckligt förberett.</pre><pre>I stället är det en obegripligt negativ inställning till\r\nprivatiseringen av statliga företag och de intäkterna\r\nsom får styra, mer än omtanken och viljan att\r\nutveckla svenskt näringsliv.</pre><pre>Den andra nyheten är förslaget om ett\r\nkompetenscentrum där företag och universitet skall\r\nkunna öka samarbetet ungefär på samma sätt som\r\ndet fungerar i industriforskningsinstituten. Därmed\r\nökar möjligheterna att i mer tvärvetenskapliga\r\nmiljöer foga samman t.ex. bioteknik,\r\ninformationsteknik och materialteknik. Där är vi i\r\nprincip överens.</pre><pre>Slutligen har näringsutskottets borgerliga majoritet\r\nskärpt upp regeringens förslag när det gäller\r\nforskningen på det trätekniska området. Vi pekar\r\npå att man ur anslagen för energiforskning och från\r\nännu ej disponerade medel ur löntagarfonderna\r\nkan få pengar för en mer intensifierad träteknisk\r\nforskning. Regeringen bör redan i höst kunna\r\nkomma tillbaka till riksdagen med ett komplett\r\nskogsindustriellt forskningsprogram. Kjell\r\nEricsson kommer något senare att utveckla detta\r\nnärmare.</pre><pre>Herr talman! Detta är de två nya inslag som den\r\nborgerliga regeringen har lagt fram. De kommer att\r\nskapa ett ökat förtroende, tankeutbyte och\r\nerfarenhetsutbyte mellan näringsliv och\r\nforskarvärld. Jag är helt övertygad om att detta\r\nkommer att leda till en helt annan utveckling av\r\nSverige än den vi har upplevt under 60-tal, tidigt 70-\r\ntal och 80-tal. Då får vi den strukturella förnyelse\r\nsom Mats Lindberg har saknat under 80-talet och\r\nsom han nu efterlyser.</pre><pre>Får jag också något kommentera vad Rolf L Nilson\r\nsäger. Rolf L Nilson gör en riktig analys, denna\r\ngång som så många gånger annars. Han är väl insatt\r\ni näringspolitiken. Men jag tycker att han drar\r\nfelaktiga slutsatser. Han är något av en romantiker.\r\nHan inser inte och tar inte hänsyn till den\r\ninternationella konkurrensens konsekvenser för de\r\nförutsättningar som svenskt näringsliv har att\r\nensamt gå i bräschen för en ekologiskt anpassad\r\nproduktion. Vi måste på något sätt böja oss för den\r\ninternationella konkurrensen och låta\r\nnäringspolitiken präglas mera av realism än av\r\nromantik.</pre><pre>Anf. 220  MATS LINDBERG (s) replik:</pre><pre>Herr talman! Det är riktigt som Per-Richard Molén\r\nsäger, jag tycker att det är viktigt att vara ärlig. Men\r\nskillnaden mellan mig och Per-Richard Molén är\r\nnog den att vi, när vi inser att vi bör ändra\r\ninställning, också är beredda att ompröva vad vi\r\ntidigare har sagt. Det är någonting som Per-Richard\r\nMolén bör fundera över. Ni borde också vara\r\nberedda att självkritiskt granska vad ni har\r\nföreslagit. Då tror jag också att ni är beredda att\r\ngöra ytterligare insatser på forskningsområdet.</pre><pre>Det sägs att vi bara kräver ytterligare insatser. Då\r\nhar Per-Richard Molén inte läst våra motioner. På\r\nnästan alla punkter har vi klart deklarerat vad vi har\r\nför åsikt och vad man kan göra. Jag vill speciellt\r\npeka på de motioner som har med innovations- och\r\nuppfinnarstöd att göra. Där kan man hitta många\r\nsaker som skulle vara till stort gagn för svensk\r\nindustri, framför allt när det gäller nyföretagande.\r\nRegeringspartierna slåss oerhört hårt för\r\nnyföretagandet, men i praktisk handling är man\r\ninte beredd att göra några insatser.</pre><pre>Anf. 221  PER-RICHARD MOLÉN (m)\r\nreplik:</pre><pre>Herr talman! Mats Lindberg säger att\r\nSocialdemokraterna är beredda att ompröva den\r\npolitik man har bedrivit. Det tycker jag är bra. I\r\nden debatt vi har haft under de senaste månaderna\r\nhar det dock inte verkat finnas någon större\r\nbenägenhet från det partiets sida att ompröva sin\r\npolitik.</pre><pre>Jag kan lova att vi från den borgerliga regeringens\r\nsida är beredda att ompröva vår politik. Det är bara\r\ndet att vi först måste fatta beslut i riksdagen om\r\nforskningspolitiken, i morgon bitti, och därmed\r\nsätta den i sjön. Därefter kan vi se resultatet och\r\nsedan göra en omprövning. Det är svårt att\r\nompröva förslag som man ännu inte har beslutat om\r\ni riksdagen. Därför menar jag att den\r\nargumentation som Mats Lindberg för fram här har\r\nliten bäring.</pre><pre>När det gäller stöd till forskning,\r\nuppfinnarverksamhet och en lång rad andra\r\nområden är vi överens. Men Socialdemokraterna\r\noch i viss mån även Vänsterpartiet lägger fram\r\nförslag utan att hänvisa till någon finansiering. Vi\r\nhar anvisat en miljard kronor till kontaktorgan,\r\ngenom välsignelsen av en privatisering som frigör\r\nett kapital som satsas på framtiden. Den insatsen\r\nför forskning saknar vi i det socialdemokratiska\r\npartiets förslag i anslutning till den näringspolitiska\r\ndelen av forskningen.</pre><pre>Anf. 222  MATS LINDBERG (s) replik:</pre><pre>Herr talman! Ni har avsatt pengar för den delen.\r\nDäremot finns det inga förslag till hur det skall se\r\nut eller gå till.</pre><pre>Per-Richard Molén säger att vi först måste fatta\r\nbeslut i morgon, och sedan skall man se hur det\r\nfungerar. Men det är inte bara i dessa frågor som\r\ndet har varit diskussion. Vi har under mer än ett års\r\ntid arbetat med nyföretagande och uppfinnare. Inte\r\npå någon punkt har Moderaterna och de andra\r\nborgerliga partierna följt vad som sägs från\r\nomgivningen, från dem som jobbar i verksamheten\r\neller i våra förslag. På alla punkter har man avvisat\r\ndetta. Det är underligt att det finns en liten grupp i\r\nSveriges riksdag som inte inser vad alla andra har\r\ninsett för länge sedan.</pre><pre>Man borde kunna fatta ett beslut och sedan kunna\r\nändra sig och stå för att man kanske hade fel vid ett\r\ntidigare tillfälle. Det är det jag kallar för ärlighet,\r\nPer-Richard Molén.</pre><pre>Anf. 223  PER-RICHARD MOLÉN (m)\r\nreplik:</pre><pre>Herr talman! Det kallar jag också för ärlighet. Det\r\nfinns en klar skillnad mellan Socialdemokraternas\r\nnäringspolitik och filosofi och den borgerliga\r\nsidans. Mats Lindberg efterlyser konkreta,\r\ndetaljerade förslag om hur den miljard kronor som\r\nskall fördelas till stiftelser skall användas.</pre><pre>Här har man den centrala styrningen, där\r\npolitikerna fattar beslut i detalj, kontra\r\nmöjligheten till valfrihet och enskilda initiativ hos\r\nde människor som bäst begriper hur verksamheten\r\nskall formas. Jag hoppas att det leder till att man i\r\nen stiftelse som får del av pengarna finner en\r\nlösning som är lämplig, och att man i en annan\r\nstiftelse finner en annan lösning. Det innebär i sin\r\ntur att det sätt som Chalmers disponerar sina\r\nstiftelsepengar på inte behöver vara en mall för de\r\nlösningar och konstruktioner i fråga om\r\nkontaktorgan som man kommer fram till vid\r\nTekniska högskolan i Linköping, i Luleå eller i\r\nStockholm.</pre><pre>Andre vice talmannen anmälde att Mats Lindberg\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 224  ROLF L NILSON (v) replik:</pre><pre>Herr talman! För att man skall kunna vidta rätt\r\nåtgärder måste man ha en riktig\r\nverklighetsbeskrivning och historiebeskrivning. Jag\r\ntycker inte att Per-Richard Moléns beskrivning av\r\n1970- och 1980-talen, eller ens av perioden tidigare,\r\när korrekt. Han gör ett grundläggande fel, som\r\nborgerliga debattörer gör i många sammanhang\r\nsom rör näringspolitik och teknisk forskning och\r\nutveckling. Alla brister som de upptäcker tillskriver\r\nde felaktiga politiska beslut.</pre><pre>Jag konstaterade i mitt anförande att samhället\r\nsatsade rejält med pengar och ökade satsningarna\r\nunder hela 1980-talet, medan företagen i Sverige\r\noch USA, med vissa undantag, inte gjorde\r\nnödvändiga satsningar på forskning och utveckling.\r\nDet mönstret i Sverige och USA, och även i\r\nSchweiz, bryter mot mönstret i Japan och Tyskland.\r\nDär fortsatte företagen att satsa. Åtminstone i\r\nUSA har man konstaterat att det var en felaktig\r\npolitik som måste rättas till. Jag tycker att vi borde\r\nkonstatera det i Sverige också. Även om politiker\r\nhar gjort korrekta och bra insatser, har vissa\r\nföretag -- alltför många -- inte förstått sitt eget\r\nbästa.</pre><pre>Vi måste fördela ansvaret på ett rimligt sätt för att\r\nkunna vidta korrekta åtgärder. Politikerna måste ta\r\nsitt ansvar. De privata företagen och\r\nföretagsledarna måste också ta sitt ansvar. Det har\r\ngjorts framsynta satsningar. Ericsson, med\r\nkoppling till Televerket, kom och lade sig kloss\r\nintill högskolorna i Sverige och utvecklar nya\r\nprodukter. De är starka på världsmarknaden.\r\nASEA, som har en koppling till SJ, har gjort\r\nsamma sak. Läkemedelsföretag, med koppling till\r\nlandstingen och kemiinstitutionerna på de svenska\r\nuniversiteten, är världsledande på vissa områden.\r\nBofors, med säkra försvarsbeställningar, är också\r\nframstående.</pre><pre>Här finns ett tydligt mönster av framgångsrika\r\nföretag i symbios med samhället. Beställningar från\r\nen stor offentlig sektor har gett utvecklingsklimat\r\noch bra produkter som har blivit internationellt\r\nkonkurrenskraftiga.</pre><pre>Anf. 225  PER-RICHARD MOLÉN (m):</pre><pre>Herr talman! Som jag har sagt tidigare är mycket\r\nav den analys som Rolf L Nilson kommer med helt\r\nriktig, men slutsatserna blir felaktiga. Jag håller\r\nhelt och hållet med om att många svenska företag\r\ndrog ned på forskningen under 1980-talet, och det\r\nhände också på olika ställen utomlands.</pre><pre>Sedan nämner Rolf L Nilson Japan som ett exempel\r\npå motsatsen. Går man mera till de grundläggande\r\nförutsättningarna och försöker förklara varför just\r\nJapan skulle utgöra någon form av ett undantag,\r\nfinner man att det i Japan mycket beror på att\r\nnäringslivet och företagen tillåtits att ha en högre\r\nlönsamhet. Man har låtit företagen där i mycket\r\nstörre utsträckning än exempelvis i Sverige bygga\r\nupp sådana reserver som är nödvändiga för att de\r\nskall kunna våga satsa på forskning för framtiden.\r\nMed det skattesystem vi har haft i Sverige, inte\r\nminst på företagen och inte minst när det gäller\r\narbetsgivaravgifter, har möjligheterna för svenska\r\nföretag inte varit tillräckliga för att klara av det här.</pre><pre>Trots det har man i Sverige lyckats rätt väl. Men\r\nman kan ju ställa sig frågan, herr talman: Var för\r\nhar en del av våra mycket framgångsrika svenska\r\ninternationella koncerner förlagt sin forskning\r\nutomlands? Kan man kanske finna en förklaring\r\njust i svårigheterna att i Sverige, exempelvis under\r\n1980-talet, få hit framstående utländska forskare?\r\nAtt behålla svenska forskare, ge dem rättfärdig lön\r\nför arbetet och uppskatta deras begåvning hade\r\nvarit mycket bättre än att ta i anspråk företagens\r\npengar för löntagarfonder och mycket annat.</pre><pre>Nu tror jag att vi är på rätt väg. Nu skapar vi en\r\nforskarmiljö. Vi skapar ett samarbete mellan\r\nforskning och näringsliv och ökar lönsamheten\r\ngenom att sänka företagens skatter. På det sättet får\r\nvi någonting helt annat än det vi har kunnat erfara\r\noch se under 60-talet men kanske mest under 70-\r\noch 80-talen.</pre><pre>Anf. 226  ROLF L NILSON (v) replik:</pre><pre>Herr talman! Under hela den period som Per-\r\nRichard Molén talat om har det förekommit ett\r\nintensivt forskarutbyte mellan Sverige och\r\nomvärlden. Högt kvalificerade utländska forskare\r\nhar bedrivit forskning vid svenska universitet lika\r\nväl som svenska forskare har bedrivt forskning vid\r\nutländska universitet. Det är t.o.m. så att\r\njapanerna, som jag har använt som exempel, är\r\nintresserade av att köpa över svensk\r\ngrundforskning för att berika sin egen forskarmiljö.\r\nDetta har t.ex. skett från Karolinska institutet här i\r\nStockholm.</pre><pre>Jag vill inte säga att skattesystem och liknande inte\r\nhar någon effekt. Det är klart att det har effekt,\r\nmen det finns mer. Industrialister och framsynta\r\nföretagsledare rustar i sitt hus. Vi har sett att vissa\r\nhar gjort det. De drivs inte bara, utgår jag ifrån, av\r\natt kortsiktigt tjäna pengar, utan de vill också i sitt\r\narbete bidra till välfärdsutvecklingen och skapa nya\r\nprodukter på sina områden. Man gör det på vissa\r\nställen, men somliga har importerat en\r\nföretagskultur där detta kommer i skymundan.\r\nSådana problem måste vi identifiera.</pre><pre>När det gäller finansiering och privatisering sade\r\njag i mitt anförande att det vi vänder oss emot i den\r\nlösningen -- förutom att det här kunde beredas litet\r\nbättre -- främst är att regeringen själv vill avgöra\r\nhur försäljningar skall göras. Vi har inte avvisat\r\nförsäljningar av statliga aktier. Det är helt rimligt\r\natt staten inte behöver äga samma aktier alltid, utan\r\nkan sälja vissa och köpa andra. Men när det rör sig\r\nom miljardbelopp bör riksdagen fatta beslutet och\r\ninte regeringen.</pre><pre>Sedan tror jag att Per-Richard Molén har fel när han\r\nsäger att man inte skall vara romantisk som jag och\r\ntro att Sverige kan gå före med miljökrav och\r\nmiljösatsningar. Det som tyskar och japaner gör är\r\natt försöka gå före på just dessa områden.</pre><pre>Tysk bilindustri har på miljöområdet, när det gäller\r\nåteranvändning, varit mycket mera framsynt än\r\nman har varit inom svensk bilindustri. De har också\r\nvarit framsynta när det gäller att använda\r\nmiljöargument i marknadsföringen. Jag tror att det\r\när en av anledningarna till att svenska bilar har så\r\nsvårt att komma in på tysk marknad. Vi har inte\r\nlanserat detta med återanvändning som tyskarna\r\ngör.</pre><pre>Ett exempel som bekräftar vad jag har sagt är ju de\r\nkrav som ställdes mot klorblekt pappersmassa.\r\nIndustrin skrek i högan sky: Det här klarar vi inte --\r\nvi konkurreras ut! Men nu säger man att detta\r\nrustade svensk pappersindustri och gav den\r\nkonkurrensfördelar som man drar nytta av nu.</pre><pre>Anf. 227  PER-RICHARD MOLÉN (m)\r\nreplik:</pre><pre>Herr talman! När det gäller det sista håller jag med\r\nRolf L Nilson om att industrin inte alltid har ställt\r\nupp i olika sammanhang. Jag håller med i fråga om\r\ndet klorblekta papperet, där man beskrev\r\nomöjligheten att snabbt kunna övergå och man\r\nhänvisade till någon form av marknad. Men när\r\nkraven ställdes gick det väldigt snabbt att få fram\r\nlösningar. Det är värt att notera.</pre><pre>Vad man har saknat i Sverige -- för att nu ta upp\r\nlitet mera av vad Rolf L Nilson tog upp tidigare -- i\r\nforskningsmiljön är litet mera rikligt av en\r\nintellektuell forskarmiljö. Man har på något sätt i\r\nSverige präglats av Jantelagen, att ingen skall vara\r\nbättre än någon annan. Detta har inte givit forskare\r\nden ära och uppskattning för det arbete de gjort\r\nsom de varit förtjänta av.</pre><pre>Sedan blir man litet ledsen av att en principfråga,\r\nom man skall privatisera eller inte och om det skall\r\navgöras av regeringen eller riksdagen, skall lägga\r\nhinder i vägen för att ställa önskvärda medel till\r\nforskningens förfogande. Jag tror, herr talman,\r\nmed handen på hjärtat, att både Mats Lindberg och\r\nRolf L Nilson ändå inser värdet av att man skapar\r\ndessa kontaktorgan, där forskarna kan presentera\r\nsina forskningsrapporter och få dem behandlade\r\noch där man kan ordna med patentering,\r\nlicensförmedlingar och även få tillgång till början\r\nav det riskkapital som är nödvändigt för att få ut\r\nnyheterna litet mera kommersiellt.</pre><pre>Det som gör mig mest sorgsen i hjärtat är att man\r\nlåter ideologiska principer gå före förnuftsskäl om\r\nen satsning på framtiden när det gäller forskningen.</pre><pre>Tredje vice talmannen anmälde att Rolf L Nilson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 228  KJELL ERICSSON (c):</pre><pre>Herr talman! De insatser som nu görs för teknisk\r\nforskning och utveckling är av största betydelse för\r\nvår framtida industriella utveckling. Det råder\r\ninget tvivel om att Sverige har varit och fortfarande\r\när en betydande industrination, även om vi halkat\r\nefter under det senaste decenniet.</pre><pre>Det är många faktorer som medverkat till att\r\nSverige varit en framgångsrik industrination. Även\r\nom Sverige är en liten nation har svenska företag,\r\nseriösa och välutbildade företagsledare, arbetare,\r\nköpmän, ingenjörer och även svenska varor låtit\r\ntala om sig i en hel värld. Jag kan som exempel\r\nnämna Ericsson, som haft en succéartad utveckling.</pre><pre>Det är nu viktigt att svenskt näringsliv ges\r\nförutsättningar att ytterligare förkovra sig så att vi\r\nblir en absolut ledande industrination.</pre><pre>De insatser som föreslås i dagens betänkande är\r\ndärför av största betydelse. Det är viktigt att staten\r\nansvarar för den grundläggande forskningen och\r\nutvecklingen av basteknologier. De viktigaste\r\nmålen för statens insatser kan man ange i tre\r\npunkter.</pre><pre>Den första är att stärka det svenska näringslivets\r\nkonkurrenskraft och den svenska ekonomins\r\nattraktionskraft när det gäller industriell\r\nverksamhet.</pre><pre>Den andra är att stimulera näringslivets\r\nteknikutveckling och skapa gynnsamma\r\nförutsättningar för företagen genom en\r\nkonkurrenskraftig och industriinriktad forsknings-\r\noch utvecklingsmiljö.</pre><pre>Den tredje är att skapa minst lika goda\r\nförutsättningar för näringslivets teknikutveckling\r\nsom de som råder i våra viktigaste\r\nkonkurrentländer.</pre><pre>Regeringens näringspolitik har till syfte att\r\nåterskapa goda möjligheter för produktiva\r\ninvesteringar och för produktivt arbete i vårt land.\r\nDärför är tillskapandet av ett bra klimat för\r\nindustriell förnyelse och utveckling av ny kunskap\r\nen central del av näringspolitiken.</pre><pre>Jag vill också understryka vikten av att små och\r\nmedelstora företag i större utsträckning än för\r\nnärvarande kan tillgodogöra sig forskningsresultat\r\noch även medverka i verksamheten med forskning\r\noch utveckling. Särskilda medel har också anslagits\r\nför detta ändamål. Ett sådant område är t.ex.\r\nmikroelektronikområdet, där det anvisats 50\r\nmiljoner. Därmed får NUTEK möjlighet att stärka\r\nde små och medelstora företagens möjligheter att\r\ndelta i denna forskning och utveckling.</pre><pre>Det är också viktigt att det sker en förstärkning av\r\nforskningssamverkan mellan universitet/högskola\r\noch näringslivet. De samverkansfunktioner som\r\nhar nämnts här är kontaktfunktioner, en god\r\nutvecklingsmiljö, licensförmedling och lokal\r\nriskfinansiering. Dessa samverkansfunktioner skall\r\nbedrivas i stiftelser vid universitet och högskolor.</pre><pre>Vid varje nyinrättad samverkansfunktion bör det\r\nfinnas en licensförmedling, där forskare kan få\r\nhjälp med patentering och ekonomisk exploatering\r\nav forsknings- och utvecklingsresultat. Alltför\r\nmånga forskningsresultat har försvunnit från vårt\r\nland tidigare. Det nämnde också Per-Richard\r\nMolén. Därför är det bra att man nu får bättre\r\nmöjligheter att ta till vara våra goda idéer.</pre><pre>Även finansieringsbehovet bör man fästa stort\r\navseende vid. Uppfinnare och innovatörer har över\r\nhuvud taget svårt att finna finansiärer. Så är det\r\nockså på forskningssidan. Därför är det angeläget\r\natt det går att ordna finansiering i tidiga\r\nutvecklingsskeden, så att projekt kan nå fram till\r\nden punkt då kommersiella bedömare kan avgöra\r\nom idén är gångbar eller ej. För övrigt kommer\r\nregeringen att skyndsamt tillsätta en utredning om\r\nuppfinnarnas och innovatörernas situation.</pre><pre>Herr talman! Per-Richard Molén har tagit upp de\r\nviktigaste delarna av betänkandet, så jag skall bara\r\ngå in på några detaljer.</pre><pre>Jag skulle vilja uppehålla mig litet runt\r\nskogsnäringens behov av forskning. Skogsnäringen\r\när Sveriges i särklass viktigaste exportindustri. Den\r\nger oss nettoinkomster på ca 55 miljarder. Vi har\r\nockså i vårt land mycket stora tillgångar på skog.\r\nTillväxten i våra skogar är för närvarande ca 100\r\nmiljoner kubikmeter per år. Vi avverkar i dag\r\nomkring 65 miljoner kubikmeter. Det innebär att vi\r\nhar ett stort överskott av skogsråvara. Den räcker\r\ntill att både koka, såga, elda och en hel del till.\r\nDärför är det angeläget att sätta in större resurser i\r\nforskningen om skogsråvaran i syfte att ytterligare\r\nförädla denna för oss så viktiga råvara.</pre><pre>Vi säljer i dag ofta en stor del av vår export i\r\nbulkvara. Här finns det stora möjligheter till\r\nytterligare förädling som skulle ge oss ett bättre\r\nkonkurrensläge och därmed bättre inkomster.</pre><pre>Vi hade i näringsutskottet en del uppvaktningar,\r\nbl.a. av sågverksnäringen och dess ordförande\r\nförre statsministern Thorbjörn Fälldin. Han kunde\r\nberätta att han hade besökt många sågverk i\r\nsamband med invigningar. På de flesta ställen hade\r\nhan sett stål och betong i\r\nsågverkskonstruktionerna. Men på ett ställe hade\r\nhan sett ett sågverkshus i trä. När Fälldin hade\r\ngratulerat sågverksägaren till detta hade\r\nsågverksägaren berättat hur svårt det var att få tag\r\ni en konstruktör som kunde konstruera stora\r\nträbyggnader.</pre><pre>Detta illustrerar behovet av ytterligare utbildning\r\noch forskning runt träteknik. Vi måste ge denna\r\nråvara de bästa förutsättningar.</pre><pre>Därför har utskottet slagit fast att stora värden\r\nligger i en ökad användning av skogsråvara. Vi har\r\nockså tagit upp att man bör fördela ytterligare\r\nmedel till träforskningen. Vi förutsätter också att\r\nregeringen till hösten för riksdagen redovisar\r\nutformningen av det föreslagna skogsindustriella\r\nforskningsprogrammet, där det framgår att\r\nytterligare resurser satsats på bl.a. träforskningen.</pre><pre>Det är bra att det också sker fortsatta insatser för\r\nforskningen på bioenergiområdet. Det är ett viktigt\r\nsamhällsmål att stimulera till ytterligare\r\nanvändning av biobränsle.</pre><pre>Med detta, herr talman, yrkar jag bifall till\r\nutskottets hemställan.</pre><pre>Anf. 229  BENGT DALSTRÖM (nyd):</pre><pre>Herr talman! Jag vill uppehålla mig vid\r\nuppfinnarstödet i det nu aktuella betänkandet om\r\nforskning.</pre><pre>I olika sammanhang har vi här i kammaren\r\ndiskuterat uppfinnarnas och innovatörernas\r\nbetydelse för landets ekonomi. De utgör de facto\r\ngrunden för den tillväxt och det nyföretagande vi\r\nbehöver för att säkra den välfärd vi alla\r\neftersträvar.</pre><pre>Herr talman! Hitintills har riksdagen och\r\nregeringen inte nämnvärt medverkat till att\r\ninnovationsklimatet stimuleras. Särskilt gäller\r\ndetta för de enskilda uppfinnarna och de små\r\nprogressiva företagen. Dessa frågor har hitintills\r\nhanterats av NUTEK. Jag vill belysa de satsningar\r\nsom man har ägnat sig åt.</pre><pre>Budgetåret 1991/92 disponerades ca 70 miljoner\r\nfrämst för att utnyttjas som närings- och\r\ninnovationsbidrag -- en i sig nästan oförsvarligt liten\r\nekonomisk satsning på den intressegrupp som\r\nverkligen kan bidra till den nödvändiga tillväxten.</pre><pre>1992/93 upphörde detta uppfinnarstöd. NUTEK\r\ndelegerade dessa frågor till utvecklingsfonderna\r\noch de där etablerade produktråden. Man fick hela\r\n10 miljoner att dela upp på de 24 produktråden --\r\nca 400 000 kr per produktråd. Det är enligt min\r\nuppfattning en makalöst underdimensionerad\r\nsatsning. Samtidigt fick Svenska\r\nuppfinnarföreningen 6 miljoner för sin organisation\r\nomfattande ett tjugotal deltidsanställda rådgivare\r\ntill uppfinnare på gräsrotsnivå. T.o.m. detta anslag\r\nhar ifrågasatts under det tidigare budgetarbetet.\r\nGudskelov är anslaget nu säkrat för 1993/94!</pre><pre>Som sägs i det nu aktuella betänkandet har\r\nnäringsutskottet tidigare i år behandlat frågan om\r\nstödet till uppfinnare. Redan under den allmänna\r\nmotionstiden lade Ny demokrati fram ett förslag\r\nom ett effektivare och mer omfattande stöd till\r\ninnovatörer. Det baserades på ett utnyttjande av\r\nutvecklingsfondernas organisation och de där\r\nnyetablerade produktråden.</pre><pre>I mitt särskilda yttrande i det sammanhanget\r\npoängterar jag vikten av att kompetensen inom\r\nproduktråden hålls på en hög nivå. Såväl\r\nrepresentanter för Uppfinnarföreningen som\r\nadjungerade experter från det lokala näringslivet\r\nmåste vara representerade vid handläggningen av\r\nolika produktidéer. Målsättningen är ju att\r\nproduktråden skall fungera som bollplank för den\r\nenskilde uppfinnaren eller småföretagaren.</pre><pre>Produktråden skall sedan medverka till\r\nfinansieringen -- vare sig detta sker med bidrag eller\r\ndet sker med lån under den första utvecklingsfasen\r\ni ett utvärderat projekt. Det gäller just\r\npatentsökning, prototypframtagning,\r\nmarknadskartläggning etc. fram till det läge där\r\nIndustri- och nyföretagarfonden, ett\r\nriskkapitalbolag eller ett redan etablerat företag\r\ngår in som samarbetspartner.</pre><pre>I vår motion framför vi alternativa lösningar\r\nbeträffande finansieringen av uppfinnarstödet, som\r\nemellertid måste vara i storleksordningen minst 100\r\nmiljoner.</pre><pre>Med hänsyn bl.a. till förslagen i vår motion om en\r\ninnovationsfond som en idé gav näringsutskottet\r\noch riksdagen regeringen i uppdrag att omgående\r\nutreda och lägga fram förslag till åtgärder för att\r\nstödja uppfinnare och innovatörer.</pre><pre>Departementet har, enligt vad jag erfarit, utformat\r\nkommittédirektiven och kommer förhoppningsvis\r\ndenna vecka att utse en enmansutredare.\r\nMålsättningen är att ett förslag presenteras redan i\r\nmitten av september. Vi ser fram emot att man\r\nlyckas göra utredningen i snabb takt, samtidigt som\r\nden blir väl dokumenterad.</pre><pre>Med detta skulle förslagen i vår tidigare motion om\r\nuppfinnarstöd bli tillgodosedda. Självfallet\r\nkommer Ny demokrati att kritiskt och med intresse\r\nfölja den beslutade utredningens arbete och\r\nresultat.</pre><pre>Herr talman! Mot bakgrund av de här framförda\r\nsynpunkterna om uppfinnarstödet ansluter vi i Ny\r\ndemokrati oss i övrigt till utskottsmajoriteten och\r\nyrkar bifall till utskottets hemställan i dess helhet\r\nvad gäller betänkandet NU30.</pre><pre>Tiden ger mig faktiskt möjlighet att göra en liten\r\npolitisk reflexion, mot bakgrund av vad jag har här\r\nhar hört och kanske med adress till Mats Lindberg.\r\nMan frågar sig varför Socialdemokraterna inte\r\nredan under 70- och 80-talen insåg behovet av\r\nsatsningar på forskning och uppfinnare. Behovet av\r\natt skapa ett positivt innovationsklimat fick\r\ntydligen stå tillbaka exempelvis för den offentliga\r\nsektorns utbyggnad. Först nu, i ett ekonomiskt\r\nkritiskt läge, är Socialdemokraterna beredda att\r\nsatsa på detta med förutsättningarna för tillväxt,\r\ndvs. nya produkter och nya företag.</pre><pre>Anf. 230  MATS LINDBERG (s):</pre><pre>Herr talman! Jag skall fatta mig väldigt kort.</pre><pre>Är det så att Bengt Dalström skulle vilja att det som\r\nhan nämnde om uppfinnarstödet genomförs så\r\nsnabbt som möjligt och beslutas om redan i\r\nmorgon, finns möjligheten att stödja reservation\r\nnr 6. Den handlar just om en satsning på det som\r\nBengt Dalström här tog upp.</pre><pre>Anf. 231  BENGT DALSTRÖM (nyd):</pre><pre>Herr talman! Nej, Mats Lindberg, jag är helt nöjd\r\nmed det beslut som utskottsmajoriteten har fattat.\r\nAtt vi kommer att få ett effektivt stöd avseende\r\nuppfinnare och innovatörer är jag övertygad om. Vi\r\när säkert överens om att det behövs åtminstone\r\nnågra månader för att komma underfund om hur\r\nbästa effekt uppnås och om vilken finansiering vi\r\nskall arbeta med. Vi måste ju göra detta inom den\r\nekonomiska ram som gäller för vårt arbete.</pre><pre>I vår motion föreslår vi för resten lösningar som inte\r\nkommer att belasta statsbudgeten på något sätt. Vi\r\nantyder nämligen möjligheten att exempelvis\r\narbeta med kapital -- 100 miljoner, 200 miljoner\r\neller 300 miljoner -- från Industri- och\r\nnyföretagarfonden. Huruvida detta är juridiskt\r\nmöjligt och acceptabelt vet vi inte. Jag tror i varje\r\nfall på den satsning som vi i Ny demokrati gör när\r\nvi ansluter oss till utredningsidén i\r\nutskottsmajoritetens förslag.</pre><pre>Överläggningen var härmed avslutad.</pre><pre>(Beslut skulle fattas den 4 juni.)</pre><pre>18 §  Forskning inom\r\nArbetsmarknadsdepartementets\r\nverksamhetsområde</pre><pre>Föredrogs</pre><pre>arbetsmarknadsutskottets betänkande</pre><pre>1992/93:AU14 Forskning inom\r\nArbetsmarknadsdepartementets\r\nverksamhetsområde (prop. 1992/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 4 juni.)</pre><pre>19 §  Byggnadsforskningen</pre><pre>Föredrogs</pre><pre>bostadsutskottets betänkande</pre><pre>1992/93:BoU23 Byggnadsforskningen (prop.\r\n1992/93:100 delvis).</pre><pre>Anf. 232  MARIANNE CARLSTRÖM (s):</pre><pre>Herr talman! Vi skall nu diskutera det sista\r\nforskningsärendet för i dag -- ett ärende som tyvärr\r\nhar skötts mycket dåligt från regeringens sida.\r\nVilket departement som har huvudansvaret är\r\noklart, precis som när det gäller många andra\r\nbostadsfrågor. Det är en dragkamp mellan olika\r\nministrar och departement, och kanske framför allt\r\nmellan olika partier. Regeringen och utskottet har\r\nvarit oeniga in i det sista, och frågan är om man vet\r\nvad man vill när det gäller vissa delar av\r\nbyggnadsforskningen.</pre><pre>Det oenigheten gäller är den forskning som bedrivs\r\ni Gävle på Statens institut för byggnadsforskning,\r\nSIB. I första hand gäller det den\r\nsamhällsvetenskapligt inriktade delen.</pre><pre>Regeringen föreslår att att SIB:s verksamhet\r\nomstruktureras, så att organisationen upphör den 1\r\njuli 1993. Den samhällsvetenskapligt inriktade\r\nforskningen skall utvärderas och en ny institution\r\nbildas för bygg- och fastighetsforskning vid KTH\r\nsom skall lokaliseras till Gävle. Till den nya\r\ninstitutionen skall de professurer som redan tillsatts\r\ninom SIB knytas samt den professur i\r\nnationalekonomi som är under tillsättande.</pre><pre>De delar som inte hör hemma i den nya KTH-\r\ninstitutionen, den samhällsvetenskapliga\r\nforskningen, skall utvärderas för att pröva dess\r\nfortsatta existens.</pre><pre>Agerandet är mycket märkligt. Först tillsätter\r\nregeringen en utredning om SIB:s verksamhet och\r\nlåter det materialet gå på remiss. Sedan skriver man\r\nen proposition utan att på något sätt utgå från\r\nutredningen eller från de synpunkter som har\r\nkommit fram vid remissomgången. Inte heller\r\nredovisar man remissvaren, utan man talar bara om\r\natt remissvaren finns att läsa på departementet.</pre><pre>Till råga på allt har man heller inget färdigt förslag\r\natt komma med, utan den samhällsvetenskapliga\r\ndelen skall ytterligare utredas innan beslut kan\r\nfattas i den delen -- detta trots att det var den\r\nnuvarande regeringen som gav direktiv till den\r\ngenomförda översynen. Men när det gäller den\r\ntekniska delen är det bråttom; här har det\r\nsnabbutretts, och här skulle man enligt regeringens\r\nförslag starta den 1 juli 1993.</pre><pre>Nu har frågan förändrats under\r\nutskottsbehandlingen, och det är inte lätt för en\r\nutomstående att förstå och följa behandlingen av\r\ndetta ärende. Även för en ledamot av utskottet kan\r\ndet vara svårt att förstå alla turer. Vad är det som\r\negentligen ligger bakom? Och varför är det så\r\nbråttom?</pre><pre>Att den tekniska delen av forskningen skall finnas\r\nkvar och starta så snart som möjligt är majoriteten\r\növerens om. Den delen skall starta så snart\r\nförberedelserna är klara och utan att riksdagen\r\nfattar ytterligare beslut i frågan. Där ligger den\r\nförsta skiljelinjen mellan oss och majoriteten. Vi\r\nvill fatta beslut om hela paketet på en gång, och vi\r\nvill se hela förslaget innan vi tar ställning.</pre><pre>Enligt uppgift har man från näringslivet fått löfte\r\nom pengar till den tekniska forskningen, men de\r\npengarna är förenade med villkor. Näringslivet\r\nställer bara upp om de ekonomiska professurerna\r\nknyts till den tekniska forskningen. Och när\r\nnäringslivet ställer villkor viker sig majoriteten.</pre><pre>Vi socialdemokrater anser att de ekonomiska\r\nprofessurerna har en naturlig anknytning till\r\nUppsala universitet och den samhällsvetenskapliga\r\nforskning som bör föras dit.</pre><pre>Det är bra att branschen ställer upp med\r\nfinansiering av forskningen, såsom utskottet\r\ntidigare har tagit initiativ till. Men det är inte\r\nbranschen som ensidigt skall diktera villkoren.</pre><pre>I förra veckan besvarade utbildningsministern en\r\ninterpellation om SIB. Förutom den\r\nsocialdemokratiska interpellanten deltog flera\r\nborgerliga ledamöter, och gemensamt för dem var\r\nderas oro för den samhällsvetenskapligt inriktade\r\nforskningen. De kritiserade regeringens\r\nhandläggning av frågan och verkade inte lugnade,\r\ntrots att Per Unckel påstod att den\r\nsamhällsvetenskapliga delen skall få finnas kvar.\r\nMinistern försvarade regeringens förslag att\r\navskeda personal i väntan på utvärderingen av den\r\nsamhällsvetenskapliga delen. Ledamöterna\r\nuttryckte också oro för att personalen skall söka sig\r\nandra och säkrare arbetsuppgifter. Därmed skulle\r\nden kompetens som finns i Gävle i dag slås sönder.\r\nVi socialdemokrater delar den oron.</pre><pre>Dagen efter interpellationsdebatten justerade\r\nutskottet föreliggande förslag, som också visar på\r\nett misstroende för regeringens avsikter. När det\r\ngäller den samhällsvetenskapliga delen har\r\nmajoriteten enats om en frist till den 1 januari 1994,\r\noch under tiden skall den samhällsvetenskapliga\r\ndelen utredas ytterligare och beslut fattas i höst.\r\nDet är en framgång, men det är också viktigt att det\r\nkommer fram ett genomarbetat förslag innan beslut\r\nskall fattas. Majoriteten måste inse att den delen av\r\nforskningen inte kan finansieras med en stor del\r\nexterna medel, utan här måste samhället gå in. Det\r\nfinns inte samma intresse från branschen för detta\r\nsom för den tekniska delen.</pre><pre>Den forskning som byggts upp på SIB har ett\r\nmycket gott nationellt och internationellt\r\nanseende. Internationaliseringen av\r\nbyggmarknaden, EES-avtalet och ett eventuellt\r\nmedlemskap i EG kommer att ställa ökade krav på\r\nbyggforskningen och samarbetet mellan de olika\r\nforskningsdelarna.</pre><pre>Herr talman! Det är bra att oenigheten i utskottet\r\noch regeringen har resulterat i att beslutet om den\r\nsamhällsvetenskapliga delen har skjutits upp ett\r\nhalvår. Men oron för framtiden finns tyvärr kvar.\r\nRegeringens handlande i denna fråga innebär att\r\npersonalen under lång tid har fått och får leva med\r\nen stor ovisshet om sin framtid. För några veckor\r\nsedan kom order från Näringsdepartementet att\r\nsäga upp personalen -- innan riksdagen fattat beslut\r\ni ärendet. Personalen får nu fortsätta att leva med\r\ndenna ovisshet. Jag vill gärna tro det, även om det\r\när svårt, att regeringen och utskottets hela\r\nmajoritet skall inse att den samhällsvetenskapliga\r\nforskningen har ett värde i ett modernt samhälle,\r\nom man skall kunna erbjuda en god bostad till alla.\r\nInom den närmaste framtiden kommer mycket av\r\nbostadsbyggandet att vara inriktat på renovering\r\noch ombyggnad i stället för nybyggnad, och detta\r\nkommer att ställa ökade krav på den\r\nsamhällsvetenskapliga forskningen på\r\nbyggområdet.</pre><pre>Vi socialdemokrater anser att den tekniska delen\r\nskall föras till KTH och den samhällsvetenskapliga\r\ndelen till Uppsala universitet, men båda skall\r\nlokaliseras till Gävle. De två institutionerna skall\r\nledas av var sin förståndare med styrelse och därtill\r\nhörande vetenskapligt råd. Vi har också, till\r\nskillnad från regeringen och utskottet, finansierat\r\nvårt förslag med 25 miljoner kronor från\r\nforskningsanslaget och 27 miljoner kronor från\r\nByggforskningsrådet. SIB skulle med vårt förslag\r\nupphöra som självständig myndighet den 1 juli\r\n1994. Det skulle innebära att det fanns tid att\r\nförbereda den nya organisationen.</pre><pre>Till sist: utskottets majoritet skriver försiktigt att\r\nregeringen bör överväga om inte de direktiv som\r\nskall vägleda utredningsarbetet bör göras mer\r\nomfattande. Och de berörda organisationerna bör\r\nberedas möjligheter att komma med synpunkter.\r\nHade det inte också varit rimligt med\r\nparlamentarisk insyn i utredningsarbetet?</pre><pre>Herr talman! Jag yrkar bifall till de\r\nsocialdemokratiska reservationerna.</pre><pre>I detta anförande instämde Karl Hagström (s).</pre><pre>Anf. 233  JAN JENNEHAG (v):</pre><pre>Herr talman! Jag yrkar bifall till Lars Werners\r\nmeningsyttring till betänkandet.</pre><pre>Anf. 234  AGNE HANSSON (c):</pre><pre>Herr talman! Jag önskar att jag också kunde vara\r\nkortfattad vid denna sena timme, och jag skall\r\nförsöka komprimera mitt anförande så mycket som\r\nmöjligt. Det skulle egentligen behövas en hel del tid\r\nför att bemöta något av det som Marianne\r\nCarlström tog upp i sitt anförande.</pre><pre>Låt mig först, herr talman, säga att jag inte alls\r\ntycker att regeringen har skött ärendet dåligt.\r\nAnsvarsfördelningen i fråga om byggforskningen är\r\nprecis densamma som fördelningen på alla andra\r\nområden i regeringen, dvs. att det är\r\nNäringsdepartementet, som har ansvaret för\r\nbyggfrågorna, som har huvudansvaret. Sedan\r\nkommer Utbildningsdepartementet in, precis som i\r\nalla andra delar av forskningen, som det\r\növergripande, samordnande departementet.</pre><pre>Det är inte heller så att vi i de olika partierna inte\r\nvet hur vi vill ha det. Jag tycker inte alls att det var\r\nfel att vi hade en dialog i utskottet. Det har lett fram\r\ntill ett mycket bättre förslag, som jag ser det. Det\r\när ett bevis på att demokratin fungerar och på att\r\nutskottet och riksdagen har en roll. Det är inte\r\nnågot fel.</pre><pre>Jag är förvånad över att Marianne Carlström är så\r\nkritisk, när Socialdemokraterna har fått vara med\r\noch påverka, liksom Ny demokrati. Jag skall villigt\r\nerkänna att jag har försökt ta till mig alla\r\nsynpunkter och låtit alla partier agera. Jag har\r\npersonligen, utifrån min och partiets utgångspunkt,\r\nsett att det har lett fram till ett bättre förslag.</pre><pre>Bostadssektorn står inför stora förändringar. Stora\r\nförändringar har redan genomförts. Kraven på\r\nförnyelse är stora och därmed kraven på ökade\r\nkunskaper. För framtiden gäller det att bl.a. tänka\r\nnytt--välja rätt--bygga lätt. Det kan röra sig om hur\r\nvi väljer material, hur vi ställer om tekniken och\r\nhur vi påverkas av en ökad internationalisering.</pre><pre>Herr talman! Jag hade tänkt ta upp viktiga\r\ninriktningar på förändringar och uppgifter som\r\nmotiverar en ökad forskning på det här området,\r\nmen jag avstår från det i denna sena timme. Jag\r\nnöjer mig med att först och främst konstatera att\r\nmiljö och kvalitet blir viktiga begrepp i framtiden.\r\nHur vi gör kvaliteten i boende till en\r\nkonkurrensfaktor och hur vi utvecklar ett mer\r\nresursbevarande boende är sådana viktiga frågor\r\nsom framtiden måste ge svar på.</pre><pre>Jag nöjer mig med att konstatera att behovet av\r\nframtida byggforskning både på det tekniska\r\nområdet och på det samhällsvetenskapliga området\r\när stort.</pre><pre>Herr talman! Det råder enighet i utskottet om\r\nomfattningen och huvudinriktningen av\r\nbyggforskningen för framtiden. När det gäller hur\r\nforskningen närmare skall organiseras, främst\r\nbeträffande omstruktureringen i Gävle, har\r\nenigheten inte varit fullständig, vilket Marianne\r\nCarlström tog upp.</pre><pre>Behandlingen av organisationen i den här delen har\r\nvarit ganska omfattande i utskottet. Det har varit\r\nnödvändigt och nyttigt. Den ledde nästan fram till\r\nenighet i förslagen även i den delen. De\r\növerväganden som nu har gjorts i utskottet har lett\r\nfram till att en sammanhållen byggnadsforskning\r\nförlagd till Statens institut för byggnadsforskning i\r\nGävle även i fortsättningen skall garanteras. Det är\r\nmycket bra.</pre><pre>Om nu riksdagen följer utskottets förslag kan den\r\nosäkerhet och den oro som Marianne Carlström\r\npratade om skingras. Det är också bra. Jag tycker\r\ninte alls att den ligger kvar efter det att utskottet har\r\ngjort så starka skrivningar i den här delen. I\r\nutskottstexten slås det ju nu fast att det skall finnas\r\nen intakt byggnadsforskning vid SIB i Gävle. Det\r\nskall finnas en teknisk del med bygg- och\r\nfastighetsforskning som knyts till Tekniska\r\nhögskolan i Stockholm men förläggs till Gävle och\r\nen samhällsvetenskaplig del vars organisatoriska\r\ntillhörighet skall utredas under det närmaste året,\r\nmen även den skall vara förlagd till Gävle.</pre><pre>Detta innebär att nedläggningen av SIB skjuts fram\r\nett halvår, att ingen personal sägs upp den 1 juli och\r\natt den tekniska enheten om så anses lämpligt kan\r\nstarta enligt de riktlinjer som har fastställts i och\r\nmed samordningen med KTH. Den här lösningen\r\nöppnar för att behålla den möjlighet som var\r\navsedd i propositionens förslag, nämligen att\r\nsnabbt nå en medfinansiering från branschens sida.\r\nDet är huvudanledningen. Det är inte alls på det\r\nsättet att näringslivet ställer några direkta villkor.\r\nDet är naturligtvis mycket bra att branschen har\r\nvarit beredd att ta upp en diskussion på den här\r\npunkten, men självfallet skall vi som företrädare\r\nför samhället också väga in de här synpunkterna.\r\nInte minst från mitt partis sida har vi tidigare\r\nmedverkat till att få till stånd en sådan dialog som\r\nkan leda fram till en vettig lösning och där\r\nbranschen tar sitt ansvar. De tidigare beslut som\r\näven Socialdemokraterna och Centern har varit\r\nmed om att fatta i den här kammaren har lett till att\r\nbranschen är beredd att ta ett större ansvar utan att\r\nnågra diktat för den skull ställs från den ena eller\r\nden andra sidan. Det har varit en dialog som har\r\nvarit fruktbärande för forskningen, och jag hoppas\r\natt den kan fortsätta.</pre><pre>Utskottets ändringsförslag har tillkommit för att\r\njust slå vakt om den forskning och verksamhet som\r\nbedrivs i Gävle och för att skapa så goda\r\nförutsättningar som möjligt för en fortsatt effektiv\r\noch bra byggnadsforskning i vårt land. Förslaget\r\ntillgodoser också de krav som har förts fram i den\r\nhär frågan från enskilda ledamöter på\r\nGävlebänken. Det tycker jag för min del också är\r\ntillfredsställande. Med regeringens förslag i botten\r\noch de ändringar som nu har gjorts i utskottet har\r\nvi lyckats väl med det här.</pre><pre>Herr talman! Med det anförda ber jag att få yrka\r\nbifall till hemställan i dess helhet i utskottets\r\nbetänkande och avslag på övriga yrkanden som har\r\nställts i debatten.</pre><pre>Anf. 235  MARIANNE CARLSTRÖM (s)\r\nreplik:</pre><pre>Herr talman! Jo, visst blev vi eniga om det mesta,\r\nAgne Hansson, men visst var det så att säga med ett\r\nnödrop. Det var nästan en slump att vi till slut blev\r\neniga.</pre><pre>Visst är det bra med demokrati, men kritiken mot\r\nregeringen kan man aldrig komma ifrån. Om\r\nregeringen hade lämnat bra direktiv, behandlat den\r\nhär utredningen på ett bra sätt och sedan lagt fram\r\nförslag om den samhällsvetenskapliga och tekniska\r\ndelen samtidigt hade vi sluppit en massa merarbete\r\noch personalen hade sluppit oro och splittring.</pre><pre>Nu blev vi som sagt till slut nästan eniga. Det\r\nhandlar om finansieringen. Det handlar om det här\r\nhalvåret, och det handlar också om de\r\nnationalekonomiska professurerna, som vi tycker\r\nhör hemma på den samhällsvetenskapliga delen.\r\nDet känns bra att vi blev eniga, men regeringens\r\nagerande kan aldrig förklaras bort.</pre><pre>Anf. 236  AGNE HANSSON (c) replik:</pre><pre>Herr talman! Vi har nått en bättre balanspunkt nu\r\ni den här debatten. Jag tror att kvintessensen blir\r\nganska bra för byggnadsforskningen. Vi behöver\r\nnog inte närmare diskutera hur regeringen har\r\nhandlagt den här frågan.</pre><pre>Man bedömer naturligtvis regeringens handlande\r\nockså utifrån de förslag som läggs fram. Man kan\r\nkanske inte begära att regeringen lägger fram\r\nsocialdemokratiska förslag i sin helhet. Det är\r\nkanske först då som man möjligen skulle anses ha\r\nhandlat rätt.</pre><pre>Jag menar att den demokratiska process som vi nu\r\nhar haft har lett fram till ett bra resultat. Jag tror att\r\nregeringen är nöjd med det, och det finns anledning\r\natt vi i utskottet är nöjda med det. Det hade varit\r\nvärre om vi inte hade lyckats med att klara av den\r\nhär frågan på ett bra sätt. Då kanske utskottet\r\nockså hade blivit utsatt för kritik. Nu har vi tagit ett\r\ngemensamt ansvar. Alla i den här processen har\r\nmedverkat till att skapa en bättre lösning för\r\nbyggforskningen, och jag hoppas att det nu skall gå\r\natt förverkliga det här beslutet så att vi får en\r\ntekniskt fulländad forskningsdel och en\r\nsamhällsvetenskapligt bra forskning även i\r\nframtiden. Det är utskottets huvudinriktning. Det\r\ntror jag är bra för byggforskningen, Gävle och\r\nlandet.</pre><pre>Anf. 237  MARIANNE CARLSTRÖM (s)\r\nreplik:</pre><pre>Herr talman! Det kanske hade varit bra om\r\nregeringen hade lagt fram litet mer\r\nsocialdemokratiskt inriktade förslag, eftersom vi nu\r\nfaktiskt ändå har nått total enighet. Då hade vi\r\nsluppit en massa merarbete, Agne Hansson.</pre><pre>Anf. 238  PONTUS WIKLUND (kds):</pre><pre>Herr talman! Jag vill ge några synpunkter i\r\nanslutning till motion Bo36 som handlar om SIB.</pre><pre>Låt mig först säga att jag är positiv till den i\r\npropositionen föreslagna klyvningen av SIB,\r\nliksom till den framtida nära anknytningen till den\r\nutvecklade forsknings- och utbildningskulturen vid\r\nTekniska högskolan resp. Uppsala universitet. Det\r\nkan ses som en garant för att kvalitet och\r\neffektivitet skall kunna upprätthållas även i\r\nframtiden, och i detta ser jag även ökade\r\nmöjligheter till framtida expansion i Gävle.</pre><pre>Vad som inte var bra i propositionen var framför\r\nallt vissa delar i förslaget om genomförande, vilket\r\njag liksom andra har framhållit i olika\r\nsammanhang. Speciellt detta att personalen skulle\r\nsägas upp den 1 juli 1993, i år således, innan den\r\nsamhällsvetenskapliga delen visste just någonting\r\nom sin framtid var olyckligt. Det måste ha känts\r\nnärmast kränkande för de anställda. Utskottet har\r\ni sin skrivning löst detta på ett tillfredsställande sätt\r\ngenom att skjuta på avvecklingen av SIB till den 1\r\njanuari 1994. Då skall det finnas vetskap om\r\nframtiden även för urbanforskningen, efter ny\r\nriksdagsbehandling. Rimligen blir då de\r\nsamhällsvetenskapliga professurerna kvar inom\r\nurbanforskningen, där de hör hemma.</pre><pre>Så några korta ord om finansieringen av\r\nforskningen i framtiden. Jag är övertygad om att\r\ndet alltid, och inte minst under de närmaste åren,\r\nkommer att finnas byggnadsforskning som är viktig\r\nför de enskilda människorna men inte kommer att\r\nvara av något större intresse för branschen. Jag vill\r\nkort nämna två sådana områden, som nu är\r\nunderutvecklade.</pre><pre>Det ena gäller hur vi skall kunna anpassa kostnaden\r\nför nya bostäder till en nivå som gör att vi har råd\r\natt bo där. Det vill vi göra så skonsamt som möjligt,\r\ngenom att minimera nackdelarna för de boende och\r\nhelst få dem att se de fördelar som jag tror också\r\nfinns. Vi bör undvika att komma snett eller in i\r\nåtervändsgränder som ger stora kostnader på sikt.\r\nFör detta behövs multidisciplinärt\r\nutvecklingsarbete, forskning.</pre><pre>Det andra området är ventilation och\r\ninomhusmiljö. Under de senaste årtiondena har\r\nantalet personer med känslighet och allergi ökat\r\nkraftigt. Uppemot en tredjedel av svenskarna har\r\nbesvär. Många mår dåligt, och vissa är svårt sjuka.\r\nMycket talar för att inomhusluften är visserligen\r\nbara en av många men säkerligen den främsta\r\norsaken till dessa förhållanden. Enligt beräkningar\r\nutsätts mellan 600 000 och 900 000 människor i\r\nsvenska bostäder för ett inneklimat som påverkar\r\nhälsan. Vi måste komma fram till klara direktiv,\r\nsom med marginal säkrar en god inomhusluft i\r\nbostäder, och vi måste få system som i offentliga\r\nlokaler garanterar en frisk ventilation.</pre><pre>I forskningspropositionen står det att förmågan att\r\nerhålla extern finansiering kan ses som ett kvitto på\r\natt forskningen har relevans. Kanske det, men\r\ndessutom finns forskning som betyder mycket för\r\nmånga boende men som branscherna inte\r\nprioriterar. Jag har gett exempel på sådan\r\nforskning.</pre><pre>Jag har med glädje noterat att utskottet skriver om\r\ndetta problem och säger att relevant forskning på\r\ndessa områden självfallet liksom tidigare måste\r\nkunna erhålla statlig finansiering genom basanslag\r\noch projektmedel. Det är av avgörande betydelse\r\natt vi finner vägar så att detta realiseras.</pre><pre>Anf. 239  KARL HAGSTRÖM (s):</pre><pre>Herr talman! När jag hörde Marianne Carlström\r\nrev jag bort en stor del av mitt anförande. Hennes\r\nanförande uttrycker till fullo vad vi på\r\nGävleborgsbänken anser.</pre><pre>I betänkande BoU23 hoppades jag se en positiv\r\nvändning i förhållande till vad som skrevs i\r\npropositionen. Men ett halvår är ett halvår och\r\ninget mer. Om nu detta är det halmstrå som\r\ninstitutet hänger på, då är det ganska skört. Jag\r\nhade hoppats på att inget tvivel längre skulle råda\r\nefter bekräftelsen på att den i Sverige bedrivna\r\nbyggnadsforskningen har ett både nationellt och\r\ninternationellt gott anseende, ja, ett av världens\r\nförnämsta.</pre><pre>Om utskottet i sin text ville redovisa bättre tankar\r\nän regeringen har gjort i propositionen, varför då\r\ninte helt följa Socialdemokraternas reservationer\r\noch avvisa förslaget och därigenom ge utredningen\r\nen förutsättningslös omprövning? Om\r\nutskottsmajoriteten hade föreslagit en fullvärdig\r\nfinansiering, hade utredningen kunnat arbeta mer\r\nförutsättningslöst.</pre><pre>Till de borgerliga ledamöterna i utskottet vill jag\r\nsäga att jag hoppas att jag inte till hösten skall\r\nbehöva upprepa mig och säga ''Vad var det jag\r\nsade?'' utan att jag i stället skall få ett positivt\r\nförslag när det gäller byggnadsforskningen.</pre><pre>Anf. 240  LENNART ROHDIN (fp):</pre><pre>Herr talman! Det är med ganska stor lättnad, som\r\njag tagit del av bostadsutskottets betänkande om\r\nbyggnadsforskningens framtid. Det ger visserligen\r\ninga slutliga svar på frågan hur den även\r\ninternationellt mycket uppskattade svenska\r\nbyggnadsforskningen skall utformas i\r\nfortsättningen, men det ger en handlingsfrist, en\r\nhandlingsfrist som många haft allt svårare att tro\r\nvar avsikten med förslaget i\r\nforskningspropositionen.</pre><pre>Det är helt riktigt att utskottets betänkande innebär\r\natt Statens institut för byggnadsforskning kommer\r\natt upphöra för gott. Där finns nog ingen\r\nåtervändo. Det är också riktigt att utskottet bara\r\nutsträckt tidsfristen till ytterligare ett halvår, vilket\r\nnaturligtvis inte helt undanröjer den oro som\r\nfunnits, inte minst hos personalen vid SIB. Det är\r\nen oro som, fullt förståeligt, alltid uppstår vid\r\nomfattande förändringar.</pre><pre>Men det är en tidsfrist som nu ger den\r\nsamhällsvetenskapliga byggforskningen en ärlig\r\nchans att bli seriöst bedömd. Därmed skapas också\r\nförutsättningar för att förslagen om den framtida\r\nutformningen blir sakligt välgrundade. Utskottets\r\ntidsfrist bör därför välkomnas av alla som engagerat\r\nsig i denna fråga.</pre><pre>Jag välkomnar också att utskottet tagit fasta på och\r\nuttryckt det olyckliga i den oro om framtiden som\r\nalldeles i onödan skapats bland personalen vid SIB.\r\nAtt bygga upp en högt kvalificerad forskningsmiljö\r\ntar mycket lång tid. Att rasera en befintlig kan ske\r\nväldigt fort.</pre><pre>Vid Statens institut för byggnadsforskning verkar\r\nockså ett osedvanligt stort antal kvalificerade\r\nkvinnliga forskare. I en så starkt manligt dominerad\r\ndel av samhället som forskningen, bör därför\r\nförändringar av det slag som riktats mot\r\nbyggforskningen ske med särskilt stor omtanke.</pre><pre>Det verkar tyvärr inte som om den här frågan på\r\nregeringskansliet hanterats av dem som har den\r\nrätta känslan för forskningens särskilda krav och\r\nförutsättningar. Jag hoppas att vändningen i frågans\r\nhantering nu i slutändan också är ett tecken på att\r\nden i fortsättningen, i det fortsatta reformarbetet,\r\nkommer att skötas med en helt annan förståelse för\r\nfrågans karaktär.</pre><pre>Herr talman! Nu gäller det att blicka framåt. Jag\r\nhade, som framgått av de motioner i ärendet jag\r\nväckt, gärna sett att hela den hittillsvarande\r\nbyggforskningen samlat knutits till Uppsala\r\nuniversitet. Jag tror ändå att det med utskottets\r\nbetänkande nu har skapats en god grund att bygga\r\npå i det kommande arbetet med att strukturera\r\nframtiden för byggforskningen.</pre><pre>Den snabba utvärdering som Humanistisk-\r\nsamhällsvetenskapliga forskningsrådet fått i uppgift\r\natt förelägga regeringen senast den 1 oktober ger\r\noss vidare en möjlighet att inte behöva tappa tempo\r\neller att den samhällsvetenskapliga forskningen\r\ninte behöver komma på efterkälken i förhållande\r\ntill det organisationsarbete som redan startat för\r\nden teknisk-naturvetenskapliga forskningens\r\nknytning till KTH.</pre><pre>Utskottet slår redan nu fast att ''en\r\nsamhällsvetenskapligt inriktad byggforskning skall\r\nbibehållas i en ny organisation''. Det borde enligt\r\nmin mening, även i dagens allt hårdare\r\nprioriteringstider, vara ganska givet.\r\nInternationalisering, avreglering och privatisering\r\nändrar nu väsentligt förutsättningarna för\r\nsamhällsbyggande och boende i Sverige. Städer,\r\nsamhällen och individer ges nya möjligheter men\r\nutsätts också för hot om utslagning, förslumning,\r\nsegregation och miljöförstöring.</pre><pre>Herr talman! Jag är övertygad om att den\r\nsamhällsvetenskapliga forskningen kan hävda sig\r\nväl i det kommande förändringsarbetet. Tanken\r\nmed en förändring av byggnadsforskningens\r\norganisatoriska struktur var, enligt propositionen,\r\natt knyta denna närmare den akademiska\r\ngrundforskningen för att därmed säkra en\r\nvetenskaplig kvalitet på forskningen. Det\r\nvälkomnar jag.</pre><pre>Den närmare knytningen av den hittillsvarande\r\nsektorsforskningen till den akademiska\r\ngrundforskningen innebär nya möjligheter för\r\nbyggforskningen. Om den sker till två av våra\r\nfrämsta universitet/högskolor borgar det för hög\r\nvetenskaplig nivå på såväl den teknisk-\r\nnaturvetenskapliga som den samhällsvetenskapliga\r\nbyggforskningen i en allt hårdare\r\nforskningskonkurrens.</pre><pre>Klyvningen av det gamla Byggforskningsinstitutet\r\nfår emellertid inte innebära att man kastar bort de\r\notvetydiga fördelar som ett tvärvetenskapligt\r\narbete över vetenskapliga disciplingränser\r\ninneburit. De organisatoriska lösningar som nu\r\nskall formas måste bygga på ett fortsatt nära\r\nsamarbete mellan de båda nya institutioner som\r\nförhoppningsvis kommer att skapas, i deras\r\nfortsatta lokalisering i gemensamma lokaler i\r\nGävle.</pre><pre>Det mångvetenskapliga samarbetet inom Statens\r\ninstitut för byggnadsforskning mellan olika\r\nforskningsdiscipliner har med åren skapat en\r\nmångsidig forskningsmiljö, som givit\r\nurbanforskningen vid institutet en obestridlig\r\nstyrka. Den fortsatta lokaliseringen till Gävle\r\nstärker förutsättningarna för ett mer omfattande\r\noch befruktande samarbete med högskolan i\r\nGävle/Sandviken.</pre><pre>Herr talman! Jag yrkar bifall till utskottets\r\nhemställan i bostadsutskottets betänkande 23.</pre><pre>Anf. 241  AGNE HANSSON (c):</pre><pre>Herr talman! Jag avstod från att replikera på Karl\r\nHagströms anförande, eftersom jag inte visste om\r\ntiden skulle räcka. Det finns nu några minuter över.\r\nTillåt mig därför att säga några ord i ett kort\r\nanförande.</pre><pre>Rent allmänt vill jag säga att jag har noterat många\r\nav de positiva inlägg som har gjorts av debattörerna\r\noch den positiva vändning som utskottets arbete\r\nhar gett.</pre><pre>Utskottet har inte tvekat i fråga om Gävle i det här\r\nsammanhanget, Karl Hagström. Vi har flyttat fram\r\npositionerna när det gäller det utredningsarbete\r\nsom skall ske. Vi har markerat vidgningen av det\r\narbetet, att det skall ske mer förutsättningslöst. Det\r\när bra. Debatten visar att det är viktigt att\r\nregeringen inom så kort tid som möjligt kommer\r\ntillbaka till riksdagen med ett förslag.</pre><pre>Karl Hagström säger att ett halvår är ett halvår,\r\nmen, Karl Hagström, ett år är inte mer än ett år.\r\nDen finansiering som finns i det socialdemokratiska\r\nförslaget är ettårig för Byggforskningsrådet. En\r\nfortsatt finansiering med en så kraftig beskärning av\r\npengarna från BFR skulle äventyra en mycket stor\r\ndel av annan forskning.</pre><pre>Jag har i det här ärendet haft nära kontakter med\r\nKarin Starrin, som har jobbat mycket för Gävle,\r\noch det har lett fram till positivt resultat. Det har\r\nockså funnits ett stort intresse från Ny demokrati\r\noch Socialdemokraterna för att hitta en lösning på\r\ndetta. När ett nytt förslag skall tas fram krävs det av\r\noss alla att vi tar allvarligt på ansvaret att hitta en\r\nvettig finansiering inför framtiden.</pre><pre>Anf. 242  KARL HAGSTRÖM (s):</pre><pre>Herr talman! Agne Hansson anmärkte på att jag\r\ntalade om ett halvår. Nu räcker nog inte tiden till\r\nför Agne Hansson att förklara för mig hur han,\r\nefter det att budgetpropositionen och\r\nforskningspropositionen har lagts fram, skall ta\r\nfram resten av pengarna, om utredningen kommer\r\nfram till något annat. Det är nämligen en\r\nomöjlighet.</pre><pre>Anf. 243  AGNE HANSSON (c):</pre><pre>Herr talman! Vi finansierar nu med anslag SIB för\r\ndet halvår som skall till. Regeringen föreslog ju i\r\ndet sammanhanget ett anslag på 1 000 kr. Där tar vi\r\nalltså fram pengar.</pre><pre>Den finansiering som finns i det socialdemokratiska\r\nförslaget är icke mer än ettårig och inte långsiktig,\r\nså vi får tillsammans ta på oss det ansvaret.</pre><pre>Det var vad jag ville säga.</pre><pre>Överläggningen var härmed avslutad.</pre><pre>20 §  Förslag till en lag om personregister i\r\nriksdagens informationssystem RIXLEX</pre><pre>Föredrogs</pre><pre>konstitutionsutskottets betänkande</pre><pre>1992/93:KU32 Förslag till en lag om personregister\r\ni riksdagens informationssystem RIXLEX (förs.\r\n1992/93:RFK4).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 4 juni.)</pre><pre>21 §  Beslut om fortsatt ärendebehandling den 4\r\njuni</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>22 §  Bordläggning</pre><pre>Anmäldes och bordlades</pre><pre>Skatteutskottets betänkanden</pre><pre>1992/93:SkU26 Mervärdesskatt</pre><pre>1992/93:SkU30 Beskattning av allmännyttiga\r\nbostadsföretag</pre><pre>1992/93:SkU36 Skattereduktion för vissa\r\nreparationsarbeten</pre><pre>1992/93:SkU37 Uppskov med behandlingen av\r\nvissa ärenden</pre><pre>Lagutskottets betänkanden</pre><pre>1992/93:LU16 Den svenska\r\nförsäkringsavtalsrättens anpassning till EG:s\r\nregelverk m.m.</pre><pre>19927/93:LU47 Uppskov med behandlingen av\r\nvissa ärenden</pre><pre>Försvarsutskottets betänkande</pre><pre>1992/93:FöU14 Lokalisering av Försvarets\r\ninternationella centrum m.m.</pre><pre>Socialutskottets betänkanden</pre><pre>1992/93:SoU27 Uppskov med behandlingen av\r\nvissa ärenden till riksmötet 1993/94</pre><pre>1992/93:SoU28 Smittskyddsinstitutet m.m.</pre><pre>Utbildningsutskottets betänkanden</pre><pre>1992/93:UbU17 Valfrihet i skolan</pre><pre>1992/93:UbU18 Högskolor i stiftelseform</pre><pre>1992/93:UbU20 Uppskov med behandlingen av\r\nvissa ärenden</pre><pre>Trafikutskottets betänkanden</pre><pre>1992/93:TU29 Trafiksäkerheten på vägarna inför\r\n2000-talet</pre><pre>1992/93:TU37 Ändring i körkortslagen (1977:477)</pre><pre>Jordbruksutskottets betänkande</pre><pre>1992/93:JoU23 Fiskelag m.m.</pre><pre>Arbetsmarknadsutskottets betänkande</pre><pre>1992/93:AU18 Uppskov med behandlingen av vissa\r\närenden</pre><pre>Bostadsutskottets betänkande</pre><pre>1992/93:BoU25 Uppskov med behandlingen av\r\nvissa ärenden</pre><pre>23 §  Kammaren åtskildes kl. 22.58.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 13 (delvis),</pre><pre>av förste vice talmannen därefter t.o.m. anf. 56\r\n(delvis),</pre><pre>av andre vice talmannen därefter t.o.m. 6 §,</pre><pre>av tredje vice talmannen därefter t.o.m. 12 § anf.\r\n159 (delvis),</pre><pre>av förste vice talmannen därefter t.o.m.\r\najourneringen kl. 17.56,</pre><pre>av tredje vice talmannen därefter t.o.m. 16 § anf.\r\n207 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}