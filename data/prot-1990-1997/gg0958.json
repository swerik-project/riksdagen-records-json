{"dokumentstatus":{"dokument":{"hangar_id":"2387707","dok_id":"GG0958","rm":"1992/93","beteckning":"58","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"58","slutnummer":"0","datum":"1993-02-09 00:00:00","systemdatum":"2005-10-27 13:54:45","publicerad":"1993-02-09 00:00:00","titel":"Riksdagens snabbprotokoll 1992/93:58 Tisdagen den 9 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{450B49F2-88CD-4A9B-8FC8-D17BF0026362}","dokument_url_text":"http://data.riksdagen.se/dokument/GG0958/text","dokument_url_html":"http://data.riksdagen.se/dokument/GG0958","dokumentstatus_url_xml":"http://data.riksdagen.se/dokumentstatus/GG0958","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:58</div>\r\n<div class=\"sidhuvud_datum\">Tisdagen den 9 februari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om information från\r\nregeringen</pre><pre>Anf. 1  FÖRSTE VICE TALMANNEN:</pre><pre>Jag får meddela att vid kammarens sammanträde\r\ntorsdagen den 11 februari kl. 14.30 lämnar\r\nstatsminister Carl Bildt (m) information om de\r\nsvensk-ryska förbindelserna.</pre><pre>2 §  Ny riksdagsledamot</pre><pre>Upplästes och lades till handlingarna följande från\r\nValprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till Valprövningsnämnden har från\r\nRiksskatteverket inkommit bevis om att Krister\r\nÖrnfjäder (s), Västervik, utsetts till ny ledamot av\r\nriksdagen fr.o.m. den 26 januari 1993 sedan Birger\r\nRosqvist (s) avlidit.</pre><pre>Till ersättare för riksdagsledamöter har utsetts Eva\r\nHjertqvist, Kalmar, Nils-Erik Gustavsson, Högsby,\r\noch Håkan Juholt, Oskarshamn (alla s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 28 januari 1993</pre><pre>Lars Tottie</pre><pre>Sven-Georg Grahn</pre><pre>(Se även prot. 57 1 §.)</pre><pre>3 §  Avsägelse</pre><pre>Förste vice talmannen meddelade att Odd\r\nEngström (s) anhållit om att fr.o.m. den 10 februari\r\n1993 bli entledigad från uppdraget som ledamot av\r\nriksdagen.</pre><pre>Kammaren biföll denna avsägelse.</pre><pre>4 §  Meddelande om ändrad partitillhörighet</pre><pre>Förste vice talmannen anmälde att Lars Andersson\r\nfr.o.m. den 28 januari återinträtt i Ny demokrati.</pre><pre>5 § Anmälan om frågor</pre><pre>Anmäldes att följande frågor framställts</pre><pre>den 29 januari</pre><pre>1992/93:344 av Karl-Gösta Svenson (m) till\r\narbetsmarknadsministern om användning av\r\narbetslösa i statligt finansierade byggprojekt:</pre><pre>Enligt uppgifter i olika tidningar tvingas\r\nbyggföretag säga upp egen personal och anställa\r\narbetslösa för att få utföra statligt finansierade\r\nbyggprojekt.</pre><pre>Det har förekommit att ett byggföretag lämnat in\r\nanbud på flera byggprojekt i offentlig regi. En\r\nförutsättning för att företaget skall komma i fråga\r\nför något av projekten är att de anställer\r\nbyggnadsarbetare som anvisas av\r\narbetsförmedlingen. Det kan betyda att företaget\r\nmåste sparka anställda för att ge plats åt anvisade\r\narbetslösa.</pre><pre>Om dessa uppgifter är korrekta, kan vi då förvänta\r\noss att regeringen vidtager åtgärder som ändrar på\r\ndessa absurda bestämmelser?</pre><pre>den 1 februari</pre><pre>1992/93:345 av Gullan Lindblad (m) till\r\njustitieministern om sexuella övergrepp mot barn:</pre><pre>Göta hovrätt har nyligen i en dom friat en man från\r\ntingsrättens dom grov våldtäkt, därför att en\r\nåttaårig flicka inte gjort tillräckligt motstånd.\r\nMannen har i stället dömts till ett lindrigare straff\r\nför sexuellt umgänge med barn.</pre><pre>Det finns ingen som helst förmildrande\r\nomständighet när en vuxen man förgriper sig\r\nsexuellt på ett litet barn och många människor är\r\nmed rätta bestörta över att tingsrättens dom\r\nfrångicks i detta fall.</pre><pre>Vilka lagändringar är justitieministern beredd att\r\nvidtaga för att få lagen i bättre överensstämmelse\r\nmed svenska folkets rättsmedvetande i ett fall som\r\ndet ovan relaterade?</pre><pre>1992/93:346 av Göthe Knutson (m) till\r\njustitieministern om sexuella övergrepp mot barn:</pre><pre>Hur är det möjligt att en hovrätt kan resonera så\r\nsom skett när man sänkt straffet från fyra till blott\r\nett och ett halvt års fängelse för den äldre man som\r\nbegått våldtäkt mot en åttaårig flicka? Göta hovrätt\r\nbetvivlar inte det grova sexuella övergreppet men\r\nanser att barnet ''inte gjort tillräckligt motstånd''.</pre><pre>Efter denna häpnadsväckande slutsats anser sig\r\nhovrättens majoritet icke finna stöd i brottsbalkens\r\n6:e kapitel för tingsrättens straffmätning mot den\r\nvidriga gärningen.</pre><pre>Att riksdagen så sent som i fjol höjde rekvisitet och\r\nstraffskalorna för sexuella övergrepp mot barn\r\nhjälpte tydligen inte när ledamöter i Göta hovrätt\r\ntolkade lagen.</pre><pre>Någonting måste nu göras för att våldtäkter och\r\nandra sexuella övergrepp mot barn inte flera gånger\r\nska kunna missbedömas med så upprörande milt\r\nstraff som i det aktuella fallet.</pre><pre>Vilka åtgärder är justitieministern beredd vidta för\r\natt göra lagstiftningen mera adekvat och lättolkad\r\nnär det gäller sexuella övergrepp mot barn?</pre><pre>1992/93:347 av Kent Carlsson (s) till\r\njustitieministern om det s.k. Norrköpingsbrevet om\r\nbefarad aktion mot Palme:</pre><pre>Ett par veckor innan mordet på Olof Palme\r\ngenomfördes ett möte på polishuset i Norrköping.\r\nVid mötet hade, enligt vissa uppgifter, förekommit\r\nresonemang om en aktion mot statsministern. En\r\nav deltagarna vid mötet tog senare kontakt med det\r\nsocialdemokratiska kommunalrådet i Norrköping,\r\nsom dock inte vidarebefordrade dessa uppgifter till\r\ndet socialdemokratiska partiet eller regeringen.</pre><pre>Uppgiftslämnaren tog ett år senare kontakt med\r\nden lokala SÄPO-chefen i Norrköping och\r\növerlämnade en skriftlig redogörelse för mötet.\r\nDenne vidarebefordrade brevet till SÄPO i\r\nStockholm. Brevet vidarebefordrades dock aldrig\r\nfrån SÄPO till spaningsledningen. Palmegruppen\r\nfick genom massmedierna vetskap om att\r\nskrivelsen existerade och begärde att SÄPO skulle\r\növerlämna denna till spaningsgruppen.</pre><pre>SÄPO har trots denna begäran inte lämnat över\r\nuppgifterna. Man hävdar att man inte kan hitta\r\nskrivelsen! Detta framstår som ytterst märkligt -- en\r\nstatlig myndighet som inte kan hålla reda på\r\ninkommande handlingar som dessutom är så\r\nviktiga.</pre><pre>Jag vill därför fråga justitieministern vad hon avser\r\natt vidta för åtgärder för att spaningsledningen ska\r\nfå tillgång till skrivelsen från Norrköping.</pre><pre>1992/93:348 av Gustaf von Essen (m) till\r\nkulturministern om våld mellan flyktingar på\r\nförläggningar:</pre><pre>De senaste veckorna har uppgifter om ökat våld\r\noch motsättningar mellan olika flyktinggrupper på\r\nInvandrarverkets förläggningar rapporterats. Inte\r\nminst har våld och övergrepp ägt rum mellan olika\r\netniska grupper från det forna Jugoslavien.</pre><pre>Det är ytterst allvarligt om människor som flyr krig\r\noch förföljelse tar med sig ''konflikter'' till Sverige.\r\nDet är inget vi kan eller får acceptera. Gör vi det\r\nriskerar vi nämligen att hamna i en ohållbar\r\nsituation där olika etniska grupper ''krigar'' mot\r\nvarandra i vårt eget land. De uppblossade\r\nkonflikterna måste därför stoppas i sin linda.</pre><pre>Därför vill jag fråga statsrådet vilka åtgärder\r\nregeringen ämnar vidta för att stoppa våldet mellan\r\nflyktingar på förläggningar.</pre><pre>1992/93:349 av Ian Wachtmeister (nyd) till\r\njustitieministern om utskrivning av personer som\r\ndömts till sluten psykiatrisk vård:</pre><pre>En person ströp sin mor och dömdes till sluten\r\npsykiatrisk vård. Efter ett år friskförklaras han och\r\nsätts på fri fot. Till råga på allt får mördaren ärva\r\nen halv miljon kronor efter sitt offer. Systern\r\nupplever ett starkt hot från honom och tvingas leva\r\ni ständig fruktan för sitt liv.</pre><pre>Ny demokrati har under två års tid påpekat det\r\nsjuka i att potentiella och faktiska brottslingar\r\nvårdas och belönas, medan straffet drabbar\r\nbrottsoffren.</pre><pre>Min fråga är: När skall regeringen vakna och inse\r\natt hela brottsbalken och särskilt påföljdssystemet\r\nmåste ses över så att oskyldiga människors säkerhet\r\ngår före vården av mördare?</pre><pre>Ärendet brådskar.</pre><pre>1992/93:350 av Eva Zetterberg (v) till\r\njustitieministern om utbildning av domare och\r\nadvokater om barns behov och utveckling:</pre><pre>För en vecka sedan beslöt Göta hovrätt att ändra en\r\ntingsrättsdom vad gäller bl.a. våldtäkt av en 8-årig\r\nflicka. Många människor i vårt land har blivit\r\noerhört upprörda över att hovrätten kraftigt sänkt\r\nstraffet för en vuxen mans avskyvärda övergrepp på\r\nflera små barn.</pre><pre>Med anledning av detta kan frågan om det inte\r\nfinns brister i lagstiftningen ställas. Men det är\r\nockså väl känt att domare och advokater ofta\r\nsaknar tillräcklig kunskap om barn. Detta har i\r\nmassmedierna framställts som en tänkbar\r\nanledning till att hovrättens majoritet resonerat\r\nsom den gjort i domen.</pre><pre>Jag vill därför fråga justitieministern:</pre><pre>Avser regeringen initiera ökade utbildningsinsatser\r\nom barns behov och utveckling bland domare och\r\nadvokater?</pre><pre>1992/93:351 av Björn Samuelson (v) till\r\nkommunikationsministern om\r\njärnvägsförbindelsen Stockholm--Oslo via Kil--\r\nCharlottenberg:</pre><pre>Oron ökar för järnvägsförbindelsen mellan\r\nStockholm och Oslo via Kil--Charlottenberg. Den\r\nnegativa utvecklingen oroar även mig.</pre><pre>Indragningar planeras, nödvändiga investeringar\r\nligger flera år framåt i tiden, godstrafiken sätts på\r\nundantag. Sträckan Kil--Charlottenberg--\r\nKongsvinger--Oslo utgör en bas för\r\nkommunikationerna både i Värmland och\r\nHedmark.</pre><pre>Jag vill därför fråga kommunikationsministern:</pre><pre>Vad planerar regeringen vidta för åtgärder för att\r\nbehålla trafiken via Kil--Arvika--Charlottenberg på\r\nsvensk sida?</pre><pre>1992/93:352 av Berith Eriksson (v) till\r\nkulturministern om stöd till våldtäktsoffer i\r\nBosnien:</pre><pre>Uppgifterna om systematiskt användande av\r\nvåldtäkt mot kvinnor i Bosnien som ett led i etniska\r\nrensningar är belagda på ett sådant sätt att det inte\r\nfinns några tvivel om att de är korrekta. Den exakta\r\nsiffran går givetvis inte att fastställa. Bosniens\r\nregering uppskattar antalet offer till 60 000, EG:s\r\nundersökningskommission uppskattar antalet till\r\nomkring 20 000.</pre><pre>Övergreppens vidrighet saknar motstycke. EG:s\r\nutrikesministrar beslutade vid sitt möte den 2\r\nfebruari att EG skall hjälpa offren för\r\nmassvåldtäkterna.</pre><pre>Jag vill därför fråga:</pre><pre>Vilka åtgärder är regeringen beredd att vidta för att\r\nockså Sverige skall lämna bidrag till vård och stöd\r\nför massvåldtäkternas offer?</pre><pre>den 4 februari</pre><pre>1992/93:353 av Margareta Viklund (kds) till\r\njustitieministern om utbildning av personal som\r\nhandlägger ärenden om våld mot barn:</pre><pre>En dom nyligen vid Göta hovrätt har upprört en\r\nstor del av Sveriges befolkning. Domen gällde\r\nenligt Tingsrätten ett våldtäktsbrott mot en flicka,\r\nsom var 8 år då brottet utfördes. Hovrätten ändrade\r\ndomen till sexuellt umgänge med barn och mannen\r\nfick ett lindrigare straff.</pre><pre>Eftersom domstolarna dömer så olika kan det\r\nfinnas anledning att se över utbildningen av den\r\npersonal som handlägger ärenden där våld mot\r\nbarn ingår inklusive de domare som dömer i sådana\r\nmål, så att de förstår barns uttryckssätt i olika\r\nåldrar.</pre><pre>Finns det någon plan för utbildning av de olika\r\nyrkesgrupper, t.ex. poliser, psykologer, jurister,\r\ndomare, advokater, barnhälsovårdspersonal,\r\nsocialarbetare, som har att göra med barn i svåra\r\nsituationer?</pre><pre>1992/93:354 av Elvy Söderström (s) till\r\narbetsmarknadsministern om tåget X12:</pre><pre>Sedan ett år tillbaka är produktionen vid ABB\r\nRailcar i Örnsköldsvik nedläggningshotad. Om inte\r\nföretaget får ytterligare beställningar under våren\r\n1993 kommer ett varsel på ytterligare 250 personer\r\natt drabba orten. Läggs ABB Railcars verksamhet\r\nner kommer detta dessutom att få stora negativa\r\nkonsekvenser för underleverantörerna på orten.</pre><pre>I nuvarande arbetsmarknadssituation måste en\r\nnedläggning av ABB Railcar förhindras.\r\nArbetslösheten är redan nu katstrofalt hög. En\r\nmöjlighet att förhindra detta är att SJ utnyttjar sin\r\noption på regionaltåget X12, som tillverkas av ABB\r\nRailcar i Örnsköldsvik.</pre><pre>Behoven av nya regional- och förortståg,\r\nspårvagnar och tunnelbanevagnar är fortsatt stort i\r\nSverige, men på grund av det ekonomiska läget\r\nsenarelägger trafikbolagen sina investeringar.\r\nDärför bör trafikbolagen stimuleras att i stället\r\ntidigarelägga sina beställningar och ges stöd för de\r\nmerkostnader som uppstår.</pre><pre>Min fråga:</pre><pre>Är arbetsmarknadsministern beredd att verka för\r\natt SJ ges möjlighet att utnyttja sin option på\r\nregionaltåget X12?</pre><pre>1992/93:355 av Berndt Ekholm (s) till\r\nkommunikationsministern om riksväg 41:</pre><pre>Strax före valet 1991 anslog den socialdemokratiska\r\nregeringen 100 miljoner kronor av\r\nsysselsättningsmedel för att påbörja utbyggnaden\r\nav riksväg 41.</pre><pre>För dessa medel har nu bl.a. flera broar byggts.\r\nPengarna räcker till att hålla i gång byggarbetena\r\ntill sommaren -93. Trots påstötningar bl.a. från\r\nkommunen har den borgerliga regeringen inte\r\nanslagit några ytterligare medel, t.ex. pengar för att\r\nhålla byggsysselsättningen uppe.</pre><pre>Om inga ytterligare medel snarast anvisas kommer\r\nprojektet att avbrytas. Det innebär att det finns gott\r\nom broar, men ingen ny riksväg. Det är\r\nkapitalförstöring.</pre><pre>Avser kommunikationsministern medverka till att\r\nbeslut tas om ytterligare medel, så att utbyggnaden\r\nav riksväg 41 kan ske i en följd utan avbrott?</pre><pre>1992/93:356 av Ulf Melin (m) till\r\narbetsmarknadsministern om\r\narbetsmarknadsmedel till arbetslösa\r\nbyggnadsarbetare:</pre><pre>Det finns länsarbetsnämnder som anslår särskilda\r\nmedel för att sysselsätta arbetslösa\r\nbyggnadsarbetare. Man anslår pengarna i en s.k.\r\nROT-fond och principen är att länsarbetsnämnden\r\nstår för 60 procent av lönen och byggherren, om det\r\när en kommun, ett landsting, en förening etc., för\r\nde resterande 40 procenten. Gränsen har satts vid\r\n1 000 kronor per dag och arbetsförmedlingen\r\nanvisar personal. Tanken bakom är att framför allt\r\nkommuner, via stimulansen, skall tidigarelägga om-\r\noch tillbyggnader.</pre><pre>Det har emellertid visat sig att även om exempelvis\r\nkommuner haft med objekten i sina planer har man\r\nändå sökt och fått dessa bidrag. Följden av systemet\r\nblir att man minskar de ''reguljära'' uppdragen,\r\nvilket i sin tur innebär att företag som lägger in\r\nanbud på dessa objekt måste friställa egen personal\r\nför att sedan ta in personal som arbetsförmedlingen\r\nanvisar.</pre><pre>Vilka åtgärder ämnar statsrådet vidta för att\r\neliminera denna effekt?</pre><pre>1992/93:357 av Barbro Westerholm (fp) till\r\njustitieministern om sexuella övergrepp mot barn:</pre><pre>Göta hovrätt har nyligen ådömt en man lindrigare\r\nstraff för våldtäkt än tingsrätten. Fallet gällde en 8-\r\nårig flicka. Skälet till det lindrigare straffet var att\r\nflickan inte gjort tillräckligt motstånd och att\r\nvåldtäkten därför inte bedömdes som grov.</pre><pre>Ett sexuellt övergrepp på ett barn är alltid grovt\r\nvare sig barnet gör motstånd eller ej. Om\r\nlagstiftningen inte är tydlig nog på den punkten bör\r\nden ändras.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder är justitieministern beredd att vidta\r\nför att lagen bättre skall överensstämma med\r\nbrottets svårighetsgrad och det allmänna\r\nrättsmedvetandet?</pre><pre>1992/93:358 av Lennart Daléus (c) till\r\njustitieministern om sexuella övergrepp mot barn:</pre><pre>En man har begått ett sexuellt övergrepp på en 8-\r\nårig flicka. Göta hovrätt har nu mildrat tingsrättens\r\ntidigare dom. Göta hovrätt motiverar sitt beslut\r\nmed att flickan inte gjort tillräckligt motstånd.</pre><pre>Ett sexuellt förgripande av detta slag på barn av en\r\nvuxen person måste rimligen alltid betraktas som\r\nen våldtäkt.</pre><pre>Vilka åtgärder avser regeringen att vidta för att\r\nkorrigera den aktuella lagstiftningen?</pre><pre>1992/93:359 av Kjell Ericsson (c) till\r\narbetsmarknadsministern om företagares\r\nersättning från a-kassa:</pre><pre>Den besvärande lågkonjunkturen har gjort att\r\nmånga har drabbats av arbetsbrist och därmed\r\nockså arbetslöshet. Detta har även många\r\nföretagare råkat ut för.</pre><pre>För att företagaren skall kunna erhålla ersättning\r\nfrån a-kassan enligt nuvarande bestämmelser måste\r\nföretaget avvecklas. Detta trots att företagen\r\nbetalat ersättning till arbetslöshetsförsäkringen.</pre><pre>Detsamma gäller om en till företagaren närstående\r\narbetar i företaget. Då erhåller ej heller denne\r\nersättning om arbetsbrist skulle uppstå. Endast\r\nunder förutsättning att den till företagaren\r\nnärstående intygar att han ej mer skall arbeta i\r\nföretaget kan han få ersättning.</pre><pre>Vi har i dag en svår arbetsmarknad, där det ofta\r\nuppstår arbetsbrist i små och stora företag. Det är\r\ndå viktigt att företagaren eller dennes anhöriga inte\r\ndiskrimineras vid arbetslöshet. Om dessa skevheter\r\nfår kvarstå kommer många att avskräckas från att\r\nstarta eget.</pre><pre>Med anledning av ovanstående är min fråga till\r\nstatsrådet om regeringen har för avsikt att ändra på\r\ndessa för företagaren så diskriminerande\r\nbestämmelser.</pre><pre>1992/93:360 av Lars Sundin (fp) till\r\nförsvarsministern om vapenexport till Estland:</pre><pre>Estland, liksom de båda övriga baltiska länderna,\r\när i stort behov av utrustning till det nationella\r\nförsvar som är under uppbyggnad.</pre><pre>Sverige lämnar många värdefulla bidrag till\r\nEstlands utveckling. Att medverka till att bygga\r\nupp den unga nationens försvar borde också vara\r\nen viktig uppgift. Detta skulle kunna ske genom att\r\nSverige mjukar upp sin hittillsvarande inställning\r\ngenom att antingen tillåta export av vapen till\r\nEstland eller tillfälligt ''lånar'' det estniska försvaret\r\nsvenskt försvarsmateriel.</pre><pre>Är försvarsministern beredd att medverka till att\r\nEstlands försvar snabbt kan förstärkas?</pre><pre>den 5 februari</pre><pre>1992/93:361 av Liisa Rulander (kds) till statsrådet\r\nBo Könberg om aivserat förslag om ny tobakslag:</pre><pre>Det är mycket angeläget att ungdomar hindras från\r\natt börja bruka tobak. Tobaksrökning kan vara\r\ninkörsporten till hasch och senare tyngre narkotika.\r\nDen nuvarande lagen talar om att särskild\r\nmåttfullhet skall iakttas vid marknadsföring av\r\ntobaksvara. Marknadsföringen får inte vara\r\npåträngande eller uppsökande eller uppmana till\r\nbruk. Erfarenhetsmässigt ser vi att dessa\r\nbegränsningar vad gäller marknadsföringen är\r\notillräckliga. Ett förbud mot all tobaksreklam är\r\ndärför nödvändig.</pre><pre>Anser statsrådet att lagförslaget om ny tobakslag\r\ntillräckligt skyddar våra ungdomar?</pre><pre>6 §  Justering av protokoll</pre><pre>Justerades protokollen för den 26 och 28 januari.</pre><pre>7 §  Svar på fråga 1992/93:337 om översynen av\r\ninvandrarpolitiken m.m.</pre><pre>Anf. 2  Kulturminister BIRGIT FRIGGEBO\r\n(fp):</pre><pre>Herr talman! Marianne Andersson har ställt en\r\nfråga till mig om den parlamentariska kommitté som\r\nnu tillsätts för att se över invandrings- och\r\nflyktingpolitiken. Frågan är ställd mot bakgrunden\r\natt kommittén fått direktiv att lämna sitt\r\ndelbetänkande om flyktingfrågorna först i mars\r\n1995.</pre><pre>Marianne Andersson hävdar vidare att hon\r\nuppfattat att asylfrågorna över huvud inte alls skall\r\nbehandlas i kommittén. Detta måste grunda sig på\r\nett rent missförstånd. Asylfrågorna har en mycket\r\nhög prioritet i kommitténs arbete.</pre><pre>Det finns flera skäl till att vi har valt en viss\r\ntågordning för utredningsarbetet. Regeringen är\r\nsjälvfallet medveten om de många aktuella\r\nproblemen inom flyktingområdet och att dessa\r\npåkallar snabba, men också väl genomtänkta\r\nlösningar. Därför har vi givit direktiv om att ett\r\narbete med särskilt de asylrättsliga frågorna skall\r\nkomma i gång omedelbart kommittén är tillsatt,\r\nvilket beräknas kunna ske inom de närmaste\r\nveckorna. Arbetet på denna punkt skall handla om\r\nhur asylrätten tillämpas internationellt och hur\r\nomvärldens asylregler förhåller sig till de svenska\r\nförhållandena. Denna studie, inkl. de\r\növerväganden och förslag som den kan aktualisera,\r\nskall vara avslutad med en rapport senast den 1\r\nseptember 1993.</pre><pre>Ett skäl till att vi har valt att lägga det samlade\r\nimmigrationspolitiska förslaget först mot slutet av\r\nutredningstiden har att göra med utvecklingen i\r\nfråga om den europeiska integrationen. Inom EG\r\nsker en utveckling och det finns ambitioner att\r\nbringa ländernas invandringsregler i samklang.\r\nRedan det förhållande att de inre\r\ngränskontrollerna avvecklas och att en gemensam\r\nyttre gräns kommer att gälla pekar på behoven av\r\nsamordning. Under medlemskapsförhandlingarna,\r\nsom nu inletts, kommer Sverige att följa och i vissa\r\nfrågor behöva anpassa sig till den utveckling som\r\nsker inom Gemenskapen. Att under tiden fram till\r\nett eventuellt medlemskap göra stora förändringar\r\ni regler som rent logiskt måste samordnas i Europa\r\ninom de närmaste åren vore mindre välbetänkt.\r\nDet är då i stället mer angeläget att i den europeiska\r\nintegrationsprocessen framhålla de svenska\r\nståndpunkterna och försöka vinna gehör för\r\ntraditionellt svenska humanitära principer för\r\ninvandring och skydd för flyktingar.</pre><pre>Ytterligare ett skäl för den valda tågordningen för\r\nutredningsarbetet är vår oro över de brister som vi\r\nhar erfarit just i integrationen och nyanlända\r\ninvandrares möjligheter att snabbt komma i gång\r\nmed ett eget liv baserat på egen försörjning genom\r\nplats i arbetslivet. Detta är en mycket angelägen\r\nutredningsuppgift för kommittén. En\r\ngenomgripande översyn av hela invandrarpolitiken\r\nhar också föreslagits av riksdagens revisorer. Detta\r\narbete kommer nu alltså i gång snabbt.</pre><pre>Anf. 3  MARIANNE ANDERSSON (c):</pre><pre>Herr talman! Först vill jag tacka\r\ninvandrarministern för det utförliga svaret. Jag är\r\nmycket glad över att asylfrågorna nu snabbt\r\nkommer att belysas.</pre><pre>Att frågorna är mycket stora och svåra är jag väl\r\nmedveten om. Jag har också förståelse för att\r\nhänsyn skall tas till den europeiska integrationen\r\noch den utveckling som sker där. Det är i och för sig\r\nganska naturligt, men jag tycker ändå att\r\nbehandlingen av frågorna tar ganska lång tid med\r\ntanke på den debatt som förs och med tanke på de\r\nhot om massflykt som finns, exempelvis\r\nbåtflyktingarna som kommer österifrån. Problemet\r\när att flyktingströmmarna inte väntar på\r\nEuropaintegrationen, även om det rent praktiskt\r\noch logiskt kan synas vara bra att avvakta.</pre><pre>Ministern säger att Sverige kontinuerligt följer\r\nutvecklingen i Europa. Det borde därför kunna gå\r\natt komma framåt något snabbare. Dessutom finns\r\ndet en hel del kunskaper på olika håll om just dessa\r\nfrågor som man säkerligen kan sammanställa även\r\nom området är oerhört stort och komplicerat.</pre><pre>Anf. 4  Kulturminister BIRGIT FRIGGEBO\r\n(fp):</pre><pre>Herr talman! Det faktum att vi nu tillsätter den här\r\nutredningen innebär inte ett förbud mot\r\nförändringar i utlänningslagstiftningen under tiden\r\nutredningen pågår. Det finns t.ex. en\r\nutredningsman som har i uppdrag att se över vissa\r\ndelar av utlänningslagstiftningen. Det arbetet torde\r\nbli klart om någon månad. Dessutom kommer jag i\r\nett senare frågesvar att avisera att en utredning\r\nredan har tillsatts om straffbestämmelserna för\r\nsmuggling. Det är alltså inte något stopp för\r\nförändringar i utlänningslagstiftningen under den\r\nhär perioden.</pre><pre>Däremot är de mer grundläggande asyl- och\r\ninvandringsfrågorna beroende av EG-samarbetet,\r\nmen också av det som Marianne Andersson tog\r\nupp, nämligen massflyktssituationen. I fråga om\r\ndenna pågår också ett internationellt arbete där\r\nSverige leder en informell internationell\r\narbetsgrupp i syfte att nå en europeisk\r\növerenskommelse om massflyktssituationer. Det är\r\nnaturligtvis vår förhoppning att det arbetet skall\r\nleda till en internationell överenskommelse. Men\r\njag tror inte att man skall förvänta sig att den skall\r\nkomma fram särskilt snabbt. Det är anledningen till\r\natt vi har valt den här tågordningen för arbetet.\r\nDärtill kommer inte minst riksdagens revisorers\r\nönskemål om en snabb översyn av\r\nsvenskundervisningen och om att de invandrare\r\nsom kommer till Sverige snabbt skall ges möjlighet\r\natt komma in i det svenska samhället. I det\r\nsammanhanget är snabba åtgärder påkallade.</pre><pre>Anf. 5  MARIANNE ANDERSSON (c):</pre><pre>Herr talman! Jag tycker att det är mycket bra att\r\nSverige leder det internationella arbetet om\r\nmassflyktssituationer. Egentligen delar nog\r\nministern och jag uppfattningen att man snabbt\r\nskall se över integrationen och övriga frågor som\r\nfinns i utredningens direktiv. Men min synpunkt är\r\natt det med anledning av frågans angelägenhet\r\nborde gå att behandla den något snabbare än vad\r\ndirektiven anger.</pre><pre>Överläggningen var härmed avslutad.</pre><pre>8 §  Svar på fråga 1992/93:348 om våld mellan\r\nflyktingar på förläggningar</pre><pre>Anf. 6  Kulturminister BIRGIT FRIGGEBO\r\n(fp):</pre><pre>Herr talman! Gustaf von Essen har, mot bakgrund\r\nav uppgifter i massmedier om ett tilltagande våld\r\nmellan olika flyktinggrupper på Invandrarverkets\r\nförläggningar, frågat mig vilka åtgärder regeringen\r\nämnar vidta för att stoppa våldet.</pre><pre>Det är Statens invandrarverks uppgift att svara för\r\nmottagande av asylsökande. Jag är övertygad om\r\natt verket gör sitt bästa för att sköta detta\r\nansvarsfulla arbete på ett sådant sätt att konflikter\r\nundviks. Det kan emellertid i vissa situationer vara\r\nsvårt att undvika att motsättningar uppstår mellan\r\nolika grupper av asylsökande som vistas på samma\r\nförläggning eller sluss. Enligt uppgift från\r\nInvandrarverket har dock inte våldet på\r\nInvandrarverkets förläggningar ökat, sett i relation\r\ntill antalet asylsökande.</pre><pre>Om en enskild asylsökandes säkerhet hotas har\r\ndenne självfallet rätt till samma skydd som alla\r\nandra som bor eller vistas i Sverige.</pre><pre>Dess bättre har polisiära insatser bara varit\r\nnödvändiga i undantagsfall. Invandrarverkets\r\nförläggningschefer har hittills som regel kunnat lösa\r\nde konflikter som har uppstått genom att ordna\r\nbyte av rum, lägenhet eller förläggning.</pre><pre>Även om man kan förstå att det kan uppstå bråk\r\nmellan olika etniska grupper, mot bakgrund av\r\nsituationen i deras hemländer, är det naturligtvis\r\ninte acceptabelt.</pre><pre>Det kan finnas anledning att vara tveksam till att\r\nblanda vissa grupper av asylsökande. Jag inser dock\r\natt Invandrarverket måste välja de lösningar som är\r\npraktiskt möjliga.</pre><pre>Anf. 7  GUSTAF VON ESSEN (m):</pre><pre>Herr talman! Jag vill framföra ett tack för svaret.</pre><pre>Det har rapporterats i massmedierna om ökade\r\nvåldstendenser och ökad vandalisering under\r\nsenare tid -- kanske i första hand under det senaste\r\nåret. Åtminstone 400 våldsincidenter är kända från\r\n1992. Hur många som verkligen äger rum vet man\r\ninte. Det är antagligen så, att många incidenter\r\naldrig kommer till kännedom. Våldet finns under\r\nytan.</pre><pre>Hur stor del som anmäls vet man alltså inte. T.o.m.\r\nsäkerhetschefen på SIV säger att de incidenter som\r\nanmäls skulle kunna utgöra toppen på ett isberg.\r\nDetta måste man ta ad notam.</pre><pre>Jag tror, herr talman, att allmänheten är rätt oroad\r\növer dessa tendenser. Man bör inte tona ned\r\nproblemet, utan i stället försöka ta reda på hur\r\nrelevanta dessa uppgifter är. Har våldet ökat, eller\r\nhar det inte? Hur allvarligt är det? Är det en\r\ntendens, en utveckling?</pre><pre>Många olika aspekter finns med i sammanhanget.\r\nDet är förståeligt att de enskilda flyktingarna och\r\nflyktinggrupperna känner frustration och ångest.\r\nMan måste ta hänsyn till att det ibland t.o.m. pyser\r\növer.</pre><pre>Jag skulle vilja fråga invandrarministern om det\r\nkommer att spela någon roll att den asylsökanden\r\nhar varit med i en våldsincident av större eller\r\nmindre art när man prövar den asylsökandes rätt att\r\nfå stanna kvar i Sverige. Kan man tänka sig\r\nomedelbara utvisningar i vissa fall? Hur är det med\r\nersättningsskyldighet för den vandalisering som\r\näger rum i vissa fall? Kan flyktingen bli\r\nersättningsskyldig? Man skulle kunna tänka sig att\r\nflyktingen, om han eller hon inte har pengar, skulle\r\nfå hjälpa med arbete och spika ihop de saker som\r\nförstörts.</pre><pre>Jag tror att det vore bra om invandrarministern\r\nkunde ge klara signaler vad gäller dessa frågor, så\r\natt allmänheten förstår att de tas på allvar.</pre><pre>Anf. 8  Kulturminister BIRGIT FRIGGEBO\r\n(fp):</pre><pre>Herr talman! Jag tror att det är viktigt att försöka\r\nta reda på om de påstådda uppgifterna om en\r\nökning av våldet på flyktingförläggningar är riktiga\r\neller inte. De undersökningar som har gjorts inom\r\nInvandrarverket tyder inte på att våldet har ökat.</pre><pre>Däremot har vi fler asylsökande än tidigare, och\r\ndärför kan våldet naturligtvis ha ökat. Det kan inte\r\nröra sig om en ökning i förhållande till antalet\r\nasylsökande.</pre><pre>Jag tror inte heller att man skall tona ned\r\nproblemet. Problem som man försöker sopa under\r\nmattan kan man heller inte bearbeta. Det är viktigt\r\natt man kan bearbeta dessa problem, och att de som\r\nkommer till Sverige får klart för sig vilka normer\r\noch regler som gäller i vårt land.</pre><pre>Man skall ha klart för sig att en del av det\r\nrapporterade våldet inte är våld mellan olika\r\netniska grupper. Det finns våld inom familjerna,\r\nvåld mot barn, kvinnovåld osv. Detta våld\r\nredovisas också i de siffror som kommer fram.</pre><pre>Det finns olika regler för huruvida våld av olika slag\r\nhar inverkan på rätten att stanna i Sverige. Det\r\nförekommer dessutom att man snabbehandlar\r\nansökningar från asylsökande som är ovanligt\r\nstökiga på förläggningarna.</pre><pre>Anf. 9  GUSTAF VON ESSEN (m):</pre><pre>Herr talman! Jag inser också att vi måste vara\r\nnyanserade när vi talar om dessa saker. Det hjälper\r\nändå inte att säga att våldet inte har ökat, att det\r\ninte är så farligt våld eller att det är normalt våld.\r\nDet rör sig ändå om våldsincidenter som är\r\nallvarliga.</pre><pre>Det står i svaret som invandrarministern gav att\r\npolisiära insatser dess bättre bara varit nödvändiga\r\ni undantagsfall. Det tyder på att problemen kanske\r\ntrots allt i någon mån sopas under mattan.\r\nProblemen stannar på förläggningarna och kommer\r\ninte fram på det sätt som är nödvändigt för att man\r\nskall kunna stävja våldet.</pre><pre>Jag tror att polisen måste få utreda våldsincidenter\r\nså fort de uppstår, just därför att man skall få\r\nklarlagt hur det ligger till och för att man skall få en\r\nordentlig prövning av det. Det är helt nödvändigt\r\natt man går till väga på det sättet. Gör man det,\r\nkommer man också att kunna klarlägga om\r\nvåldsincidenterna får en betydelse i samband med\r\nasylprövning eller inte. I annat fall vet vi inte detta.\r\nVåld får aldrig löna sig.</pre><pre>Anf. 10  Kulturminister BIRGIT FRIGGEBO\r\n(fp):</pre><pre>Herr talman! Jag tror att man skall uppskatta att\r\nförläggningschefer och förläggningspersonal kan\r\nhantera dessa frågor, när de är av den karaktären\r\natt de kan och bör hanteras av\r\nförläggningspersonal.</pre><pre>Bland de inrapporterade incidenterna finns t.ex.\r\nbråk i tvättstugor. Det kan ju faktiskt även i vanliga\r\nsvenska tvättstugor råda olika uppfattning om\r\nsaker och ting. Jag tror inte att man skall belasta\r\npolisen i onödan. Jag håller däremot med om att\r\ndet är mycket viktigt att regelrätta brott, framför\r\nallt våldsbrott, rapporteras till polisen. Det är den\r\nsignal som behövs. Den person som begått\r\nvåldsbrottet skall naturligtvis också straffas för\r\ndetta.</pre><pre>Anf. 11  GUSTAF VON ESSEN (m):</pre><pre>Herr talman! Det vore bra om man kunde klarlägga\r\natt våld och våldsinsatser -- då talar jag givetvis inte\r\nom bråk i tvättstugan utan om grövre bråk -- skall\r\nha en klar betydelse när personens asylansökan\r\nprövas. Man får annars en känsla av att det inte\r\nspelar någon roll att en flykting uppför sig på ett\r\nvisst sätt, därför att vederbörande ändå kommer att\r\nfå stanna. Det måste klarläggas, helst från\r\nauktoritativt håll, att det inte är fallet om man har\r\nbegått ett brott.</pre><pre>Frågan om ersättningsskyldighet i samband med\r\nvandaliseringar måste också klarläggas. Vilken rätt\r\nhar förläggningarna att föranstalta om\r\nersättningsskyldighet i samband med\r\nvandaliseringar? Det är också en fråga som jag tror\r\natt allmänheten är intresserad av att få svar på.</pre><pre>Överläggningen var härmed avslutad.</pre><pre>9 §  Svar på frågorna 1992/93:340 och 341 om\r\nmänniskosmugglingen till Sverige</pre><pre>Anf. 12  Kulturminister BIRGIT FRIGGEBO\r\n(fp):</pre><pre>Herr talman! Ingela Mårtensson har frågat mig vad\r\njag avser att ta för initiativ för att inte människor\r\nskall luras hit på falska grunder och utnyttjas av\r\nmaffian i Baltikum och Ryssland.</pre><pre>Sten Andersson i Malmö har frågat mig vilka\r\nåtgärder jag är beredd att vidta i syfte att stoppa\r\nsmugglingen av människor till Sverige. Jag besvarar\r\nfrågorna i ett sammanhang.</pre><pre>Jag har redan tidigare haft anledning att här i\r\nkammaren tala om hur upprörd jag är över att\r\nhänsynslösa personer utnyttjar andra människors\r\nnöd, genom att kräva stora summor i betalning för\r\natt smuggla in asylsökande. Det är viktigt att ge\r\nklara signaler om att Sverige inte accepterar sådan\r\nverksamhet. Inom Kulturdepartementet utarbetas\r\nför närvarande en promemoria som behandlar\r\nmöjligheterna att skärpa straffen för\r\nmänniskosmuggling och ökade möjligheter att\r\nförverka t.ex. båtar som används för\r\nmänniskosmuggling.</pre><pre>Jag anser att det är av största vikt att utöka\r\nsamarbetet med främst de baltiska länderna, men\r\nockså med Ryssland. Vi måste tillsammans försöka\r\nkomma till rätta bl.a. med sådana problem som den\r\nmänniskosmuggling som äger rum från baltiskt\r\nterritorium.</pre><pre>De baltiska länderna befinner sig i ett\r\nutvecklingsskede. Såväl gränskontrollen som\r\nmigrationsmyndigheterna håller på att byggas upp.\r\nDet svenska suveränitetsstödet spelar en viktig roll\r\ni detta arbete.</pre><pre>Jag planerar att resa till Estland och Lettland inom\r\nkort för att diskutera ytterligare svenska\r\nhjälpinsatser med baltiska kolleger. Sverige är\r\nberett att bistå med såväl juridisk expertis på\r\nlagstiftningsområdet som konkreta åtgärder för\r\nflyktingmottagande, allt i syfte att underlätta för de\r\nbaltiska staterna att uppfylla Genèvekonventionens\r\nkrav. Regeringen skall också undersöka om det\r\nfinns åtgärder man från svensk sida kan erbjuda för\r\natt hjälpa de baltiska länderna med t.ex.\r\ngränsbevakning. Det finns redan en svensk polis\r\nplacerad vid ambassaden i Tallinn och ytterligare\r\nsvensk närvaro övervägs också i Ryssland.</pre><pre>Statsministern har vid sitt besök i Moskva nyligen\r\ntagit upp dessa frågor.</pre><pre>De asylsökande som i dagsläget kommer till Sverige\r\nmed smugglare via Baltikum, kommer naturligtvis\r\nliksom alla andra asylsökande att få sina\r\nansökningar prövade individuellt. Frågan om\r\navvisning till hemlandet eller något annat land\r\navgörs av de lagtillämpande myndigheterna på\r\ngrundval av de skäl den enskilde asylsökande\r\nåberopar och vad som i övrigt framkommit i\r\närendet. Om man efter en sådan prövning fattar\r\nnegativa beslut är det angeläget att dessa kan\r\nverkställas med största skyndsamhet.</pre><pre>Anf. 13  INGELA MÅRTENSSON (fp):</pre><pre>Herr talman! Jag ber att få tacka för svaret. Svaret\r\när inriktat på framför allt att skärpa straffen och att\r\nkomma till rätta med problemen med\r\nmänniskosmuggling.</pre><pre>Man kan enbart konstatera att människor som är\r\ntvungna att fly av en eller annan orsak kanske\r\nmåste använda sig av möjligheten att bli\r\nutsmugglade. Det kanske är förutsättningen för att\r\nkunna fly. Den här frågan är ju väldigt känslig. Jag\r\nmenar att det säkerligen finns anledning att\r\ndiskutera hur man kan skärpa straffen. Man bör\r\nemellertid också ha i åtanke att en förutsättning för\r\natt människor ska kunna fly är att andra människor\r\nställer upp och hjälper till. Vi vet ju vad svenskar\r\ntidigare har gjort för att exempelvis judar skulle\r\nkunna fly undan förföljelser.</pre><pre>I rådande situation finns det en maffia som på ett\r\nmycket otillbörligt sätt utnyttjar situationen.\r\nRapporter som kommer via massmedierna tyder ju\r\npå det. Det kanske inte heller är fråga om att\r\nmänniskor flyr p.g.a. politisk förföljelse, utan att\r\nmänniskor luras att fly.</pre><pre>Jag tänker särskilt på de människor som kommer\r\nfrån irakiska Kurdistan. Just det här området har\r\nju kurderna själva kontroll över, med hjälp av FN-\r\nalliansen. Jag var själv där som valobservatör i maj\r\nförra året, när man valde representanter till sitt eget\r\nparlament. Jag tycker att det, i en region där det\r\nminst av allt råder demokrati, finns mycket stor\r\nanledning att stödja de pågående försöken till en\r\ndemokratisk utveckling.</pre><pre>Det är mycket tragiskt att människor luras att åka\r\nifrån dessa områden. Jag vänder mig emot det och\r\nfrågar: Hur kan man förhindra detta? Jag menar\r\nockså att man måste få ut information, så att ingen\r\ntror att det bara är att komma hit till Sverige för att\r\nfå både det ena och det andra.</pre><pre>Anf. 14  STEN ANDERSSON i Malmö (m)</pre><pre>Herr talman! Jag tackar också för svaret. Det är\r\nokej att ta båtarna i beslag, eftersom de\r\nrepresenterar ett visst värde. Att skärpa\r\nfängelsestraffen, det är emellertid totalt\r\nmeningslöst. Det är ett slag i luften.</pre><pre>Vad är det som händer i praktiken? Jo, en rysk\r\nsjöman, som får fyra månaders fängelse i Sverige,\r\ntjänar under denna tid tio årslöner. Jag kan\r\nnästintill garantera att det i dag både i Baltikum och\r\ni Ryssland finns en kö av besättningsmän som vill\r\ntjänstgöra på dessa fartyg, därför att männen\r\nabsolut inte har någonting att förlora. Det är\r\nungefär samma sak som när en svensk\r\nbyggnadsarbetare åker till arabstaterna och bor\r\nisolerat i sex månader, för att tjäna en massa\r\npengar. Denna aspekt får vi inte lov att glömma.</pre><pre>Jag skulle i stället vilja föra in i debatten\r\nmöjligheten att ''fingra'' på biståndet till Baltikum\r\noch Ryssland, om det visar sig att myndigheterna i\r\ndessa länder inte aktivt vill medverka till en lösning\r\nav problemet.</pre><pre>Herr talman! Jag har slutligen två frågor att ställa.\r\nStatsrådet säger att för dem som har kommit denna\r\nväg och som får ett negativt besked på sin\r\nasylansökan skall avvisningen verkställas\r\nskyndsamt. Är det någon skillnad för dem som\r\nkommer den här vägen och för dem som kommer\r\nandra vägar, vid ansökan om asyl?</pre><pre>Vilken erfarenhet har Sverige när det gäller effektiv\r\ngränsbevakning och på vilket sätt utförs den när det\r\ngäller skydd mot asylsökande?</pre><pre>Anf. 15  Kulturminister BIRGIT FRIGGEBO\r\n(fp):</pre><pre>Herr talman! Det finns anledning att av litet olika\r\nskäl närmare se över lagstiftningen när det gäller\r\nsmuggling, dels för att utröna möjligheterna att\r\nbeslagta båtar, dels för att titta på\r\nstraffbestämmelser över huvud taget.</pre><pre>Det finns också anledning att undanröja den\r\noklarhet som i dag finns om man på ett vanligt\r\nmedmänskligt humanitärt sätt vill hjälpa en\r\nmedmänniska, utan att därmed ha något\r\nvinningssyfte -- det som Ingela Mårtensson berörde\r\ni sin inledning. I dag är rättsläget på den punkten\r\nlitet oklart.</pre><pre>Jag tror inte heller att man klarar av att stoppa den\r\nhär trafiken enbart genom att se över svensk\r\nlagstiftning. Den viktigaste verksamheten sker i en\r\nkedja från det land som flyktingarna kommer ifrån,\r\növer Ryssland. Diverse olika delar ingår i\r\nsmugglingskedjan. Det är därför av helt avgörande\r\nbetydelse att myndigheterna i Ryssland och i de\r\nbaltiska staterna själva vill beivra och förhindra\r\ndenna verksamhet. Intresset finns. Man vill inte att\r\nländerna skall fungera som bas för uppbyggande av\r\nen maffia, en maffia som inte bara sysslar med\r\nflyktingfrågor, utan även droger och liknande. Man\r\när inställd på att bekämpa det här. Sverige bör då\r\nställa upp med den erfarenhet och kunskap som\r\nfinns här.</pre><pre>Inom Östeuropabiståndet finns det en del som\r\nkallas för suveränitetsstödet. Det omfattar i dag\r\nungefär 50 miljoner kronor, och det går ut på att\r\nhjälpa länderna, inte minst de baltiska staterna, att\r\nhävda sina gränser. Inom ramen för det stödet har\r\nSverige exempelvis skänkt ett\r\nkustbevakningsfartyg. Det finns även kontakter när\r\ndet gäller gränskontrollen österut. Det finns därför\r\ningen anledning att börja diskutera indragande av\r\nbistånd till dessa länder, tvärtom.</pre><pre>Anf. 16  INGELA MÅRTENSSON (fp):</pre><pre>Herr talman! Jag är glad över att Birgit Friggebo tar\r\nupp diskussionen om hur man skall skärpa straffen\r\nför människosmuggling och ger en mer nyanserad\r\nsyn.</pre><pre>Jag vill återkomma till irakiska Kurdistan. Jag\r\nskulle vara glad om Birgit Friggebo ville åka till\r\nirakiska Kurdistan för att förvissa sig om hur\r\nsituationen är. Väldigt många av dem som nu har\r\nkommit hit kommer just därifrån. Enligt uppgifter\r\nsom jag har, har de kommit under falska\r\nförespeglingar. Det finns därför anledning att ge\r\ninformation i området.</pre><pre>Samtidigt skall man göra insatser i irakiska\r\nKurdistan. Det försiggår nu en bojkott riktad mot\r\nIrak av FN. Bojkotten drabbar kurderna.\r\nDessutom bojkottar den irakiska regimen det\r\nkurdiska området, vilket gör att de ekonomiska\r\nförhållandena för människorna där är enormt\r\nsvåra. Vi måste därför stödja irakiska Kurdistan\r\noch den demokratiska utveckling som är på gång.\r\nDet behövs alltså mer stöd utifrån, annars kommer\r\nmänniskor att fly därifrån.</pre><pre>Anf. 17  STEN ANDERSSON i Malmö (m):</pre><pre>Herr talman! När jag talade om att eventuellt dra\r\nin bistånd gällde det en situation där man kunde\r\nbevisa att myndigheterna i Ryssland eller i de\r\nbaltiska staterna inte aktivt medverkade till att\r\nförhindra den här processen. Precis som statsrådet\r\nsäger, finns det i de här länderna en välorganiserad\r\nmaffia. Maffian är så pass välorganiserad att den\r\näven sträcker sig långt in på myndigheternas\r\nområde. Det måste vi se mycket allvarligt på.</pre><pre>Sedan vill jag säga några ord om det här med\r\nfängelsestraff och dess verklighetsanknytning. I dag\r\nhar en intern på ett svenskt fängelse rätt till arbete\r\npå vardagar. Om han inte får arbete, utan blir\r\narbetslös, blir hans ersättning från A-kassan 40 kr\r\nper dag.</pre><pre>Herr talman, 40 kr motsvarar normalpensionen per\r\nmånad i Ryssland. Då förstår ju var och en vad sex\r\nmånaders fängelse i Sverige -- där man kan jobba\r\noch tjäna kanske uppemot en hundralapp om\r\ndagen -- innebär för positivt för dessa\r\nbesättningsmän.</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Herr talman! Jag tycker att Sten Andersson själv\r\nvisar på ineffektiviteten med att bara försöka ändra\r\nsvensk lagstiftning. Det behövs massiva åtgärder\r\ninne i Ryssland och Baltikum. Syftet måste vara att\r\nde skall ha en egen flyktinglagstiftning, så att de\r\nkan tillträda Genèvekonventionen och på det sättet\r\ningå i det internationella samfundet för ett\r\ngemensamt ansvarstagande för flyktingar.</pre><pre>Jag är av samma uppfattning som Ingela\r\nMårtensson. Det är viktigt att man snabbt kan få\r\nfram en signal till de personer som luras ifrån sina\r\nhemländer via Ryssland och Baltikum till Sverige.</pre><pre>Jag är av den uppfattningen att våra myndigheter\r\nsnabbt bör komma fram till ett beslut om hur\r\nflyktingarnas asylansökningar skall handläggas. Vi\r\nhar ju alla kännedom om den förändrade\r\nsituationen i irakiska Kurdistan. Där talar man ju\r\nnu om ett autonomt område. I dag kan nog den\r\nbedömningen göras att man inte kan anföra\r\nflyktingskäl för att söka sig bort ifrån det området.</pre><pre>Anf. 19  STEN ANDERSSON i Malmö (m):</pre><pre>Herr talman! Jag skall inte förlänga debatten i\r\nonödan, men det står i statsrådets skrivna tal att\r\nman vill skärpa straffen. Det är en av vägarna att\r\ngå fram. Jag menar, precis som det talades om i en\r\ntidigare fråga, att det är det verkliga sättet att sopa\r\nproblem under mattan. Om vi skärper straffen i de\r\nhär fallen, kommer vi med stor sannolikhet att få\r\nuppleva många problem framöver.</pre><pre>Jag är nöjd med de andra metoder som statsrådet\r\nhär har redovisat, och jag hoppas att framför allt\r\nsamarbetet med Ryssland och de baltiska staterna\r\nkan ge effekt, för det är det enda som faktiskt kan\r\nge resultat.</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! Låt mig då ge mig in i den här\r\ndiskussionen. Skärpta straff kan innebära olika\r\nsaker. Det kan innebära att man skärper\r\nfängelsestraffen. Det kan innebära att man tar bort\r\nfängelsestraffen och i stället utdömer mycket höga\r\nböter. Då är det inte alls lönsamt att sitta i svenska\r\nfängelser.</pre><pre>Det uppfattas dock normalt i juridiska kretsar som\r\natt man mildrar straffen om man inför bötesstraff i\r\nstället för fängelsestraff. Men just dessa frågor skall\r\nden här interna utredningen på departementet\r\nklargöra. Syftet måste ju vara att vi bidrar till att\r\nstävja verksamheten.</pre><pre>Anf. 21  STEN ANDERSSON i Malmö (m):</pre><pre>Herr talman! Då måste jag fortsätta debatten,\r\ndärför att i dag är det så att jag, om jag blir åtalad\r\noch dömd till att betala böter och inte kan betala\r\ndem, blir satt i fängelse. Under den fängelsetiden\r\nhar jag rätt till arbete, och pengarna för det arbetet\r\nkan inte kronofogden ta. Den lösningen är absolut\r\ninte acceptabel.</pre><pre>Överläggningen var härmed avslutad.</pre><pre>10 §  Svar på fråga 1992/93:328 om beskattning\r\nav fodervärdsersättning</pre><pre>Anf. 22  Statsrådet BO LUNDGREN (m):</pre><pre>Herr talman! Sten Andersson i Malmö har frågat\r\nmig om jag är beredd att medverka till åtgärder för\r\natt förenkla beskattningen av kostnadsersättning\r\nför den som håller hund för polisväsendets räkning.</pre><pre>Sten Andersson hävdar att det är förvånansvärt att\r\nden som handhar en polishund skall behöva spara\r\nkvitton på alla kostnader för hunden och att det\r\nenda rimliga borde vara att göra ersättningen\r\nskattefri.</pre><pre>Efter skattereformens genomförande gäller samma\r\nhuvudprincip för kostnadsersättningar från stat och\r\nkommun som den som tidigare gällde för den\r\nenskilda sektorn, nämligen att de är skattepliktiga.\r\nDe kostnader som ersättningen avser att täcka är å\r\nandra sidan avdragsgilla om dessa är att anse som\r\nkostnader för fullgörande av tjänsten. Styrkta\r\nkostnader för hållande av hund för\r\nRikspolisstyrelsens räkning torde därför vara\r\navdragsgilla.</pre><pre>Jag har förståelse för att de nya reglerna om\r\nkostnadsersättningar i en del fall, såsom exempelvis\r\ndet Sten Andersson tar upp, kan tyckas leda till\r\nonödigt krångel för den skattskyldige. Man bör\r\nemellertid enligt min mening så långt som möjligt\r\nundvika att ha särskilda regler i skattelagstiftningen\r\nför olika speciella och inte särskilt ofta\r\nförekommande typer av ersättningar. I stället måste\r\ndet ankomma på skatteförvaltningen att, inom\r\nramen för gällande regler, hantera dessa frågor så\r\nsmidigt och enkelt som möjligt. Några\r\nlagstiftningsåtgärder för det här aktuella fallet är\r\njag således inte beredd att initiera.</pre><pre>Anf. 23  STEN ANDERSSON i Malmö (m):</pre><pre>Herr talman! Frågornas dignitet skiftar, men den\r\nhär ordningen kan inte hjälpas.</pre><pre>Tidigare fick man ersättning för att man höll en\r\nhund åt Rikspolisstyrelsen. Den summan var\r\nfastställd så att man inte skulle tjäna pengar på att\r\nhålla hunden. Den skulle täcka de kostnader som\r\nansågs nödvändiga.</pre><pre>Sedan kom skattereformen som skulle förenkla\r\nallting. Nu vet jag att statsrådet inte var någon\r\nförsvarare av skattereformen. Men, nu plötsligt\r\nskulle man börja samla på kvitton. Den summa som\r\ntidigare var avsedd att täcka kostnaderna skulle\r\nman styrka genom kvitton.</pre><pre>Detta är krångligt, och folk förstår det inte. Jag kan\r\nse framför mig den taxeringsnämnd som skall\r\nhantera dessa kvitton. Vad är det som säger att en\r\npolis inte påstår att hunden äter samma mat som vi,\r\nalltså även oxfilé och fläskstek och allt vad det kan\r\nhandla om? Hur skall man styrka det? Gäller det\r\nbara burkar med hundmat?</pre><pre>Man har en gång fastställt en summa som skall\r\nmotsvara de verkliga kostnaderna. Låt den då vara.\r\nKrångla inte till det och begär att folket skall samla\r\nkvitton, en bestämmelse som man på ett mycket lätt\r\nsätt kan kringgå. Man gör folk till förbrytare, eller\r\nsmåkriminella, med det här systemet. Det är\r\nonödigt. Det finns ju inte en person i dag, som har\r\nen hund, som inte med lätthet kan komma upp med\r\nkvitton på det här beloppet. Om de sedan är\r\nkorrekta eller ej kan ju ingen taxeringsnämnd\r\navgöra. Därför bör sådana bestämmelser tas bort.</pre><pre>Anf. 24  Statsrådet BO LUNDGREN (m):</pre><pre>Herr talman! Först och främst har väl både Sten\r\nAndersson och jag försvarat den nödvändiga\r\nmarginalskattereformen. Att det sedan fanns\r\ningredienser som både han och jag hade synpunkter\r\npå är en sak.</pre><pre>Sedan -- och det hoppas jag att vi är överens om --\r\nskall man försöka ha en så enhetlig\r\nskattelagstiftning som möjligt, gärna ännu enklare.</pre><pre>Om man jämför med den kostnadsersättning -- inga\r\njämförelser i övrigt -- som Sten Andersson och\r\nandra ledamöter i riksdagen har, finner man att den\r\nkostnadsersättningen är skattepliktig. Man måste i\r\nprincip kunna styrka dessa kostnader med sina\r\nkvitton. Men det innebär ju inte att Sten Andersson\r\nvarje gång skickar in kvittona. Jag antar att han\r\nsamlar dem i något kuvert eller i en mapp, och om\r\ndet skulle behövas kan han styrka kostnaderna\r\ngenom att lämna in kvittona på ett eller annat sätt\r\ntill skattemyndigheten. I flertalet fall behöver man\r\nväl inte göra detta.</pre><pre>Samma smidiga sätt att hantera frågor bör kunna\r\ngälla även i det här fallet, även om\r\nkostnadsersättningen är skattepliktig och man skall\r\nha avdragsgilla kostnader som motsvarar\r\nkostnadsersättningen.</pre><pre>Riksskatteverket har exempelvis sagt att\r\nutbetalaren, dvs. Rikspolisstyrelsen, om utgiven\r\nkostnadsersättning inte uppenbart överstiger\r\navdragsgilla belopp inte behöver göra avdrag för\r\npreliminär A-skatt, inte heller betala socialavgifter.\r\nI realiteten innebär detta att man i så fall menar att\r\ndet beloppet också är rimligt sett ur\r\navdragssynpunkt. Så det här går nog att hantera\r\npraktiskt. Sedan skall vi ha en enhetlig\r\nskattelagstiftning så långt det är möjligt.</pre><pre>Anf. 25  STEN ANDERSSON i Malmö (m):</pre><pre>Herr talman! Det är bara en, men förvisso icke\r\noväsentlig, skillnad. Vad gäller ledamöternas\r\nkostnadsersättning, som statsrådet drar in i\r\ndebatten, har man alltid behövt styrka sina avdrag.\r\nMen före skattereformen gällde detta inte för dem\r\nsom var fodervärdar åt Rikspolisstyrelsen.</pre><pre>I och med att man införde skattereformen måste\r\nman styrka sina avdrag. Man tar kvitton ur\r\nhushållskassan varje vecka och samlar dem. Då kan\r\nman styrka det belopp som man skall ha. Sedan kan\r\ningen taxeringsmyndighet göra någonting åt det.\r\nAtt ha en sådan bestämmelse kvar skapar bara\r\nbyråkrati och ett misstroende mot vårt\r\nskattesystem.</pre><pre>Faktum är att vi skall sträva efter att få det här så\r\nenkelt som möjligt. Det är det väl inte i dag inom\r\nalla områden.</pre><pre>Anf. 26  Statsrådet BO LUNDGREN (m):</pre><pre>Herr talman! Skattereformen innebar förändringar\r\nför Sten Andersson i Malmö så till vida att de\r\ntraktamenten som tidigare inte var skattepliktiga\r\nnu tas upp till beskattning. Man får då styrka\r\nkostnaderna i det sammanhanget. Vidare finns det\r\nnormalbelopp, och problemet kan alltså lösas\r\npraktiskt.</pre><pre>Tanken är att de som arbetar inom statlig tjänst\r\nskall ha samma regler som de som arbetar i privat\r\ntjänst. Här finns en konflikt när det gäller att införa\r\nförenklingar så snabbt som möjligt. Då skall en\r\nmängd utgående ersättningar göras skattefria.\r\nStatligt anställda skulle egentligen kunna ha en\r\nskattefri lön som är väsentligt lägre än den\r\nskattepliktiga lön som finns inom den privata\r\nsektorn.</pre><pre>Jag skall nu inte gå in på de extrema fallen. Men\r\njag konstaterar att om vi har principen att lön och\r\nkostnadsersättningar är skattepliktiga, bör den\r\nprincipen även gälla i ett sådant litet fall. Sedan får\r\nproblemet lösas praktiskt vid taxeringen. Jag är\r\növertygad om att skattemyndigheterna faktiskt kan\r\ngöra det, likväl som jag hoppas att de gör det vad\r\ngäller beskattningen av Sten Anderssons\r\nkostnadsersättningar och traktamenten.</pre><pre>Anf. 27  STEN ANDERSSON i Malmö (m):</pre><pre>Herr talman! Jag förstår statsrådets argumentation.\r\nDet har tidigare bestämts vad det kostar att hålla\r\nen hund. Varför skall man då vid införandet av en\r\nskattereform -- som skall innebära förenklingar --\r\nbörja kräva in kvitton? Detta upplevs definitivt inte\r\nsom någon förenkling av dessa människor. Jag\r\nförstår att det kan vara svårt att ändra på de\r\nenskilda fallen. Jag hoppas statsrådet förstår att de\r\nsom drabbas av dessa regler är negativa.</pre><pre>Överläggningen var härmed avslutad.</pre><pre>11 §  Svar på fråga 1992/93:335 om samordning\r\nav kronofogdemyndighetens verksamhet</pre><pre>Anf. 28  Statsrådet BO LUNDGREN (m):</pre><pre>Herr talman! Riksskatteverket har låtit utreda\r\nförutsättningarna för en regional samordning av\r\nverksamheten vid kronofogdemyndigheterna. I\r\nutredningsarbetet har också behandlats frågan om\r\nnya huvudorter för exekutionsväsendet. Gunnar\r\nThollander har frågat mig om en så övergripande\r\nreform endast skall behandlas inom\r\nRiksskatteverket.</pre><pre>Bakgrunden till utredningen är följande.</pre><pre>Regeringen har vid flera tillfällen, bl.a. i 1991 års\r\nkompletteringsproposition, pekat på\r\nangelägenheten av att myndigheterna minskar\r\nkostnaderna för främst internadministration genom\r\nsamarbete i större regioner eller med andra\r\nmyndigheter på samma ort. Vidare uppdrog\r\nregeringen i juni 1991 åt Riksskatteverket att\r\nredovisa möjligheter och begränsningar när det\r\ngäller att inom nuvarande myndighetsorganisation\r\nför exekutionsväsendet effektivisera det operativa\r\narbetet genom att koncentrera särskilda funktioner\r\ntill vissa av myndigheterna, oberoende av\r\nlänsgränserna.</pre><pre>Flera lagar, bl.a. utsökningsbalken, innehåller\r\nbestämmelser som bygger på att det finns en\r\nkronofogdemyndighet i varje län. Vill man frångå\r\nden ordningen är det alltså något som måste\r\nunderställas riksdagen för prövning. Vilka orter\r\nsom är centralorter för kronofogdemyndigheterna\r\nhar däremot reglerats av regeringen i en\r\nförordning.</pre><pre>Mitt svar på Gunnar Thollanders fråga är med\r\nandra ord nej.</pre><pre>Anf. 29  GUNNAR THOLLANDER (s):</pre><pre>Herr talman! Jag vill tacka statsrådet för det svar\r\njag har fått.</pre><pre>Jag vill betona att det finns en oro i Uppsala län,\r\nsom jag kommer från, för den rad av negativa\r\nförändringar som föreslås för länet. Vi upplever att\r\ndetta är en av de negativa förändringarna. Vi kan\r\nsjälvfallet inte acceptera förslaget i utredningen att\r\nUppsala inte skall bli huvudort i regionen. Både\r\nkronofogdemyndigheten, i vars styrelse jag sitter,\r\noch länsstyrelsen i Uppsala län har diskuterat\r\ndenna fråga och går givetvis emot utredningens\r\nförslag.</pre><pre>Statsrådets nej i svaret till min fråga är naturligtvis\r\npositivt för min del. Det innebär att när ärendet\r\nkommer hit till riksdagen får jag möjlighet att\r\nåterkomma i frågan och diskutera detaljerna.</pre><pre>Anf. 30  Statsrådet BO LUNDGREN (m):</pre><pre>Herr talman! Jag tror och hoppas att Gunnar\r\nThollander och jag är överens om att det är bra att\r\nde olika myndigheterna -- i det här fallet\r\nRiksskatteverket -- försöker fundera igenom vilka\r\nmöjligheter det finns att spara pengar och att göra\r\nsaker och ting billigare. Det gäller även att inom\r\nramen för de anslag som för närvarande finns\r\neffektivisera verksamheten så att exempelvis\r\nkronofogdemyndigheterna kan delta i arbetet att\r\nförebygga ekonomisk brottslighet och att återvinna\r\nför såväl privatpersoner som företag, offentliga\r\nmyndigheter och staten så mycket som möjligt av\r\nde fordringar som finns.</pre><pre>Det är självklart att om det blir fråga om denna typ\r\nav förändringar, kommer varje företrädare för ett\r\nlän som missgynnas att ha synpunkter. Det känner\r\nvi väl till sedan tidigare i riksdagsarbetet.</pre><pre>Nu vet vi inte vad som kommer att hända.\r\nRiksskatteverket har genomfört en utredning.\r\nDenna utredning utvärderas nu inom\r\nRiksskatteverket. Sedan blir det fråga om en\r\npolitisk prövning. Därmed är Gunnar Thollander\r\nuppenbarligen nöjd. Jag hoppas att vi är överens\r\nom att det är bra att försöka hitta vägar för att spara\r\npengar och effektivisera verksamheten.</pre><pre>Anf. 31  GUNNAR THOLLANDER (s):</pre><pre>Herr talman! Vi är självfallet överens i den frågan.\r\nGivetvis skall vi, när det finns möjligheter, spara\r\npengar. Det råder inga tvivel om att vi är överens i\r\nden frågan.</pre><pre>Sedan kan man naturligtvis ha olika meningar om\r\nhur sparandet skall gå till. Det har också diskuterats\r\nom kronofogdemyndigheter och\r\nskattemyndigheter skall slås samman. Vad jag vet\r\nläggs sådana förslag fram varje år. I det här fallet\r\ngäller frågan kronofogdemyndigheter. Jag\r\nåterkommer till frågan när den kommer på\r\nriksdagens bord. Jag vill hälsa från oss i Uppsala län\r\natt vi inte gärna släpper det här ifrån oss utan\r\ndebatt.</pre><pre>Överläggningen var härmed avslutad.</pre><pre>12 §  Svar på fråga 1992/93:343 om kvarskatten\r\npå barns kapitalinkomster</pre><pre>Anf. 32  Statsrådet BO LUNDGREN (m):</pre><pre>Herr talman! Carl Fredrik Graf har frågat mig på\r\nvilket sätt jag avser att agera för att komma till rätta\r\nmed problemet att ett stort antal barn får betala\r\nkvarskatt med små belopp. Frågan har ställts mot\r\nbakgrund av att det enligt tidningsuppgifter är\r\nomkring 400 000 barn i åldrarna 0--15 år som\r\ndebiterats kvarskatt för sina kapitalinkomster. Carl\r\nFredrik Graf har föreslagit att gränsen för uttag av\r\nkvarskatt höjs från 25 kr till 50 kr.</pre><pre>Inledningsvis vill jag nämna att det kan ifrågasättas\r\nom Carl Fredrik Grafs sifferuppgift är riktig. Jag\r\nhar från Riksskatteverket inhämtat att 137 000\r\npersoner som beskattades utan självdeklaration för\r\nenbart kapitalinkomster fick kvarskatt med mer än\r\n24 kr. Antalet barn som påförts kvarskatt är således\r\nväsentligt lägre än 400 000.</pre><pre>Enligt 28 § uppbördslagen tas kvarskatt på belopp\r\nunder 25 kr inte ut. Denna beloppsgräns gäller\r\nsedan taxeringsåret 1975 och hänger samman med\r\nden gräns som gäller för återbetalning av ö-skatt\r\nsom också är 25 kr.</pre><pre>Jag har för avsikt att inom kort, efter regeringens\r\nbemyndigande, tillkalla en särskild utredare som\r\nskall se över uppbördslagstiftningen. Frågan om\r\nbeloppsgränser hör till de frågor som kommer att\r\ntas upp i samband med denna översyn.\r\nUtredningsarbetet väntas vara avslutat före\r\nutgången av 1994. Jag är därför inte beredd att nu\r\nföreslå några förändringar av den här aktuella\r\nbestämmelsen.</pre><pre>Anf. 33  CARL FREDRIK GRAF (m):</pre><pre>Herr talman! Jag tackar statsrådet för svaret. Det\r\nvar klarläggande på flera punkter. Bl.a. fick vi reda\r\npå att det inte alls var så många människor som var\r\nberörda av kvarskatten -- som framgick i\r\ntidningsuppgifter för någon vecka sedan. Frågan\r\nblev med ens några hundra tusen personer färre.\r\nDet är också tillfredsställande att statsrådet är\r\nberedd att ge en utredning i uppdrag att se över\r\nfrågan om 25-kronorsgränsen och att senare lägga\r\nfram ett förslag.</pre><pre>Jag vill på det här stadiet fråga om statsrådet\r\nbedömer att kostnaderna för indrivning av statens\r\nfordringar står i rimlig proportion till det som kan\r\ndrivas in. Jag är litet rädd för att man lägger ned\r\nalltför mycket tid på att driva in förhållandevis\r\nenkla fordringar, som kostar tid och resurser och\r\nsom inte ger något, när det finns andra och mer\r\nangelägna indrivningsfrågor som ligger på\r\nmyndigheternas bord.</pre><pre>Anf. 34  Statsrådet BO LUNDGREN (m):</pre><pre>Herr talman! Jag förutsätter att myndigheterna\r\nhanterar dessa frågor med förnuft och måtta.\r\nVidare är det självklart att varje gång det sätts en\r\ngräns är det någon som undrar varför just han skall\r\nbefinna sig över gränsen i stället för under.</pre><pre>Vi måste sätta gränsen på en nivå så att det sker en\r\nförenkling så långt möjligt utan att kostnaderna i\r\nform av skattebortfall för staten blir för stora. Vi\r\nkan ha olika synpunkter om skatteuttaget, men jag\r\ntror att vi är överens om att i enlighet med de regler\r\nsom gäller om skatteuttag skall skatten betalas.\r\nSedan får det ske vissa förenklingar. Det finns\r\nanledning att se över beloppsgränserna.</pre><pre>Anf. 35  CARL FREDRIK GRAF (m):</pre><pre>Herr talman! Bo Lundgren och jag är i och för sig\r\növerens. Vi kommer naturligtvis inte mycket längre\r\ngenom att utreda frågan i dag. Men jag vill ställa\r\nen sista fråga till statsrådet i det här avseendet. Hur\r\nbedömer statsrådet konsekvensen för ungdomars\r\nsyn på sparande när sparandet på detta sätt blir\r\nföremål för beskattning? Finns det någon risk för\r\nen onödigt negativ syn på sparande?</pre><pre>Anf. 36  Statsrådet BO LUNDGREN (m):</pre><pre>Herr talman! Vi har i normalfallet en proportionell\r\nskatt på 30 % på sparande. I vissa fall är\r\nskattesatsen lägre. Skattesatsen skall sänkas till\r\n25 % den 1 januari 1995. Det är en blygsam\r\nskattebelastning, även om det finns andra skäl att\r\nsänka skattesatsen ytterligare när det finns\r\nutrymme för att göra så och när ekonomin, med\r\nlägre räntor, kan tåla det. Vi har alltså en\r\nförhållandevis låg beskattning.</pre><pre>Jag tror inte att vi gynnar den s.k.\r\nskattebetalarmoralen genom att säga att barn eller\r\nandra med kapitalinkomster inte skall betala den\r\nkapitalinkomstskatt som förvärvsarbetande som\r\nsparar måste göra. Det måsta vara en likhet.</pre><pre>Jag har hört ungdomar som förvärvsarbetar under\r\nsommaren undra varför de skall betala skatt. Jag\r\nsäger att det självklart. Om en ensamstående\r\ntvåbarnsmamma betalar full skatt, varför skall då\r\nden som feriearbetar och som inte har en\r\nförsörjningsbörda inte betala samma skatt?</pre><pre>Överläggningen var härmed avslutad.</pre><pre>13 §  Svar på fråga 1992/93:331 om fördelningen\r\nav länsanslagen</pre><pre>Anf. 37  Arbetsmarknadsminister BÖRJE\r\nHÖRNLUND (c):</pre><pre>Herr talman! Carl Fredrik Graf har frågat mig hur\r\njag definierar de regionala problemens\r\nsvårighetsgrad när anslagen mellan länen fördelas.</pre><pre>Länsstyrelserna får använda länsanslaget till\r\nlokaliserings- och utvecklingsbidrag, glesbygdsstöd\r\noch regional projektverksamhet.</pre><pre>Riksdagen fastställer vilka områden som skall ingå\r\ni stödområde 1 och 2 och har därmed också sagt var\r\nde långsiktiga problemen är svårast. I dessa\r\nområden kan lokaliserings- och utvecklingsbidrag\r\nlämnas, vilket givetvis måste väga tungt när\r\nlänsanslaget fördelas.</pre><pre>Regeringen har betonat betydelsen av insatser i\r\nglesbygden och skärgården, vilket leder till att län\r\nmed stora sådana områden måste få större resurser\r\nän andra.</pre><pre>Riksdagen har också i olika sammanhang lyft fram\r\nde regionala problemen i sydöstra Sverige, vilket\r\nförklarar dessa läns, i förhållande till andra sydläns,\r\nhögre länsanslag.</pre><pre>Detta är några av grundpelarna vid fördelningen av\r\nlänsanslaget.</pre><pre>Jag är medveten om att i stort sett samtliga län i\r\nrådande konjunkturläge anser sig ha fått ökade\r\nregionala problem.</pre><pre>Samtidigt måste konstateras att de relativa\r\nskillnaderna mellan länen förändras mycket\r\nlångsamt eller med andra ord att de regionala\r\nproblemen fortsatt är störst i stödområdena. De sju\r\ns.k. skogslänen har under de senaste tio åren fått\r\ni storleksordningen tre fjärdedelar av länsanslaget\r\noavsett konjunkturläge.</pre><pre>I varje regionalpolitisk proposition görs en\r\nheltäckande analys av den regionala\r\nproblembilden -- senast år 1990. Även inför varje\r\nbudgetproposition görs en sådan genomgång.\r\nDärutöver sker en löpande analys på\r\ndepartementet som bl.a. används för att pröva\r\neventuell inplacering i s.k. tillfälligt stödområde.\r\nSom jag nämnde i budgetpropositionen pågår för\r\nnärvarande just en sådan analys.</pre><pre>Vid bedömningen av den regionala utvecklingen\r\nsker en sammanvägning av en stor mängd kriterier.\r\nJag vill bara nämna t.ex. befolkningsutveckling,\r\nflyttning, sysselsättningsutveckling, åldersstruktur,\r\narbetslöshet, sysselsättningsgrad och\r\nbefolkningstäthet.</pre><pre>Som jag redan nämnt förändras de långsiktiga\r\nregionala problemen mycket långsamt, men\r\ngivetvis kommer regeringen att göra en noggrann\r\nanalys av eventuella långsiktiga förändringar inför\r\nfördelningen av länsanslaget för det kommande\r\nbudgetåret.</pre><pre>Anf. 38  CARL FREDRIK GRAF (m):</pre><pre>Herr talman! Jag ber att få tacka statsrådet för\r\nsvaret, även om svaret i och för sig inte var direkt\r\növerraskande.</pre><pre>Jag skulle vilja ställa en följdfråga. Även om min\r\nfråga är principiell, ligger i grunden det\r\nförhållandet att Hallands län -- som jag kommer\r\nfrån -- har det lägsta anslaget. Något län måste få\r\ndet lägsta anslaget. Halland har fått det lägsta\r\nanslaget under rätt många år -- trots att det har skett\r\nen del förändringar i länet. I svaret antyds det att\r\nstatsrådet avser att föreslå förändringar av det hela.\r\nVilka förändringar i utformningen planeras i den\r\nanalys som pågår inom departementet?</pre><pre>Anf. 39  Arbetsmarknadsminister BÖRJE\r\nHÖRNLUND (c):</pre><pre>Herr talman! Carl Fredrik Graf vet att utvecklingen\r\ni Halland har varit mycket stark under ett antal år.\r\nNu är Halland, liksom andra län, också drabbad av\r\nlågkonjunkturen. Min förhoppning är att vi inom\r\nen överblickbar framtid får tillbaka en mera fullgod\r\nordinarie arbetsmarknad.</pre><pre>Den prövning som skall göras skall ta hänsyn till om\r\ndet har tillkommit ytterligare stödområden och om\r\nnågot län har råkat väldigt illa ut i förhållande till\r\növriga län. Samtliga län drabbas ju av en nedgång i\r\ndenna konjunktur. Vi kommer att i första hand titta\r\npå om det har uppstått relativa skillnader mellan\r\nlänen.</pre><pre>Anf. 40  CARL FREDRIK GRAF (m):</pre><pre>Herr talman! I budgetpropositionen står det i en\r\nannan bilaga än den som statsrådet är ansvarig för\r\nnågot om sakanslagen för vissa län. Man\r\nifrågasätter om de alltid har använts på effektivaste\r\nsätt. Det kan naturligtvis diskuteras. Är statsrådet\r\nberedd att i en sådan fördelning väga in var den\r\nstörsta potentialen kan finnas? Ett litet, ökat anslag\r\nför ett litet län av Hallands typ kan ge mycket bättre\r\nresultat än vad motsvarande nominella belopp ger i\r\nett län med mycket stora problem. Är detta en\r\ntänkbar infallsvinkel vid en diskussion om dessa\r\nfrågor?</pre><pre>Anf. 41  Arbetsmarknadsminister BÖRJE\r\nHÖRNLUND (c):</pre><pre>Herr talman! Ett exempel som ligger nära det som\r\nCarl Fredrik Graf berör är t.ex. vad som hände vid\r\nföregående års extrafördelning. Halland fick någon\r\nmiljon extra för ett livsmedelsprojekt som har stort\r\nhalländskt intresse och innehåller mycket som är\r\nbra och som dessutom kan ha en framtida betydelse\r\nnationellt. Den typen av avvägningar kan vi göra.</pre><pre>Anf. 42  CARL FREDRIK GRAF (m):</pre><pre>Herr talman! Jag känner till det extraanslaget. Det\r\nvar naturligtvis mycket välkommet, särskilt som det\r\nhalländska näringslivet i stor utsträckning är\r\nberoende av jordbruket och livsmedelsindustrin.\r\nJag tolkar detta som att det finns möjligheter att\r\npröva denna fråga på nytt för Hallands del. Det lär\r\nha inkommit en skrivelse till departementet i\r\nnämnda fråga.</pre><pre>Herr talman! Jag vill ställa en sista fråga. I svaret\r\nsäger statsrådet att förändringarna i länen sker\r\nmycket långsamt. Statsrådet sade här i debatten att\r\nhan hoppas att vi skall återhämta en del av den\r\nförlorade utvecklingskraften i näringslivet. Jag vill\r\npassa på att fråga statsrådet: Vilken syn har\r\nstatsrådet på att anslagskonstruktionen så dåligt\r\nföljer den förändrade utvecklingen?\r\nKonstruktionen på anslaget är relativt låst, och man\r\nreagerar inte särskilt snabbt på förändringarna.</pre><pre>Anf. 43  Arbetsmarknadsminister BÖRJE\r\nHÖRNLUND (c):</pre><pre>Herr talman! Det finns andra anslag, och det är\r\nmycket stora anslag. Anslaget till\r\nArbetsmarknadsverket uppgår sammantaget under\r\ninnevarande budgetår till ca 30 miljarder kronor.\r\nDär fördelas medlen efter sysselsättningsläget i\r\nresp. län. Inte heller detta är en oomstridd\r\nfördelning. Den ses också över med jämna\r\nmellanrum. Den fördelningen sker inte från\r\ndepartementet, utan det är\r\nArbetsmarknadsstyrelsens bord.</pre><pre>Överläggningen var härmed avslutad.</pre><pre>14 §  Svar på fråga 1992/93:321 om ytterligare\r\nmedel till AMS</pre><pre>Anf. 44  Arbetsmarknadsminister BÖRJE\r\nHÖRNLUND (c):</pre><pre>Herr talman! Georg Andersson har frågat mig om\r\nregeringen avser att med stöd av finansfullmakten\r\ntilldela Arbetsmarknadsstyrelsen ytterligare medel\r\nför innevarande budgetår.</pre><pre>För att bekämpa främst ungdomsarbetslöshet\r\nunder innevarande vinter och motverka nedgången\r\nav arbetsmarknadsutbildningen beslutade\r\nregeringen den 21 januari att, via finansfullmakten,\r\ntilldela Arbetsmarknadsstyrelsen ytterligare 2\r\nmiljarder kronor. Medlen skall i första hand\r\nanvändas till utbildningsbidrag vid\r\narbetsmarknadsutbildning, ungdomspraktik och\r\nstarta eget.</pre><pre>Anf. 45  GEORG ANDERSSON (s):</pre><pre>Herr talman! Jag vill tacka för svaret. Det kommer\r\nsent, men jag skall inte lasta\r\narbetsmarknadsministern för det. Det är andra\r\nolyckliga omständigheter som lett till detta.</pre><pre>Frågan ställdes den 15 januari, och då var\r\nsituationen en helt annan. Arbetsmarknadsverket,\r\nlänsarbetsnämnderna och arbetsförmedlingarna\r\nvar tvungna att minska sina insatser för\r\narbetsmarknadsutbildning, ungdomspraktik och\r\nandra åtgärder på grund av budgetläget -- de hade\r\ninte pengar -- medan arbetslösheten ökade fortsatt\r\nkraftigt.</pre><pre>Redan i november varnade AMS regeringen för\r\ndenna utveckling. Den 21 december presenterade\r\nAMS en framställan om 2,5 miljarder extra för att\r\nmöta den olyckliga utveckling som innebar att man\r\ntvingades permittera dem som arbetade med\r\nåtgärder för de arbetslösa. Sedan uppstod en\r\ntvekan och en undran: Blir det några extra pengar?\r\nKommer dessa 2,5 miljarder? Budgeten kom, och\r\ndär nämndes ingenting om detta.\r\nArbetsmarknadsministern talade litet allmänt om\r\natt det skulle bli någonting.</pre><pre>Situationen är nu den att AMS måste hålla sin\r\nbudget. De kan inte planera utifrån vaga löften.\r\nRegeringens beslut måste ligga till grund för deras\r\nplanering. Det var i detta läge som jag ställde\r\nfrågan för att få ett rejält besked. Den 21 januari\r\nfattade regeringen beslut om 2 miljarder. Min fråga\r\när mot denna bakgrund: Varför detta dröjsmål, och\r\nvarför denna prutning från 2,5 till 2 när nu AMS\r\nbegärt 2,5 miljarder som ett minimum?</pre><pre>Anf. 46  Arbetsmarknadsminister BÖRJE\r\nHÖRNLUND (c):</pre><pre>Herr talman! Till historieskrivningen hör också att\r\nriksdagen fattade beslut om i runda tal 8 miljarder\r\ntill Arbetsmarknadsverket omedelbart före\r\njuluppehållet. I finansfullmakten finns\r\nsammantaget 2,5 miljard. Vore jag finansminister\r\nskulle jag känna det som en viss trygghet att det\r\nfinns kvar 500 miljoner kronor, eftersom det är så\r\npass lång tid kvar av budgetåret. Det kan uppstå\r\nsituationer då finansfullmakten behövs.</pre><pre>Anf. 47  GEORG ANDERSSON (s):t</pre><pre>Herr talman! De 8 miljarder som\r\narbetsmarknadsministern nämnde hade AMS\r\nredan intecknat och räknat med. Det var ingenting\r\nsom man såg framför sig som ett extra tillskott, utan\r\ndet var redan utnyttjat i planeringen. Ändå\r\ntvingades man att planera för en avveckling av\r\nåtgärder samtidigt som arbetslösheten steg.\r\nDessvärre är situationen fortfarande i stort sett\r\ndensamma.</pre><pre>Att regeringen inte utnyttjar hela finansfullmakten\r\nkan naturligtvis alltid diskuteras. Men jag vet\r\nknappast något område där dessa 500 miljoner\r\nbehövs bättre än till att bekämpa arbetslösheten.\r\nNu vet jag inte vad regeringen och finansministern\r\nhar för avsikter med detta.</pre><pre>Detta räcker nu inte. Det måste framför allt till\r\nkraftfulla åtgärder utöver dem som AMS förfogar\r\növer. Där har vi socialdemokrater presenterat ett\r\nomfattande program för investeringar och\r\nutbildningssatsningar. Det krävs snara beslut för att\r\nfå en hygglig planering. Är\r\narbetsmarknadsministern beredd att medverka till\r\natt vi får fram de snara besluten så att vi inte\r\nåterigen hamnar i ett svårt planeringsläge?</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är någon månad sedan som\r\nförberedelserna inför kompletteringspropositionen\r\nbörjade. Nu kommer vi att ha en stor\r\narbetsmarknadspolitisk debatt i morgon där\r\nnaturligtvis denna fråga blir en av huvudfrågorna.\r\nPå flera av de områden som diskuteras mår frågan\r\nbra av ytterligare beredning.</pre><pre>Det finns ett område som jag gärna diskuterar, och\r\ndet är utbildning i ordinarie skolväsende på olika\r\nnivåer. Där behövs besked snabbare. Å andra sidan\r\nvill jag redan nu säga att det vore intressant att se\r\nvar dessa 11 miljarder som Socialdemokraterna\r\ninte har redovisat skall tas någonstans. Vi har alltid\r\nen plus- och en minussida i vår budget.</pre><pre>Anf. 49  GEORG ANDERSSON (s):</pre><pre>Herr talman! Det finns några positiva antydningar\r\ni det arbetsmarknadsministern säger. Jag avläser ett\r\nhalvt löfte att det i morgondagens debatt kommer\r\natt avslöjas några nya initiativ som skulle kunna\r\nvara ägnade att bekämpa arbetslösheten. Jag\r\nhoppas att det är en rätt tolkning.</pre><pre>Arbetsmarknadsministerns chef, statsministern,\r\nhar ju annars uttryckt sig mycket arrogant och\r\nsnorkigt om våra initiativ för att få fram snara\r\nbeslut. Det är inte bara på utbildningssidan, som\r\narbetsmarknadsministern mycket riktigt påpekar,\r\nsom det krävs en framförhållning för att ordna\r\nplaneringen. Det behövs också i mycket hög grad\r\npå investeringssidan.</pre><pre>Skall man snabbt få en sysselsättningsmässig effekt\r\nav ökade investeringar i vägar och järnvägar och\r\nROT-program behöver vi få fram tidiga och snabba\r\nbeslut i riksdagen. Den socialdemokratiska\r\ngruppen tog i går ett sådant initiativ. Jag vore\r\ntacksam om arbetsmarknadsministern ville dra sitt\r\nstrå till stacken för att vi skall komma fram den\r\nvägen.</pre><pre>Överläggningen var härmed avslutad.</pre><pre>15 §  Svar på fråga 1992/93:333 om förslaget om\r\ngrund för avsked</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre>Herr talman! Karl-Erik Persson har utifrån\r\nuppgifter i pressen påstått att Arbetsrättskommittén\r\nkommer att föreslå förändringar i\r\nanställningsskyddslagen som innebär att man\r\nlättare kan avskeda anställda om de t.ex.\r\nförolämpar sin chef eller talar nedvärderande om\r\nsin arbetsledning. Mot denna bakgrund har Karl-\r\nErik Persson frågat mig vilka åtgärder jag avser att\r\nvidta för att förhindra förverkligandet av\r\nArbetsrättskommitténs förslag.</pre><pre>Av direktiven till kommitténs arbete finns klart\r\nuttalat att regeringen ställer sig bakom principen att\r\nen uppsägning från arbetsgivarens sida skall vara\r\nsakligt grundad. Av direktiven framgår vidare att\r\näven om förutsättningarna för uppsägning och\r\navskedande är i huvudsak tillfredsställande bör\r\nkommittén vara oförhindrad att lägga fram förslag\r\ntill eventuellt möjliga förändringar även i denna\r\ndel.</pre><pre>Några färdiga förslag från kommittén har ännu inte\r\npresenterats. Kommittén, som har till uppgift att se\r\növer hela den centrala arbetsrättsliga\r\nlagstiftningen, kommer i månadsskiftet mars/april\r\nmed ett delbetänkande som omfattar bl.a.\r\nanställningsskyddsfrågor. Betänkandet kommer att\r\nremissbehandlas, och först därefter kommer jag\r\noch regeringen att ta ställning till kommitténs\r\nförslag.</pre><pre>Anf. 51  KARL-ERIK PERSSON (v):</pre><pre>Herr talman! Jag tackar arbetsmarknadsministern\r\nför svaret. Det är riktigt att jag har ställt frågan\r\nutifrån en tidningsartikel, men jag har inte påstått\r\ndet som står i svaret.</pre><pre>Det står bl.a. att lagen är mogen för översyn, men\r\ndet skall inte räcka med att kalla sin chef för\r\nskitstövel för att få sparken. Då kan man ju fråga\r\nsig om man skall kalla honom för djävla skitstövel\r\nför att få sparken.</pre><pre>Om vi hade haft en sådan lagstiftning skulle vi inte\r\nkunna komma åt arbetsplatser med mycket dåliga\r\narbetsmiljöer och tiotusentals människor skulle\r\nriskera att få sparken. Det vet\r\narbetsmarknadsministern också. Detta är ju\r\ninnebörden av det som läckt ut. Då skulle man ju\r\ntala illa om sitt företag. Det är bra att den här\r\nuppgiften har kommit ut. Man har kommit till rätta\r\nmed många dåliga arbetsplatser tack vare att en viss\r\nopinion har väckts kring detta.</pre><pre>Om detta skulle gå igenom måste vi faktiskt ändra\r\ni grundlagen. Det skulle innebära att vi kraftigt\r\ninskränker människors yttrandefrihet. Detta måste\r\nju gå ihop på något sätt, och vad jag kan se gör det\r\ninte det.</pre><pre>Om det finns chefer som inte tål saklig kritik utan\r\natt man som anställd skall riskera att bli uppsagd,\r\när frågan om de över huvud taget skall vara chefer.\r\nMan kan inte linda in dessa chefer i bomull och\r\nställa dem vid sidan av den verklighet de faktiskt\r\nbefinner sig i. Det kan inte gälla samma princip som\r\ni en affär, där man säger att kunden alltid har rätt.\r\nMan kan inte säga att chefen alltid har rätt. Vad\r\nfinns det då för frihet och valmöjlighet? Det är\r\nfaktisk ett dåligt förslag om det som står i\r\ntidningsuppgifter är riktigt. Jag hoppas verkligen\r\natt arbetsmarknadsministern i sådana fall rättar sin\r\ns.k. Arbetsrättskommitté så att detta aldrig kommer\r\ni tryck, utan försvinner i den papperskorg där det\r\negentligen hör hemma.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag använde ordet påstått. Rätt skall\r\nvara rätt. Om detta var fel ord, ber jag om ursäkt\r\nför det.</pre><pre>Jag delar Karl-Erik Perssons allmänna synpunkter\r\natt bra chefer är de som för en rejäl debatt med sin\r\npersonal. Man skall kunna ta och ge argument. Det\r\nblir ingen bra utveckling om någon tyst skall leda\r\nen avdelning eller ett företag. Det är den levande\r\ndebatten som för arbetsplatsen och företaget\r\nframåt. Jag skulle bli förvånad om vi inte också får\r\nden typen av förslag från kommittén där de\r\nvärdesätter alla medarbetares insatser för ett bättre\r\narbetsliv, en bättre produktivitet osv.</pre><pre>Anf. 53  KARL-ERIK PERSSON (v):</pre><pre>Herr talman! Det hoppas jag verkligen, men efter\r\nvad som står i tidningsartikeln verkar det vara\r\nmånga i den här kommittén som har ungefär samma\r\nuppfattning som den jag har delgett\r\narbetsmarknadsministern. Undantagen är faktiskt\r\nde chefer som uttalar sig. De säger precis\r\ntvärtemot. De säger ungefär samma sak som\r\narbetsmarknadsministern, att man inte får lägga\r\nlocket på. Det kommer aldrig att lösa problemen.</pre><pre>Om man inte öppet och ärligt kan kritisera tror jag\r\ninte att man kan lösa företagens problem. Det är\r\nnog många företag i Sverige i dag som skulle\r\nbehöva hjälp att lösa sin problem. Då måste man\r\nockså vara beredd att få kritik. Då kommer en\r\nsådan lagstiftning på skam där folk riskerar att bli\r\nuppsagda om de är kritiska och kanske också\r\nkonstruktiva i sin kritik.</pre><pre>Överläggningen var härmed avslutad.</pre><pre>16 §  Svar på fråga 1992/93:354 om tåget X12</pre><pre>Anf. 54  Arbetsmarknadsminister BÖRJE\r\nHÖRNLUND (c):</pre><pre>Herr talman! Elvy Söderström har frågat mig om\r\njag är beredd att verka för att SJ ges möjlighet att\r\nutnyttja sin option på regionaltåget X12.</pre><pre>Riksdagen beslutade i december 1992 att anslå 1\r\nmiljard kronor till AMS för\r\ntidigareläggningsbidrag. Dessa medel skall\r\nanvändas för att i samråd med de affärsverk som\r\nfinansierar sina investeringar utanför\r\nstatsbudgeten, samt med Byggnadsstyrelsen,\r\ninventera och initiera lämpliga projekt som kan\r\nkomma i gång snabbt.</pre><pre>SJ är således ett sådant affärsverk som kan komma\r\ni fråga för dessa medel, och AMS har redan beviljat\r\n204 miljoner kronor för beställning av X2-tåg.\r\nMedlen som ställs till AMS förfogande är ännu inte\r\nförbrukade, och arbetet med att välja lämpliga\r\nobjekt fortskrider. Möjligheter till ett\r\ntidigareläggningsstöd för X12-beställningar finns\r\nsåledes. Det är inte regeringen som skall fatta\r\nbeslut eller välja objekt, utan det är AMS.\r\nEftersom det finns pengar kvar på anslaget ser jag\r\ngärna att SJ har ett sådant intresse för X12-tåg att\r\nde är beredda till konkreta förhandlingar med\r\nAMS.</pre><pre>Anf. 55  ELVY SÖDERSTRÖM (s):</pre><pre>Herr talman! Jag ber att få tacka ministern för det\r\nmycket positiva svaret när det gäller SJ:s\r\nmöjligheter att nyttja optionen på beställning av\r\nfler X12-tåg. I de tidevarv som av regeringen har\r\ndöpts till infrastrukturens årtionde är det mycket\r\nviktigt att vi ser till att vi i Sverige också kan ha en\r\nindustri som kan tillverka spårbundna fordon den\r\ndag alla dessa spår är färdigbyggda.</pre><pre>Läget är nu mycket bekymmersamt. Vi har klarat\r\nut situationen i Kalmar. Det var positivt att vi\r\ngjorde det. Nu hoppas vi på att det också skall bli\r\npositiva besked för ABB Railcar i Örnsköldsvik.\r\nNär det gäller AMS arbete med att välja lämpliga\r\nobjekt, kan ministern hälsa att det knappast kan\r\nfinnas något lämpligare objekt just nu.</pre><pre>Min fråga innehöll också en annan del. Den gällde\r\ntidigareläggningar för trafikbolagen. Enligt uppgift\r\nhar exempelvis Malmöhus länstrafikbolag, X-trafik\r\noch Upplandstrafiken varit intresserade av att få\r\ngöra beställningar av X10-tåg. De har av samma\r\nskäl som SJ senarelagt beställningarna i stället för\r\natt tidigarelägga dem, eller också har de över huvud\r\ntaget inte gjort dem. De ekonomiska möjligheterna\r\nfinns inte. Då är frågan om ministern har möjlighet\r\natt aktivt verka för att den typen av beställningar\r\nockså kommer i gång.</pre><pre>Skulle företaget inte få dessa beställningar under\r\nvåren är risken mycket stor att Örnsköldsviks\r\narbetsmarknad drabbas av ytterligare bortemot 300\r\nvarsel. Det är så mycket nu att vi snart inte klarar\r\nmer.</pre><pre>Anf. 56  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har haft tillfälle att besöka\r\ngrannkommunen till min födelsekommun ett par\r\ntre gånger. Jag vet att delar av näringslivet, som\r\nannars är mycket utvecklingsbart, har farit ganska\r\nilla under den här lågkonjunkturen.</pre><pre>När det gäller den senare frågeställningen går detta\r\ninte in i den miljard som en i stort sett enig riksdag\r\nhar sänt till AMS för upphandlingar. Däremot finns\r\nett annat beslut, som fattades för ett par tre veckor\r\nsedan, nämligen att man ur det s.k. Dennispaketet\r\nsläppte 2,5 miljarder för att bygga ut just\r\nkollektivtrafiken i Stockholm. Det finns då en\r\nmöjlighet att en del kan användas till den här typen\r\nav tunnelbanevagnar. Det behöver förnyas. Om jag\r\när rätt underrättad skall man också inrätta nya\r\nlinjer i staden. Här finns det således en möjlighet.</pre><pre>Anf. 57  ELVY SÖDERSTRÖM (s):</pre><pre>Herr talman! Jag tackar även för det svaret. Det är\r\nalldeles riktigt att det finns ett behov när det gäller\r\ntunnelbanevagnar. Man arbetar väl för fullt med att\r\nta fram underlag för att kunna begära in priser på\r\nvagnar. Jag vill dock understryka att det är viktigt\r\natt de företag som vi har i Sverige finns kvar när\r\ndessa beställningar skall göras. Det är av många\r\nskäl oerhört viktigt att vi kan behålla den\r\nkompetens som vi faktiskt har när det gäller\r\nspecialiteter, såsom svetsning av aluminiumvagnar.</pre><pre>Arbetslösheten kostar mycket pengar.\r\nArbetsmarknadsministern har här i riksdagen sagt\r\natt det kostar hundra miljarder per år. Låt oss jobba\r\ntillsammans allt vad vi kan för att minska dessa\r\nkostnader för staten. Ett bra sätt att minska\r\nkostnaderna är att aktivt verka för att få till stånd\r\nbeställningar av exempelvis tågen X10 och X12,\r\nsom sedan kommer att komma till god användning\r\nför alla de trafikanter som vill åka spårbundet.</pre><pre>Än en gång tack för svaret. Jag skall meddela de\r\nanställda på ABB att från AMS sida kommer det\r\nsäkert inte att finnas några hinder.</pre><pre>Överläggningen var härmed avslutad.</pre><pre>17 §  Svar på fråga 1992/93:359 om företagares\r\nersättning från A-kassan</pre><pre>Anf. 58  Arbetsmarknadsminister BÖRJE\r\nHÖRNLUND (c):</pre><pre>Herr talman! Kjell Ericsson har frågat mig om\r\nregeringen har för avsikt förändra\r\narbetslöshetsförsäkringens ersättningsregler för\r\nföretagare och deras anhöriga eftersom dessa regler\r\ndiskriminerar de nu aktuella grupperna.</pre><pre>En särskild utredare skall till utgången av mars 1993\r\nredovisa ett förslag till utformning av en\r\nobligatorisk arbetslöshetsförsäkring. Utredaren\r\nskall göra en total översyn av de nuvarande\r\nreglerna och i detta sammanhang särskilt\r\nuppmärksamma företagarproblematiken, vilket\r\näven innefattar problemen för de anhöriga till\r\nföretagare.</pre><pre>Det sker således ett arbete när det gäller denna\r\nproblematik. Det är min uppfattning att det är\r\nmycket viktigt att noga se över de regler som gäller\r\nför såväl anhöriga som för företagare. Jag\r\nförutsätter att utredaren kommer med väl\r\ngenomarbetade förslag rörande de frågeställningar\r\nsom Kjell Ericsson tagit upp.</pre><pre>Anf. 59  KJELL ERICSSON (c):</pre><pre>Herr talman! Jag tackar statsrådet för svaret. Jag\r\nhar tagit upp den här frågan, eftersom det i den\r\nnuvarande lågkonjunkturen har uppstått många\r\nspörsmål om småföretagares rätt till A-kassa vid\r\narbetslöshet. När det har uppstått arbetsbrist i\r\nföretaget och företagaren har gått till A-kassan för\r\natt få ersättning, har han fått beskedet att han inte\r\nkan få någon ersättning innan han har avvecklat\r\nföretaget. Detta svar får man trots att man har\r\nbetalat in avgifter till A-kassan. Det här gäller även\r\nnärstående till företagaren, t.ex. hustru eller barn\r\nsom har drabbats av arbetslöshet. De får inte heller\r\nnågon ersättning.</pre><pre>Det kan ibland bara vara fråga om en tillfällig\r\narbetsbrist. Om man då skall avveckla företaget för\r\natt få ersättning, så finns ju inte företaget sedan när\r\narbete kommer in igen. Det kan t.ex. gälla en\r\nrörmokare som nu inte har jobb under några\r\nmånader. Han kanske får jobb framåt sommaren\r\nigen. Om han skall få stämpla under de månader\r\nsom han inte har jobb, måste han avveckla\r\nföretaget.</pre><pre>Det här verkar mycket skevt. Jag tycker också att\r\ndet verkar diskriminerande gentemot\r\nsmåföretagarna. Det är bra att regeringen ser över\r\nbestämmelserna och förhoppningsvis kommer med\r\nbra förslag som gör att man kan komma till rätta\r\nmed skevheterna.</pre><pre>Det är har också varit oklart om vad som egentligen\r\nmenas med ''företagare'' i det här avseendet. Jag\r\nskulle vilja fråga statsrådet om de här skeva\r\nbestämmelserna även gäller t.ex. för en ägare till en\r\njordbruksfastighet som har annat arbete och som\r\nblir arbetslös i ett fall då fastigheten inte ger någon\r\navkastning. Skall vederbörande behöva avyttra\r\nfastigheten för att få stämpla?</pre><pre>Anf. 60  Arbetsmarknadsminister BÖRJE\r\nHÖRNLUND (c):</pre><pre>Herr talman! Om jag har förstått läget rätt så anser\r\nsamtliga partier i denna riksdag att det allra\r\nviktigaste -- för att klara jobben -- är att skapa\r\nframtidstro i företagen. Reglerna för de små\r\nföretagen och de anställda i dessa företag måste\r\nockså vara rimliga.</pre><pre>Om man har den uppfattningen måste man också se\r\növer samtliga regler som inte känns rättvisa. Det är\r\noftast ingen lätt uppgift. Jag får åtskilliga brev som\r\ngäller den här typen av frågeställningar. Av en del\r\nbrev framgår klart att dagens bestämmelser måste\r\nses över. Därför väntar jag mycket ivrigt på det\r\nförslag som kommer ifrån utredaren.</pre><pre>Kjell Ericsson avslutade med en fråga om\r\njordbrukare. Det finns de som äger en fastighet,\r\nbedriver jordbruk i liten skala och arbetar heltid\r\ninom ett annat yrke. Reglerna för den typen av\r\nföretagare -- det behöver inte vara fråga om\r\njordbruk -- innebär att om de inte ökar\r\nomfattningen av driften kan de uppbära ersättning.\r\nI så fall har ju ingenting förändrats -- förutom att de\r\nhar blivit arbetslösa. Det vore helt orimligt om det\r\nställdes krav på att man skall avyttra en\r\njordbruksfastighet för att man har råkat bli\r\narbetslös. Det är inte heller så lätt att hux flux sälja\r\nen sådan fastighet. Den typen av regler kan vi inte\r\nha.</pre><pre>Det rör sig här om svåra handläggningsfrågor.\r\nReglerna behöver ses över, och det kommer att\r\ngöras.</pre><pre>Anf. 61  KJELL ERICSSON (c):</pre><pre>Herr talman! Jag tackar för det här svaret. Det är\r\nbra att man får klarlägganden i dessa frågor. Många\r\nfunderar i dag över vad som kommer att hända om\r\nde blir arbetslösa.</pre><pre>Vi vill att folk skall starta företag. Skall man\r\nuppmuntra till att folk startar företag måste\r\nreglerna och villkoren vara rimliga och inte\r\ndiskriminerande. Det är bra att man gör en översyn\r\nså att man får rimliga regler för småföretagare, så\r\natt de får samma möjlighet som andra att få\r\nersättning vid arbetslöshet. Jag tycker att det är ett\r\nbra svar, och jag hoppas att de felaktiga reglerna\r\nrättas till så fort som möjligt.</pre><pre>Överläggningen var härmed avslutad.</pre><pre>\r\n18 §  Svar på frågorna 1992/93:344 och 356 om\r\nanvändning av arbetslösa i statligt finansierade\r\nbyggprojekt</pre><pre>Anf. 62  Arbetsmarknadsminister BÖRJE\r\nHÖRNLUND (c):</pre><pre>Herr talman! Karl-Gösta Svenson har med\r\nhänvisning till uppgifter om att byggföretag som\r\nlämnar anbud till offentliga byggprojekt kan\r\ntvingas säga upp egen personal för att i stället anlita\r\narbetslösa byggnadsarbetare, frågat mig om jag\r\nkommer att vidta några åtgärder.</pre><pre>Ulf Melin har frågat mig om byggnadsprojekt som\r\nstöds av statliga medel minskar de reguljära\r\nuppdragen så att företag tvingas friställa egen\r\npersonal för att sedan använda arbetskraft som\r\nanvisas av arbetsförmedlingen.</pre><pre>Jag besvarar båda frågorna i ett sammanhang.</pre><pre>Som Karl-Gösta Svenson och Ulf Melin förstår är\r\ndet svårt för mig att uttala mig om exempel som jag\r\ninte närmare känner till. Det är också\r\narbetsmarknadsmyndigheternas uppgift att svara\r\nför dessa frågor och jag bör som\r\narbetsmarknadsminister inte ta ställning till de\r\nenskilda besluten tagna av dessa myndigheter.</pre><pre>Men jag håller med frågeställarna om att den\r\nprincipiella frågeställningen är viktig. Det gäller att\r\ni det enskilda beslutet ta hänsyn till en rad aspekter\r\nsom delvis kan stå i motsättning till varandra.</pre><pre>De medel som anvisas för beredskapsarbeten skall\r\ni första hand syfta till att skapa arbetsmöjligheter\r\nför arbetslösa, främst för dem som varit arbetslösa\r\nen lång tid och riskerar att stämplas ut från A-\r\nkassan och tappa fotfästet på arbetsmarknaden.\r\nDessutom riskerar de att drabbas av de\r\nnedbrytande sociala konsekvenser som ofta följer i\r\narbetslöshetens spår.</pre><pre>Beredskapsarbeten skall omfatta uppgifter som\r\nutan stöd inte skulle bli utförda eller projekt som\r\nkan tidigareläggas. Detta är syftet med dessa\r\nanslag, och det är givetvis i\r\narbetsmarknadsmyndigheternas intresse att anvisa\r\nså många långtidsarbetslösa som möjligt för dessa\r\nmedel.</pre><pre>Om projekten genomförs utan anvisad arbetskraft\r\nkan de möjligen leda till att arbetstagare inte blir\r\narbetslösa men de skapar då ingen sysselsättning\r\nför de hårdast drabbade -- de långtidsarbetslösa.</pre><pre>Vad gäller andra åtgärder som t.ex.\r\ninfrastrukturinvesteringar, satsningar på\r\nbyggprojekt inom kultursektorn, de två miljarder\r\nsom anslagits till statliga byggen och den miljard till\r\ninvesteringar i affärsverken som AMS nyligen\r\nerhållit är kraven på att utnyttja av\r\narbetsmarknadsmyndigheterna anvisad arbetskraft\r\ninte samma som för beredskapsarbeten. Där kan\r\ndet handla om att man skall samverka med\r\narbetsmarknadsmyndigheterna eller att man skall\r\nanlita anvisad arbetskraft om utförarens arbetskraft\r\ninte kan tillgodose arbetskraftsbehovet.</pre><pre>Samtidigt vill jag peka på att av de totala\r\ninvesteringar och byggnationer som för närvarande\r\nigångsätts i landet så är det endast en mindre del\r\nsom gör över den arbetsmarknadspolitiska\r\nbudgeten och som är förknippade med krav på att\r\nvissa arbetslösa skall anvisas.</pre><pre>Det är angeläget att de som anvisas till\r\nberedskapsarbeten inom byggsektorn är\r\nkvalificerade byggnadsarbetare. Outbildad\r\narbetskraft som i hög grad kom in i branschen\r\nunder överhettningen bör erbjudas andra\r\nmöjligheter. I det sammanhanget är\r\narbetslivsutvecklingen en viktig åtgärd, dvs. att\r\nman utför arbetsuppgifter för sin A-\r\nkasseersättning.</pre><pre>Med tanke på hur allvarlig situationen nu är på\r\narbetsmarknaden -- och jag tänker då inte minst på\r\nden omfattande långtidsarbetslösheten -- är det\r\nregeringens bedömning att yrkesarbetare som\r\nriskerar att ''stämplas ut'' skall ha möjligheter till\r\nberedskapsarbeten. Det är väsentligt att vi\r\nmotverkar en permanent utslagning av arbetskraft\r\noch därmed motverkar de höga sociala och\r\nsamhällsekonomiska kostnader som följer av den.</pre><pre>Anf. 63  KARL-GÖSTA SVENSON (m):</pre><pre>Herr talman! Jag tackar arbetsmarknadsministern\r\nför svaret. Med hänvisning till min frågeställning är\r\njag naturligtvis inte helt nöjd med svaret.</pre><pre>Jag tycker inte att det kan vara rimligt att framför\r\nallt mindre företag skall tvingas friställa sin egen\r\npersonal för att komma i fråga avseende dessa jobb.\r\nDet är egentligen rätt fantastiskt att företrädare för\r\nen statlig myndighet uppmanar företagen att\r\nfriställa sin egen personal för att få chansen till\r\nsådana jobb.</pre><pre>Regeringen vill ju stimulera till ökat\r\nsmåföretagande. Det betyder väl i första hand att\r\nbefintliga företag skall kunna leva vidare. Det är\r\nenligt min mening småföretag som drabbas av dessa\r\nbestämmelser, och dessa företag vill ju behålla sin\r\npersonal. De har en mycket nära anknytning till sin\r\npersonal och vill absolut inte avskeda den eller\r\nfriställa den. Det gör de inte, utan de kämpar\r\nvidare på annat sätt. Men de får inte chans till dessa\r\njobb, vilket de egentligen så väl behöver.</pre><pre>Jag anser därför att arbetsmarknadsministern bör\r\nompröva sin inställning, så att företagen kan\r\nkonkurrera på lika villkor. Jag anser att de inte kan\r\ngöra det i det läge som de nu befinner sig i.</pre><pre>Jag tror inte att man löser dessa svåra\r\narbetsmarknadsproblem genom denna typ av\r\nrundgång av pengar, som det kan innebära när\r\nföretagen friställer personal och sedan anställer\r\nigen. Därför vädjar jag till\r\narbetsmarknadsministern att tänka framför allt på\r\nde mindre företagen i denna fråga och att se till att\r\nvi får bättre regler som inte hämmar småföretagens\r\nutveckling.</pre><pre>Anf. 64  ULF MELIN (m):</pre><pre>Herr talman! Herr statsråd och herr\r\nmedfrågeställare! Jag vill först och främst tacka för\r\nsvaret på denna fråga. Jag tycker att det är ett\r\ngediget och bra svar. Det är utförligt och andas en\r\nvilja från arbetsmarknadsministerns sida att vilja\r\nlösa dessa problem.</pre><pre>Som Karl-Gösta Svenson sade har detta mycket\r\nriktigt skapat problem. Jag har blivit uppringd av\r\nmånga byggmästare, framför allt småföretagare,\r\nsom har varit förtvivlade just av det skälet att de har\r\nräknat på objekt osv. och kommit fram till att de\r\nmåste säga upp personal för att i stället ta in\r\npersonal från arbetsförmedlingen som riskerar att\r\nbli utstämplad.</pre><pre>Tanken med systemet är uppenbarligen att man\r\nskall försöka skapa fler jobb. Precis som\r\narbetsmarknadsministern säger i svaret skall det\r\nhandla om nya objekt som egentligen inte är\r\nplanerade. Men problemet är att man även för\r\nobjekt som är planerade i den kommunala\r\nbudgeten får dessa anslag. Det är inte rimligt. Jag\r\ntror att det är oerhört viktigt att man från\r\nArbetsmarknadsdepartementet gör en snabb\r\nutvärdering av dessa pengar.</pre><pre>Arbetsmarknadsministern tar i svaret även upp den\r\noutbildade arbetskraften. Byggsektorn hade under\r\n80-talet en för stor kostym. Det talas om att den var\r\nungefär 30 % för stor. Många av dessa arbetare var\r\noutbildade. Men även sådana som inte har dessa\r\nyrkesbevis blir anvisade av arbetsförmedlingen. Då\r\nblir det, precis som Karl-Gösta Svenson sade, en\r\nrundgång i systemet.</pre><pre>Det är svårt för den lilla företagaren att förklara\r\nvarför han skall behöva säga upp halva sin personal\r\nför att sedan ta in ny personal. Man måste fundera\r\nlitet mer på detta och se till att man får bort detta\r\nsystem. Det är nämligen inte bra som det är nu.</pre><pre>Anf. 65  Arbetsmarknadsminister BÖRJE\r\nHÖRNLUND (c):</pre><pre>Herr talman! Det här är en mycket svår\r\navvägningsfråga. I alla avvägningsfrågor på olika\r\nområden som jag möter, märker jag att det är viss\r\nskillnad i handläggning från ställe till ställe. Så är\r\nden mänskliga naturen. Det är i och för sig inte så\r\nkonstigt. Det som är besvärligt och som gör att\r\ndenna regel nu är svårare än tidigare är att det är så\r\nfå objekt för öppen marknad. När man annonserar\r\nut ett objekt som innehåller beredskapsarbetare,\r\nskall det tydligt anges, så att byggmästaren i fråga\r\nskall veta att det inte blir fråga om egen arbetskraft\r\nutan även viss annan arbetskraft.</pre><pre>Vad vi naturligtvis har att arbeta med är att få fler\r\nobjekt på den helt öppna marknaden. Genom\r\ndenna nya åtgärd, arbetslivsutveckling, tycker jag\r\natt det är möjligt att lätta litet grand på trycket när\r\ndet gäller anvisningar till byggen där\r\nArbetsmarknadsverket är inne. Det finns nu\r\ntillräckligt många yrkesutbildade, och det är i första\r\nhand dem som man långsiktigt måste ha kvar i\r\nbyggbranschen. Under den otäcka toppen i\r\nbyggbranschen 1989, 1990 och 1991 köpte man ofta\r\nmänniskor från exportindustrin. Dessa människor\r\nmåste förr eller senare lotsas tillbaka dit. Detta görs\r\ninte genom nya jobb i byggsektorn utan i så fall\r\ngenom arbetslivsutvecklingsåtgärder. Jag\r\nförutsätter att Arbetsmarknadsverket är inriktat på\r\ndetta, annars skall jag vid någon av mina\r\nregelbundna träffar med\r\nlänsarbetsnämndsdirektörerna ta upp det.</pre><pre>De objekt som man skall gå in i skall inte ligga i\r\nordinarie budget, utan det skall vara fråga om klara\r\ntidigareläggningar.</pre><pre>Anf. 66  KARL-GÖSTA SVENSON (m):</pre><pre>Herr talman! Jag och Ulf Melin förstår att\r\narbetsmarknadsministern har en svår uppgift i det\r\nsvåra arbetsmarknadsläge som Sverige befinner sig\r\ni. Det var ändå positivt att få höra att\r\narbetsmarknadsministern ser helheten och\r\nmöjligheterna till en bättre framtid, både för de\r\narbetslösa byggnadsarbetarna och för de\r\nsmåföretag som verkar på detta område, och att\r\nbåda parter kan få chansen att få fortsatta inom det\r\nyrkesområde som de har startat i och att vi också,\r\nnär konjunkturerna vänder och när tillväxten bli\r\nbättre i Sverige, skall se en bättre möjlighet för hela\r\nvår ekonomi.</pre><pre>Därmed tackar jag för svaret.</pre><pre>Anf. 67  ULF MELIN (m):</pre><pre>Herr talman! Det är alldeles riktigt, som\r\narbetsmarknadsministern säger, att man skall\r\nannonsera om man skall ha anvisad arbetskraft när\r\ndet gäller dessa objekt. Men dilemmat är att alla\r\ndessa ROT-objekt i många kommuner i vårt land\r\nföljer just denna typ av annonser. Jag menar att\r\nman då utnyttjar systemet. Därför är det viktigt att\r\nman tar upp detta med\r\nlänsarbetsnämndsdirektörerna.</pre><pre>Jag skall även ta upp en annan sak som\r\narbetsmarknadsministern pekar på i svaret,\r\nnämligen att beredskapsarbeten skall omfatta\r\nuppgifter som utan stöd inte skulle bli utförda eller\r\nprojekt som kan tidigareläggas. Men jag upplever\r\natt alla objekt, även om de är planerade, omfattas\r\nav detta stöd. Då innebär detta att man sänder fel\r\nsignaler. Det är viktigt att man tar upp denna fråga,\r\noch även när det gäller den outbildade\r\narbetskraften. Jag tror nämligen att vi på sikt lurar\r\ndessa människor.</pre><pre>Anf. 68  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tar diskussionen till mig.</pre><pre>Överläggningen var härmed avslutad.</pre><pre>19 §  Svar på fråga 1992/93:342 om\r\nstudiefinansiering av arbetslösas\r\nfolkhögskolestudier</pre><pre>Anf. 69  Arbetsmarknadsminister BÖRJE\r\nHÖRNLUND (c):</pre><pre>Herr talman! Carl-Johan Wilson har frågat mig om\r\njag relativt omgående kan vidta några åtgärder så\r\natt individuell studiefinansiering kan erbjudas så\r\nmånga folkhögskoleelever att de extra resurserna\r\ntill folkhögskolorna blir utnyttjade.</pre><pre>Frågan är ställd mot bakgrund av att elever, enligt\r\nCarl-Johan Wilson, avbryter sina studier när de inte\r\nerbjuds de studiestöd de hade räknat med, vilket\r\nresulterat i att fulltecknade kurser blivit inställda.</pre><pre>De kurser som Carl-Johan Wilson avser är kurser\r\nsom startas under våren 1993 genom uppgörelsen\r\nmellan regeringen och Socialdemokraterna. Denna\r\nsatsning gjordes mot bakgrund av de behov av\r\nutbildningar som finns där de sökande själva väljer\r\nutbildningens inriktning. Till dessa kurser\r\nberäknades även kostnader för olika former av\r\nstudiestöd, däribland särskilt vuxenstudiestöd för\r\narbetslösa (SVUXA) för ca 5 100\r\nheltidsstuderande. Kursdeltagarna får således olika\r\nformer av studiestöd och inte utbildningsbidrag.</pre><pre>Önskemålen om utbildningsmöjligheter är stora.\r\nDet gäller inte bara för de kurser Carl-Johan\r\nWilson tar upp utan också i fråga om t.ex.\r\narbetsmarknadsutbildning.</pre><pre>För att bl.a. under resten av budgetåret kunna\r\nupprätthålla möjligheten till\r\narbetsmarknadsutbildning beslutade regeringen\r\ndärför den 21 januari att anslå ytterligare 2\r\nmiljarder kronor. Medlen skall i första hand\r\nanvändas till utbildningsbidrag vid\r\narbetsmarknadsutbildning, ungdomspraktik och\r\nstarta eget.</pre><pre>Länsarbetsnämnderna har själva att avgöra vilka\r\nutbildningsanordnare som anlitas, vilket innebär\r\natt arbetsmarknadsutbildning för vilken\r\nutbildningsbidrag lämnas även kan vara förlagd till\r\nfolkhögskolor.</pre><pre>Anf. 70  CARL-JOHAN WILSON (fp):</pre><pre>Värderade talman! Jag vill tacka\r\narbetsmarknadsministern för hans svar. Man skulle\r\nnaturligtvis önska, oavsett om man är\r\narbetsmarknadsminister eller frågeställare, att man\r\nkunde svara på ett sådant sätt att alla utropar:\r\nHurra, nu är allting löst! Men både\r\narbetsmarknadsministern och jag inser väl att så\r\ntyvärr inte är fallet här.</pre><pre>Problemet är det att många sådana här kurser på\r\nfolkhögskolor blir avbrutna därför att elever, som\r\nmed glädje söker till och även blir antagna till dessa\r\nkurser, inte får utbildningsbidrag. Jag vill fråga:\r\nAnser arbetsmarknadsministern att beskedet om\r\nde nya pengarna innebär att det borde finnas medel\r\nhos länsarbetsnämnderna till dessa kurser?</pre><pre>Anf. 71  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är ju alltid en kamp om medel,\r\näven om medlen till Arbetsmarknadsverket i\r\nprincip har tredubblats. Tyvärr är\r\narbetsmarknadssituationen sådan att\r\nArbetsmarknadsverket framåt våren kommer att\r\nhålla ungefär 6 % av arbetskraften i olika åtgärder,\r\nvarav kanske uppåt 100 000 personer i utbildningar.</pre><pre>Därutöver har vi lagt fram det här\r\nutbildningspaketet, i vilket man normalt inte går in\r\nmed arbetsmarknadsstöd. Men om man har elever\r\natt placera och det finns ledig kapacitet, är det\r\nsjälvfallet ingenting som hindrar att man\r\nkompletterar med att ge arbetsmarknadsstöd även\r\ntill en elev för vilken det normalt inte utgår sådant\r\nstöd. Det är alltså möjligt. Men det är upp till resp.\r\nlänsarbetsnämnd och arbetsförmedling inom varje\r\nlän att avgöra hur man gör bästa nytta med\r\npengarna</pre><pre>Anf. 72  CARL-JOHAN WILSON (fp):</pre><pre>Värderade talman! Poängen med en åtgärd i den\r\nriktning som jag anger i min fråga är följande. Det\r\när regeringen som ger pengar till dessa kurser, och\r\nfolkhögskolorna blir i sin tur glada över denna\r\nmöjlighet till insatser och annonserar ut kurserna,\r\nsom man sedan får mängder av sökande till. Men\r\nsedan fungerar det inte, eftersom\r\nstudiefinansieringen inte räcker till. För att\r\npengarna till folkhögskolorna skall komma till så\r\nstor nytta som möjligt borde man också se till att ha\r\nen tillräcklig studiefinansiering.</pre><pre>Skulle man kunna ge det beskedet till\r\nfolkhögskolorna att arbetsmarknadsministern i dag\r\nhar sagt till riksdagen att man i första hand bör se\r\ntill att dessa folkhögskolekurser kommer till stånd?\r\nDet skulle vara ett glädjebesked till hela\r\nFolkhögskole-Sverige.</pre><pre>Anf. 73  Arbetsmarknadsminister BÖRJE\r\nHÖRNLUND (c):</pre><pre>Herr talman! SVUXA-stöd och vanligt\r\nutbildningsstöd är inte mitt bord. Jag har hand om\r\narbetsmarknadsutbildning. Däremot tillhör det\r\nmitt bord att ständigt samtala med mina\r\nministerkolleger om olika saker, bl.a. om att få över\r\nså mycket som möjligt på deras\r\ndepartementsbudgetar för att lätta på\r\narbetslöshetstrycket på mitt departement. Denna\r\nfråga kommer därför säkerligen åter.</pre><pre>Carl-Johan Wilson vet att uppgörelsen träffades vid\r\nen rätt hygglig tidpunkt under hösten, men att\r\nriksdagsbeslutet kom sent i december. Då var det\r\nmycket nära till skolstarten. Det vore önskvärt med\r\nlitet längre förberedelsetider, men ibland får man\r\ngöra det bästa i en uppkommen situation.</pre><pre>Anf. 74  CARL-JOHAN WILSON (fp):</pre><pre>Herr talman! Jag har uppfattat att det finns stor\r\nanledning att hysa tacksamhet mot\r\narbetsmarknadsministern för att han tagit ansvaret\r\nför denna fråga. Det är väl ändå så att pengar till\r\ndessa kurser har kommit från\r\narbetsmarknadsministern. Att de över huvud taget\r\nkommit till stånd beror på insatser från\r\narbetsmarknadsministerns departement.</pre><pre>Jag uppfattar det som ett löfte att nya kontakter\r\nmed Utbildningsdepartementet kan tas så att man\r\nkan få ökat stöd för att dessa pengar används till\r\ndetta. Jag och många med mig tycker att det vore\r\nen katastrof om dessa kurser, som det finns resurser\r\noch elever till på skolorna, inte kommer till stånd.</pre><pre>Överläggningen var härmed avslutad.</pre><pre>20 §  Svar på fråga 1992/93:313 om skyldigheten\r\natt fullgöra värnplikt</pre><pre>Anf. 75  Försvarsminister ANDERS BJÖRCK\r\n(m):</pre><pre>Herr talman! Carl-Johan Wilson har frågat mig om\r\njag avser att göra något för att det skall bli möjligt\r\nför en vapenfri -- som tidigare fullgjort militär\r\ngrundutbildning -- att i stället för att fullgöra\r\nrepetitionsövning som vapenfri skall kunna\r\nkrigsplaceras i sin civila arbetsuppgift.</pre><pre>En värnpliktig som har fullgjort sin militära\r\ngrundutbildning och därefter får vapenfri tjänst\r\nmåste i princip också fullgöra viss kortare\r\ntjänstgöring som vapenfri. Skälet till detta är att\r\nden vapenfrie måste få en utbildning som gör det\r\nmöjligt med en krigsplacering inom de\r\ntjänstgöringsområden som för närvarande finns för\r\nden vapenfria tjänsten. Tjänstgöringen skall enligt\r\nlagen (1966:413) om vapenfri tjänst fullgöras i\r\nverksamhet som är betydelsefull för samhället\r\nunder beredskap och krig.</pre><pre>I samband med att riksdagen lade fast\r\ntjänstgöringsområdena för den vapenfria tjänsten\r\når 1978 uttalade försvarsministern i propositionen\r\n(prop. 1977/78:159 s. 110) att han ansåg det\r\nprincipiellt fel att låta den vapenfrie fullgöra den\r\nvapenfria tjänsten på sin civila arbetsplats. Det\r\nborde dock inte föreligga hinder mot en uttagning\r\nför tjänstgöring som ligger inom den vapenfries\r\neget civila yrkesområde. Riksdagen hade inte något\r\natt erinra mot uttalandet.</pre><pre>Pliktutredningen har nyligen till mig överlämnat\r\nsitt betänkande om en totalförsvarsplikt.\r\nBetänkandet skall nu remissbehandlas och beredas\r\ninom Försvarsdepartementet på sedvanligt sätt.\r\nBetänkandet innehåller förslag som ger möjligheter\r\ntill en tjänstgöring inom totalförsvaret som är mer\r\nflexibel än i dag. Styrande för uttagningen till\r\nplikttjänstgöring skall enligt utredningens förslag\r\nvara totalförsvarets behov av personal och den\r\nenskildes kvalifikationer.</pre><pre>Det enskilda fall som Carl-Johan Wilson nämnt i sin\r\nfråga kan jag inte närmare uttala mig om. Däremot\r\nkommer den principiella fråga som Carl-Johan\r\nWilson tar upp självfallet att behandlas under\r\nberedningen av Pliktutredningens förslag. Dessa\r\nförslag innebär vidgade möjligheter att krigsplacera\r\nmänniskor som redan har en speciell kompetens\r\nutan att de genomgått någon pliktutbildning. För\r\natt inte föregripa beredningen av Pliktutredningens\r\nförslag är jag dock inte beredd att nu föreslå några\r\nförändringar i gällande pliktsystem.</pre><pre>Anf. 76  CARL-JOHAN WILSON (fp):</pre><pre>Herr talman! Värderade talman! Tack för svaret,\r\nförsvarsministern! Jag är medveten om att\r\nförsvarsministern inte kan kommentera enskilda\r\nfall. Ofta initieras våra frågor dock av att man\r\nmärker att något är fel, och jag är övertygad om att\r\ndet är rätt att i detta svar läsa ut att\r\nförsvarsministern gott kan tänka sig att stödja att\r\nsunt förnuft finge råda i större utsträckning i sådana\r\nhär ärenden.</pre><pre>Låt mig ändå principiellt med utgångspunkt i det\r\nfall som vi nu båda känner till säga: Nog vore det\r\nrimligt att man kunde tolka de regler som finns så,\r\natt sådana här saker inte behövde inträffa. Det vore\r\nväl tänkbart att få ett positivt svar på det.</pre><pre>Anf. 77  Försvarsminister ANDERS BJÖRCK\r\n(m):</pre><pre>Herr talman! Jag vill säga till Carl-Johan Wilson att\r\nockså jag är för sunt förnuft i hanteringen av alla\r\nupptänkliga frågor, såväl i riksdagen som inom\r\nregeringskansliet. Det finns emellertid vissa\r\nutgångspunkter även när det sunda förnuftet skall\r\nråda, och vi måste följa de bestämmelser som finns.\r\nRegeringen kan inte ingripa i myndighetsutövning\r\nmot enskild.</pre><pre>Det finns rättviseaspekter på detta. Det finns\r\nsäkerligen många som gärna skulle göra\r\nvärnplikten på sin gamla arbetsplats. Det finns en\r\nrad hänsyn att ta i dessa sammanhang. Ytterst\r\nhandlar det ändå om att se till att totalförsvaret får\r\ntillgång till kompetenta personer på rätt plats.</pre><pre>Jag kan informera Carl-Johan Wilson och\r\nkammarens ledamöter om att Pliktutredningens\r\nförslag nu är på väg ut på remiss. Det är min\r\nförhoppning -- men det blir naturligtvis beroende\r\nav remissutfallet -- att beslut skall kunna tas i\r\nriksdagen redan nästa år på detta område. Därmed\r\när inte sagt att alla de förslag som det i så fall\r\nkommer att beslutas om kan träda i kraft redan\r\nunder 1994. Jag tycker dock att det avgörande är att\r\nbeslutet kan tas redan nästa år.</pre><pre>Jag är övertygad om att en del av de problem som\r\nCarl-Johan Wilson tar upp också kommer att kunna\r\nfå en tillfredsställande lösning.</pre><pre>Anf. 78  CARL-JOHAN WILSON (fp):</pre><pre>Herr talman! Det låter ju bra att ett beslut skall\r\nkunna fattas inom något år, men det som initierat\r\nmin fråga är ett akut ärende, där en värnpliktig som\r\nhar gjort sin första tjänstgöring och en\r\nrepetitionsövning kommit på att han vill ha\r\nvapenfri tjänst i stället. Då gäller regeln att han\r\nförst skall ha en kort utbildning, som\r\nförsvarsministern sade.</pre><pre>Jag kan inte förstå att någon kan tycka att det är\r\nrimligt att denna person, som behövs för sin civila\r\nuppgift även i totalförsvaret, skall behöva genomgå\r\nen ny utbildning och att han, när han inte kan göra\r\ndet på grund av sin civila uppgift, skall sättas i\r\nfängelse.</pre><pre>Jag tycker att man i en sådan här debatt ändå kunde\r\nsäga något som gör att vi känner att det finns en väg\r\nut ur detta. Kan man inte från denna talarstol föra\r\nett principiellt resonemang med utgångspunkt i\r\ndetta fall, men utan att uttala sig om just det? Borde\r\ndet inte i detta läge finnas möjlighet att ta hänsyn\r\ntill faktum och inte ensidigt se på att den\r\nvärnpliktige inte har genomgått en utbildning för\r\ndenna civila tjänst?</pre><pre>Anf. 79  Försvarsminister ANDERS BJÖRCK\r\n(m):</pre><pre>Herr talman! Om jag gav mig in på att diskutera det\r\nkonkreta fallet, skulle talmannen i all sin stränghet\r\nlåta klubban falla. Vi har inte rätt att diskutera\r\nenskilda fall i kammaren. Jag kan bara upprepa att\r\njag självfallet anser att man skall tillämpa sunt\r\nförnuft i denna handläggning.</pre><pre>Carl-Johan Wilson, som har suttit i\r\nförsvarsutskottet, vet mycket väl att det finns en\r\nspeciell ordning för hur man överklagar beslut i de\r\nhär sammanhangen. Den innebär bl.a. att man inte\r\nkan överklaga vissa typer av beslut rörande\r\nvärnpliktsfrågor till regeringen. Vi är icke sista\r\ninstans, och därför har jag inte möjlighet att gripa\r\nin i något enskilt fall.</pre><pre>Anf. 80  CARL-JOHAN WILSON (fp):</pre><pre>Herr talman! Jag anser att det är solklart att det\r\nfinns en stor överensstämmelse mellan det som\r\nförsvarsministern anser i denna fråga och vad den\r\nallmänna opinionen i Sverige tycker, nämligen att\r\ndet här är ett orimligt hanterat ärende.</pre><pre>För att formulera mitt sista inlägg återigen som en\r\nfråga vill jag säga till försvarsministern: Skulle\r\nförsvarsministern önska att det blev sådana regler\r\nför den principiella hanteringen av ett sådant här\r\närende att en sådan här hantering inte skulle\r\nbehöva inträffa i framtiden?</pre><pre>Anf. 81  Försvarsminister ANDERS BJÖRCK\r\n(m):</pre><pre>Herr talman! Jag hoppas att de regler som vi får på\r\ndet här området blir kloka, förnuftiga och smidiga.\r\nHuruvida de möter de krav som Carl-Johan Wilson\r\nhar kan jag inte uttala mig om, men självfallet\r\nhoppas jag att det skall bli en smidig tillämpning i\r\nfortsättningen.</pre><pre>Överläggningen var härmed avslutad.</pre><pre>21 §  Svar på fråga 1992/93:360 om vapenexport\r\ntill Estland</pre><pre>Anf. 82  Försvarsminister ANDERS BJÖRCK\r\n(m):</pre><pre>Herr talman! Lars Sundin har frågat mig om jag är\r\nberedd att medverka till att Estlands försvar snabbt\r\nkan förstärkas.</pre><pre>Jag vill inledningsvis framhålla att Sverige sedan år\r\n1991 på olika sätt stött Estlands, Lettlands och\r\nLitauens suveränitet.</pre><pre>Frågan om svensk Baltikumpolitik har främst\r\nutrikespolitiska dimensioner. Jag vill hänvisa till att\r\nSverige genom sitt ordförandeskap i ESK aktivt\r\nverkar för stabilitet och ett värnande av de baltiska\r\nstaternas suveränitet.</pre><pre>Låt mig även konstatera, att Sverige under det\r\ngångna året i olika sammanhang lämnat bistånd till\r\ndet estniska folket. Bl.a. har 2 000 vinteruniformer\r\növerlämnats till den estniska försvarsmakten.\r\nVidare har ett kustbevakningsfartyg överlämnats.</pre><pre>I samråd med de tre baltiska staterna har\r\nprioriterats stöd till deras polis, tull och\r\ngränsövervakningsverksamhet. Dessutom har\r\npåbörjats stöd till kompetensuppbyggnad inom det\r\nsäkerhetspolitiska området.</pre><pre>Frågan om svensk krigsmaterielexport avgörs i\r\nenlighet med de riktlinjer som riksdagen nyligen\r\nhar fastställt. Därvid sker alltid samråd med den\r\nparlamentariskt sammansatta rådgivande nämnden\r\ni krigsmaterielexportfrågor. Det gäller naturligtvis\r\näven då frågor uppkommer om export till de\r\nbaltiska staterna.</pre><pre>Anf. 83  LARS SUNDIN (fp):</pre><pre>Herr talman! Jag tackar försvarsministern för det\r\nsnabba svaret på min fråga. Jag delar självfallet\r\nuppfattningen att Sverige har lämnat och lämnar\r\nbra hjälp och goda bidrag till Estland, Lettland och\r\nLitauen, så att de när de nu har blivit självständiga\r\nstater kan utvecklas till stabila demokratier.</pre><pre>Men min fråga avsåg skyddet av deras\r\nsamhällsstruktur, som ännu så länge inte hunnit bli\r\nså stabil. Den kan rent av hotas av beväpnade\r\nterroristskaror som avfallit från Moskva, som\r\nförsvarsministerns kollega i Tallinn enligt en\r\ntidningsartikel nyss sagt. Dessa skaror vill Estland\r\nförsvara sig mot, men uppenbarligen får\r\nestländarna ännu så länge inte göra det med\r\nsvenska vapen utan hänvisas till att göra det med\r\nvapen köpta t.ex. från Rumänien. Tycker\r\nförsvarsministern att det är bättre ur Estlands och\r\nvår synvinkel?</pre><pre>Anf. 84  Försvarsminister ANDERS BJÖRCK\r\n(m):</pre><pre>Herr talman! Jag tycker att ett viktigt kriterium för\r\nhjälp till Estland, Lettland och Litauen på\r\nförsvarsområdet, särskilt vad avser vapenexport, är\r\natt de ryska trupperna skall ha lämnat dessa länder.\r\nDet ligger väl i linje med de principer som gäller för\r\nvapenexport och är i enlighet med vad riksdagen\r\nhar fastslagit.</pre><pre>Min förhoppning är att vi så snart som möjligt skall\r\nkunna uppnå en situation där Estland, Lettland och\r\nLitauen i dessa avseenden jämställs med de övriga\r\nnordiska länderna, där vi ju i praktiken har mycket\r\nsmå restriktioner för försäljning av\r\nförsvarsmateriel. Vi är emellertid inte där ännu. Vi\r\nkan bara hoppas att denna utveckling går så snabbt\r\nsom möjligt.</pre><pre>Får jag dock säga att vi ju från svensk sida, bl.a.\r\nunder innevarande år, har orienterat t.ex. estniska\r\nofficerare under en flerveckorskurs om hur svenskt\r\nförsvar är uppbyggt, och vi försöker på olika sätt\r\nhjälpa till så att man får en kompetens för att bygga\r\nupp en egen försvarsmakt.</pre><pre>Anf. 85  LARS SUNDIN (fp):</pre><pre>Herr talman! Nu säger försvarsministern att frågan\r\nkommer i ett annat läge när det ryska trupperna har\r\nlämnat Estland. Hur menar försvarsministern att\r\nden ryska reträtten skulle försenas, om detta\r\nembryo till en armé som Estland har,\r\nrepresenterande 1 1/2 miljon människor, finge\r\ntillgång till lättare handeldvapen? De ryska\r\nsoldaterna representerar en nation med 100 gånger\r\nså många invånare.</pre><pre>Anf. 86  Försvarsminister ANDERS BJÖRCK\r\n(m):</pre><pre>Herr talman! Jag tror naturligtvis inte i likhet med\r\nLars Sundin att det skulle påverka takten i\r\ntillbakadragandet av de ryska trupperna, men\r\nprinciperna för den vapenexportlagstiftning som vi\r\nhar och som nyligen har antagits av riksdagen är ju\r\natt vi inte skall sälja till länder inom vars område\r\ndet finns främmande trupp. Vi har inga\r\nspecialbestämmelser för Baltikum.</pre><pre>Jag tror att både Lars Sundin och hela svenska\r\nfolket är inriktade på att vi så snart som möjligt\r\nskall kunna få vad jag betraktar som normala\r\nmöjligheter i detta avseende. Med normala\r\nmöjligheter menar jag att Estland, Lettland och\r\nLitauen måste positivt och frivilligt infogas i den\r\nnordiska gemenskap som vi har och där de enligt\r\nmin bestämda uppfattning är varmt välkomna. Då\r\nkommer också dessa frågor att lösa sig. Jag kan\r\nförsäkra Lars Sundin att vi gör vad vi kan för att\r\npåverka trupptillbakadragandet.</pre><pre>Anf. 87  LARS SUNDIN (fp):</pre><pre>Herr talman! Det är jag alldeles övertygad om.\r\nYtterst är naturligtvis stabila demokratiska baltiska\r\nstater också ett svenskt säkerhetspolitiskt intresse.</pre><pre>Detta med att vi har överlämnat uniformer och\r\nmusikinstrument tyder väl ändå på att vi är redo att\r\ngå vidare här, för det kan väl inte ha varit\r\nförsvarsministerns mening att vi skulle så att säga\r\ngöra halt med uniformerna och\r\nmusikinstrumenten.</pre><pre>I och för sig är Estland långt ifrån ett operettland,\r\ndär man kan spela sig fram och bära svenska\r\nuniformer. Demokratin där behöver också ett mera\r\nhandfast försvar.</pre><pre>Anf. 88  Försvarsminister ANDERS BJÖRCK\r\n(m):</pre><pre>Herr talman! Jag kan informera Lars Sundin om att\r\njag har tagit initiativ till att frågan om olika former\r\nav stöd på det här området från de nordiska\r\nländerna skall tas upp vid det nordiska\r\nförsvarsministermöte som äger rum den 3--4 maj i\r\nKarlskrona.</pre><pre>Jag tycker att det är viktigt att de nordiska länderna\r\nhar en gemensam linje när det gäller t.ex. frågan\r\nom vapenexport till Baltikum men också, herr\r\ntalman, när det gäller andra sätt att stödja Baltikum\r\npå det område som vi nu diskuterar. Jag hoppas att\r\nvi relativt snart skall kunna komma fram till en\r\ngemensam nordisk handlingslinje i detta avseende.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 15.56 på förslag av förste vice\r\ntalmannen att ajournera förhandlingarna till\r\nkl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>22 §  Svar på fråga 1992/93:327 om tidpunkten\r\nför ett förslag om vårdnadsbidrag</pre><pre>Anf. 89  Socialminister BENGT\r\nWESTERBERG (fp):</pre><pre>Herr talman! Eva Johansson har frågat mig om\r\nregeringen förbereder ett förslag om\r\nvårdnadsbidrag under våren.</pre><pre>Regeringen har i budgetpropositionen aviserat att\r\nett förslag till vårdnadsbidrag -- lika för alla barn\r\nmellan ett och tre år -- kommer att läggas fram när\r\nde ekonomiska förutsättningarna så medger.</pre><pre>Det är inte möjligt att i dag precisera tidpunkten för\r\nnär ett sådant förslag kan läggas fram.</pre><pre>Anf. 90  EVA JOHANSSON (s):</pre><pre>Herr talman! Jag vill tacka för svaret, men det är\r\nlitet svävande.</pre><pre>Anledningen till min fråga är tidningsuppgifter om\r\natt Alf Svensson med bestämdhet hävdar att han\r\ntror att det kommer ett förslag om vårdnadsbidrag\r\nunder våren. Han säger sig inte ha stött på något\r\nmostånd i regeringen mot en finansiering via\r\nförsämrat bidrag till kommunerna för\r\nbarnomsorgen och föräldraförsäkringen. Det här är\r\nlitet förvånande, eftersom detta inte finns med i\r\npropositionsförteckningen.</pre><pre>Jag vet inte om jag skall tolka svaret så, att arbete\r\npågår i Socialdepartementet enligt den modell som\r\nAlf Svensson uppgivit i tidningen Dagen, eller om\r\njag skall tolka det så, att frågan har uppskjutits på\r\nobestämd tid. Det vore bra om det gick att få ett\r\nlitet klarare besked från Bengt Westerberg på den\r\npunkten. Detta är av intresse i och med att\r\nekonomin är som den är. Om det fanns ett\r\nekonomiskt utrymme för reformen, så vore det en\r\nsak. Men som det nu ser ut, och såvitt jag kan se,\r\nfinns det två vägar att finansiera reformen. Den ena\r\nvägen är att genomföra en skattehöjning. Såvitt jag\r\nförstår är Moderaterna klart emot en sådan lösning.\r\nDen andra vägen är att genomföra besparingar i\r\nandra verksamheter.</pre><pre>Mot den bakgrunden är det kanske de vägar som\r\nAlf Svensson har nämnt som är öppna -- vad vet\r\njag? Det här aktuella alternativet skulle ju innebära\r\nytterligare försämrade villkor för alla föräldrar som\r\nvill kombinera föräldraskapet med förvärvsarbete\r\noch som kräver en väl fungerande barnomsorg\r\nliksom den trygghet som ligger i att de vet att de\r\nekonomiska frågorna är lösta under den tid som de\r\nhar tillsammans med barnen. Därför tycker jag att\r\ndet i den här frågan, som oroar många människor\r\noch även många anställda i kommunerna, skulle\r\nbehövas ett litet tydligare svar. Ett sådant hoppas\r\njag att jag skall få. Pågår alltså nämnda arbete?</pre><pre>Anf. 91  Socialminister BENGT\r\nWESTERBERG (fp):</pre><pre>Herr talman! Nej, det pågår för närvarande inte\r\nnågot arbete med detta. De\r\nfinansieringsmöjligheter som Eva Johansson\r\nredovisar är inte aktuella. Något statsbidrag till\r\nbarnomsorgen finns ju inte längre, så det går inte\r\natt sänka detta. Vidare är det inte aktuellt att sänka\r\ndet allmänna kommunala bidraget till\r\nkommunerna, och någon försämring av\r\nföräldrapenningen är heller inte aktuell.</pre><pre>Jag har inte tagit del av vad Alf Svensson har sagt i\r\ntidningen Dagen. Men min vapenbroder och käre\r\nkollega Alf Svensson är en boren optimist. Jag\r\nhoppas naturligtvis att han får rätt. Jag kan dock\r\ninte ge ett tydligare besked på den här punkten än\r\nvad jag i dag har gett. Det går alltså inte att för\r\ndagen precisera tidpunkten för när det kan bli\r\naktuellt med ett sådant här förslag.</pre><pre>Anf. 92  EVA JOHANSSON (s):</pre><pre>Herr talman! Ja, det är uppmuntrande besked som\r\nges! Det borde ju pågå ett arbete i\r\nSocialdepartementet, och alltså kanske inte i UD i\r\nförsta hand, om ett förslag om vårdnadsbidrag vore\r\natt vänta.</pre><pre>Jag ber Bengt Westerberg att ta upp frågan i\r\nregeringen, och kanske framför allt med Alf\r\nSvensson, och klargöra hur viktigt det är med\r\nentydiga signaler från regeringen. Det kan ju inte\r\ngå till så, att man går ut med besked i massmedia\r\nsom ger en tvetydig bild av vad regeringskansliet\r\nhåller på med. Får Alf Svensson klart för sig att det\r\nockså gäller hans roll i regeringen, kanske mycket i\r\ndet här sammanhanget kan klaras ut. Då skulle man\r\nute i kommunerna och även de som är beroende av\r\nen väl fungerande föräldraförsäkring slippa oroa sig\r\növer snabba förändringar.</pre><pre>Överläggningen var härmed avslutad.</pre><pre>23 §  Svar på fråga 1992/93:349 om utskrivning\r\nav personer som dömts till sluten psykiatrisk\r\nvård</pre><pre>Anf. 93  Justitieminister GUN HELLSVIK\r\n(m):</pre><pre>Herr talman! Ian Wachtmeister -- som tydligen är\r\nmera intresserad av att ställa sin fråga än av att\r\nlyssna på svaret -- har frågat mig när regeringen\r\nskall inse att hela brottsbalken och särskilt\r\npåföljdssystemet måste ses över så att oskyldiga\r\nmänniskors säkerhet går före vården av mördare.</pre><pre>Bakgrunden är ett uppmärksammat fall där en\r\nperson dödade en nära anhörig och dömdes till\r\nsluten psykiatrisk vård och där gärningsmannen\r\nefter ett år blev utskriven från sjukhuset och försatt\r\npå fri fot. Enligt uppgifter i massmedierna fick\r\ngärningsmannen dessutom ärva sitt offer.</pre><pre>Som Ian Wachtmeister borde känna till gäller sedan\r\nden 1 januari 1992 nya regler som förhindrar\r\narvsrätt i situationer som den beskrivna utom i rena\r\nundantagsfall.</pre><pre>Frågan om behandlingen av psykiskt störda\r\nlagöverträdare är en av de svåraste och mest\r\nkontroversiella inom kriminalpolitiken. Problemet\r\nbestår framför allt i att försöka finna ett system som\r\npå en och samma gång kan tillgodose kraven på\r\nrättvisa, humanitet och samhällsskydd. Efter ett\r\nlångvarigt och omfattande utredningsarbete har vi\r\nsedan år 1992 nya och skärpta regler på detta\r\nområde. Villkoren för överlämnande till\r\nrättspsykiatrisk vård har stramats upp samtidigt\r\nsom frågor om permission och utskrivning skall\r\nprövas av domstol, om det finns risk för återfall i\r\nallvarlig brottslighet. Trots att reglerna har varit i\r\nkraft endast något år pågår redan en utvärdering\r\ngenom Socialstyrelsens försorg.</pre><pre>Som jag nyss sade är problemet med psykiskt\r\navvikande lagöverträdare en av de viktigaste\r\nfrågorna inom kriminalpolitiken. Självfallet\r\nkommer jag därför att noga följa de resultat som\r\nutvärderingen ger och även i övrigt föreslå de\r\nändringar som jag finner befogade.</pre><pre>Jag antar att Ian Wachtmeisters krav på åtgärder\r\nfrån regeringen inte bara gäller de psykiskt\r\navvikande. För ett par veckor sedan svarade jag här\r\ni kammaren på en fråga om vilka åtgärder jag\r\ntänkte vidta för att bryta brottsutvecklingen. Jag\r\nunderströk då att ett av regeringens mål, som också\r\nintagits i regeringsförklaringen, är att effektivisera\r\nbrottsbekämpningen, särskilt vid vålds- och\r\nnarkotikabrott. Jag redovisade också ett antal\r\nförslag för att stärka brottsoffrens ställning. Ian\r\nWachtmeisters påstående, att samhället belönar\r\nbrottslingen och låter straffet drabba offret, saknar\r\nenligt min mening grund.</pre><pre>Ian Wachtmeister efterlyser en översyn av\r\nbrottsbalken. Jag vill då påminna om att regeringen\r\nredan har lagt fram ett förslag till skärpta regler vid\r\nvillkorlig frigivning. Ett annat gäller strängare\r\nstraffskalor för en rad brott. Samtidigt pågår flera\r\nutredningar som har med brottsbalkens\r\npåföljdsregler att göra. Bl.a. har\r\nStraffsystemkommittén i uppdrag att göra en\r\ngenomgripande översyn av straffsystemet.\r\nUppdraget skall vara slutfört före 1994 års utgång.\r\nJag menar således att regeringen på olika sätt redan\r\nhar initierat den översyn som Ian Wachtmeister nu\r\nvill ha.</pre><pre>Andre vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>24 §  Svar på fråga 1992/93:283 om reglerna om\r\nhäktning samt Europa- och FN-konventionerna</pre><pre>Anf. 94  Justitieminister GUN HELLSVIK\r\n(m):</pre><pre>Herr talman! Britta Bjelle har frågat mig om jag\r\nämnar vidta någon åtgärd för att klargöra om en\r\nviss regel om häktning i rättegångsbalken strider\r\nmot den europeiska konventionen om de mänskliga\r\nrättigheterna eller FN:s konvention om\r\nmedborgerliga och politiska rättigheter och, om så\r\när fallet, om jag ämnar vidta någon åtgärd för att\r\nundvika att Sverige bryter mot konventionerna.</pre><pre>Enligt huvudregeln för häktning krävs att någon på\r\nsannolika skäl är misstänkt för ett brott av viss\r\nsvårighetsgrad. Därutöver krävs att någon av tre\r\ns.k. särskilda häktningsförutsättningar föreligger.\r\nDessa förutsättningar innebär att det skall föreligga\r\nrisk för att den misstänkte undandrar sig lagföring\r\neller straff, att han försvårar sakens utredning eller\r\natt han fortsätter sin brottsliga verksamhet.</pre><pre>När det gäller de grövsta typerna av brott finns det\r\nen särskild häktningsregel. Av denna regel följer att\r\nom straffminimum för brottet är fängelse i två år\r\nskall häktning ske om det inte är uppenbart att\r\nanledning till häktning saknas. Regeln innebär en\r\npresumtion för häktning, vilket leder till att det\r\nskall vara uppenbart att ingen av de särskilda\r\nhäktningsförutsättningarna föreligger för att den\r\nmisstänkte skall undgå häktning. Regeln kan bli\r\ntillämplig exempelvis vid grova våldsbrott och\r\nnarkotikabrott.</pre><pre>Både FN-konventionen och Europakonventionen\r\ninnehåller bestämmelser om häktning. FN-\r\nkonventionens bestämmelse innebär ganska säkert\r\nett förbud mot s.k. obligatorisk häktning. Även\r\nEuropakonventionens bestämmelse kan eventuellt\r\ntolkas som ett förbud mot obligatorisk häktning.\r\nMed en obligatorisk häktningsregel menas att bara\r\nmisstanken om ett visst brott räcker för häktning.\r\nEtt förbud mot obligatorisk häktning innebär då att\r\ndet utöver misstanke om brott måste föreligga\r\nnågon särskild häktningsanledning, exempelvis\r\nflyktfara.</pre><pre>Frågan om den särskilda häktningsregeln grova\r\nbrott överensstämmer med bestämmelserna i de\r\nbåda nämnda konventionerna uppmärksammades\r\nav 1983 års häktningsutredning (SOU 1985:27 s.\r\n138 f.f.). Utredningens majoritet ansåg att den\r\nsärskilda häktningsregeln inte stred mot\r\nkonventionerna och att regeln därför kunde\r\nbehållas. Departementschefen liksom nästan alla\r\nremissinstanser som uttalade sig i frågan var av\r\nsamma uppfattning (prop. 1986/87:112 s. 33 f.),\r\nDepartementschefen uttalade bl.a. att en\r\npresumtionsregel av svensk modell inte kunde\r\nlikställas med en regel om obligatorisk häktning.\r\nHan anförde att rätten alltid är skyldig att i varje\r\nenskilt fall pröva om förutsättningarna för häktning\r\nföreligger och att rätten i de fall det är uppenbart\r\natt det inte finns några särskilda häktningsskäl,\r\nt.ex. därför att den misstänkte är svårt sjuk, inte\r\nskall besluta om häktning. Ett enigt utskott delade\r\ndepartementschefens uppfattning (bet. JuU\r\n1987/88:7 s. 28).</pre><pre>Enligt min mening finns det åtminstone för\r\nnärvarande inte skäl att avvika från bedömningen i\r\ndetta lagstiftningsärende att den särskilda\r\nhäktningsregeln för grova brott inte strider mot\r\nSveriges konventionsåtaganden. Jag är lika\r\nangelägen som Britta Bjelle om att vi skall uppfylla\r\nvåra internationella åtaganden, och det är därför\r\nviktigt att vi noga följer konventionernas\r\ntillämpning.</pre><pre>Anf. 95  BRITTA BJELLE (fp):</pre><pre>Herr talman! Jag ber att få tacka statsrådet för\r\nsvaret. I FN-konventionen om medborgerliga och\r\npolitiska rättigheter står det i artikel 9, mom. 3: Det\r\nskall inte vara allmän regel att personer som\r\navvaktar rättegång hålls i förvar.</pre><pre>Den här regeln måste man nog ändå uppfatta som\r\nett förbud mot obligatorisk häktning. Statsrådet\r\nsäger då att en presumtionsregel av svensk modell\r\ninte kan likställas med en regel om obligatorisk\r\nhäktning. Om man enbart håller sig till\r\nordalydelsen i paragrafen i rättegångsbalken, kan\r\nman möjligen dra slutsatsen att häktning inte är\r\nobligatorisk. Men läser man motiven till\r\nlagstiftningen får man nog en annan uppfattning,\r\nnämligen att häktning är obligatorisk vid grova\r\nbrott.</pre><pre>I motiven nämns såsom exempel på fall där\r\nhäktning kan underlåtas att den misstänkte redan\r\när intagen i kriminalvårdsanstalt eller är mycket\r\nallvarligt sjuk. Det är alltså fråga om fall där det är\r\ntämligen betydelselöst om man beslutar om\r\nhäktning eller inte.</pre><pre>Det är dessutom så att regeln, genom sin\r\nuppbyggnad, innebär en omvänd bevisbörda. Det\r\nblir alltså den misstänkte som måste göra\r\nuppenbart att det saknas skäl för häktning. Den här\r\nregeln har med andra ord en hel del svagheter. Man\r\nkan tycka att den här frågan är ganska teknisk.\r\nSkälet till att jag har tagit upp frågan är att jag i\r\ntidningen Advokaten läst att Rättssäkerhetsrådet\r\nefterlyser ett lämpligt fall att föra vidare som\r\nklagomål till FN-kommittén för mänskliga\r\nrättigheter. Jag tycker att vi inte borde invänta en\r\neventuellt fällande dom i en sådan här fråga. Vi\r\nborde i stället, efter noggranna överväganden\r\nnaturligtvis, pröva lagstiftningen för att se om den\r\ninte håller -- man kan möjligen ifrågasätta den. Vi\r\nborde då ta ett eget initiativ, i stället för att invänta\r\natt någon annan tar initiativ åt oss.</pre><pre>Anf. 96  Justitieminister GUN HELLSVIK\r\n(m):</pre><pre>Herr talman! Det har vid olika tillfällen\r\nförekommit diskussioner, som jag redovisar i mitt\r\nsvar, där bedömningar har gjorts att vi inte handlar\r\ni strid med bindande konventioner. Jag har också\r\ntagit del av bl.a. docent Göran Melanders artikel\r\nnär det gäller frågan om obligatorisk häktning och\r\nmänskliga rättigheter. Läsningen är intressant,\r\neftersom han pekar på de möjliga skilda\r\ntolkningarna, men han tar över huvud taget inte\r\nställning åt vare sig det ena eller andra hållet.</pre><pre>Eftersom man i Sverige, på grundval av en gedigen\r\nbedömning, enigt tagit ställning, tycker jag att vår\r\ninställning att noga följa utvecklingen, är den\r\nriktiga.</pre><pre>Anf. 97  BRITTA BJELLE (fp):</pre><pre>Herr talman! Det är klart att man kan säga att man\r\nskall följa utvecklingen. Det intressanta emellertid,\r\när att Rättssäkerhetsrådet efterlyser ett fall. Jag\r\ntror inte att Rättssäkerhetsrådet skulle efterlysa ett\r\nfall om det inte trodde på framgång -- annars skulle\r\ndet inte vara mödan värt att lägga ned något arbete\r\npå det. Jag tror därför att Rättssäkerhetsrådet är\r\nganska säkert på att nå framgång vid drivandet ett\r\nsådant här fall.</pre><pre>Någonting måste då göras åt det här innan ett fall\r\nhittas att driva. Efter det att en sådan här process\r\nhar startats är det ingen idé att invänta frågan.\r\nTanken med min fråga är att jag tycker att det vore\r\nklokt att fundera över att ändra på\r\nrättegångsbalkens regler. De är inte särskilt svåra\r\natt förändra. I alla fall förutsätter jag att det går att\r\nkomma till rätta med dem.</pre><pre>Överläggningen var härmed avslutad.</pre><pre>25 §  Svar på fråga 1992/93:339 om reglerna om\r\npass</pre><pre>Anf. 98  Justitieminister GUN HELLSVIK\r\n(m):</pre><pre>Herr talman! Lennart Fridén har anfört att\r\nstraffångar inte kan ha någon laglig användning av\r\npass och frågat mig vilka ändringar av passreglerna\r\njag avser att föreslå.</pre><pre>Passlagen innehåller redan i dag särskilda\r\nbestämmelser i fråga om den som undergår\r\nkriminalvård i anstalt, utom när påföljden är\r\nfängelse på så kort tid att villkorlig frigivning inte\r\nkan komma i fråga. Enligt passlagen får således\r\npassmyndigheten inte utfärda ett pass till en sådan\r\nperson om inte denne har ett särskilt tillstånd till\r\npass s.k. passtillstånd. Det är\r\nkriminalvårdsmyndigheterna som avgör om den\r\ndömde skall få passtillstånd.</pre><pre>Bestämmelserna i passlagen innebär att den dömde\r\nskall vägras passtillstånd bl.a. när det skäligen kan\r\nantas att han genom att resa utomlands skulle söka\r\nundandra sig fortsatt verkställighet av den ådömda\r\npåföljden (21 § andra stycket passlagen, 1978:302).\r\nI förarbetena framförs att det vid mera långvariga\r\nfrihetstraff ofta synes vara motiverat att ställa upp\r\nett krav på att speciella omständigheter skall\r\nföreligga för att den dömde skall få ett passtillstånd\r\n(prop. 1977/78:156 s. 54).</pre><pre>Bestämmelserna i passlagen skall ses mot bakgrund\r\nav att grundlagen tillförsäkrar varje medborgare\r\nfrihet att lämna landet.</pre><pre>Begränsningar i denna rätt till rörelsefrihet får\r\nenligt grundlagen göras endast för att tillgodose ett\r\nändamål som är godtagbart i ett demokratiskt\r\nsamhälle och får aldrig gå utöver vad som är\r\nnödvändigt med hänsyn till det ändamål som har\r\nföranlett begränsningen (se 2 kap. 8 § och 12 §\r\nandra stycket regeringsformen).</pre><pre>Sammanfattningsvis anser jag att de nuvarande\r\nreglerna i passlagen, om de tillämpas korrekt, ger\r\ntillräckliga möjligheter att hindra att intagna i\r\nkriminalvårdsanstalter använder pass på ett sätt\r\nsom inte är avsett.</pre><pre>Anf. 99  LENNART FRIDÉN (m):</pre><pre>Herr talman! Jag tackar statsrådet för svaret på min\r\nfråga. Jag vill dock inte sticka under stol med att jag\r\ninte är riktigt nöjd.</pre><pre>Jag tar upp ett par exempel som har varit ganska\r\nstötande för allmänheten. Jag nämnde Bergling.\r\nDen dömde bedragaren, bankiren Janson,\r\nnämndes också. Hans flykt underlättades mycket\r\ngenom att han hade tillgång till ett nytt pass. Det\r\ngjorde att han kunde undandra sig fullgörandet av\r\nsin straffskyldighet.</pre><pre>Jag nämnde också i min fråga de här tiotusen\r\npassen som varje år försvinner i Sverige. Det är ju\r\nuppenbart, efter vad som nyligen sagts i TV -- jag\r\nhar också blivit uppringd av en polisman som\r\nhandlagt passfrågor, som har bekräftat att så är\r\nfallet -- att en person kan dyka upp fem sex sju\r\ngånger samma år och påstå att han tappat passet. På\r\npolismyndigheten lämnar man då ut ett nytt pass,\r\neftersom man inte har rätt att vägra.</pre><pre>Jag kan mycket väl hålla med om det som står här,\r\nnämligen att det skall tillförsäkras varje\r\nmedborgare frihet att lämna landet. Men det kan\r\ninte vara fritt att hur som helst plocka ut ett pass för\r\natt sedan sälja det. Det är inte svårt att se hur de\r\nhär passen inom kort dyker upp i Sverige och hur\r\nde används i samband med flyktingsmuggling.</pre><pre>Enligt de siffror som jag har tagit del av rör det sig\r\nom ca 10 000 pass, dvs. ca 6 000 vanliga pass och ca\r\n4 000 flyktingpass om året. Det är ovanligt blåögt\r\nsett, om vi tror att dessa pass är borttappade. Det\r\nskulle innebära att det i Sverige tappades 30 pass\r\nom dagen, vilket jag inte tror på. Många av dessa\r\npass dyker i stället upp som något slags\r\ninternationell handelsvara. Det kan inte vara\r\nrimligt att vi genom att vara så passiva och\r\nhandfallna i denna fråga underlättar\r\nflyktingsmugglingen. Det finns, menar jag, skäl till\r\natt vi gör någonting åt tillämpningen av de regler\r\nsom vi har på den här punkten.</pre><pre>Anf. 100  Justitieminister GUN HELLSVIK\r\n(m):</pre><pre>Herr talman! Jag har uppfattat frågan som en fråga\r\nkopplad till personer som undergår straff. Det är\r\norsaken till att mitt svar inte omfattar frågan om\r\nflyktingpassen. Jag uppfattade denna mer som en\r\nbisats i hela frågan. Jag kan hålla med om att det\r\nbeträffande den frågan finns speciella problem.\r\nMen om vi håller oss till det, som jag har uppfattat\r\natt frågan gäller, nämligen personer som är föremål\r\nför kriminalvård, så är det inte fritt att få pass, utan\r\ndet är mycket strängt reglerat. Utan att få ta\r\nställning till några specifika fall är det viktigt för\r\nmig att på nytt få påpeka det jag sade i slutet,\r\nnämligen att de nuvarande reglerna i passlagen --\r\nom de tillämpas korrekt -- ger tillräckliga\r\nmöjligheter.</pre><pre>Anf. 101  LENNART FRIDÉN (m):</pre><pre>Herr talman! Eftersom reglerna inte tillämpas\r\nkorrekt måste man konstatera att då bör man väl i\r\nalla fall se över dem eller på något sätt markera\r\ninför dem som handlägger ärendena att det då och\r\ndå sker ganska grava missar i sammanhanget. Det\r\nintressanta är att svenska pass, som inte ens duger\r\ntill att legitimera sig med när man skall ta ut pengar\r\npå banken eller posten, på detta sätt kan skapa\r\nmycket stora problem genom att de kan underlätta\r\nflyktingsmugglingen och att människor som inte är\r\nhederliga kan undandra sig sitt straff.</pre><pre>Med tanke på att statsrådet inte har uppfattat en\r\nväsentlig fråga som jag tog upp kan jag kanske,\r\nefter att ha studerat frågan ytterligare, återkomma\r\ntill densamma. Det kan inte vara rimligt att vi har\r\ndet på det sätt som vi har i dag.</pre><pre>Överläggningen var härmed avslutad.</pre><pre>26 §  Svar på frågorna 1992/93:345, 346, 357 och\r\n358 om sexuella övergrepp mot barn</pre><pre>Anf. 102  Justitieminister GUN HELLSVIK\r\n(m):</pre><pre>Herr talman! Såväl Gullan Lindblad, Göthe\r\nKnutson, Barbro Westerholm som Lennart Daléus\r\nhar med utgångspunkt från en nyligen meddelad\r\nhovrättsdom angående sexuellt umgänge med barn\r\nställt frågor till mig.</pre><pre>Gullan Lindblad frågar vilka lagändringar jag är\r\nberedd att vidta för att få lagen i bättre\r\növerensstämmelse med svenska folkets\r\nrättsmedvetande i ett fall som detta.</pre><pre>Göthe Knutson frågar vilka åtgärder jag är beredd\r\natt vidta för att göra lagstiftningen mera adekvat\r\noch lättolkad när det gäller sexuella övergrepp mot\r\nbarn.</pre><pre>Barbro Westerholm frågar vilka åtgärder jag är\r\nberedd att vidta för att lagen bättre skall\r\növerensstämma med brottets svårighetsgrad och\r\ndet allmänna rättsmedvetandet.</pre><pre>Lennart Daléus frågar vilka åtgärder regeringen\r\navser att vidta för att korrigera den aktuella\r\nlagstiftningen.</pre><pre>Jag vill, som jag vid flera tidigare tillfällen har gjort\r\nhär i riksdagen, betona att jag varken får eller vill\r\nuttala mig om domstolarnas rättstillämpning i ett\r\nenskilt fall. Dessutom vill jag särskilt framhålla att\r\nmålet ännu inte är slutligt avgjort.</pre><pre>Även med beaktande av detta kan jag inte dölja att\r\njust brott mot barn berör också mig på ett alldeles\r\nsärskilt sätt och att det inte är någon tvekan om att\r\nvi alla delar de starka känslor som ett mål av denna\r\nkaraktär väcker.</pre><pre>Brottsbalkens regler om sexualbrott har varit\r\nföremål för upprepade översyner under senare år.\r\nSå sent som den 1 juli 1992 ändrades vissa av dessa\r\nregler, bl.a. de som handlar om våldtäkt. Syftet\r\nmed ändringarna var att stärka skyddet för barn och\r\nungdomar mot att bli utnyttjade i sexuella\r\nsammanhang och att i strafflagstiftningen\r\nytterligare markera allvaret i sexuella övergrepp\r\nmot barn. Det kan påpekas att brottet i den dom\r\nsom nämns i frågan var begånget före dessa\r\nlagändringar.</pre><pre>Jag vill i detta sammanhang också nämna att\r\nregeringen i december överlämnande ett förslag till\r\nriksdagen om höjda straff för bl.a. sexuellt\r\nofredande och barnpornografibrott.</pre><pre>Den straffbestämmelse som är aktuell i detta\r\nsammanhang, nämligen sexuellt umgänge med\r\nbarn, infördes i sin nuvarande form år 1984. Brottet\r\nkan bestraffas med fängelse i högst fyra år. Denna\r\nstraffsats har hittills ansetts vara tillräcklig, men det\r\nutesluter givetvis inte att förhållanden kan\r\nframkomma som medför att saken måste\r\nomprövas. När det gäller brottsbenämningen kan\r\njag hålla med vissa kritiker som hävdat att ordet\r\numgänge inte är helt adekvat, när det gäller vissa\r\ngärningar som täcks av denna bestämmelse.</pre><pre>Som nämnts i budgetpropositionen utarbetas för\r\nnärvarande inom mitt departement en promemoria\r\nbl.a. angående en översyn av preskriptionsreglerna\r\nför sexualbrott. Dessutom kommer frågan om en\r\neventuell kriminalisering av innehav av\r\nbarnpornografi att behandlas i samma\r\npromemoria. Jag avser att undersöka\r\nförutsättningarna för att i det sammanhanget\r\nberöra de nu aktualiserade frågorna.</pre><pre>Jag kommer vidare att uppmärksamt följa\r\nrättsutvecklingen och ta initiativ till de ytterligare\r\nändringar av lagstiftningen som kan visa sig\r\nerforderliga.</pre><pre>Avslutningsvis vill jag understryka att de effekter\r\nsom kan nås genom strafflagstiftningen trots allt är\r\nbegränsade. Ytterst handlar det om ett\r\nförebyggande arbete, att se till att övergrepp inte\r\näger rum. Här har varje vuxen människa ett ansvar\r\noch en uppgift att fylla. Det är vår skyldighet\r\ngentemot barnen att få dem att våga inse att de har\r\nrätt att bli respekterade, att de har rätt att säga ifrån\r\noch att det aldrig är deras fel om en vuxen förgriper\r\nsig på dem.</pre><pre>Anf. 103  GULLAN LINDBLAD (m):</pre><pre>Herr talman! Tack för svaret, fru justitieminister!\r\nJag blev -- liksom vågar jag säga, en majoritet av\r\nsvenska folket -- mycket upprörd över att ett lägre\r\nstraff tilldömdes den då 65-årige mannen i Göta\r\nhovrätt därför att den 8-åriga flickan inte gjorde\r\nmotstånd.</pre><pre>Ett barn skall över huvud taget inte behöva utsättas\r\nför sexuella handlingar från en vuxen. Detta är vi\r\nhelt överens om. Om sådana perversa handlingar\r\nändå sker måste enligt min uppfattning straffet vara\r\nmycket hårt. Det skall över huvud taget inte finnas\r\nnågra förmildrande omständigheter som grund för\r\nen lägre staffsats. Naturligtvis delar jag\r\njustitieministerns uppfattning om vikten av de\r\nförebyggande åtgärderna.</pre><pre>Lagen har ändrats så sent som juli 1992. Som\r\nlekman är jag förundrad över att man ändå i den\r\nhär domen har tillämpat den tidigare lagstiftningen.\r\nVad som är viktigt i de här fallen är att vi har en\r\nlagstiftning som är så kristallklar att det inte ges\r\nnågra möjligheter att misstolka lagen. Tolkningen\r\nmåste stämma överens med svenska folkets\r\nrättsuppfattning.</pre><pre>Jag tycker att justitieminiterns svar är ganska\r\npositivt. Men jag hoppas naturligtvis på ett besked\r\nom att vi snart på riksdagens bord kan få ett reellt\r\nförslag till ändring att ta ställning till. Kanske vi kan\r\nfå ett svar på detta nu: Kommer det ett förslag som\r\ngör att vi verkligen kan slippa sådana här\r\ntolkningar?</pre><pre>En annan viktig fråga är naturligtvis nämndernas\r\nsammansättning. I det nämnda fallet var det\r\ntydligen endast kvinnan som hade inlevelseförmåga\r\noch som begrep hur ett brott som detta skulle\r\ndömas. Jag hoppas att vi också kan uppnå en ökad\r\nsträvan till utbildning av nämndemän. Vad kan\r\njustitieministern säga i den frågan? Det som skett\r\när förvisso ingen kvinnofråga och det gläder mig att\r\ndet finns två män här i kammaren. Här måste vi\r\nmän och kvinnor i Svea rike arbeta för att alla barn\r\ni världen över huvud taget skall kunna känna sig\r\ntrygga mot sexuella övergrepp.</pre><pre>Anf. 104  ANDRE VICE TALMANNEN:</pre><pre>Innan jag ger Göthe Knutson ordet vill jag erinra\r\nom att kammaren inte får överlägga om\r\nlämpligheten eller rättsenligheten av domstols\r\navgörande i enskilt fall.</pre><pre>Anf. 105  GÖTHE KNUTSON (m):</pre><pre>Herr talman! Låt mig, efter att ha tackat statsrådet\r\nför svaret, säga att jag inte tror att det är\r\nsignifikativt för män att göra konstiga bedömningar\r\noch att tolka lagen på visst sätt, även om det här\r\nhandlar om något som i vissa fall kanske kan\r\nbedömas som närmast liggande kvinnan och\r\nmodern.</pre><pre>Jag hörde förvisso till dem som reagerade. Utan att\r\nkvälja dom vill jag säga att det var två saker som\r\nupprörde. Det ena var att majoriteten av\r\nHovrättens ledamöter hade en så märklig\r\nmotivering för strafflindring. Det andra är\r\nnaturligtvis strafflindringen i sig.</pre><pre>Är det möjligt att formulera en lagtext så att det\r\ninte för en rätts ledamöter går att komma så snett i\r\nförhållande till allmän rättsuppfattning?</pre><pre>Var och en som skriver lagar önskar göra dem så\r\nkristallklara att misstolkningar inte kan ske.</pre><pre>Jag är naturligtvis glad över att statsrådet har svarat\r\nutförligt och givit sin ganska temperamentsfulla syn\r\npå detta ämne. Men det finns i svaret en sak som\r\nger mig anledning att fråga. Statsrådet säger där att\r\nhon i samband med en departementspromemoria\r\navser att beröra de nu aktuella frågorna. Om det nu\r\ninte visar sig rimligt att komma in i den\r\npromemorieskrivningen, kan statsrådet då ta\r\ninitiativ på annat sätt?</pre><pre>Anf. 106  BARBRO WESTERHOLM (fp):</pre><pre>Herr talman! Jag tackar statsrådet för svaret. Jo, vi\r\nvet att vi inte får diskutera enskilda fall här. Men\r\nenskilda fall kan ju leda till en principiell\r\ndiskussion. Har vi en lag som är så utformad att den\r\nnär den tolkas går på tvärs mot rättsmedvetandet,\r\nmåste vi såsom lagstiftare aktualisera hela\r\nproblemet -- för detta är ett allvarligt problem.</pre><pre>De skärpningar av denna lagstiftning som har gjorts\r\när bra och flera är på gång. Men när en dom av\r\ndetta slag slås upp och går ut i samhället, signalerar\r\nden ju att detta brott ändå inte är så farligt. Det\r\nfinns förmildrande omständigheter. Barnet gjorde\r\ninte motstånd. Det är precis på tvärs mot vad vi\r\nsjälva åsyftar. Var och en som kan litet om barn vet\r\nju att ett barn i en sådan här situation är\r\ndödsförskräckt. Man är rädd för sitt liv, och då gör\r\nman inte motstånd utan man är till lags till dess\r\nsituationen är över. Så det finns i detta fall inga\r\nförmildrande omständigheter.</pre><pre>I årets motionsflod förekommer väldigt många\r\nmotioner kring våld och barn. De är ofta kopplade\r\ntill våld mot kvinnor. De innehåller olika förslag,\r\nsom kommer på riksdagens bord. Jag undrar dock\r\nom det inte vore bra att samla dessa motioner och\r\nolika förslag till en gemensam behandling och ha en\r\ndebatt i kammaren om hela paketet. Sedan kunde\r\nman meddela allmänheten att vi har tagit ett samlat\r\ngrepp kring detta med våld och övergrepp mot barn\r\nmen också mot kvinnor. Jag hoppas att vi under\r\nvåren kan få denna möjlighet. Det handlar ju om\r\natt förebygga, bota, lindra och rehabilitera.</pre><pre>Anf. 107  LENNART DALÉUS (c):</pre><pre>Herr talman! Naturligtvis instämmer jag i flera av\r\nde bedömningar som de tidigare frågeställarna har\r\ngjort. Även jag vill tacka justitieministern för\r\nsvaret. Det är ett väldigt bra svar, som visar på\r\njustitieministerns berättigade engagemang i denna\r\nfråga. Det gör en avsevärt trygg; det vill jag\r\nunderstryka.</pre><pre>Inte minst resonemanget kring behovet av ett\r\nförebyggande arbete eller ett arbete för att ändra\r\nsynen och beteendet i samhället när det gäller dessa\r\nfrågor är bra redovisat. Men jag vill framhålla att\r\ndet finns flera olika instrument att generellt arbeta\r\nmed mot det sexuella våldet. Jag vet att\r\njustitieministern är medveten om detta. Jag kan\r\nsåsom exempel nämna arbetet mot\r\nvåldspornografin och arbetet för att stötta\r\nkvinnojourer och våldtäktskliniker. Det finns en\r\nmängd instrument att utnyttja, vilka har att göra\r\nmed det förebyggande arbetet.</pre><pre>Såsom lekman kan jag inte undgå att tycka att det\r\när underligt att lagen, i en situation där mannen inte\r\nanklagar barnet för att ljuga -- den situationen är ju\r\nlitet passerad i den fråga som vi nu diskuterar --\r\nutan där det är uppenbart att det har begåtts ett\r\nsexuellt övergrepp mot ett barn, är så formulerad\r\natt den inte med tvingande nödvändighet leder en\r\nhovrätt till att döma för våldtäkt. Därför blir min\r\ngenerella fråga till justitieministern: Bör inte lagen\r\nvara så utformad att ett sexuellt våld som utvecklas\r\nmot ett barn i ett fall som det nu aktuella leder till\r\natt domstolen med tvingande nödvändighet dömer\r\nför våldtäkt?</pre><pre>Anf. 108  Justitieminister GUN HELLSVIK\r\n(m):</pre><pre>Herr talman! Jag vill börja med att kommentera ett\r\npåpekande som Barbro Westerholm gjorde, som\r\njag tycker är viktigt och som vi alla torde vara\r\növerens om. Vi får inte diskutera ett enskilt fall.\r\nSamtidigt är det angeläget att vi följer vad som\r\nhänder för att se om regering och riksdag har sett\r\ntill att vi har tillräckligt bra lagar. Vi måste kunna\r\nföra principiella diskussioner, och vi måste kunna ta\r\ninitiativ till lagändringar.</pre><pre>Jag tycker också att jag i mitt svar tydligt har\r\nmarkerat att jag är intresserad av att fortsätta den\r\növersyn som är påbörjad. Vi vet ju, som jag sade,\r\negentligen ännu inte om vi har ett nytt fall, eftersom\r\närendet inte är avslutat.</pre><pre>Som princip tycker jag att det Barbro Westerholm\r\nsäger om en gemensam behandling av dessa frågor\r\när riktigt. Jag tror att vi har en rätt god uppfattning\r\nom hur vi egentligen vill att reglerna skall se ut.\r\nMen skulle vi ha en gemensam behandling,\r\nkommer det att ta lång tid innan vi får några\r\nförändringar över huvud taget.</pre><pre>Gullan Lindblad frågade hur snabbt vi kunde\r\ngenomföra förändringar. Ett av skälen till att vi\r\narbetar på en departementspromemoria är att vi vill\r\nåstadkomma snabbare förändringar.</pre><pre>Jag vill också påpeka att skälet till att senare tids\r\nlagstiftning inte tillämpas är förbudet mot\r\nretroaktiv lagstiftning. Det förbudet tror jag att vi\r\nprincipiellt är helt överens om. Däremot tror jag\r\ninte att vi kommer att klara av att med\r\nlagstiftningens hjälp formulera oss så tydligt och\r\nförutsebart att vi kan täcka alla situationer som kan\r\ndyka upp i framtiden.</pre><pre>Anf. 109  GULLAN LINDBLAD (m):</pre><pre>Herr talman! Vi är medvetna om att vi inte får\r\ndiskutera enskilda domar. Men samtidigt är det\r\nriksdagsledamöters sätt att aktualisera frågor. Vi\r\nhar sett att justitieministern kommer att agera för\r\nen bättre tingens ordning. Det är vi naturligtvis\r\nglada för.</pre><pre>Jag hävdar fortfarande att det måste ha varit något\r\nfel på lagen när man kan göra så illa mot ett litet\r\nbarn och rätten ändå tar fasta på att flickan inte\r\ngjorde motstånd. Det är fruktansvärt om vi lever i\r\nett samhälle, där små barn kan utsättas för detta.</pre><pre>Vi vet nu att justitieministern är en kvinna med\r\nhjärtat på rätta stället. Hon har reagerat precis om\r\nvi har gjort och blivit upprörd. Vi vill göra lagen\r\nbättre. Vi hoppas nu naturligtvis på en snabb\r\nförändring. Jag tackar för detta och önskar\r\njustitieministern lycka till med ett bra förslag, som\r\nvi så småningom får ta ställning till.</pre><pre>Anf. 110  GÖTHE KNUTSON (m):</pre><pre>Herr talman! Jag tackar justitieministern för de\r\nkompletterande synpunkterna.</pre><pre>Jag avsåg tidigare det skrivna svarets formulering.\r\nJustitieministern hänvisar till budgetpropositionen\r\noch säger att det för närvarande inom\r\ndepartementet utarbetas en promemoria, bl.a.\r\nangående en översyn av preskriptionsreglerna för\r\nsexualbrott. Justitieministern fortsätter:\r\n''Dessutom kommer frågan om en eventuell\r\nkriminalisering av innehav av barnpornografi att\r\nbehandlas i samma promemoria. Jag avser att\r\nundersöka förutsättningarna för att i det\r\nsammanhanget beröra de nu aktualiserade\r\nfrågorna.''</pre><pre>Jag tycker att det här finns en öppning. Men vad\r\navser justitieministern att göra om de som sysslar\r\nmed lagskrivning inte anser att de kan ta hänsyn till\r\nde nu aktualiserade ärendena? Den straffskärpning\r\nsom nämndes tidigare är, såvitt jag förstår, en sak\r\nför sig.</pre><pre>Anf. 111  BARBRO WESTERHOLM (fp):</pre><pre>Herr talman! Jag kanske skall förtydliga vad jag\r\nmenar med gemensam behandling. Det är många\r\nfrågor som just nu ligger på riksdagens bord. Det\r\ngäller propositioner med förslag om lagstiftning och\r\nalla motioner som innehåller förslag om\r\nförebyggande insatser, behandlingsinsatser, hur\r\nman kan rehabilitera offer och förövare och utbilda\r\nnämndemän. Jag anser att det skulle vara en poäng\r\ni att man under våren behandlade dessa frågor\r\nsamtidigt i riksdagsarbetet. Vi skulle då få ett\r\nganska kraftfullt betänkande som markerar för\r\nomvärlden hur viktig vi anser att den här frågan är.\r\nI annat fall får vi splittra upp behandlingen så att\r\ndet kommer en liten skvätt här och en liten skvätt\r\ndär.</pre><pre>Anf. 112  LENNART DALÉUS (c):</pre><pre>Herr talman! Jag förstår att lagstiftningen\r\nnaturligtvis aldrig kan bli knivskarp, fullständig och\r\ntotal och att det gäller på många områden. På det\r\nhär området måste det emellertid -- inte minst för\r\nbarnens skull men också i avskräckande syfte --\r\nvara fullständigt klart vilket brott man talar om.\r\nDet skulle därmed skapas ett försök till trygghet för\r\ndem som utsätts för ett sådant brott, vilket är\r\nnödvändigt. Preskriptionstidens längd är\r\nnaturligtvis också av avgörande betydelse för att\r\ngöra det möjligt för barn -- som kan leva i skräck\r\nunder mycket lång tid efter det att brottet har\r\nbegåtts -- att ta upp brottet.</pre><pre>Jag vill än en gång tacka justitieministern. Om det\r\nfinns något område där lagstiftningen bör vara\r\nknivskarp så måste det vara det här området.</pre><pre>Anf. 113  Justitieminister GUN HELLSVIK\r\n(m):</pre><pre>Herr talman! Vi måste självfallet sträva efter att\r\nlagstiftningen skall vara knivskarp, och vi måste\r\nlära oss av de händelser som har inträffat.</pre><pre>I mitt svar talade jag om att undersöka\r\nförutsättningarna att i samband med\r\ndepartementspromemorian beröra de\r\naktualiserade frågorna. Avsikten är att man i det\r\nsammanhanget kan se på möjligheterna att\r\ngenomföra förändringar, för att få till stånd\r\nändringar som stämmer med vårt allmänna\r\nrättsmedvetande.</pre><pre>Göthe Knutson, bakom detta uttalande ligger\r\nförhoppningen att vi skall kunna ta in även dessa\r\nfrågor i samband med departementspromemorian.\r\nDet kan vi göra endast under förutsättning att det\r\ninte är alltför komplicerat och omfattande. Om vi\r\ninte kan ta upp det här i samband med de övriga\r\nfrågorna beror det på att det krävs mera tid innan\r\nman kan få fram ett förslag. Redan i måndags\r\ndiskuterade vi på departementet möjligheterna att\r\nta upp frågan i det här sammanhanget.</pre><pre>Barbro Westerholm tog upp frågan om gemensam\r\nbehandling. Jag beklagar att jag missuppfattade\r\nhenne litet grand tidigare. Redan nu pågår\r\nemellertid en diskussion om hur vi skall kunna\r\nsamla de här frågorna som kanske främst rör\r\nSocialdepartementet och Justitiedepartementet. Vi\r\nhar redan en diskussion på gång.</pre><pre>Överläggningen var härmed avslutad.</pre><pre>\r\n27 §  Svar på frågorna 1992/93:350 och 353 om\r\nutbildning av personal som handlägger ärenden om\r\nvåld mot barn</pre><pre>Anf. 114  Justitieminister GUN HELLSVIK\r\n(m):</pre><pre>Herr talman! Eva Zetterberg har frågat om\r\nregeringen avser att initiera ökade\r\nutbildningsinsatser om barns behov och utveckling\r\nbland domare och advokater.</pre><pre>Margareta Viklund har frågat om det finns någon\r\nplan för utbildning av olika yrkesgrupper, t.ex.\r\npoliser, domare och advokater som har att göra\r\nmed barn i svåra situationer.</pre><pre>Frågorna är båda ställda mot bakgrund av en nyss\r\nmeddelad dom i Göta hovrätt och berör i allt\r\nväsentligt samma saker. Jag har därför valt att\r\nbesvara dem i ett sammanhang.</pre><pre>Låt mig först säga att jag som justitieminister\r\nvarken får eller vill kommentera enskilda domar\r\neller beslut från våra domstolar. Frågeställarna har\r\nemellertid ifrågasatt om bl.a. domarnas kunskaper\r\ninom områden som rör olika övergrepp mot barn\r\noch barns reaktioner i sådana situationer är\r\ntillräckliga. Frågan gäller även poliser, advokater\r\noch socialtjänstens personal. Frågor om misshandel\r\noch sexuella övergrepp mot barn i olika åldrar\r\ndyker upp i olika sammanhang i våra domstolar.\r\nInte bara i brottmål utan bl.a. också i sådana mål\r\nsom rör omhändertagande av barn och ungdomar\r\nenligt de sociala vårdlagarna och i vårdnadsmål.</pre><pre>Till en början kan jag för domarnas och åklagarnas\r\ndel säga att dessa inte generellt kan förväntas ha\r\nnågon expertkunskap om frågor som rör barns\r\nreaktioner inför sådana brottsliga förfaranden.\r\nDomstolen har ju alltid möjlighet att inom ramen\r\nför en rättegång inkalla och höra den expertis som\r\nfinns i bl.a. barnpsykologi. Detta är dock inte alltid\r\ntillräckligt utan det är angeläget att domarna och\r\nandra yrkesgrupper inom rättsväsendet också\r\nsjälva har goda kunskaper om sexualbrott och\r\növergrepp mot barn. Därför pågår kontinuerligt\r\ninom både domstolsväsendet och åklagarväsendet\r\nutbildning för domare och åklagare i dessa frågor\r\ninom såväl grundutbildningen som den\r\nvidareutbildning som erbjuds. Domstolsverket\r\nanordnar exempelvis seminarier i straffrätt,\r\nvårdnadsmål och mål om omhändertagande av\r\nbarn där dessa aspekter behandlas ingående.\r\nRegionala studiedagar om sexualbrott arrangeras\r\nkontinuerligt och särskilt vad gäller incest för bl.a.\r\nlänsrättsdomarna. Både domare och åklagare\r\ndeltar regelbundet i konferenser och kurser om\r\ndessa frågor som arrangeras av Brottsförebyggande\r\nRådet, Rädda Barnen, PBU m.fl. I dessa fall\r\nbekostas deras deltagande av domstols- resp.\r\nåklagarväsendet. Även nämndemännen arrangerar\r\ngenom sina egna organisationer och med\r\nekonomiskt stöd från Domstolsverket seminarier,\r\nstudiebesök och föredrag där frågor om sexuella\r\növergrepp och misshandel mot barn behandlas.</pre><pre>Inom Polishögskolan bedrivs i betydande\r\nomfattning både grund- och vidareutbildning av\r\npoliser i frågor som rör sexuella övergrepp och\r\nmisshandel mot barn. Något som tangerar detta\r\nämnesområde är också den utbildning i ämnet våld\r\nmot kvinnor som Polishögskolan fått särskilda\r\nresurser från regeringen för att bedriva. Den riktar\r\nsig till ett mycket stort antal befattningshavare\r\ninom inte bara rättsväsendet utan också inom\r\nsocialtjänsten och sjukvården. Domare och\r\nåklagare deltar även där.</pre><pre>Även om det inte är mitt sakområde kan jag nämna\r\natt regeringen givit Socialstyrelsen uppdrag att\r\nutarbeta ett åtgärdsprogram för att bl.a. höja\r\nkompetensen hos de verksamma inom individ- och\r\nfamiljeomsorgen i arbetet med utsatta barn. De nu\r\nberörda frågorna är naturligtvis en mycket viktig\r\ndel i detta. Advokaternas kompetens i dessa\r\navseenden är inte en fråga för regeringen men jag\r\nutgår från att deras egna organisationer erbjuder de\r\nutbildningar som kan behövas.</pre><pre>Jag anser att den aktuella frågeställningen är både\r\nangelägen och viktig. Mot bakgrund av vad jag nu\r\nsagt anser jag emellertid att den utbildning som i\r\ndag bedrivs på Justitiedepartementets område i\r\ndessa frågor är väl ägnad att öka kunskapen om de\r\nstora problem som hänger ihop med sexuella\r\növergrepp och misshandel mot barn. Jag tycker\r\nsammanfattningsvis inte att det nu finns skäl att\r\nvidta ytterligare åtgärder för utbildning av\r\nrättsväsendets personal beträffande dessa\r\nspörsmål.</pre><pre>Anf. 115  EVA ZETTERBERG (v):</pre><pre>Herr talman! Jag vill först tacka justitieministern\r\nför svaret. Jag vill också inledningsvis säga att jag\r\nhade förväntat mig att vi skulle ha haft en\r\ngemensam diskussion om de frågor som olika\r\nfrågeställare har tagit upp, eftersom jag anser att\r\ndet rör sig om olika aspekter på samma fråga.</pre><pre>Även min fråga inrymde frågeställningen om den\r\nhär lagen i sig är tillräcklig. Vi vet att sexuella\r\növergrepp mot barn hör till de brott som svenska\r\nfolket allra mest tar avstånd ifrån och allra mest\r\nönskar att samhället på alla sätt skall ingripa emot.\r\nDärför menar jag att frågeställningen om lagen i sig\r\när tillräcklig också måste tas upp.</pre><pre>Jag anser också att frågan om utbildning är mycket\r\nangelägen. Jag är tacksam för de olika uppgifter jag\r\nhar fått här. Men jag vill naturligtvis fråga om\r\njustitieministern är nöjd med detta. Vi har här tagit\r\nen hovrättsdom som exempel för att göra frågorna\r\nmera konkreta. Denna hovrättsdom visar att det\r\nfinns uppenbara brister i utbildning, möjlighet och\r\nförmåga hos domare att, i det här fallet, sätta sig in\r\ni ett barns värld.</pre><pre>Jag anser när det gäller den här domen liksom\r\ntidigare frågeställare att det är självklart att ett\r\nbrott där våld begåtts mot ett barn borde betraktas\r\nsom våldtäkt, men vi skall inte här diskutera\r\ndomsutslaget.</pre><pre>Jag vill återigen fråga justitieministern om hon\r\nverkligen är nöjd med utbildningen. Finns det inte\r\nytterligare brister på detta område? Behövs det inte\r\nmer utbildning inte bara på domstolsområdet utan\r\nockså, som min medfrågare här har angett, på det\r\nsociala området hos vårdare m.fl? Regeringen\r\nborde ta ett mycket större ansvar.</pre><pre>Jag vill också återknyta till den fråga som nämndes\r\ntidigare, nämligen möjligheten för regeringen att\r\nbehandla hela frågeställningen om sexuella\r\növergrepp mot barn i ett sammanhang.</pre><pre>Anf. 116  MARGARETA VIKLUND (kds):</pre><pre>Herr talman! Också jag ber att få tacka så mycket\r\nför svaret.</pre><pre>I Dagens Nyheter i söndags kunde man läsa om en\r\nman som blivit utsatt för våldtäkt när han var åtta\r\når, han är nu 65 år. Han hade då han var åtta år inga\r\nmöjligheter att försvara sig mot den i styrka och\r\nstorlek helt överlägsne mannen. Hade han gjort\r\nmotstånd så hade han förmodligen blivit dödad,\r\ntrodde pojken vid det tillfället. Han kände ett starkt\r\nhat mot den man som utförde våldtäkten och som\r\nhan inte kände eller var bekant med. Pojken trodde\r\natt det var hans eget fel att han hade utsatts för\r\növergreppet. En sådan handling kunde man ju bara\r\ngöra mot den som var så litet värd som han var. Han\r\nhade ingen pappa, och han levde på undantag i\r\nsläkten och utanför en verklig gemenskap. Detta är\r\nfritt återgivet av mig enligt Dagens Nyheter.</pre><pre>Domarna för de våldtäkter som begicks för cirka\r\nsju år sedan mot de då åttaåriga flickorna upprör\r\nväldigt många i vårt land. Det kan ses av alla de\r\nledamöter som har ställt upp här i dag. Den fråga\r\nsom särskilt upprört är frågan om huruvida den ena\r\nflickan har gjort motstånd eller inte. Hur kan en\r\nåttaåring göra ett effektivt motstånd mot en\r\nfullvuxen människa som barnet dessutom känner\r\nförtroende för?</pre><pre>Detta exempel visar att man måste ha en mycket\r\ndålig kunskap om barns, och i detta fall flickors,\r\nbeteende för att kunna göra ett sådant uttalande\r\noch låta det vara underlag till den dom som sedan\r\nfälldes. Exemplet vittnar om att det behövs en\r\nstörre förståelse för barns situation vid olika\r\nvåldsbrott. Domstolarna måste få en ökad kunskap\r\nom hur barn reagerar och uttrycker sig.</pre><pre>Jag blev litet grand konfunderad över statsrådets\r\nsvar. Statsrådet säger: Jag tycker\r\nsammanfattningsvis inte att det nu finns skäl att\r\nvidta ytterligare åtgärder för utbildning av\r\nrättsväsendets personal beträffande dessa\r\nspörsmål.</pre><pre>Anf. 117  Justitieminister GUN HELLSVIK\r\n(m):</pre><pre>Herr talman! Jag har tydligen uttryckt mig oklart\r\nnär jag talade om att det inte fanns skäl att nu vidta\r\nytterligare åtgärder. Det är viktigt för mig att\r\npoängtera att det måste vidtas åtgärder. Jag är inte\r\nnöjd med dagens situation. Hade jag varit nöjd med\r\ndagens situation skulle vi inte fortsatt att utöka\r\nutbildningen som vi gör. Vad jag säger är att det är\r\nviktigt att vi forsätter att genomföra de\r\nförändringar som vi har beslutat om. Men att\r\ndärutöver göra mer just nu är enligt mening inte\r\npåkallat.</pre><pre>Jag kopplar detta till det som Eva Zetterberg sade\r\nom utbildning för fler grupper. Det är någonting\r\nsom startade i höstas. Jag nämner också i mitt svar\r\natt det sker en gemensam utbildning för\r\nrättsväsendets personal tillsammans med\r\nsocialarbetare, sjukvårdspersonal och andra. Detta\r\nkommer att sprida sig som ringar på vattnet i och\r\nmed att utbildade instruktörer nu har satt i gång\r\nmed utbildningar inom resp. län. Det är viktigt att\r\npoängtera att vi har mycket kvar att göra. Vi skall\r\nfullfölja de planer som vi har och de utvidgningar\r\nsom genomförts innevarande budgetår.</pre><pre>Anf. 118  EVA ZETTERBERG (v):</pre><pre>Herr talman! Jag tror att det finns behov av\r\nytterligare utbildning och insatser från regeringen\r\noch från alla möjliga håll. Vi har ett exempel från\r\nPolishögskolan där Monika Dahlström-Lande, som\r\när en mycket känd expert på sexuella övergrepp\r\nmot barn, har haft stora svårigheter att vara kvar i\r\nsin tjänst och funktion på Polishögskolan.</pre><pre>Jag vill också ta upp frågan om att behandla dessa\r\nfrågor i ett gemensamt sammanhang här i\r\nriksdagen. Jag vet inte om statsrådet är insatt i att\r\nvi här i riksdagen har bildat en barngrupp där det\r\nfinns representanter från samtliga partier och där\r\nbl.a. Margareta Viklund och jag ingår. Vi har i år\r\nväckt fyra helt gemensamma motioner, bl.a. om\r\nförlängd preskriptionstid på minst 20 år för sexuella\r\növergrepp mot barn.</pre><pre>Vi har diskuterat olika frågor som berör barn. För\r\noss känns det alldeles tydligt och klart. Vi vill inte\r\nha en uppdelning där det i ena fallet är en social\r\nfråga, i andra fallet en fråga för\r\nJustitiedepartementet, och att frågan i ett annat fall\r\ngår in på Utbildningsdepartementets område. Vi\r\nvill kunna behandla dessa frågor i ett sammanhang.\r\nDet är naturligtvis regeringen som bestämmer hur\r\nförslag i dessa frågor presenteras för riksdagen.\r\nMen det finns alldeles klart ett sådant intresse från\r\nriksdagsledamöternas sida.</pre><pre>Anf. 119  MARGARETA VIKLUND (kds):</pre><pre>Herr talman! Det är positivt med den ökade\r\nsatsning som regeringen tänker göra och som man\r\nnu håller på att genomföra på utbildningsområdet.\r\nMen precis som Eva Zetterberg här säger skulle det\r\nkännas mycket bra om vi kunde få se en plan på hur\r\nman har tänkt sig att lägga upp den här\r\nutbildningen i gemenskap och samförstånd mellan\r\nolika departement, olika instanser och olika\r\nenheter.</pre><pre>Som jag ser det måste domstolarna få en ökad\r\nkunskap om hur barn reagerar och hur de uttrycker\r\nsig. Det är viktigt att få denna kunskap. Det är dags\r\natt lyssna på barnen på ett alldeles speciellt sätt i\r\nolika rättsliga sammanhang och att också ge ett\r\nökat stöd till barn som brottsoffer. Olika\r\nyrkesgrupper behöver därför utbilda sig mer så att\r\nde får lära sig att förstå hur barn reagerar i olika\r\nsammanhang. När de inte har tillräckligt med ord\r\nkan de kanske tala med sin kropp. Man måste lära\r\nsig hur barn använder det språket när de vill berätta\r\nom någonting som är otrevligt.</pre><pre>Anf. 120  Justitieminister GUN HELLSVIK\r\n(m):</pre><pre>Herr talman! Det Margareta Viklund nu tar upp är\r\nen viktig punkt i den utbildning som sker, nämligen\r\natt få oss vuxna att förstå de signaler barnen ger.\r\nDet är också till stor del fråga om förhörsteknik och\r\nannat där teknik egentligen låter som fel ord. Det\r\när ju egentligen motsatsen vi är ute efter.</pre><pre>Regeringen arbetar med en gemensam bearbetning\r\nav frågorna. Men någon måste ha huvudansvaret.\r\nMånga frågor har Socialdepartementet\r\nhuvudansvaret för, men det finns ett nära\r\nsamarbete. Det är viktigt.</pre><pre>Jag vill anknyta till det Eva Zetterberg talade om i\r\nsitt första inlägg, nämligen en gemensam diskussion\r\nhär i dag av de olika frågorna. Med tanke på att jag\r\ni dag skulle haft totalt fem minuter på mig att\r\nbesvara alla de frågor som kommit upp, tror jag att\r\nEva Zetterberg inte hade blivit så nöjd om vi hade\r\ntagit alla frågorna på en gång.</pre><pre>Anf. 121  EVA ZETTERBERG (v):</pre><pre>Herr talman! Jag har stor förståelse för detta, och\r\njag tycker att det är bra med ett utförligt svar. Men\r\njag vill gärna stå på mig. Jag tror att ytterligare\r\nutbildningsinsater är nödvändiga.</pre><pre>Jag vill också peka på ett annat förslag från denna\r\ngemensamma barngrupp som gäller\r\numgängesfrågor. Det barnperspektiv som\r\nMargareta Viklund lyfte fram vill vi poängtera. Det\r\när inte att döma ut vissa yrkesgrupper som dåligt\r\ninsatta. De har inte denna specialistutbildning. De\r\nhar en juridisk utbildning. Barnperspektivet måste\r\nstärkas inom domstolsarbetet.</pre><pre>Det är inte regeringens sak att gå in i\r\nAdvokatsamfundet och leda dess utbildning. Men\r\ndet vore väsentligt om regeringen kunde bidra till\r\natt barnperspektivet stärks även där.</pre><pre>Anf. 122  MARGARETA VIKLUND (kds):</pre><pre>Herr talman! Jag kanske låter litet tjatig, men jag\r\ntycker att detta med utbildning är mycket viktigt.\r\nDet är över huvud taget oerhört betydelsefullt att\r\nstärka barns rättssäkerhet. När det gäller de\r\nsignaler som dessa olika domstolar har sänt ut till\r\nsvenska folket och till barnen vore det intressant att\r\nveta vilka signaler som egentligen har gått fram.</pre><pre></pre><pre>Det är oerhört viktigt att skilda domstolar kommer\r\ntill ungefär samma resultat i olika brottmål, framför\r\nallt när det gäller barn och barns rättssäkerhet. Jag\r\ntror att många barn som får dessa signaler upplever\r\natt det inte är så viktigt med dem och vad de utsätts\r\nför. Det är djupt olyckligt om domstolarna sänder\r\nut de signalerna.</pre><pre>Anf. 123  Justitieminister GUN HELLSVIK\r\n(m):</pre><pre>Herr talman! Jag tycker att vi har markerat vikten\r\nav utbildning genom det sätt som utbildningen\r\nlades upp på vid starten i höstas. Det är viktigt att\r\nvi snabbt får så många som möjligt utbildade. Det\r\nklarar vi inte av genom att ta dem en och en här i\r\nStockholm. Det var därför vi såg till att ha grupper\r\nfrån resp. län som utbildades som instruktörer. De\r\när nu ute i alla länen för att så snabbt som möjligt\r\nge utbildning till domare, åklagare,\r\nsocialtjänstpersonal osv. Det visar att vi tycker att\r\ndet är viktigt att det går snabbt.</pre><pre>Överläggningen var härmed avslutad.</pre><pre>28 §  Svar på fråga 1992/93:347 om det s.k.\r\nNorrköpingsbrevet om befarad aktion mot Olof\r\nPalme</pre><pre>Anf. 124  Justitieminister GUN HELLSVIK\r\n(m):</pre><pre>Herr talman! Kent Carlsson har frågat mig vad jag\r\navser att vidtaga för åtgärder för att\r\nspaningsledningen vad gäller mordet på Olof Palme\r\nskall få tillgång till en skrivelse som den begärt att\r\nfå del av, men som Säkerhetspolisen ej kunnat\r\nåterfinna.</pre><pre>Som Kent Carlsson säkert känner till är det inte en\r\nuppgift för mig som justitieminister att agera i\r\nenskilda ärenden.</pre><pre>Jag tänker därför inte, och får därför inte, vidta\r\nnågon åtgärd.</pre><pre>Jag utgår från att Säkerhetspolisen och\r\nPalmegruppen samarbetar i den utsträckning som\r\nbehövs och att vederbörande chefer vidtar åtgärder\r\nom så skulle erfordras.</pre><pre>Anf. 125  KENT CARLSSON (s):</pre><pre>Herr talman! Jag vill tacka för det något korta\r\nsvaret. För det första kan man väl slå fast att det\r\nsamarbete som justitieministern efterlyste i slutet\r\npå sitt svar inte fungerar. Spaningsledaren Hans\r\nÖlvebro har offentligt klagat över att SÄPO inte\r\nhar sett till så att han har fått den här viktiga\r\nhandlingen.</pre><pre>Det är riktigt att justitieministern som enskild\r\nminister inte kan göra något, men regeringen som\r\nkollektiv kan ju göra saker. Den kan fatta beslut\r\nsom gör att man får myndigheter att utföra vissa\r\nuppgifter åt landets regering. Enligt\r\nregeringsformen lyder även den här myndigheten\r\nunder regeringen. Det är en fråga om vilken\r\npolitisk vilja som finns för att se till att det här\r\närendet blir uppklarat.</pre><pre>Jag har även hört att justitieministern är\r\nmotståndare till en ny kommission som skulle\r\nutreda spaningsarbetet och alla turerna runt det.\r\nJag stärks ytterligare i min uppfattning att det finns\r\nett stort behov av en sådan kommission.</pre><pre>Låt oss lämna själva sakfrågan. Det rör sig om en\r\nmyndighet under regeringen som slarvar bort\r\nsekretessbelagda handlingar, vilket det faktiskt är\r\nfråga om här. Där är riksdag, konstitutionsutskott\r\noch grundlag mycket tydliga. Speciellt\r\nsekretessbelagda handlingar skall man hålla reda\r\npå och veta var de finns i myndigheten. Det måste\r\nändå vara en uppgift för justitieministern att se till\r\nså att de myndigheter som lyder under regeringen,\r\noch indirekt under justitieministern, faktiskt följer\r\nde riksdagsbeslut och den grundlag som vi har och\r\nsom finns i tryckfrihetsförordningen och\r\noffentlighetsprincipen.</pre><pre>Anf. 126  Justitieminister GUN HELLSVIK\r\n(m):</pre><pre>Herr talman! I sin fråga för Kent Carlsson fram det\r\ns.k. Norrköpingsbrevet. Det är en händelse som\r\ninträffade under den gamla regeringens tid. I höstas\r\neller våras gjorde JO påpekanden när det gäller\r\nhandläggningsrutiner inom SÄPO. Det är\r\nnaturligtvis en skyldighet i första hand för\r\nrikspolischefen att kontrollera att man ändrar sina\r\nrutiner så att denna typ av händelser inte på nytt\r\nkan inträffa.</pre><pre>Denna händelse inträffade vad jag har förstått på\r\n80-talet, och JO har uttalat sig rent generellt 1992.\r\nDå finns det en skyldighet i första hand för\r\nrikspolischefen att följa upp att man får rätt\r\nhandläggningsrutiner.</pre><pre>Anf. 127  KENT CARLSSON (s):</pre><pre>Herr talman! Låt mig först ta upp sekretessfrågan.\r\nDet är alldeles utmärkt att våra myndigheter som\r\nhar till uppgift att bevaka andra myndigheter gör\r\ndet. Men det har uppenbarligen inte fungerat på en\r\nviss myndighet, nämligen Säkerhetspolisen, på 90-\r\ntalet efter det att vi har bytt regering.</pre><pre>Då måste jag få ställa en fråga. Regeringen har ju\r\nett politiskt ansvar för att se till så att våra\r\nmyndigheter följer de lagstiftningar och andra\r\nbeslut som myndigheter fattar med anledning av\r\nmyndighetens agerande. Förbereder regeringen\r\nnågot speciellt förslag till riksdagen som skärper\r\nkraven på t.ex. Säkerhetspolisen att hålla reda på\r\nsina handlingar? Det är den ena frågan.</pre><pre>Den andra frågan gäller själva sakfrågan. Det är ju\r\nett politiskt ansvar man får ta. Det är först nu som\r\nvi har fått vetskap om dessa handlingar genom\r\nmassmedia. Det är genom massmedia som vi det\r\nsenaste året har fått reda på att det faktiskt är så\r\natt spaningsledningen inte har fått del av en sådan\r\noerhört väsentlig handling. Det måste väl ändå vara\r\nett ansvar för den här regeringen, eftersom det har\r\nskett under den här regeringens tid?</pre><pre>Anf. 128  Justitieminister GUN HELLSVIK\r\n(m):</pre><pre>Herr talman! Jag kan inte se att vi skulle behöva\r\nskärpa de lagliga kraven. Kraven finns. Sedan har\r\nvi skyldighet att agera mot de personer som inte\r\nuppfyller kraven. Jag vill också påpeka att åtgärder\r\nhar vidtagits efter det att JO kom med sina\r\nuttalanden. Jag vet inte vart Kent Carlsson vill\r\nkomma när det gäller det försvunna brevet. Skall\r\njag eller statsministern gå och leta i arkiven?</pre><pre>Anf. 129  KENT CARLSSON (s):</pre><pre>Herr talman! Det är ett märkligt uttalande av\r\nlandets justitieminister. Här har en myndighet, i en\r\nmycket viktig fråga som har stor betydelse för det\r\nfortsatta spaningsarbetet, slarvat bort handlingen.\r\nDet måste ju föranleda någon tanke hos den\r\nsamlade regeringen. Den har ju faktiskt\r\nmöjligheter att ställa krav på SÄPO att göra nya\r\nundersökningar i sina arkiv om man inte kan hålla\r\nreda på papperen.</pre><pre>Om man finner att SÄPO rent av är ovillig att\r\nlämna ut en handling, har regeringen alltid\r\nmöjlighet att återkomma till riksdagen för att få ett\r\nspeciellt bemyndigande om det skulle behövas och\r\nom man är intresserad av att spaningsledningen får\r\nta del av denna i spaningsarbetet viktiga handling.</pre><pre>Överläggningen var härmed avslutad.</pre><pre>29 §  Svar på fråga 1992/93:352 om stöd till\r\nvåldtäktsoffer i Bosnien</pre><pre>Anf. 130  Statsrådet ALF SVENSSON\r\n(kds):</pre><pre>Herr talman! Berith Eriksson har frågat\r\nkulturministern om vilka åtgärder som regeringen\r\när beredd att vidta för att också Sverige skall lämna\r\nbidrag till vård och stöd för massvåldtäkternas\r\noffer. Frågan har överlämnats till mig.</pre><pre>Det råder ingen tvekan om att vi i Europa i dag\r\ngenom kriget i det forna Jugoslavien upplever de\r\nmest omfattande och hänsynslösa brotten mot de\r\nmänskliga rättigheterna sedan andra världskriget.\r\nDet systematiska användandet av våldtäkter mot\r\nkvinnor såsom ett led i den s.k. etniska rensningen\r\när en del av dessa fruktansvärda brott. Förutom\r\nEG-rapporten om våldtäkter har jag också tagit del\r\nav Amnestys redovisning av förekomsten av dessa\r\nbrott.</pre><pre>Sverige har under det senaste året använt 320\r\nmiljoner kronor av katastrofmedel för humanitära\r\nbiståndsinsatser i det forna Jugoslavien. Vårt stöd\r\när främst inriktat på FN:s och Röda korsets\r\nverksamhet och har gällt i första hand akuta\r\ninsatser för de ca 3 miljoner flyktingarna i regionen\r\nmed särskilda tyngdpunkter på Bosnien-\r\nHercegovina.</pre><pre>Efter rapporter om massvåldtäkt mot kvinnor har\r\nregeringen i kontakt med FN:s\r\nflyktingkommissariat och Röda korset understrukit\r\nvikten av att hjälpverksamheten särskilt inriktas på\r\nvård och stöd till dessa. Röda korset i Kroatien har\r\nett projekt under utveckling med denna inriktning\r\nsom finansierats genom svenska Röda korset av\r\nbiståndsmedel. FN:s flyktingkommissariat och\r\nVärldshälsoorganisationen har båda aviserat att de\r\nkommer att presentera projekt för de drabbade\r\nkvinnorna i den FN-appell som presenteras i mars\r\nmånad. Regeringen kommer att ge avsevärda\r\nbidrag till FN-appellen och kommer därvid att\r\nsärskilt uppmärksamma program för de drabbade\r\nkvinnorna. Regeringen är även beredd att stödja\r\nandra initiativ, från t.ex. enskilda organisationer,\r\nsom kan komma att presenteras.</pre><pre>Anf. 131  BERITH ERIKSSON (v):</pre><pre>Herr talman! Jag tackar statsrådet för svaret.</pre><pre>Det är ofattbara brott som begås i det smutsiga\r\nkriget i det forna Jugoslavien. Vi nås dagligen av\r\ninformation om detta. Det är inget nytt med\r\nmassvåldtäkter som en mycket avsiktlig och\r\nsystematisk del av krigsföringen. Det var något som\r\nt.ex. Irak använde sig av för att visa sin makt,\r\ndemoralisera, förnedra och fördriva kurder.</pre><pre>Dessa systematiska massvåldtäkter började i\r\nBosnien i april 1992. Det tog dock lång tid och flera\r\nrapporter innan det här blev mer officiellt antaget\r\nsom en sanning. Det är nu snart ett år sedan som\r\ndetta började. Men det var först vid årsskiftet som\r\nFN:s rapport blev klar.</pre><pre>Det finns olika siffror om hur många våldtäkter det\r\nrör sig om. Men i alla rapporter nämns att också\r\nbarn drabbas. Vi får nog aldrig veta hur många det\r\negentligen rör sig om. Många av kvinnorna och\r\nbarnen finns i massgravar.</pre><pre>Våldtäkter är en klar krigsförbrytelse enligt\r\nGenèvekonventionens artikel 27 från 1946, dvs.\r\nangående skydd för civilpersoner under krigstid.\r\nArtikeln tar upp frågan om våldtäkter, påtvingad\r\nprostitution -- ja, varje slag av otillbörligt\r\nnärmande. Fördragsslutande länder har ju ett\r\nansvar när det gäller att påtala dessa brott.</pre><pre>Säkerhetsrådet har uppdragit åt\r\nJuristkommissionen, med Fritz Karlshov som\r\nordförande, att arbeta fram underlag till en\r\ninternationell tribunal om dessa krigsbrott. Vet\r\nstatsrådet hur långt man har kommit i det arbetet?</pre><pre>Anf. 132  Statsrådet ALF SVENSSON\r\n(kds):</pre><pre>Herr talman! Jag vet att arbetet fortgår, men jag\r\nkan inte säga när det skall bli färdigt.</pre><pre>Vi i regeringen har under alla omständigheter, som\r\nframgick av mitt svar, försökt att ställa upp och\r\nfinnas till hands med medel i de sammanhang där\r\ndet är möjligt för att ta hand om offren. Det\r\ngroteska är ju att offren är så många och att detta\r\nfaktiskt har skett.</pre><pre>Herr talman! Situationen är relativt komplicerad\r\neftersom det är fråga om olika kulturer, religioner\r\noch traditioner. Jag skulle gärna se att man via\r\nnågon enskild organisation kunde nå fram till dessa\r\ngrupper -- inte minst till enskilda muslimska\r\ngrupper. Det är säkert via dem som den bästa\r\nhjälpen kan nå fram.</pre><pre>Anf. 133  BERITH ERIKSSON (v):</pre><pre>Herr talman! Offren är många, och dess värre blir\r\nde fler för varje dag. Det är den tragiska sanningen.\r\nMan önskar verkligen att det kan vara möjligt att\r\nordna en internationell tribunal nu under pågående\r\nkrig som ett medel för att få slut på kriget.</pre><pre>Anledningen till att jag ställde denna fråga till\r\nBirgit Friggebo var att jag ville veta vad som görs i\r\ndet här landet med de kvinnor och barn som\r\nkommer hit. Finns det en beredskap? Tas de om\r\nhand? Sker det över huvud taget undersökningar\r\nför att ta reda på om de har varit utsatta för dessa\r\nhemska kränkningar? Vi hörde tidigare i debatten\r\natt alla är införstådda med att barn som har varit\r\nutsatta för dessa hemska händelser behöver hjälp --\r\nbåde med att bota, lindra och rehabilitera.</pre><pre>Det är inte bara fråga om att sända ner pengar till\r\ndet forna Jugoslavien. Det är jättebra. Men görs\r\ndet något för att hjälpa dem som redan har tagit sig\r\nhit till Sverige?</pre><pre>Anf. 134  Statsrådet ALF SVENSSON\r\n(kds):</pre><pre>Herr talman! Jag är inte så säker på att vi får slut på\r\ndetta vanvett även om Juristkommissionen\r\nkommer till skott och det upprättas en tribunal. Här\r\nhar vädjats, medlats, förhandlats, utlysts\r\nvapenvilor, och vi har hoppats. Ändå blommar\r\nvanvettet upp igen. Det var kanske ett felaktigt\r\nuttryck. Vanvettet finns där ständigt.</pre><pre>Det är nog ändå bra att skicka pengar dit ner. De\r\nflesta finns ju där. Vi har ingen ymnig ström hit för\r\nnärvarande från den regionen. Jag tror att det är\r\nbäst om vi kan hjälpa de våldtagna kvinnorna i\r\nderas hemmiljö, kultur och tradition. Det är\r\nsvårare att bistå dem när det väl har kommit till vår\r\ntradition och miljö. Om och när de har kommit hit\r\när det självklart att all tänkbar psykologisk hjälp\r\nskall ges.</pre><pre>Anf. 135  BERITH ERIKSSON (v):</pre><pre>Herr talman! Naturligtvis är det bra och positivt\r\nmed de insatser som Sverige redan har gjort. Jag\r\ntror också att det är bäst om människor kan hjälpas\r\ni de områden de redan befinner sig i. Jag har inte\r\nalls uppfattningen att vi skall ta dem hit för att\r\nhjälpa dem här. Men det är inte möjligt att vi skall\r\nresonera som så, att de som redan är här skall\r\nskickas tillbaka för behandling. De måste ju få\r\nbehandling här.</pre><pre>Man får aldrig ge upp försöken att få slut på kriget.\r\nEtt försök skulle vara att ordna en tribunal under\r\npågående krig och påtala de brott mot krigslagarna\r\nsom landet begår.</pre><pre>Anf. 136  Statsrådet ALF SVENSSON\r\n(kds):</pre><pre>Herr talman! Jag har inte någon annan uppfattning\r\nän den Berith Eriksson har.</pre><pre>Överläggningen var härmed avslutad.</pre><pre>30 §  Svar på frågorna 1992/93:336 och 338 om\r\nskogsvårdsorganisationen</pre><pre>Anf. 137  Jordbruksminister KARL ERIK\r\nOLSSON (c):</pre><pre>Herr talman! Tage Påhlsson har frågat mig om\r\nregeringen har för avsikt att avvakta\r\nRegionberedningen innan man avger förslag till ny\r\nskogsvårdsorganisation. Sven Lundberg har frågat\r\nom jag avser att lägga fram det förslag till ny\r\norganisation som 1990 års Skogspolitiska kommitté\r\nhar lämnat.</pre><pre>Den Skogspolitiska kommitténs förslag handlar\r\nbl.a. om den statliga skogsvårdsorganisationen och\r\nhar remissbehandlats. I lagrådsremissen som\r\nlämnades till lagrådet den 29 januari anger jag att\r\ndet för närvarande inte är lämpligt att ta slutlig\r\nställning till en ändrad regionindelning för\r\nskogsvårdsstyrelserna. Den frågan bör i stället\r\nanstå till dess att Regionberedningen har lämnat\r\nsina förslag. Vissa ändringar kan emellertid bli\r\naktuella redan innan beredningen har slutfört sitt\r\narbete. Jag syftar då på det förhållandet att\r\nbesparingskrav kan ge anledning till en samordning\r\nav funktionerna vid vissa av de mindre\r\nskogsvårdsstyrelserna.</pre><pre>Avsikten är att organisationsfrågan med denna\r\nbegränsning skall tas upp i den skogspolitiska\r\npropositionen som regeringen har för avsikt att\r\nlämna till riksdagen senare i vår. Beredningen av de\r\nförslag som skall ingå i propositionen pågår.</pre><pre>Anf. 138  SVEN LUNDBERG (s):</pre><pre>Herr talman! Jag får tacka statsrådet för svaret.</pre><pre>Det var för dagen ett mycket positivt svar. Men här\r\nframgår också att det skall komma nya förslag när\r\ndet gäller samordning av funktionerna vid vissa av\r\nde mindre skogsvårdsstyrelserna.</pre><pre>Hur ser statsrådet principiellt på det område som\r\njag kommer från, nämligen Västernorrlands län?\r\nDet är ett stort skogslän. Kansliet är lokaliserat till\r\nSollefteå. Det betyder mycket från\r\nsysselsättningssynpunkt om kansliet läggs ned. Jag\r\nvet att företrädare från Sollefteå kommun har gjort\r\nuppvaktningar. Statsrådet känner till problemen\r\ndär.</pre><pre>Jag är mycket intresserad av att få veta hur\r\nstatsrådet principiellt ser på förslaget från\r\nSkogspolitiska kommittén om en eventuell\r\nsammanslagning av de två länen.</pre><pre>Anf. 139  TAGE PÅHLSSON (c):</pre><pre>Herr talman! Jag kan, precis som Sven Lundberg,\r\nbara be att få tacka statsrådet för ett positivt svar --\r\nän så länge.</pre><pre>Det är ju uppenbart att statsrådet och hans\r\nmedhjälpare har tagit intryck av de uppgifter som\r\nhar lämnats, bl.a. vid uppvaktningar. Det får vi\r\ntacka för. Det visar att demokratin fungerar.</pre><pre>Jag vill, liksom Sven Lundberg, antyda en viss oro\r\nför det som sägs i svaret om att man skall överväga\r\nen samordning av funktionerna vid vissa av de\r\nmindre skogsvårdsstyrelserna. Jag menar att de\r\nskogsvårdsstyrelser i norra delarna av Sverige som\r\nvi talar om inte tillhör de mindre. Det blir fråga om\r\njättedistrikt. Jag hoppas att man inte har\r\nfunderingar på att vidta några åtgärder i den vägen\r\ni t.ex. Sollefteå eller i Östersund.</pre><pre>Jag skulle samtidigt vilja ställa en fråga som inte\r\ndirekt hör ihop med detta, men det är i högsta grad\r\nsammankopplat, nämligen att man nu vill låta\r\nskogens miljöfrågor handhas av länsstyrelserna i\r\nstället för av skogsvårdsstyrelserna. Hur ligger det\r\ntill med denna fråga?</pre><pre>Anf. 140  Jordbruksminister KARL ERIK\r\nOLSSON (c):</pre><pre>Herr talman! Låt mig först nämna att det förslag\r\nsom har lagts fram av Skogspolitiska kommittén\r\ngrundades på de förutsättningar som nu gäller om\r\natt vi måste spara i den statliga administrationen\r\nockså på skogsvårdsområdet.</pre><pre>Jag delar Skogspolitiska kommitténs uppfattning på\r\nen punkt, nämligen att det finns anledning att spara\r\npå den regionala nivån samtidigt som man måste ha\r\nen strävan att upprätthålla den karaktäristiska\r\norganisationen i skogsvårdsorganisationen, dvs.\r\nmed distrikt och en lokal förankring ute bland\r\nskogsägarna. Det är detta som har lett fram till det\r\nförslag som fanns i utredningen.</pre><pre>Vi har i särskild ordning uppdragit åt\r\nRegionberedningen att se över\r\nansvarsfördelningen i stort mellan den statliga och\r\nden kommunala sektorn. Det är naturligtvis inte\r\nbra att göra en ny indelning inom ett statligt organ\r\nsamtidigt som man ger ett uppdrag till en utredning\r\natt se över helheten. Det är skälet till att vi nu låter\r\ndetta vila utan ett ställningstagande i frågan.</pre><pre>Vad jag har sagt om några mindre\r\nskogsvårdsstyrelser torde, som Tage Påhlsson\r\nantydde, knappast gälla de skogsvårdsstyrelser som\r\när aktuella i detta fall, dvs. i Västernorrland och i\r\nJämtland. En sammanslagning av dessa båda skulle\r\nväl innebära en sådan storleksordning att en\r\nfemtedel av Sveriges skogsmark skulle hamna i ett\r\nområde.</pre><pre>Det är väl uppenbart att man skall ta intryck av\r\nopinioner. Nu är det inte alltid så enkelt att göra\r\ndet, eftersom opinionerna växlar. I slutändan får\r\nman därför försöka att ändå göra en bedömning.\r\nMen vid uppvaktningen från Västernorrland fick\r\njag ändå blicken fäst på kartan och tittade litet extra\r\npå avståndet nedifrån södra Härjedalen upp till\r\ngränsen mot Västerbotten ute vid kusten.</pre><pre>Anf. 141  SVEN LUNDBERG (s):</pre><pre>Herr talman! Statsrådets svar liksom det som\r\nstatsrådet sade om att kartan talar för sig själv var\r\nmycket positivt. I detta sammanhang handlar det\r\nom mycket stora geografiska avstånd. Jag är för\r\ndagen mycket nöjd med de besked som statsrådet\r\nhar lämnat.</pre><pre>Vi får se vad Regionberedningen kommer fram till\r\noch vad statsrådet då slutligen kommer att säga.\r\nDet blir kanske möjligheter att senare återkomma\r\nmed nya frågor.</pre><pre>Anf. 142  TAGE PÅHLSSON (c):</pre><pre>Herr talman! Jag skulle återigen vilja tacka\r\njordbruksministern för detta klara besked som gör\r\natt vi kan vara lugna när det gäller\r\nskogsvårdsstyrelsernas distriktskontor i\r\nVästernorrlands och Jämtlands län.</pre><pre>Jag konstaterar emellertid att jag inte fick något\r\nsvar på min kanske litet annorlunda fråga om\r\nmiljöfrågorna. Jag skulle gärna vilja ha ett litet\r\nförhandstips från jordbruksministern om det är\r\nlämpligt att dela skogens miljöfrågor och ta dem\r\nfrån skogsvårdsstyrelserna och överföra dem till\r\nlänsstyrelserna. Är det inte lämpligt att samordna\r\ndetta?</pre><pre>Anf. 143  Jordbruksminister KARL ERIK\r\nOLSSON (c):</pre><pre>Herr talman! Jag vill bara ytterligare en gång\r\nunderstryka att det förhållandet att vi nu inte lägger\r\nfram något förslag om ändrad indelning inte\r\ninnebär att vi har tagit ställning i princip till\r\nSkogspolitiska kommitténs förslag. Den frågan får\r\nanstå till dess Regionberedningen har lagt fram sitt\r\nförslag.</pre><pre>När det gäller den andra frågan, som jag inte hann\r\nsvara på i mitt föregående inlägg, kommer den att\r\ntas upp i den proposition som snart kommer att\r\nläggas fram. Det finns en strävan -- det fanns det\r\näven i utredningen -- hos regeringen att\r\nskogsbrukaren skall ha så få myndigheter som\r\nmöjligt att vända sig till. Vi vet samtidigt att det\r\nunder debattens gång har väckts förslag om\r\ninlemmande av skogsvårdsstyrelserna i\r\nlänsstyrelserna. Det är en fråga som utredningen\r\ninte har haft till uppgift att diskutera. Om det skulle\r\nbli aktuellt kan denna fråga naturligtvis komma upp\r\ntill förnyad diskussion. Jag uppfattar det dock som\r\natt den frågan inte kan diskuteras vidare förrän\r\nfrågan om den slutliga lösningen av\r\nskogsvårdsorganisationen blir aktuell om några år.</pre><pre>Anf. 144  TAGE PÅHLSSON (c):</pre><pre>Herr talman! Jag får tacka för detta svar så länge.\r\nJag förstår att statsrådet inte kan ge några definitiva\r\nbesked om miljöfrågorna och skogsvårdsfrågorna.</pre><pre>Jag tackar återigen för det positiva beskedet, och\r\njag skall hälsa hem till Västernorrland.</pre><pre>Överläggningen var härmed avslutad.</pre><pre>31 §  Svar på fråga 1992/93:307 om\r\nriksfärdtjänsten</pre><pre>Anf. 145  Kommunikationsminister MATS\r\nODELL (kds):</pre><pre>Herr talman! Elisabeth Fleetwood har frågat mig\r\nvilka åtgärder regeringen avser att vidta för att de\r\nnya direktiven för färdtjänsten skall tillämpas på ett\r\nså smidigt, mänskligt och ekonomiskt sätt som\r\nmöjligt.</pre><pre>Enligt riksdagsbeslut i december 1992 skall\r\nriksfärdtjänsten bedrivas i oförändrade former\r\nunder hela år 1993.</pre><pre>Mot bakgrund av att kostnaderna för\r\nriksfärdtjänsten successivt har ökat har det också\r\ndiskuterats olika åtgärder för att begränsa dessa.</pre><pre>Som framgår av årets budgetproposition kommer\r\nnärmare förslag om framtida regler och villkor för\r\nriksfärdtjänsten att föreläggas riksdagen under\r\nvåren 1993.</pre><pre>Anf. 146  ELISABETH FLEETWOOD\r\n(m):</pre><pre>Herr talman! Jag ber först att få tacka statsrådet för\r\nsvaret. Jag anser att det är märkligt att ansvariga\r\ntjänstemän har gått händelserna i förväg, enligt de\r\nrapporter som jag har fått. Det har sagts att det är\r\nde allmänna färdmedlen som skall användas utan\r\nhänsyn till kostnaderna. Vi är alla medvetna om i\r\nvilken takt kostnaderna för riksfärdtjänsten har\r\nökat. Då måste man se till att ansvariga personer\r\nockså är medvetna om att de billigaste och\r\nsamtidigt de bästa sätten skall användas.</pre><pre>Det är beklagligt att man från dem som skall\r\nrekommendera patienter och gamla hur de skall\r\nresa kan vara så illa underrättade om vad som\r\ngäller.</pre><pre>I denna situation skulle jag vilja utöka frågan till\r\nkommunikationsministern och fråga vilka åtgärder\r\nman kan vidta i dag, inför det nya beslut som\r\nkommer, för att man inte skall öka kostnaderna\r\nännu mer och inte samtidigt åsamka dem som\r\nbehöver utnyttja riksfärdtjänsten både bekymmer\r\noch besvär och kanske även hälsovådliga\r\nkonsekvenser.</pre><pre>Anf. 147  Kommunikationsminister MATS\r\nODELL (kds):</pre><pre>Herr talman! Det har förekommit en del rapporter\r\ni massmedia om de missförhållanden som Elisabeth\r\nFleetwood hänvisar till.</pre><pre>Jag tror att en gemensam nämnare för dessa\r\nproblem är att nuvarande system, som innebär att\r\ndet är en instans som beslutar och en annan som\r\nbetalar, leder till denna typ av missförhållanden.\r\nRegeringen har nu föreslagit att ansvaret skall\r\növerföras även till dem som fattar beslut i dessa\r\nfrågor. Det tror jag blir den kanske viktigaste\r\nåtgärden för att skapa goda förhållanden.</pre><pre>Vi kommer alltså att under våren lägga fram ett\r\nförslag till nya villkor för riksfärdtjänsten, och då\r\ntror jag att det finns anledning att i den behandling\r\nsom sker både i regeringskansliet och senare här i\r\nriksdagen ta till vara de erfarenheter som finns och\r\nse till att det blir ett så bra och heltäckande förslag\r\nsom möjligt.</pre><pre>Anf. 148  ELISABETH FLEETWOOD\r\n(m):</pre><pre>Herr talman! Jag tror att det är en klok väg, och jag\r\nvälkomnar de förslag som kommer att föreläggas\r\nriksdagen. Det är lätt att konstatera att om det här\r\nmissbrukas eller missförstås av någon part -- eller\r\nvad som ligger bakom -- drabbar det i längden just\r\ndem som mest behöver den här tjänsten från\r\nsamhällets sida. Därför är det ännu viktigare att\r\nman försöker sätta stopp för missförstånd,\r\nmissbruk eller vad man nu vill kalla det.</pre><pre>Överläggningen var härmed avslutad.</pre><pre>32 §  Svar på fråga 1992/93:326 om Bromma\r\nflygplats</pre><pre>Anf. 149  Kommunikationsminister MATS\r\nODELL (kds):</pre><pre>Herr talman! Lennart Fremling har frågat mig om\r\nvilka åtgärder jag avser att vidta beträffande\r\nBromma flygplats för att minska de kringboendes\r\noro för sin säkerhet och sin miljö.</pre><pre>Som Lennart Fremling nämner i sin fråga har\r\ntrafiken mätt i antal passagerare vid Bromma\r\nflygplats ökat kraftigt under år 1992. Detta är en\r\nnaturlig följd av att trafikflyget åter i viss mån\r\nbörjat utnyttja flygplatsen efter beslutet om\r\navreglering av den svenska inrikesflygmarknaden.\r\nAntalet starter och landningar vid Bromma har\r\nemellertid inte påverkats så mycket jämfört med\r\ntidigare år. Den största förändringen gäller således\r\ntypen av flygplan. Som frågeställaren också känner\r\ntill har Stockholms stad beslutat att Bromma skall\r\nbibehållas som flygplats.</pre><pre>Bromma har redan i dag koncessionskrav\r\nbeträffande buller. All den trafik som nu utnyttjar\r\nBromma klarar dessa krav. Villkoren sätter också\r\nen gräns för hur mycket trafik flygplatsen totalt sett\r\nfår ha. Denna gräns är nu i det närmaste nådd.\r\nRegeringen fattade därför den 19 november förra\r\nåret beslut om nya riktlinjer för hur den tillgängliga\r\nkapaciteten på Bromma skall utnyttjas. Bl.a.\r\ninnebär dessa att ingen ytterligare utrikestrafik\r\ntillåts på Bromma och att flygplanstyper som inte är\r\nlämpade för förhållandena på Bromma kommer att\r\nhänvisas till Arlanda.</pre><pre>Dessa riktlinjer avses gälla tills vidare i avvaktan på\r\nden förnyade koncessionsprövning enligt\r\nmiljöskyddslagen av Bromma som Luftfartsverket\r\navser att ansöka om under år 1993. Vid denna\r\nprövning kommer givetvis de kringboendes\r\nsynpunkter att vara viktiga.</pre><pre>Vad gäller flygsäkerheten ligger det inom\r\nLuftfartsinspektionens ansvarsområde att fastställa\r\nnödvändiga föreskrifter för att uppnå en så säker\r\nflygtrafik som möjligt på Bromma.</pre><pre>Mot denna bakgrund är jag nu inte beredd att vidta\r\nnågra ytterligare åtgärder med anledning av frågan.</pre><pre>Anf. 150  LENNART FREMLING (fp):</pre><pre>Herr talman! Jag tackar kommunikationsministern\r\nför det klarläggande svaret. Den oro som de\r\nkringboende känner för flygolyckor,\r\nluftföroreningar och buller måste tas i beaktande då\r\nman överväger flygplatsens framtid. Man bör på\r\nsikt också överväga annan användning av detta\r\nvärdefulla markområde.</pre><pre>Det är alltid svårt att på ett objektivt och rättvist\r\nsätt avväga olika användningssätt mot varandra.\r\nDock går det ändå att göra kalkyler på markvärdet,\r\noch en rimlig ränta kan beräknas på detta.</pre><pre>Såvitt jag vet belastas inte flygverksamheten med\r\nsådana avgifter att en rimlig förräntning uppstår på\r\nmarkvärdet. Sett från min liberala utgångspunkt\r\nbör flygresenärernas betalningsvilja vara en\r\ngrundläggande faktor för den flygverksamhet som\r\nskall bedrivas i vårt land. Det är då viktigt att\r\nprissättningen görs korrekt, utgående från ett\r\nsamhällsekonomiskt synsätt.</pre><pre>Jag vill därför fråga statsrådet hur regeringen\r\nberäknar förräntningen av markvärdet för Bromma\r\nflygplats i en kalkyl av de avgifter som bör tas ut av\r\nresenärer, flygbolag och andra intressenter.</pre><pre>Också miljöaspekterna måste beaktas. Det vore då\r\nolyckligt om flyget expanderar och drar till sig\r\nresenärer som tvekar i valet mellan tåget och flyget.\r\nÖkat trafikflyg på Bromma på orättvist gynnsamma\r\nvillkor riskerar att ge ett kraftigt felaktigt\r\nresemönster sett från samhällsekonomisk\r\nsynpunkt. Särskilt fel blir det i den tankevärld som\r\njag som liberal representerar, eftersom vi liberaler\r\nvill använda ekonomiska styrmedel i\r\nmiljöpolitiken.</pre><pre>Anf. 151  Kommunikationsminister MATS\r\nODELL (kds):</pre><pre>Herr talman! Jag tycker att det är viktigt att man tar\r\nde kringboendes synpunkter och oro på allvar, som\r\njag säger i mitt svar. Lennart Fremling tar upp\r\nfrågan vilka ekonomiska styrmedel som finns i\r\ndetta sammanhang. Det är de avgifter som tas ut av\r\nLuftfartsverket från flygföretagen. Man har nu\r\naviserat att de avgifterna skall höjas ganska\r\nkraftigt. Det har föranlett protester från de\r\noperatörer som nu konkurrerar med SAS och\r\nhittillsvarande Linjeflyg på inrikesnätet.</pre><pre>Vilken ränta som man vill ha som avkastning på\r\nmarken är en fråga som måste avgöras vid de\r\nförhandlingar som förs mellan å ena sidan\r\nStockholms stad och å andra sidan\r\nstaten/Luftfartsverket. Nu har, som sagt,\r\nStockholms stad genom en politisk majoritet där\r\näven Lennart Fremlings parti har ingått bestämt sig\r\nför att upplåta denna mark för ytterligare 15 år\r\nframåt. De frågor som Lennart Fremling väcker i\r\nden delen måste vara en mycket viktig ingrediens i\r\nde förhandlingarna.</pre><pre>Vad man där åstadkommer måste sedan avspegla\r\nsig i de avgifter som Luftfartsverket tar ut av\r\noperatörerna.</pre><pre>Anf. 152  LENNART FREMLING (fp):</pre><pre>Herr talman! Det gläder mig att ministern visar så\r\nstor förståelse för den oro som de kringboende\r\nkänner och att de kringboendes synpunkter anges\r\nfå stor vikt vi framtida överväganden. Jag kan väl\r\nockså uppfatta statsrådets svar så att regeringen i en\r\nökande utsträckning kommer att använda sig av\r\nsamhällsekonomiska kalkyler där även\r\nmiljöeffekter av olika verksamheter beaktas.</pre><pre>Herr talman! Jag har tilltro till att regeringen vill\r\nutveckla och använda kalkylmetoder som gör att\r\nsamhällets resurser av olika slag kommer till en allt\r\neffektivare användning. Då menar jag inte enbart\r\nen ekonomisk effektivitet utan en beräkning av\r\nlivskvalitet som tar hänsyn till långsiktiga effekter\r\npå miljön och även till människors oro för olyckor,\r\nbuller och luftföroreningar.</pre><pre>Jag utgår från att den förutskickade\r\ninfrastrukturpropositionen kommer att innehålla\r\nanalyser och resonemang som kan ligga till grund\r\nför en saklig debatt om avvägningen mellan olika\r\ntrafikslag.</pre><pre>Anf.153  Kommunikationsminister MATS\r\nODELL (kds):</pre><pre>Herr talman! När det gäller den senare punkten är\r\ndet alldeles riktigt att övervägandena i investerings\r\ninriktningspropositionen utgår just från\r\nsamhällsekonomiska kalkyler, som inte minst\r\ninkluderar olika miljöaspekter.</pre><pre>När det gäller koncessionsvillkoren för Bromma\r\nskall Luftfartsverket under försommaren komma in\r\nmed en ansökan om en helt ny miljöprövning.\r\nOrsaken är att verksamheten har, som det heter,\r\ngenomgått en väsentlig förändring genom den\r\nökade trafiken. Därför är det nu viktigt att detta\r\nkoncessionsbeslut också berör andra faktorer än\r\nbuller, nämligen utsläpp till luft och vatten från\r\nflygplatsen. Det kommer, Lennart Fremling, att bli\r\nen heltäckande miljöprövning av denna\r\nverksamhet.</pre><pre>Anf. 154  LENNART FREMLING (fp):</pre><pre>Herr talman! För att en marknadsekonomi skall\r\nfungera bra och ge frihet åt individen utan att\r\nsamtidigt inkräkta på andras berättigade krav\r\nmenar jag att denna typ av resonemang måste få bli\r\navgörande för om Bromma flygplats skall vara kvar\r\npå lång sikt eller inte. Ett bra sätt att minska de\r\nkringboendes oro är naturligtvis att minska\r\nflygtrafiken. I det sammanhanget kan det vara\r\nviktigt att satsa på järnvägstrafik.</pre><pre>Anf. 155  Kommunikationsminister MATS\r\nODELL (kds):</pre><pre>Herr talman! I den senare delen blir det alltså\r\nmiljöprövningen som avgör vilken volym och\r\nvilken typ av trafik som kommer att tillåtas under\r\nde kommande 15 åren.</pre><pre>Överläggningen var härmed avslutad.</pre><pre>33 §  Svar på fråga 1992/93:351 om\r\njärnvägsförbindelsen Stockholm--Oslo via Kil--\r\nCharlottenberg</pre><pre>Anf. 156  Kommunikationsminister MATS\r\nODELL (kds):</pre><pre>Herr talman! Björn Samuelson har frågat mig vilka\r\nåtgärder regeringen planerar vidta för att behålla\r\ntrafiken via Kil--Arvika--Charlottenberg.</pre><pre>SJ bedriver för närvarande såväl persontrafik som\r\ngodstrafik på stomnätet mellan Kil och\r\nCharlottenberg.</pre><pre>Det har enligt uppgift från SJ inte fattats några\r\nbeslut att dra ner på godstrafiken på sträckan.\r\nMålsättningen är tvärtom att öka godsvolymerna.</pre><pre>Persontrafik föreslås i årets budgetproposition\r\n(prop. 1992/93:100 bil. 7) upphandlas på sträckan\r\nKarlstad--Charlottenberg. I enlighet med\r\nkommitténs (K 1991:02) Förhandlare för statens\r\nköp av persontrafik på järnväg m.m. förslag\r\nföreslår regeringen att två tågpar per dag skall\r\nupphandlas trafikåret 1993/94. Förhandlaren har i\r\nsina bedömningar lagt in bl.a. resandeströmmar\r\noch kostnaden för upphandlad trafik.</pre><pre>SJ ser vidare över antalet nattåg på sträckan. Det\r\nfinns dock inga beslut fattade att minska trafiken.</pre><pre>När det gäller investeringar i järnvägar avser\r\nregeringen att inom kort presentera ett förslag i en\r\nproposition om långsiktiga investeringar.</pre><pre>SJ skall i enlighet med 1988 års trafikpolitiska\r\nbeslut bedriva järnvägstrafik på\r\nföretagsekonomiska grunder. För att skapa\r\nförutsättningar för en livskraftig och\r\nkonkurrenskraftig järnvägstrafik måste SJ ges\r\nmöjlighet att fatta kommersiella beslut utan\r\ninblandning från regeringen.</pre><pre>Avseende den av staten upphandlade trafiken har\r\njag ingen anledning att ifrågasätta de bedömningar\r\nsom statens förhandlare gjort vid upphandlingen.\r\nJag är således med denna bakgrund för närvarande\r\ninte beredd att vidta några åtgärder med anledning\r\nav Björn Samuelsons fråga.</pre><pre>Anf. 157  BJÖRN SAMUELSON (v):</pre><pre>Herr talman! Först vill jag tacka\r\nkommunikationsministern för svaret. Det är inte\r\nett behov av att vara tjatig som gör att jag ställer om\r\ndenna fråga i olika sammanhang, utan det är därför\r\natt det hela tiden händer saker. På norsk sida är\r\nbanan av mycket högre standard än på svensk sida.\r\nEnligt tidningsuppgifter är det möjligt att köra i 160\r\nkm i timmen på norsk sida in mot Oslo.</pre><pre>Norrmännen planerar nu en mångmiljardsatsning\r\npå en ny flygplats, Gardemoen, som skall ligga\r\nmycket nära denna sträcka. Det finns beslut i\r\nNordiska rådet om att vi skall bygga samman våra\r\nnordiska huvudstäder med snabbtågstrafik.</pre><pre>Slutet på ministerns svar är ju inte särskilt\r\nupplyftande, men jag är optimist av ohejdad vana.\r\nI det svar som Mats Odell har lämnat framhålls att\r\nhan inom kort skall presentera ett förslag i en\r\nproposition om långsiktiga investeringar. Är det\r\nmöjligt att bansträckan Kil--Charlottenberg\r\nkommer att finnas med i denna proposition? Det\r\ngår bara att köra 70 km i timmen där, Mats Odell,\r\noch det är inte bra. Det är inte heller bra för SJ att\r\nha dessa villkor om man nu skall bedriva\r\njärnvägstrafik på företagsekonomiska grunder.</pre><pre>Det är dessutom i dag billigt att göra dessa insatser,\r\noch det skulle vara bra ur arbetsmarknadspolisk\r\noch ur miljöpolitisk synpunkt. I dag fraktas ungefär\r\n90 % av allt gods i Värmland på väg.</pre><pre>Jag vill alltså fråga om denna bana kan finnas med\r\ni den kommande propositionen. Till slut: När kan\r\nvi räkna med att kunna åka med snabbtåg mellan\r\nStockholm och Oslo?</pre><pre>Anf. 158  Kommunikationsminister MATS\r\nODELL (kds):</pre><pre>Herr talman! Jag tror att Björn Samuelson och jag\r\när helt eniga om att det som vi skall satsa på\r\nframöver är järnvägen som ett framtida\r\nkommunikationsmedel, trots att det är ett mycket\r\ngammalt sådant. Järnvägen har fått en renässans.\r\nSverige är i dag det land i Europa som satsar mest\r\npå järnvägsinvesteringar per kapita. Både Björn\r\nSamuelson och jag vet att det inte är särskilt många\r\nmänniskor i Sverige i förhållande till den landyta\r\nsom vi har att försöka täcka med bra\r\nkommunikationer. Inte desto mindre är frågan\r\nintressant.</pre><pre>Finns denna sträcka med i den kommande\r\npropositionen? Den frågan kan jag inte svara på,\r\nmen jag kan hänvisa Björn Samuelson till det\r\nunderlag som Banverket har lämnat in. Banverket\r\nhar lämnat in underlag för en högre och för en lägre\r\nnivå. Jag konstaterar att en upprustning av sträckan\r\nKil--Charlottenberg ingår redan i den\r\ngrundsatsning som Banverket har lämnat in som ett\r\nförslag till regeringen.</pre><pre>Anf. 159  BJÖRN SAMUELSON (v):</pre><pre>Herr talman! Jag förutsätter att\r\nkommunikationsministern då lyssnar mycket noga\r\npå Banverket och kanske accelerar litet ytterligare\r\ni förhållande till dess förslag när det gäller antalet\r\nresande och hastigheter.</pre><pre>När tror Mats Odell att vi kommer att kunna åka\r\nsnabbtåg mellan Stockholm och Oslo?</pre><pre>Anf. 160  Kommunikationsminister MATS\r\nODELL (kds):</pre><pre>Herr talman! Det är för tidigt för att jag skall kunna\r\nge något svar på det. Det är ett gott stycke på väg\r\natt vi redan i dag kan åka snabbtåg till Karlstad, och\r\njag skulle önska att fler utnyttjade den möjligheten.\r\nDet är viktigt att ett snabbtåg också utgör ett reellt\r\nalternativ till exempelvis flyget.</pre><pre>Det är, som Björn Samuelson påpekar i sin fråga,\r\nviktigt att vi kan hålla en tillräckligt hög hastighet\r\nför att det här skall bli aktuellt. Det ligger nog dess\r\nvärre ett stycke framåt i tiden. Hur långt kan jag\r\ninte i dag svara på.</pre><pre>Anf. 161  BJÖRN SAMUELSON (v):</pre><pre>Herr talman! Pågår ett utredningsarbete inom\r\ndepartementet som gör att det går att inom en viss\r\ntid lämna en prognos över möjligheter till den här\r\ntypen av trafik?</pre><pre>När det gäller den nya svenska tekniken på detta\r\nområde görs ju satsningar också i andra länder. I\r\nhöstas var jag i USA, och jag blev mycket glad när\r\nman i ett nyhetsprogram slog upp nyheten att nya\r\nsvenska tåg hade köpts in.</pre><pre>Jag tror att det skulle gagna svensk industri om det\r\nblev en satsning på järnvägsförbindelser mellan\r\nSveriges och Norges huvudstäder, och då med t.ex.\r\nen svenskproducerad vagnpark.</pre><pre>Anf. 162  Kommunikationsminister MATS\r\nODELL (kds):</pre><pre>Herr talman! Svar på många av de frågor som ställs\r\nkommer att återfinnas i den\r\ninvesteringsinriktningsproposition som regeringen\r\nlägger på riksdagens bord den 25 februari. Det är\r\nalltså inte särskilt lång tid till som Björn Samuelson\r\nbehöver sväva i okunnighet.</pre><pre>Anf. 163  BJÖRN SAMUELSON (v):</pre><pre>Herr talman! Jag tror att jag kommer att stå ut fram\r\ntill den 25 februari. Men jag väcker naturligtvis\r\nmotioner, ifall det skulle behövas.</pre><pre>Överläggningen var härmed avslutad.</pre><pre>34 §  Svar på fråga 1992/93:355 om riksväg 41</pre><pre>Anf. 164  Kommunikationsminister MATS\r\nODELL (kds):</pre><pre>Herr talman! Berndt Ekholm har frågat mig om jag\r\navser att medverka till att beslut tas om ytterligare\r\nmedel, så att utbyggnaden av riksväg 41 kan ske i\r\nen följd utan avbrott.</pre><pre>Den nuvarande regeringen har under åren 1991 och\r\n1992 fattat beslut om tidigareläggningar och extra\r\nmedel utöver ordinarie anslag till väginvesteringar,\r\nvilka motsvarar ett belopp om drygt 7 miljarder\r\nkronor. Huvuddelen av dessa investeringar utförs\r\nunder åren 1992 och 1993. Älvsborgs län har\r\nerhållit drygt 107 miljoner kronor av dessa medel.</pre><pre>Trots dessa omfattande satsningar för att öka\r\nväginvesteringarna i Sverige finns det fortfarande\r\nstora behov av åtgärder. Regeringen kommer\r\ndärför, före februari månads utgång, att i en\r\nproposition föreslå riksdagen att väg- och\r\njärnvägsinvesteringar fortsättningsvis skall\r\nfinansieras genom lån. Det kommer bl.a. att\r\ninnebära att ett antal mycket angelägna\r\ninvesteringar som det inte gått att finansiera inom\r\nhittills anslagna ramar nu kommer att bli möjliga att\r\ngenomföra. Propositionen kommer att innehålla\r\nförslag till inriktning och omfattning av framtida\r\ninvesteringar.</pre><pre>Riksdagens beslut med anledning av regeringens\r\nproposition kommer sedan att ligga till grund för de\r\ntioåriga investeringsplaner som Vägverket,\r\nBanverket och länsstyrelserna skall upprätta under\r\nhösten 1993.</pre><pre>Anf. 165  BERNDT EKHOLM (s):</pre><pre>Herr talman! Jag tackar kommunikationsministern\r\nför svaret.</pre><pre>Det är litet konstigt att det skall vara så svårt att få\r\nett besked om hur det fortsättningsvis blir med\r\nriksväg 41. Kommunen har skrivit brev till\r\nKommunikationsdepartementet, men man har inte\r\nkunnat få något besked om hur det blir i\r\nfortsättningen. Det har gjorts påstötningar i ett\r\nantal omgångar sedan vi väl kom loss med\r\nformaliteterna kring bygget.</pre><pre>De jobb som nu pågår räcker fram till\r\nsensommaren. Sedan blir det stopp, och då\r\nkommer ett antal monument bestående av en hel\r\nserie broar att finnas ute i terrängen. Det finns\r\nalltså inga vägar som binder samman broarna, och\r\nså får det naturligtvis inte vara. Det är således\r\nnödvändigt att fortsätta med de här jobben. Men\r\nför att det skall vara möjligt krävs det snabba beslut\r\nnär det gäller konstruktionsritningarna för bl.a.\r\nytterligare broar som skall byggas och utbyggnaden\r\nav vägarna i fråga. Det går inte att vänta längre.\r\nOm inget sker, kommer bygget att stoppas upp i\r\nhöst.</pre><pre>När det gäller den proposition som skall läggas fram\r\nvill jag framhålla att några medel för hösten inte\r\nanslås där. Vägverket kan i princip inte ta anslagna\r\nmedel i anspråk förrän den 1 januari 1994. Sådana\r\nförskjutningar blir det i budgetsammanhang. Detta\r\nkommer alltså att innebära att arbeten läggs ner\r\nfr.o.m. sensommaren i år och att det kommer att\r\nvara så till dess att Vägverket får medel inom ramen\r\nför eventuellt nya medel som regeringen fattar\r\nbeslut om. Detta kan väl ändå inte vara rimligt.</pre><pre>Jag måste därför fråga kommunikationsministern\r\nom det inte är möjligt att vidta åtgärder som\r\ninnebär att man förhindrar att de aktuella broarna\r\nblir monument ute i terrängen.</pre><pre>Anf. 166  Kommunikationsminister MATS\r\nODELL (kds:</pre><pre>Herr talman! Jag behöver kanske inte informera\r\nBerndt Ekholm om hur det här fungerar. Det är\r\nalltså inte regeringen som fattar beslut om hur\r\nenskilda vägsträckor skall byggas, utan det är\r\nstatens organ -- i det här sammanhanget\r\nVägverket -- som gör det. Vägverket får medel i\r\nden takt som riksdagen anslår sådana. Riksdagen\r\nhar också anslagit medel, och alla de pengarna har\r\nfördelats till Vägverket. Nästa gång nya pengar\r\nkommer är den 1 juli i år.</pre><pre>Med anledning av budgetpropositionen och med\r\nanledning av investeringsinriktningspropositionen\r\noch, som jag säger i mitt svar, om riksdagen bifaller\r\nregeringens förslag om inrättandet av en låneram\r\nfår Vägverket tillgång till medel. Det är alltså\r\nVägverket och länsstyrelserna som upprättar\r\nplaner för hur medlen skall användas i de olika\r\nområdena.</pre><pre>Varken jag eller regeringen i övrigt kan med det här\r\nplaneringssystemet tala om exakt hur medel\r\ntilldelas för enskilda riksvägar, länsvägar o.d. Det\r\nhar vi gjort i anslutning till olika paket, som framför\r\nallt haft sysselsättningspolitisk bakgrund.</pre><pre>Det här projektet anvisades, som Berndt Ekholm\r\nmycket riktigt påpekade, av den förra regeringen i\r\nett sysselsättningsinriktat paket.</pre><pre>För att återkomma till frågan om när medel kan\r\nanslås, vill jag säga följande. Riksdagen kommer\r\natt ge regeringen nya medel att fördela den 1 juli.\r\nDet blir alltså Vägverket och länsstyrelsen som\r\nkommer att fördela medlen inom exempelvis det\r\nhär aktuella länet.</pre><pre>Anf. 167  BERNDT EKHOLM (s):</pre><pre>Herr talman! Jag vet mycket väl hur det hela tillgår\r\noch inser att regeringen inom ramen för de\r\nordinarie vägmedlen rimligen inte exakt kan säga\r\nvilka pengar som skall gå till riksväg 41. Problemet\r\när att de ordinarie vägmedel som vi kan vänta oss i\r\nden proposition som läggs fram i februari inte kan\r\ndisponeras förrän tidigast den 1 januari 1994 på\r\ngrund av tidsförskjutningen. Pengarna kan alltså\r\ninte lyftas den 1 juli 1993. Det kommer att innebära\r\nett glapp mellan sensommaren i år och januari\r\n1994. Under den tiden går det inte att bygga.\r\nNämnda broar kommer att stå som monument ute\r\ni terrängen. Detta är en helt orimlig situation, med\r\ntanke på att människor går arbetslösa.</pre><pre>Vi socialdemokrater har i vårt budgetförslag\r\ntidigarelagt 17 miljarder kronor. Jag vågar påstå att\r\ndet här projektet kan inrymmas inom den ramen i\r\nvår budget. Varför kan inte regeringen anslå, t.ex.\r\nvia tilläggsbudgeten, medel, så att man slipper det\r\nhär stoppet under hösten? I värsta fall finns risken\r\natt projektet över huvud taget inte helt fullföljs.</pre><pre>Anf. 168  Kommunikationsminister MATS\r\nODELL (kds):</pre><pre>Herr talman! Jag måste fråga Berndt Ekholm på\r\nvilket sätt de pengar som Socialdemokraterna\r\nanslår i sin budget kan komma fram snabbare\r\njämfört med de medel som regeringen föreslår i\r\nbudgetpropositionen.</pre><pre>Anf. 169  BERNDT EKHOLM (s):</pre><pre>Herr talman! De pengar som vi föreslår gäller\r\ntidigareläggningar. Vi gör alltså en framflyttning till\r\nden 1 juli 1993, så att pengarna kan dipsoneras för\r\nolika insatser redan då. Men de ordinarie\r\nbudgetmedel som anslås och som gäller från den 1\r\njuli 1993 dipsoneras inte förrän den 1 januari 1994.\r\nDen ordningen har vi haft i flera år. Det krävs alltså\r\nett särskilt regeringsbeslut, såvitt jag förstår, för att\r\ndet skall gå att få fram pengar som kan användas\r\nunder hösten.</pre><pre>Anf. 170  Kommunikationsminister MATS\r\nODELL (kds):</pre><pre>Herr talman! Nu förstår jag bakgrunden till frågan.\r\nMen det förhåller sig så, att regeringen kommer att\r\nställa medel till Vägverkets förfogande från den 1\r\njuli i år. Jag tror inte att det skall behöva bli något\r\nglapp när det gäller den här typen av projekt. Men\r\njag kan inte uttala mig om detta projekt specifikt,\r\nför då skulle jag överträda mina befogenheter.</pre><pre>Berndt Ekholm får vända sig till Vägverket i\r\nregionen och fråga hur man kommer att göra med\r\npengarna. Enligt uppgifter som jag har tagit del av\r\nkommer medlen att räcka fram till oktober--\r\nnovember 1993. Vägverket kommer att få\r\nmöjligheter att disponera pengar, så att man kan\r\nfortsätta bl.a. med den här typen av projekt genom\r\nden låneram som jag hoppas att riksdagen skall\r\ngodkänna under våren.</pre><pre>Anf. 171  BERNDT EKHOLM (s):</pre><pre>Herr talman! Först och främst: Jag har\r\nförhoppningen att regeringens proposition är så\r\npass fyllig, dvs. att det finns så mycket pengar, att\r\ndet går att inrymma ett pågående projekt av typen\r\nriksväg 41 i den här satsningen.</pre><pre>När det gäller tidpunkten måste jag, tyvärr, göra\r\nkommunikationsministern besviken. Jag har\r\nnämligen frågat Vägverket om det här. Enligt\r\nuppgifter från personer som jobbar i regionen\r\ndisponeras inte de medel som skall komma i en\r\nförlängning av budgeten före den 1 januari 1994.\r\nSåledes blir det ett glapp. Regeringen skulle dock\r\nkunna handla och exempelvis tillåta Vägverket att\r\nlåna upp pengar, så att man kan komma i gång och\r\nså att det inte blir något glapp. Det finns\r\nmöjligheter för regeringen att agera och att kolla\r\nupp det här, just för att undvika att vi får monument\r\nav nämnda slag ute i terrängen.</pre><pre>Anf. 172  Kommunikationsminister MATS\r\nODELL (kds):</pre><pre>Herr talman! Jag tror att Berndt Ekholm och jag\r\nhar samma uppfattning, nämligen att det vore ett\r\nmisslyckande för både regeringen och Vägverket\r\nom den här typen av projekt blev stillastående ute i\r\nterrängen, samtidigt som människor går\r\narbetslösa -- dvs. om vi av budgettekniska skäl inte\r\nskulle klara utbetalningen av de här pengarna.</pre><pre>Vad vi genomgående tar sikte på i vårt förslag är ju\r\natt förändra och att på ett mera kreativt sätt\r\nutnyttja den låneram som vi föreslår.</pre><pre>Jag tror alltså att det finns alla förutsättningar för\r\nVägverket, om bara riksdagen antar regeringens\r\nförslag i denna del, att klara det här.</pre><pre>Överläggningen var härmed avslutad.</pre><pre>35 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1992/93:155 till socialförsäkringsutskottet</pre><pre>Motionerna</pre><pre>1992/93:A6 och A6 till arbetsmarknadsutskottet</pre><pre>36 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:25 Handläggning av brottmål efter\r\nrättspsykiatrisk undersökning m.m.</pre><pre>1992/93:163 Ändrad valkretsindelning i Malmöhus\r\nlän</pre><pre>2 733 motioner avlämnade under allmänna\r\nmotionstiden</pre><pre>(En förteckning över motionerna tillhandahålls\r\nprenumeranterna med detta protokoll. Övriga\r\nerhåller förteckning som bilaga till kammarens\r\nföredragningslista onsdagen den 10 februari.)</pre><pre>Motion</pre><pre>med anledning av skr. 1992/93:157 Invandrar- och\r\nflyktingpolitiken</pre><pre>1992/93:Sf22 av Ian Wachtmeister och Lars\r\nMoquist (nyd)</pre><pre>37 § Anmälan om interpellation</pre><pre>Anmäldes att följande interpellationer framställts</pre><pre>den 29 januari</pre><pre>1992/93:76 av Elving Andersson (c) till\r\nmiljöministern om blyfri bensin:</pre><pre>I syfte att minska luftföroreningarna har krav på\r\nkatalysatorrening för personbilar införts. För att\r\nsäkerhetsställa katalysatorns funktion och livslängd\r\nerfordras blyfri bensin. Fordon som erfordrar blyfri\r\nbensin har särskild dimension på påfyllningsröret i\r\nsyfte att undvika misstag.</pre><pre>Om förorenad bensin används till katalysatorrenad\r\nbil uppstår sådana skador på katalysatorn att dess\r\nfunktion allvarligt nedsätts och vid upprepade\r\npåfyllningar av blyad bensin förstörs katalysatorn.</pre><pre>Genom lagstiftning och särskilda\r\nbranschöverenskommelser garanteras bilägaren en\r\nviss livslängd på katalysatorn. Garantiåtagandet är\r\nbland de största som finns på marknaden, både i\r\nomfattning och kostnad om åtagandet måste\r\nuppfyllas. Ett totalt utbyte av samtliga\r\nkatalysatorer som för närvarande finns i drift och\r\nomfattas av garantiåtagandet kan uppskattas kosta\r\ni storleksordning 10--13 miljarder kronor.</pre><pre>Myndigheten kontrollerar fordonet och kan ålägga\r\natt hålla utsläppen från fordonet via katalysatorn\r\ninom specificerade toleransgränser. Om dessa\r\növerskrids och fordonet skötts på föreskrivet sätt,\r\nkan garantiåtagandet från leverantören åberopas.</pre><pre>Systemet bygger självfallet på att föraren tankar\r\nfordonet med föreskriven bränslesort. Den som\r\ntankar fordonet har emellertid inte möjlighet att\r\navgöra vilken bränslekvalitet som finns i pumpen,\r\nutan måste förlita sig till att den på pumpen angivna\r\nbränsleaktiviteten överensstämmer med den\r\nkvalitet som de facto levereras i bränslepumpens\r\nmunstycke. Om blyad och förorenad bensin\r\nfelaktigt säljs i pump som anges leverera blyfri\r\nbensin avsedd för katalysatorförsett fordon,\r\nuppstår svåra skador på katalysatorn samtidigt som\r\ngarantikedjan egentligen bryts.</pre><pre>Enligt samstämmiga uppgifter har det förekommit\r\noch kan förekomma alltjämt att blyfri bensin\r\nförorenats med bly och likväl säljs som blyfri\r\nbensin.</pre><pre>Myndigheterna kontrollerar funktionen på\r\nkatalysatorn, men trots krav på bensinföretagen att\r\nobligatoriskt tillhandahålla blyfri bensin tycks\r\ningen kontroll av kvaliteten förekomma. Denna\r\nbrist på kontroll sätter såväl bilägaren som\r\ngarantigivaren i ett osäkert rättsläge.</pre><pre>Jag vill mot bakgrund av dessa problem fråga\r\nmiljöministern:</pre><pre>1. Anser regeringen att distributionssystemet för\r\nbensin uppfyller de krav man bör kunna ställa?</pre><pre>2. Kontrollerar Naturvårdsverket kvaliteten på\r\nblyfri bensin och inom vilka toleransgränser bör\r\nbensinen ligga?</pre><pre>3. Vilket rättsläge råder för bilbranschens\r\ngarantiåtagande för katalysatorn om 8 000 mil resp.\r\nfem år om bilägaren själv ovetande tankar blyad\r\nbensin ur munstycke för blyfri bensin?</pre><pre>38 §  Kammaren åtskildes kl. 19.56.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 15.56 och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}