{"dokumentstatus":{"dokument":{"hangar_id":"2438954","dok_id":"GE0966","rm":"1990/91","beteckning":"66","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"66","slutnummer":"0","datum":"1991-02-19 00:00:00","systemdatum":"2010-02-17 00:00:00","publicerad":"1991-02-19 00:00:00","titel":"Riksdagens snabbprotokoll 1990/91:66 Tisdagen den 19 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{E5DCCF2F-FBBD-4FEC-BF55-7A024534AD2E}","dokument_url_text":"http://data.riksdagen.se/dokument/GE0966/text","dokument_url_html":"http://data.riksdagen.se/dokument/GE0966","dokumentstatus_url_xml":"http://data.riksdagen.se/dokumentstatus/GE0966","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:66</div>\r\n<div class=\"sidhuvud_datum\">Tisdagen den 19 februari</div>\r\n<div class=\"sidhuvud_klockslag\">Kl. 14.30--20.20</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 13 februari.</pre><pre>2 § Remissdebatt</pre><pre>Föredrogs proposition 1990/91:90 En god livsmiljö.</pre><pre>Anf. 1 ANNIKA ÅHNBERG (v):</pre><pre>Fru talman! Vi har från vänsterpartiet begärt en\r\nremissdebatt angående regeringens miljöpolitiska\r\nproposition, och man kan naturligtvis fråga sig\r\nvarför. Det kan finnas två skäl till en sådan begäran.\r\nEtt skäl kan vara att man redan vet precis vad man\r\nanser om den föreslagna miljöpolitiken efter att ha\r\nhaft propositionen i sin hand under en dag och\r\nockså har sitt omdöme färdigt. Det är inte skälet till\r\natt vi begärt denna remissdebatt.</pre><pre>Det sägs ofta att ärenden redan är avgjorda när vi\r\ngår till debatt i riksdagen. De har manglats i\r\nutskottens hantering, och de viktiga diskussionerna\r\nhar förts i sådana sammanhang där allmänheten\r\ninte har tillträde. Detta skulle göra diskussionerna\r\noch debatten här i kammaren både låsta och\r\nointressanta.</pre><pre>Vänsterpartiets avsikt med att begära denna\r\nremissdebatt har varit att försöka få till stånd en\r\ndiskussion om våra egna utgångspunkter och andra\r\npartiers utgångspunkter för att se var vi kan finna\r\nvarandra över de partipolitiska gränserna innan vi\r\nhar låst oss i givna partipolitiska ståndpunkter. Vi i\r\nvänsterpartiet anser att miljösituationen i vårt land\r\noch i världen kräver att vi försöker att hantera dessa\r\nfrågor på ett nytt sätt. Vi tror att människorna i vårt\r\nland kräver av oss politiker att vi lyckas ta oss ur de\r\ngivna partipolitiska fållorna och diskutera\r\nmiljöpolitiken med mer öppna sinnen och mer ser\r\ndet som en process där vi är beredda att både ge och\r\nta. Därmed är det naturligtvis inte sagt att\r\npartipolitiska skillnader mellan partierna upphävs i\r\ndetta sammanhang.</pre><pre>Det sägs i propositionen att vi har nått ett nytt\r\nstadium när det gäller att hantera miljöfrågorna,\r\noch jag delar den uppfattningen. Vi har gått från att\r\nfrämst ägna oss åt att sätta filter på skorstenarna till\r\natt också titta på vad som kommer ut ur\r\nfabriksportarna och se över hela vårt livsmönster.\r\nDet sägs också i en av de underlagsrapporter som\r\nfinns till denna proposition -- Hur mår Sverige? --\r\natt med den konsumtionsnivå vi håller oss med i vår\r\ndel av världen, i industriländerna, skulle jordens\r\nresurser och tillgångar räcka för ungefär en halv\r\nmiljard människor om de skulle leva på den nivå\r\nsom vi gör. Men vi är 5,3 miljarder människor som\r\nskall dela på resurser och tillgångar på denna jord.\r\nOm vi skall kunna skapa en framtid för människor\r\när det helt uppenbart att vi i denna del av världen\r\nmåste ändra vårt sätt att leva.</pre><pre>Vi får för den sakens skull inte glömma att även\r\ninom vårt land ta hänsyn till de fördelningspolitiska\r\naspekterna. Det är faktiskt inte alla i vårt land som\r\növerkonsumerar eller tillhör dem som slösar med\r\njordens resurser. Det finns också i vårt land\r\nmänniskor som lever under sådana omständigheter\r\natt de skulle behöva höja sin konsumtionsnivå.</pre><pre>När det gäller de internationella aspekterna sägs\r\ndet i propositionen att biståndspolitiken har ett\r\nnära samband med miljöpolitiken, och det är sant.\r\nMen jag hade gärna velat att man i propositionen\r\nhade ägnat större utrymme åt det faktum att också\r\nhandelspolitiken har ett nära samband med\r\nmiljöfrågorna.</pre><pre>Det är oerhört viktigt att vi i de internationella\r\ndiskussioner som förs kring handel och\r\nhandelsutbyte med mycket större kraft än hittills\r\nlyckas hävda de miljöpolitiska intressena. Det är\r\nmed både sorg och vrede som man kan konstatera\r\natt GATT -- organisationen för internationella\r\nhandelsöverenskommelser och borttagande av\r\ntullar -- redan år 1972 beslutade att tillsätta en\r\nmiljöpolitisk kommitté för att se över hur man\r\nskulle få in miljöaspekten vid handelsutbytet och\r\natt denna kommitté inte har sammanträtt en enda\r\ngång. Detta säger något om den betydelse, eller\r\nbrist på betydelse, som man i internationella\r\nhandelspolitiska sammanhang tillmäter dessa\r\nlivsavgörande frågor.</pre><pre>Jag hade önskat att man även i denna proposition\r\nhade lyft fram dessa aspekter, eftersom de är helt\r\navgörande. Det är över huvud taget fortfarande så,\r\natt miljöpolitik är någonting som vi behandlar en\r\ndag i veckan. På måndagen kan vi diskutera miljö,\r\npå tisdagen besluta att bygga Öresundsbron och på\r\nonsdagen besluta om andra storskaliga satsningar\r\nsom inte rimmar med miljöpolitiken. Jag tror att\r\ndetta sätt att hantera miljöfrågorna måste väcka en\r\nundran hos människor. Om det nu verkligen är så\r\nilla ställt med miljön som det sägs i rapporter, hur\r\nkan det då komma sig att ledande politiker kan\r\nhantera miljöfrågor på detta sätt? Man tar upp dem\r\nen dag för att nästa dag inte alls ha dem i åtanke när\r\nman diskuterar näringspolitik, handelspolitik,\r\ntrafikpolitik eller energipolitik. Miljöfrågorna finns\r\nfortfarande inte med som en grundläggande aspekt\r\ninom alla andra politikområden.</pre><pre>Vi behöver en miljöminister, men vi behöver också\r\nen miljöutrikesminister, en\r\nmiljöutrikeshandelsminister osv.</pre><pre>På den nya nivå där vi befinner oss efter att ha tagit\r\nsteget från att bara sätta filter på skorstenarna till\r\natt också titta på produkterna som kommer ut ur\r\nfabriksportarna är det också viktigt att betona\r\nbetydelsen av utbildning och information till\r\nmänniskorna i detta land. Det tas också upp i\r\npropositionen, och det är bra. Men man skall också\r\nha klart för sig att miljö är en fråga om makt.</pre><pre>Det finns många människor i vårt land som är\r\nmycket kunniga när det gäller miljöfrågor. Jag\r\ntänker då på de fackligt förtroendevalda. De har på\r\nvåra industriarbetsplatser i många år arbetat med\r\natt hantera t.ex. kemikaliefrågor. I dagens Sverige\r\nhar dessa människor fortfarande alldeles för små\r\nmöjligheter och befogenheter. Det handlar här om\r\nmakt att göra någonting åt inte bara företagets\r\narbetsmiljö utan också dess produktion. Det räcker\r\ndärför inte att tala om att det behövs mer utbildning\r\noch mer information. Det behövs mer makt till de\r\nanställda på arbetsplatserna.</pre><pre>Det handlar också om den brist på makt över de\r\nvaror vi köper som vi konsumenter har. Om man\r\ntänker på det faktum att det i vårt samhälle läggs\r\nner 27 miljarder kronor varje år på marknadsföring\r\noch reklam, något som visserligen är ett ganska vitt\r\nbegrepp och inbegriper mycket mer än så att säga\r\nvanlig reklam, inser vi -- eftersom reklamen ju\r\nmåste vara lönsam för företagen -- att vi som\r\nkonsumenter är mycket svaga i förhållande till det\r\nmassiva reklamutbud som finns. Det kan vara fråga\r\nom reklam för varor som är hur miljöovänliga som\r\nhelst, där vi aldrig får en seriös information om\r\nprodukternas inverkan på miljön. Det kan vara\r\nreklam där man t.o.m. tillåts använda sådana\r\nbegrepp som ''miljövänlig'', ''naturlig'' osv. utan att\r\ndet finns regler och ramar för hur dessa begrepp får\r\nanvändas och utan att det finns täckning för dem.</pre><pre>Att i en sådan situation dra in på t.ex.\r\nkommunernas konsumentrådgivning -- som ju är\r\nnågot som visserligen inte vanligen betraktas som\r\nmiljöpolitik men som jag menar hör hit -- är fel. Det\r\nhör också till helhetsbilden att vi som konsumenter\r\nmåste ha mycket mer stöd för att kunna välja de\r\nprodukter som verkligen är bäst för miljön. Det\r\nhandlar också om kommuninvånarnas makt över\r\nsin lokala miljö. I en tid när vi lyft över alltmer\r\nansvar för den lokala miljön till kommunal nivå förs\r\ndet nu diskussioner om att kommunerna skulle\r\nkunna välja bort de kommunala miljö- och\r\nhälsoskyddsnämnderna som självständiga nämnder\r\noch förvaltningar och lägga ihop dem med andra\r\nverksamheter. I detta ser vi från vänsterpartiet en\r\noerhört stor fara. Vi vill i en helhetsbild av\r\nmiljöpolitiken ha med att de kommunala\r\nmöjligheterna till ett starkt miljö- och\r\nhälsoskyddsarbete måste värnas. Detta var några\r\nord om vad jag anser att vi också måste börja\r\ndiskutera som miljöpolitik.</pre><pre>Så till själva propositionen. Det som jag anser är\r\nmycket bra i propositionen är att man nu säger att\r\nmiljökonsekvensbeskrivningar skall införas som ett\r\nredskap att arbeta med på olika nivåer. Det är en\r\nväsentlig del i det nya steg vi skall ta inom\r\nmiljöpolitiken. Men det finns också andra frågor\r\nsom jag så här inledningsvis saknar, och jag\r\nfunderar över varför man valt att inte lyfta fram\r\ndem.</pre><pre>Det har funnits en miljöavgiftsutredning som har\r\narbetat och presterat åtskilliga sidor med material.\r\nDen föreslog bl.a. en avgift på hushållsavfall.\r\nPengarna skulle fonderas och användas för att\r\nutveckla alternativa sätt att ta hand om avfall.\r\nUtredningen föreslog en avgift på organiska\r\nlösningsmedel, något som även arbetsmiljömässigt\r\när ett oerhört stort problem i samhället. Också\r\ndessa avgifter skulle gå till en fond. Ur denna fond\r\nskulle man kunna finansiera utveckling av\r\nalternativa produkter. Jag saknar dessa förslag i\r\nden miljöpolitiska propositionen, och jag vill gärna\r\nveta varför regeringen inte har ansett det viktigt att\r\nta med dessa.</pre><pre>Detta gäller också det förslag som\r\nmiljöavgiftsutredningen tog fram i sitt första\r\nbetänkande om en miljöavgift på klor. Vi har\r\nkommit långt när det gäller att få ned\r\nkloranvändningen inom pappersmassaindustrin.\r\nMen vi måste ha klart för oss, att när det gäller\r\nbelastningen av ämnen som är farliga för Östersjön\r\nutgör kloret fortfarande ett oerhört viktigt bidrag\r\ntrots att vi har kommit långt, och det behövs\r\nytterligare åtgärder.</pre><pre>Jag känner också en viss besvikelse när det gäller\r\ntrafiken. Den miljöklassning som lyfts fram i\r\npropositionen kan omöjligt få de stora effekter som\r\nman utlovar i propositionen. Man säger att vi till år\r\n2010 skall ha blivit av med de negativa\r\nmiljöeffekterna av trafiken. Men jag tror att vem\r\nsom helst måste inse att det inte finns någon\r\nrimlighet i påståendet att de åtgärder man föreslår\r\nskulle kunna leda till detta. Här saknas t.ex.\r\nutförliga förslag när det gäller andra typer av\r\nfordon inom tätort; jag tänker t.ex. på eldrivna\r\nbilar som samhällets myndigheter själva kunde gå\r\nin för att använda, vidareutveckling av alternativa\r\nbränslen och sådana saker. Jag tänker naturligtvis\r\nockså på satsningar på kollektivtrafiken, men det\r\nhör inte hemma i den här diskussionen. Det får vi\r\nta upp i ett annat sammanhang.</pre><pre>Kanske anser regeringen att det svenska folket är i\r\nbehov av tröst och vill av den anledningen att\r\npropositionen skall andas optimism. Visst behöver\r\nvi känna optimism för att kunna arbeta med de\r\nsvåra miljöfrågorna. Om vi hela tiden bara\r\nbeskriver eländet kommer detta inte att leda till ett\r\nkonstruktivt arbete. Det kommer att leda till att vi\r\nalla ger upp och tror att vi inte kan rå på\r\nverkligheten. Så förhåller det sig naturligtvis inte.\r\nMänniskan har tekniken, kunnandet, resurserna\r\nför att åtgärda miljöproblemen. Vi kan i grunden\r\nvara optimister. Vi har alla de redskap vi behöver\r\nom vi också har den uttalade ambitionen att\r\nanvända dem.</pre><pre>Men detta behov av optimism och av att vara\r\nkonstruktiv får inte leda till att vi lurar oss själva\r\noch andra. Att tro att vi kan lösa trafikens problem\r\ntill år 2010 med den brist på förslag som finns i\r\npropositionen är enligt min mening att vara litet\r\ngrand oärlig.</pre><pre>Fru talman! Det finns naturligtvis också mycket\r\nannat i denna proposition. Jag skall i ärlighetens\r\nnamn säga att det naturligtvis inte har varit möjligt\r\natt på ett dygn tränga in i denna oerhört omfattande\r\nmateria. Men det finns ytterligare en sak som jag\r\nhelt kort vill nämna och som jag saknar, och det\r\ngäller naturvården. Regeringen föreslår ett minskat\r\nanslag till inköp av mark, och detta är någonting\r\nsom väcker stor besvikelse hos mig och många\r\nandra.</pre><pre>Med detta, fru talman, har jag velat antyda de\r\nfrågor som vi i vänsterpartiet anser oerhört viktiga\r\natt diskutera i detta sammanhang. Det är min stora\r\nförhoppning att vi vid behandlingen av denna\r\nproposition skall gå in i en process som leder till att\r\nvi kan utveckla propositionen och gå vidare och\r\nlägga fram ytterligare förslag som på ett ännu bättre\r\nsätt kommer att gynna miljön här i Sverige och\r\nutomlands.</pre><pre>Anf. 2 IVAR VIRGIN (m):</pre><pre>Fru talman! Regeringens proposition, En god\r\nlivsmiljö, kan liknas vid ett långkok. Beslut som\r\nriksdagen fattade för tre år sedan presenteras som\r\nnya anrättningar. Socialdemokraterna tycks ha ett\r\nbehov av att göra startblocken litet stadigare inför\r\nden valkampanj som förestår, och man använder\r\ntekniken att göra det med gamla borgerliga\r\nmiljöförslag.</pre><pre>Vad som däremot är ofattbart är att Birgitta Dahl\r\nvill riva upp det viktigaste miljöpolitiska beslutet,\r\nnämligen det från juni 1988 om ett koldioxidtak.\r\nRiksdagen beslutade att koldioxidutsläppen inte\r\nborde öka över den nivå vi hade då, dvs. den 6 juni\r\n1988. Sveriges riksdag var det första parlament som\r\nfattade beslut i denna ödesfråga, och vi har\r\nanledning att vara stolta över det beslutet. Det var\r\nett direkt svar på de krav som ställdes av den s.k.\r\nBrundtlandkommissionen. En förändring av vårt\r\nglobala klimat genom växthuseffekten ansågs av\r\ndenna FN-kommission som det helt avgörande\r\nmiljöhotet, och man efterlyste nationella och\r\ninternationella åtgärder. Det svenska beslutet blev\r\nockså, trots regeringens dimridåer, internationellt\r\nuppskattat och respekterat.</pre><pre>Koldioxiden är den helt dominerande\r\nväxthusgasen. Den står för hälften av\r\nväxthuseffekten. Det har därför varit naturligt för\r\nalla länder att rikta sina klimatvårdande insatser\r\nmot koldioxiden. Vid samma tid som riksdagen\r\nfattade sitt beslut om koldioxidtaket samlades en\r\nkonferens i Toronto med flera hundra\r\nvetenskapsmän och politiker från hela världen.\r\nTorontokonferensens rekommendationer spelar en\r\ncentral roll i det internationella klimatvårdsarbetet.</pre><pre>Torontokonferensen slog fast att världens i-länder\r\nlångsiktigt borde minska sina koldioxidutsläpp med\r\n50 % och med minst 20 % till år 2005.\r\nTorontokonferensen rekommenderade också en\r\nsnabb avveckling av CFC, freongaserna.</pre><pre>Torontokonferensen gav eko i alla miljömedvetna\r\nländer. I den tyska förbundsrepubliken inleddes ett\r\nomfattande arbete. En parlamentarisk utredning\r\ntillsattes för att undersöka hur de nödvändiga\r\nutsläppsminskningarna skulle kunna genomföras.\r\nVid en miljökonferens i Washington i maj förra året\r\npresenterades denna utredning för intresserade\r\nparlamentariker från hela världen, inkl. Sverige.\r\nDet fanns en representant för varje parti med på\r\nden konferensen. Någon månad senare fattade den\r\ntyska förbundsregeringen ett principbeslut om att\r\nminska koldioxidutsläppen med minst 25 % i gamla\r\nVästtyskland och med betydligt mer i det forna\r\nÖsttyskland. Tyskarna har också beslutat påskynda\r\nCFC-avvecklingen.</pre><pre>Det är möjligt att man här tog ett visst intryck av\r\ndet svenska beslutet att upphöra med CFC-\r\nanvändningen år 1995. Den svenska planen för\r\nCFC-avveckling var den första i världen på samma\r\nsätt som koldioxidbeslutet var det. Riksdagen var\r\nenig om detta, och Birgitta Dahl skall krediteras för\r\nsitt arbete i denna fråga.</pre><pre>Sverige har tidigare haft ett gott anseende på\r\nmiljöområdet. Under de senaste åren har detta\r\nanseende tyvärr naggats i kanten. Sverige har bl.a.\r\nfått kritik för sitt agerande i olika internationella\r\nmiljöförhandlingar. Sverige måste åter gå i täten\r\noch till offensiv på klimatvårdsområdet. Vi skall\r\ninte nöja oss med att sätta ett tak, vi måste börja\r\nminska våra egna utsläpp. Moderata\r\nsamlingspartiet kräver en 20-procentig minskning\r\nav koldioxidutsläppen till år 2005. Om Sveriges\r\nriksdag säger ja till detta krav kommer Sverige att\r\nta ytterligare ett steg på vägen mot ett uppfyllande\r\nav Torontokonferensens rekommendationer.</pre><pre>Det moderata kravet är tufft, men det är\r\nnödvändigt. Regeringen företräder en annan linje.\r\nDen vill gå baklänges in i framtiden och urvattna\r\nriksdagens koldioxidbeslut. Regeringen vill i stället\r\nfölja EGs och EFTAs gemensamma\r\nförhandlingslinje, som innebär en frysning av\r\nkoldixidutsläppen till år 2000. Regeringen\r\naccepterar således en ökning av de svenska\r\nkoldioxidutsläppen under mellantiden.\r\nArgumentationen är förrädiskt. Man hävdar att\r\nman nu tar ett samlat grepp om klimatfrågorna\r\noden nya politiken innebär en bättre klimatvård.\r\nDet är fel eftersom regeringen s.k. klimatvår tycks\r\nomfatta koldioxiden, och det är beklagligt.\r\nDessutom, och det är viktigt, har flera länder i såväl\r\nEG som EFTA beslutat att koldioxidutsläppen\r\nskall tvingas ner med 20 % till år 2005. Man följer\r\nalltså Torontokonferensens krav. Även Sverige kan\r\noch bör gå längre än EGs och EFTAs gemensamma\r\nförhandlingslinje.</pre><pre>I regeringens proposition står att koldioxidtaket\r\nredan har överskridits. Detta är fel. Utsläppen har\r\nminskat varje år sedan 1987. Naturvårdsverket\r\nanvänder det året som basår för riksdagsbeslutet.\r\nSedan 1987 har minskningen varit drygt 5 %. Jag\r\nvet inte om regeringens uppgift att koldioxidtaket\r\növerskridits är ett utslag av samma språkbruk som\r\ngör det oåterkalleliga återkalligt och ett löfte till en\r\nmålsättning. Uppgiften är likafullt falsk.</pre><pre>Naturvårdsverkets rapport, Luft 90, innehåller mål\r\nför Sveriges del vad gäller klimatpåverkande\r\nluftföroreningar. Naturvårdsverket kräver att\r\nkoldioxidtaket skall bibehållas.</pre><pre>Fru talman! Jag hoppas att riksdagen ställer sig på\r\nnaturvårdsverkets sida och dessutom ställer upp ett\r\nnytt riktigt och viktigt miljömål, nämligen en\r\nminskning av koldioxidutsläppen med 20 % till år\r\n2005.</pre><pre>Anf. 3 CLAES ROXBERGH (mp):</pre><pre>Fru talman! Regeringen backar i miljöpolitiken.\r\nRegeringens förslag till miljöpolitik saknar\r\noffensiva helhetsgrepp. Inte ens de förslag som\r\nfanns med i t.ex. miljöavgiftsutredningen finns med\r\ni propositionen. Naturvårdsverkets aktionsplaner\r\nfinns inte heller med.</pre><pre>Trots att regeringen knappast lägger fram några\r\nmiljöpropositioner, eftersom man vill samla ihop\r\npolitiken vart tredje år, hänvisar regeringen åter till\r\nnya utredningar och lösa formuleringar. Nästan alla\r\nförslag i miljöavgiftsutredningens tredje och sista\r\ndel slopas. Innebär miljöpropositionen att\r\nsocialdemokraterna återgår till sitt tidigare\r\nmotstånd mot ekonomiska styrmedel? De\r\nstyrmedel som fanns med i utredningen slopas nu.\r\nEn del har redan nämnts här, t.ex. förslag till\r\nmiljöavgift på sjöfart och flyg, miljöavgifter inom\r\njordbruket, kloravgift, avgift på organiska\r\nlösningsmedel, avgift på träskyddsmedel, avgift på\r\navfall och avgift på kadmium. Dessa finns inte med\r\ni propositionen.</pre><pre>Sedan lyfter regeringen fram enskildheter i stället\r\nför att föra en generell politik. Man förbjuder\r\nkvicksilvertermometrar i stället för att ta itu med\r\nkvicksilvret rakt över. Man bör i stället ge\r\nkemikalieinspektionen i uppdrag att förbjuda alla\r\nvaror som innehåller giftiga metaller. Dessa kan ju\r\nförbjudas redan nu enligt substitutionsprincipen. I\r\nstället för att bara inrikta sig på\r\nkvicksilvertermometrarna vore det bättre om man\r\nanslog pengar till ett konkret projekt där man\r\nförsökte bli av med så många metaller som möjligt\r\noch lägga pant på övriga. Det skulle vara mycket\r\neffektivare. Men regeringen vågar förmodligen inte\r\ndet.</pre><pre>Problemen med bensinslukande bilar lyfts fram.\r\nMan lägger en extra avgift på bilar, där den nästan\r\nsaknar betydelse. Regeringen ställer inte ens, som\r\nredan har nämnts här, upp på naturvårdsverkets\r\nförslag i Luft 90 om en skärpning av\r\navgasnormerna. Det gäller inte bara koldioxiden.\r\nFörslagen skall inte genomföras förrän 1996, och\r\nbara om EG gör det. Där har vi alltså EG-\r\nanslutningen.</pre><pre>Ivar Virgin deklarerar att man skall ställa upp på att\r\nreducera koldioxiden med 20 %. Jag kan då inte\r\nlåta bli att fråga honom hur det skall gå till. Jag\r\nskulle vilja se moderaterna ta itu med t.ex. trafiken,\r\nsom är en av de stora orsakerna till\r\nkoldioxidutsläppen.</pre><pre>Man förbjuder PET-flaskan i stället för att\r\npresentera ett heltäckande lagförslag. Det har vi\r\nfaktiskt gjort.</pre><pre>100 milj.kr. till landskapsvård presenteras som ett\r\nstort steg framåt på naturvårdsområdet. Samtidigt\r\ninnebär jordbrukspolitiken -- som alla partier utom\r\nmiljöpartiet ställde upp på -- att just den\r\nkulturmark som är viktig för bevarandet av arter\r\nläggs ned. Enligt naturvårdsverket behövs det\r\nminst 500 milj.kr. för att klara de mest värdefulla\r\nbiotoperna. Miljöpolitiken är en\r\nreparationsverksamhet efteråt. Den allmänna\r\ninriktningen har varit att hela tiden invänta vad\r\nandra länder gör. Det saknas intresse för att skapa\r\nen positiv förebild. Sverige skulle kunna bli en\r\npositiv förebild.</pre><pre>Trafiken utpekas i propositionen som den stora\r\nmiljöboven, men man väntar med förslagen. I\r\ntillväxtpropositionen anslår man litet pengar till\r\njärnvägar och mycket pengar till vägar i vanlig\r\nordning. Man skjuter upp naturvårdsverkets krav\r\npå skärpta avgasnormer igen. Det finns inga förslag\r\nnär det gäller sjöfart och flyg. Lagförslagen om\r\nmiljökonsekvensbeskrivningar är av urvattnad\r\nramlagskaraktär.</pre><pre>Vi har i riksdagen möjlighet att förbättra de här\r\nförslagen, att verkligen föra en radikal miljöpolitik.\r\nVi har möjlighet att förbättra regeringens\r\nproposition på avgörande punkter. Frågan är om\r\növriga oppositionspartier är beredda att ställa upp\r\npå detta. Det saknas mycket i den här\r\npropositionen. Det finns en del bra saker, men skall\r\nvi komma någon vart i miljöarbetet måste\r\npropositionen förändras och skärpas på avgörande\r\npunkter.</pre><pre>Anf. 4 SÖREN NORRBY (fp):</pre><pre>Fru talman! Miljöförstöringen är nu det\r\nallvarligaste hotet mot mänsklighetens framtid.\r\nDärför är kampen mot miljöförstöringen den\r\nviktigaste uppgiften för alla, inte minst för oss\r\npolitiker, och inte enbart vart tredje år. En\r\nmiljöproposition varje år hade underlättat\r\nriksdagens arbete och även det konstruktiva\r\nsamarbete vi måste inrikta oss på i den här\r\navgörande frågan.</pre><pre>De globala miljöhoten är nu så allvarliga att de gör\r\nhelt nya samarbetsmönster nödvändiga, mellan\r\nindustriländer och u-länder, mellan nationer,\r\nmellan multinationella företag och överstatliga\r\norgan, mellan branscher, mellan konkurrerande\r\nföretag och inte minst, om vi ser till vår egen\r\narbetssituation, mellan politiska partier.</pre><pre>Regeringen har haft ett mycket omfattande och\r\ngediget underlag för sin miljöproposition. Trots en\r\nrad förtjänstfulla inslag i propositionen -- det skall\r\nvi inte sticka under stol med -- har regeringen inte\r\norkat omvandla detta underlag till en offensiv\r\nmiljöpolitik. Folkpartiet liberalerna efterlyser\r\nsärskilt att miljöpolitiken blir övergripande. Jag\r\nskulle själv vilja använda uttrycket att\r\nmiljödepartementet skall bli viktigare än\r\nfinansdepartementet. Vi efterlyser en kraftfull\r\nanvändning av ekonomiska styrmedel, starkt ökade\r\nresurser för skyddet av hotade naturmiljöer och en\r\nsamlad aktionsplan mot buller -- det bortglömda\r\nmiljöproblem -- som över tre miljoner svenskar\r\nanses störda av. Vi kommer naturligtvis att redovisa\r\nvåra slutsatser i kommande motioner.</pre><pre>Regeringens miljöproposition svarar alltså inte mot\r\nde förväntningar som regeringen själv har väckt.\r\nInnehållet är förvånansvärt tunt med tanke på det\r\ngedigna underlagsmaterialet. Det finns en bra\r\nredovisning i propositionen av vad som har gjorts.\r\nRegeringen är däremot ganska tomhänt inför\r\nframtiden, inför vår gemensamma framtid.</pre><pre>Ett allvarligt hot mot miljön är den uteblivna\r\nekonomiska tillväxten. Den är ju i Sverige ett\r\nresultat av en misslyckad socialdemokratisk politik.\r\nPengarna räckte tydligen inte till i kampen mot\r\nmiljöförstöringen. På en punkt kommer\r\npropositionen att leda till ökad sysselsättning. Det\r\ngäller sysselsättningen bland statliga utredare och i\r\nviss mån i den svenska pappersindustrin. Men det\r\nvar kanske inte i första hand de förväntningarna vi\r\nfick när regeringen talade om sin kommande\r\nproposition.</pre><pre>I propositionen ger regeringen sin egen majoritet i\r\nmiljöskyddskommittén bakläxa. Det är litet grand\r\nett rosornas miljökrig, och det har i praktiken\r\nframtvingats av oppositionen. Samtliga andra\r\npartier i utredningen ville gå längre i arbetet med\r\natt samordna miljölagarna. Det hade varit\r\nohållbart att fortsätta att bromsa, eftersom en\r\nmajoritet i riksdagen stod bakom ett mer ambitiöst\r\nreformprogram.</pre><pre>Regeringen nonchalerar i propositionen riksdagens\r\nkrav på en samlad aktionsplan mot buller.\r\nTrafikbullerutredningens förslag från 1974 framstår\r\nfortfarande som radikalt och återstår i praktiken att\r\ngenomföra.</pre><pre>Jag skulle vilja rikta en fråga till Birgitta Dahl. Hur\r\nkommer riksdagens beställning av en samlad\r\naktionsplan mot buller att effektueras? Det\r\nframgår inte av de delar av propositionen som jag\r\nhar hunnit forcera -- det handlar ju om tusentals\r\nsidor, och mycket spännande läsning återstår\r\nfortfarande.</pre><pre>Bullret är en del av priset för vår materiella\r\nstandard, kanske tydligare förknippat med\r\nmateriell standard än någon annan form av\r\nmiljöförstöring. Det gäller trafiken, elektroniska\r\nljudalstrare av olika slag, felkonstruerade billarm --\r\nför att ta något som vi ofta upplever som buller --\r\nen hel del leksaker för barn, vapen naturligtvis,\r\nventilationssystem och produktionsprocesser.\r\nBullernivån har ständigt stigit i samhället i modern\r\ntid. Buller har en unik egenskap som miljöfaktor\r\nfrån politiska utgångspunkter. Om orsakerna\r\nupphör försvinner omedelbart eller åtminstone\r\nmed ljudets hastighet de fysikaliska effekterna. Det\r\nblir tyst. ''Vad skönt, han höll tyst en stund.''</pre><pre>Effekterna av luftföroreningar, vattenföroreningar,\r\ngiftspridning och exploatering av naturen består,\r\nmen bullret upphör omedelbart. Det borde alltså\r\nvara det tacksammaste området inom\r\nmiljöpolitiken att ge sig på, men där är regeringen\r\ni stort sett tomhänt. Det är riksdagen som driver på,\r\noch det kommer riksdagen att göra även i\r\nfortsättningen när det gäller miljöpolitiken, i\r\nsynnerhet när regeringen har kommit med en\r\nproposition som inte svarar mot de förväntningar\r\nsom regeringen själv har skapat.</pre><pre></pre><pre>Anf. 5 LARS ERNESTAM (fp):</pre><pre>Fru talman! Jag har begärt ordet endast för att\r\nställa tre frågor till miljöministern.</pre><pre>Den första frågan var min partivän Sören Norrby\r\ninne på. Är det rimligt att samla alla miljöfrågor till\r\nen stor proposition vart tredje år på det sätt som vi\r\ngör? Har riksdagen rimlig tid att behandla de\r\nfrågorna? Blir de över huvud taget seriöst\r\nbehandlade som de skulle bli om man spred ut dem\r\nmer i tiden? Det var min första fråga.</pre><pre>Min andra fråga till miljöministern är: Vad har\r\nmiljöministern för syn på ekonomiska styrmedel?\r\nJag har diskuterat ekonomiska styrmedel med\r\nmiljöministern här i kammaren i många år. Vi har\r\ntalat om miljöavgifter och annat. De första åren\r\nsade miljöministern: Nej, miljöavgifter skall vi inte\r\nha. De ger industrin och företagen möjlighet att\r\nköpa sig fria från ansvar.</pre><pre>Så kom den glädjande omsvängningen, och\r\nmiljöavgiftsutredningen tillsattes.\r\nMiljöavgiftsutredningen har därefter lämnat en rad\r\nbra förslag. Några förslag ifrån delbetänkandet har\r\ntagits in i skatteuppgörelsen, men det fanns också\r\nen rad mycket bra förslag i slutbetänkandet. Såvitt\r\njag förstår är det mycket få av dem som framförs i\r\nmiljöpropositionen.</pre><pre>Då är min fråga om miljöministern nu än en gång\r\nhar ändrat uppfattning. Är ekonomiska styrmedel\r\nnågonting som inte längre skall användas mer än i\r\nundantagsfall i miljöpolitiken? Jag tror att det är en\r\nviktig fråga att få svar på innan vi går in i förarbetet\r\nmed våra motioner och den diskussion som skall\r\nföras i anslutning till propositionen.</pre><pre>Min tredje och sista fråga, fru talman, gäller\r\nnaturvården. När jag lyssnade till miljöministern i\r\nTV i går visade hon, det sista hon gjorde, upp den\r\nhär vackra boken. Ja, den är vacker och fin, och\r\nden är värd att studera. Det tycker jag också. Det\r\nvar bra att det kom fram. Men vi måste också titta\r\npå vad som står där. Det är mycket som är bra, och\r\ndär står mycket som är vackert. Jag har tagit med\r\nden boken hit fram för att läsa litet om vad\r\nmiljöministern säger om naturvården: ''För att\r\nuppnå målsättningarna i naturvårdsarbetet krävs\r\nbl.a. att målen konkretiseras för att säkra de hotade\r\noch sårbara arternas fortlevnad i syfte att bevara\r\nden biologiska mångfalden.''</pre><pre>Det står mycket annat vackert också. Men\r\nundangömt någonstans i texten minskar\r\nmiljöministern anslaget för inköp av mark för\r\nnaturvård från 100 miljoner till 80 miljoner. På de\r\nförsta sidorna står det om de nya satsningar som\r\nmiljöministern vill göra, men längre bak står det om\r\nen minskning på 20 miljoner. Är det ett exempel på\r\nsocialdemokratisk etik när man behandlar\r\nbudgetfrågor? Hur skall man kunna bevara den\r\nmångfald som miljöministern talar om, när man\r\nsamtidigt sänker anslaget?</pre><pre>Anf. 6 KARL ERIK OLSSON (c):</pre><pre>Fru talman! Riksdagen har åter efter tre år fått en\r\nstor miljöproposition att behandla. Jag misstänker\r\natt situationen det här året är jämförbar med den\r\nför tre år sedan och att regeringen har varit alltför\r\nförsiktig i förhållande till riksdagens ambitioner.</pre><pre>Det är min förhoppning att vi skall kunna förbättra\r\nden här miljöpropositionen väsentligt vid\r\nbehandlingen i jordbruksutskottet och i riksdagen.\r\nMan anger i propositionen att vi är inne i ett nytt\r\nskede. Jag ansluter mig till den uppfattningen. Det\r\när däremot ganska litet i själva förslaget som tyder\r\npå att regeringen har insett vad man själv säger.\r\nMan har inte förmått samla sig till ett helhetsgrepp,\r\nutan det är fortfarande mest enskildheter, spridda\r\nstädintressen och städåtgärder som man föreslår.</pre><pre>Annika Åhnberg, som inledde debatten, frågade\r\nefter några utgångspunkter för arbetet med\r\nmiljöpolitiken här i riksdagen. Jag vill gärna\r\nupprepa några av de saker som vi föreslog i vår\r\npartimotion under allmänna motionstiden. En\r\nförsta utgångspunkt måste vara att sträva efter att\r\nsluta kretsloppen så att vi inte bara tär på\r\nnaturresurserna och flyttar dem i ett linjärt förlopp\r\ntill soptippen, havet eller luften. I detta avseende är\r\nnaturligtvis de förslag som läggs fram på\r\navfallsområdet otillräckliga.</pre><pre>I detta avseende är det också otillräckligt att man\r\ninte i högre grad kontrollerar exempelvis kvävet.\r\nPersonligen är jag besviken över att det inte finns\r\nkonkreta förslag om att fånga upp kväve i\r\nvåtmarker, som fungerar som naturliga kvävefällor\r\npå kvävets väg från landet till vattnet. Detta är\r\nnågot den statliga utredningen Miljödelegation\r\nvästra Skåne faktiskt har förberett. Ett ordentligt\r\nstöd på detta område skulle vara ett billigt sätt att\r\nfå undan mycket av det kväve som vi inte vill skall\r\nspridas ut i havet.</pre><pre>Från denna synpunkt är också diskussionen om\r\nkoldioxiden och klimatförändringarna intressant.\r\nJag tog med intresse del av de nya siffror som kom\r\nfram i slutet av förra månden, efter det att\r\ntrepartiöverläggningarna om energipolitiken och\r\nklimatpåverkan hade avslutats. Dessa siffror har\r\ninte ökat under de senaste åren, och det är\r\nglädjande, eftersom det visar att det beslut vi 1988\r\nfattade i riksdagen var realistiskt; det har ibland\r\nkritiserats för att vara orealistiskt.</pre><pre>Om den politik som centerpartiet driver, med en\r\nökad satsning på biobränslen i ett tidigare skede,\r\nhade vunnit större gehör, så hade vi uppnått detta\r\nmycket tidigare. Nu har vi kommit överens om\r\nbetydande och förståndiga åtgärder, som jag\r\nhoppas skall garantera att detta på sikt kan uppnås.\r\nTyvärr är det litet för sent, men bättre sent än\r\naldrig.</pre><pre>Den andra viktiga principen för att klara\r\nmiljöfrågorna är att satsa på en hushållande och\r\nmiljöbevarande samhällsstruktur, som undanröjer\r\nonödiga miljöbelastningar, t.ex. sådana som\r\nuppkommer genom trafiken. Här strider\r\nnaturligtvis socialdemokratisk trafikpolitik, med\r\nsatsningar på stora motorvägar runt\r\nstorstadsområdena, en Öresundsbro, etc., mot de\r\nambitioner som vi har, nämligen ett decentraliserat\r\nsamhälle med en utbyggnad av infrastrukturen\r\nframför allt i de glesbefolkade områdena.</pre><pre>En tredje princip måste vara att vi skall påverka\r\nmänniskors livsstil så att människor själva får ta ett\r\nökat ansvar för miljön. Det är klart att vi politiker,\r\nvi som sitter här i riksdagen och de som sitter i\r\nregeringen, har ett avgörande inflytande på detta\r\ngenom att vi anger riktlinjer, t.ex. genom\r\nekonomiska styrmedel. Även om\r\nmarknadsekonomin i dag bejublas från de flesta\r\nhåll -- långt in i socialistiska partier -- är den ändå\r\ninte fullständig, utan den måste kompletteras med\r\nen del signaler, t.ex. miljösignaler. Det är då en\r\nbesvikelse att man inte i propositionen följer upp\r\nmiljöavgiftsutredningens förslag för att på så sätt\r\nytterligare en bit hjälpa människor -- det gäller\r\nbåde oss som privatpersoner och människor som\r\nsitter i ledningen för de stora företagen. Vi måste få\r\nsignaler och veta vad det är vi skall göra.</pre><pre>En fjärde princip är det globala miljöansvaret. Jag\r\nvill i det sammanhanget gärna säga att\r\nbeskrivningen och texten i propositionen i stor\r\nutsträckning är positiv. Å andra sidan kan jag\r\nsamtidigt uttrycka en besvikelse över att man inte,\r\nsom vi har försökt, har gått in för att arbeta för en\r\nglobal miljöfond så att internationella organ\r\ndärigenom har något att sätta in, resurser att ta av\r\nnär det behövs. Var har t.ex. det förslag om en\r\ninternationell luftvårdsfond som riksdagen ett par\r\ngånger har fattat beslut om blivit av? Sådana krav\r\nföljs inte upp. Däremot talas det om problemen och\r\nom hur man mera allmänt skall åtgärda dem. Men\r\nde konkreta åtgärderna saknas.</pre><pre>Anf. 7 Miljöminister BIRGITTA DAHL (s):</pre><pre>Fru talman! Den politiska plattform som det\r\nsocialdemokratiska partiet för några veckor sedan\r\nantog avslutas med orden: Socialdemokratin\r\ninbjuder alla goda krafter i politik och arbetsliv,\r\nforskningssamfund och miljörörelser, till\r\ngemensamma insatser för en god livsmiljö.\r\nTillsammans kan vi göra Sverige till ett\r\nföregångsland i miljöpolitiken, till gagn för vårt\r\nland och det globala miljöarbetet. Sverige kan och\r\nskall spela en pådrivande roll i det internationella\r\nmiljöarbetet. Miljön är vårt gemensamma ansvar.</pre><pre>Jag vill, fru talman, för min del inleda den här\r\ndebatten med det anslaget. Vi har mycket medvetet\r\nvalt att på den här punkten söka samling, eftersom\r\ndetta, tillsammans med fredsfrågorna, är den stora\r\növerlevnadsfrågan för mänskligheten. Jag tycker\r\natt vår debatt här, liksom den kommande\r\nbehandlingen av miljöpropositionen i riksdagen,\r\nbör präglas av detta synsätt.</pre><pre>Lars Ernestam frågade varför regeringen väljer att\r\nen gång vart tredje år presentera ett så väldigt\r\ndokument. Man kan, också sett ur taktisk synpunkt\r\nför regeringen, diskutera om detta är bra. Vi skulle\r\nkunna lägga fram 20 propositioner och så att säga\r\nta hem respekten för delförslagen var för sig. Vi ser\r\ndet som ett sätt att samlat redovisa de insatser som\r\nSverige gör gentemot de åtaganden vi har i\r\nförhållande till Brundtlandkommissionens\r\nprinciper och inför 1992 års globala\r\nmiljökonferens. Det är även för regeringen ett\r\nmödosamt arbete, men vi har hittills ansett att det\r\nhar stora fördelar att kunna ge en sådan här samlad\r\nredovisning, och vi har därför valt att göra det.</pre><pre>Det är trots detta så, att den här propositionen inte\r\nräcker för att ge en fullständig bild av de förslag\r\nsom regeringen förelägger riksdagen i syfte att\r\nförbättra miljön. Här läggs riktlinjerna och målen\r\nfast. Vi inbjuder också riksdagen att anta riktlinjer\r\nför arbetet på fem centrala områden. Här läggs en\r\nrad förslag fram. Men därutöver lägger vi fram\r\nförslag i andra propositioner.</pre><pre>I samband med skatteomläggningen förra året\r\ngenomförde vi som första land i världen ett\r\nomfattande system för miljöavgifter på utsläpp av\r\nsvavel, koldioxid och kvävedioxid.</pre><pre>I finansplanen i år lägger regeringen fast att\r\nomsorgen om miljön är en av huvuduppgifterna för\r\nden ekonomiska politiken.</pre><pre>I den s.k. tillväxtpropositionen, som lades fram\r\nhäromdagen, redovisades de förslag för en\r\nomställning av storstädernas trafikmiljö och av\r\ninfrastrukturen i trafiken -- en satsning på 100\r\nmiljarder på framför allt kollektivtrafik och\r\njärnväg -- som ursprungligen initierades av\r\nmiljödepartementet som ett led i vårt arbete att\r\ndriva på arbetet i hela regeringskansliet. Det var\r\nGöteborgsprojektet som så att säga var pionjären i\r\nfråga om att peka på storstädernas behov av\r\nsatsningar.</pre><pre>I morgon kommer regeringen att presentera den\r\nenergipolitiska propositionen, där vi redovisar vad\r\nsom konkret behöver göras när det gäller\r\nomställningen av energipolitiken i miljövänlig\r\nriktning.</pre><pre>För ett år sedan redovisade regeringen\r\npropositionen om livsmedelspolitiken, som är\r\nytterligare ett exempel på att själva\r\ngenomförandet -- enligt principen att varje\r\nfackminister, Annika Åhnberg, skall vara\r\nmiljöminister på sitt område -- sker i en rad\r\npropositioner utöver den proposition som vi nu\r\nbehandlar. När vi diskuterar miljöpolitiken är det\r\nmycket viktigt att vi håller i minnet att\r\ngenomförandet så att säga sker brett.</pre><pre>Det finns också i den miljöpolitiska propositionen\r\nett resonemang om sambandet mellan miljöpolitik\r\noch handelspolitik. Men i de handelsförhandlingar\r\nvi för, vare sig vi talar om GATT, EG-\r\nförhandlingarna eller diskussionerna inom OECD,\r\när självfallet den fråga Annika Åhnberg tog upp,\r\nnämligen den som gäller möjligheterna att förändra\r\nhandelspolitiken så att harmoniseringen kan ske på\r\nmiljöns villkor, ett centralt tema som Sverige\r\ndriver.</pre><pre>Riktlinjerna för miljöpolitiken utgår från några\r\nmycket viktiga och grundläggande mål. Vi har nu\r\ntagit steget från reparerande, utsläppsrelaterade\r\nmål och insatser till insatser som utgår från vad som\r\nkrävs av omsorg om hälsa och miljö. I\r\nmiljöpropositionen står: Målet är att skydda\r\nmänniskors hälsa, att bevara den biologiska\r\nmångfalden, att hushålla med naturens resurser så\r\natt de kan brukas långsiktigt och att bevara natur\r\noch kulturlandskapet.</pre><pre>I den politiska plattformen uttrycks det med orden:\r\nGod miljö handlar om människans möjligheter till\r\nett gott liv och om respekt för naturens kretslopp.\r\nDet handlar om en ansvarsfull hushållning med\r\ngemensamma resurser och om solidaritet med\r\njordens fattiga och med kommande generationer.\r\nDet kräver personligt ansvarstagande, nationell\r\nsamling och internationell samverkan.</pre><pre>Det är naturligtvis från de utgångspunkterna man\r\nskall se förslagen på alla de områden som här\r\nbehandlas. Jag hoppas också att vi skall få en\r\nkonstruktiv diskussion i riksdagen under vårens\r\nbehandling av miljöpolitiken.</pre><pre>Jag skall här ta upp några av de frågor som de olika\r\npartiföreträdarna har riktat till mig, och jag börjar\r\nmed frågan om ekonomiska styrmedel och hur vi\r\nser på sådana.</pre><pre>Vi ser på ekonomiska styrmedel på samma sätt som\r\nvi ser på andra hjälpmedel i miljöpolitiken, som\r\nverkningsfulla medel i arbetet för en bättre miljö\r\nmen inte som något som ensamt, utan samband\r\nmed andra insatser, kan lösa problemen. Vi var,\r\nsom jag nyss sade, först med att införa ekonomiska\r\nstyrmedel, miljöavgifter, i stor skala bl.a. när det\r\ngäller koldioxid. Vi går i den här propositionen och\r\ni en kommande proposition vidare på flera punkter,\r\nt.ex. när det gäller att införa miljöklasser på alla\r\nbilar.</pre><pre>Vi håller på flera områden öppet. Det är egentligen\r\nbara på två områden som vi inte nu har sagt ja till\r\nMIAs förslag utan valt en annan väg. Det ena\r\nområdet är massaindustrins klorutsläpp.\r\nBakgrunden till detta är mycket enkel och klar. Vi\r\nhar, precis som när det gällde CFC, freoner, för tre\r\når sedan, valt att gå direkt på en sådan skärpning av\r\nutsläppskraven att man före sekelskiftet skall\r\nkomma ner till ofarliga nivåer. Vi har under de\r\ngångna tre åren meddelat nya villkor för samtliga\r\nanläggningar, och detta har tvingat fram en\r\nminskning av utsläppen med 60--70 %. Vi skall nu\r\nmed en ny omprövningsomgång se till att industrin\r\nföre sekelskiftet kommer ner till ofarliga nivåer. I\r\ndet här fallet är det så klart och tydligt att det krävs\r\natt man snabbt kommer ner till ofarliga nivåer, att\r\nvi inte vill välja vägen att låta industrin fortsätta sin\r\nverksamhet med nuvarande utsläppsnivåer och i\r\nstället betala en avgift för de utsläpp som sker.</pre><pre>Ett annat område gäller klorerade lösningsmedel.\r\nÄven där går vi in för en direkt avveckling, som är\r\nsnabbare än den som har föreslagits av\r\nmyndigheterna, i stället för att satsa på en avgift. Vi\r\nanser nämligen att de klorerade lösningsmedlen är\r\nså farliga att det dessutom är nödvändigt att\r\navveckla dem samtidigt med att CFC-avvecklingen\r\nfullföljs, så att vi inte försätts i den situationen att\r\nCFC ersätts med klorerade lösningsmedel, som\r\nockså är farliga.</pre><pre>När det gäller trafiken och möjligheterna att\r\ningripa mot trafikens miljöpåverkan är det alldeles\r\nfel att säga att vi villkorar avgaskraven i Sverige av\r\nvad som händer i EG.</pre><pre>Vi säger att vi skall ta nästa steg senast år 1996, och\r\ndet skall tas. Det skall helst ske i samarbete med\r\nhela EFTA och EG, men det skall tas. Varför skall\r\ndet helst ske i samarbete med EFTA och EG? Jo,\r\ndärför att det utan varje tvivel är bäst för miljön i\r\nSverige och i Europa och även när det gäller\r\nkoldioxidutsläppen i ett globalt perspektiv.</pre><pre>För ett år sedan såg det ut som om det skulle ta\r\nmycket lång tid att för EG att skärpa\r\nbilavgaskraven. Då var Sverige praktiskt taget\r\nensamt i Europa om de avgaskrav som vi införde\r\n1989. Strax före jul fattade EG det avgörande\r\nbeslutet att börja tillämpa avgaskrav som liknar\r\nvåra. De är inte fullt lika bra, men nästan. Då\r\nhävde man också den frysning som tidigare funnits\r\noch som innebär att man sade att inte förrän tidigast\r\n1998 är vi beredda att ta ytterligare steg. Den\r\nfrysningen hävdes. Genom alla de diskussioner som\r\njag och andra har fört med EG vet vi att vi har\r\nanledning att vara optimistiska när det gäller\r\nmöjligheterna att få ett gemensamt beslut om\r\nfederala amerikanska avgaskrav någon gång till\r\n1995, 1996.</pre><pre>Det är självfallet bäst för miljön om ett sådant\r\nbeslut fattas av regeringar som omfattar länder med\r\nsammanlagt 320 miljoner människor, om man talar\r\nom EG, och 350 miljoner om man talar om både\r\nEG och EFTA, jämfört med de 8,5 miljoner som\r\nbor i Sverige. Detsamma gäller från en ensidigt\r\nsvensk synpunkt.</pre><pre>70, 80 och kanske upp till 90 % av nedfallen av\r\nsvavel, kväve och kvicksilver i Sverige kommer\r\nutifrån. När det gäller att bekämpa våra egna\r\nmiljöproblem är det självfallet också bäst om vi kan\r\nnå beslut i samråd. För mig är ett av de viktigaste\r\nskälen till att Sverige mycket aktivt skall detta i det\r\neuropeiska samarbetet att vi kan få många att\r\ngemensamt ställa upp för hårda miljökrav som\r\ndriver utvecklingen framåt.</pre><pre>För att snabbt nå effekt i Sverige inför vi\r\nmiljöklasser på alla fordon. Den lägsta klassen\r\nmotsvarar de nuvarande svenska kraven. Den\r\ndärpå följande klassen motsvarar de kommande\r\nfederala amerikanska kraven, och den högsta de\r\nkommande kaliforniska kraven. Detta är en signal\r\nsom inte bara går ut till konsumenter. Det innebär\r\nockså att bilindustrin, som tillverkar varianter av\r\nalla sina modeller för de olika marknaderna, i\r\nSverige skall saluföra den bästa varianten, den som\r\nmotsvarar de kaliforniska kraven. Det här är en\r\nutomordentligt bra metod för att på en gång kunna\r\ndriva på i hela Europa och också se till att vi här i\r\nSverige tillämpar mycket avancerad teknologi och\r\ngår före.</pre><pre>Jag tror att det framför allt var Ivar Virgin som hade\r\nmycket att säga när det gällde att tala illa om\r\nSverige och vår roll i det internationella arbetet. Jag\r\nvill därför göra Ivar Virgin uppmärksam på\r\nrapporten Environmental Indicators, som\r\npublicerades av OECD för ett par veckor sedan.\r\nRapporten redovisar mätbara faktorer på hur vi\r\nstår oss inom de olika OSED-länderna när det\r\ngäller miljöarbetet. Det framgår helt klart av denna\r\nrapport att Sverige är det OECD-land som utan\r\nkonkurrens har minskat sina koldioxidutsläpp mest\r\nsedan 1971, med 21 %. Detta kan jämföras med att\r\nNorge har ökat sina utsläpp med 21 %, Danmark\r\nmed 5, Finland med 23, Nya Zeeland med 56,\r\nJapan med 25, USA med 19 och Canada med 32.</pre><pre>Koldioxidutsläppen per invånare ligger i Sverige på\r\nen nivå som är väsentligt lägre än i många andra\r\nstora industriländer. När det gäller svavelutsläppen\r\nligger Sverige på andra plats efter Frankrike. Vi har\r\nminskat dem med 62 %. När det gäller\r\nsvaveldioxidutsläpp per invånare ligger Sverige på\r\nhälften av genomsnittet för OECD-länderna.\r\nBeträffande kväveoxidutsläppen har de flesta\r\nOECD-länder ökat sina utsläpp under perioden\r\n1970--1987 väsentligt mer än Sverige. Det här är ett\r\nområde där alla länder har problem, framför allt på\r\ngrund av trafikutvecklingen, men även här ligger\r\nSverige väsentligt under genomsnittet, också när\r\ndet gäller utsläpp per invånare. Detta gäller trots\r\natt vi har tung industri, kallt klimat, långa\r\ntransportavstånd och många bilar per invånare.</pre><pre>Jag skulle kunna fortsätta min uppräkning. Sverige\r\nkommer självfallet att fortsätta att driva på\r\ninternationellt både genom vårt eget exempel och\r\nmed förslag om hur vi skall gå vidare. Låt mig i\r\ndetta sammanhang ta upp de två områden där det\r\nkan sägas att vi kan ha problem.</pre><pre>Det ena området är kväveoxidutsläppen.\r\nRiksdagen har fastställt att vi som nationellt mål\r\nskall ha en 30-procentig reduktion till år 1995. Vi\r\nbinds av ett internationellt åtagande, där vi frivilligt\r\ntillsammans med elva andra länder har åtagit oss en\r\n30-procentig minskning till år 1998. Vi kommer inte\r\natt klara målet 1995 på grund av utvecklingen på\r\ntrafikområdet. Däremot kommer vi med de förslag\r\nsom vi redovisar i den här propositionen på trafik-\r\nenergi- och industrisidan att klara vårt\r\ninternationella åtagande.</pre><pre>Beträffande koldioxidutsläppen vill jag först rätta\r\ntill ett missförstånd som har uppstått och som jag\r\nsenast hörde på Lunchekot. Det som kan verka\r\nmotsägelsefullt i propositionen sammanhänger\r\nmed att vi på en sida ordagrant redovisar vad som\r\nstår i trepartiuppgörelsen. Där fanns bedömningen\r\natt det sannolikt skulle vara svårt att åstadkomma\r\nen omedelbar frysning. Under de första åren av\r\ndenna period ansågs det finnas risk för att man\r\nskulle hamna på en nivå som är högre än 1988 års\r\nnivå.</pre><pre>Det är riktigt att enligt uppgifter som därefter har\r\npublicerats har utsläppen under åren därefter varit\r\nlägre. Under 1988 och 1989 berodde det på den\r\nosedvanligt höga temperaturen i kombination med\r\nett mycket stort vattenflöde och mycket god\r\nvattenkraftstillgång. När man gör sådana här\r\nbedömningar brukar man temperaturkorrigera\r\ndem, dvs. återföra dem till vad som motsvarar ett\r\nnormalår. Om man gör det får man dess värre inte\r\nett lika glädjande resultat.</pre><pre>Minskningen under 1990 berodde på att den\r\nsocialdemokratiska regeringen för ett år sedan\r\nvidtog den mycket impopulära åtgärden att kraftigt\r\nhöja skatten på bensin. Det ledde till att vi redan\r\nföre Gulfkrisen kunde konstatera att den årliga\r\nökningen av koldioxidutsläppen från vägtrafiken på\r\n4--5 % hade brutits, och vi fick i stället se en\r\nminskning.</pre><pre>Dessa beslut var moderaterna minsann inte med\r\nom att fatta. Ni gjorde tvärtom ert bästa för att\r\nmobilisera missnöjesröster bland dem som ogillade\r\nbensinskattehöjningen. Ni har aldrig vare sig\r\nredovisat egna förslag eller medverkat vid andras\r\nimpopulära beslut för att åstadkomma den\r\nnödvändiga långsiktiga minskningen av våra egna\r\nkoldioxidutsläpp.</pre><pre>Sverige verkar i det internationella arbetet för att\r\nvi när det gäller koldioxidutsläppen skall nå ned till\r\nsådana nivåer per capita i varje enskilt land som\r\nmotsvarar de kritiska belastningsgränserna i\r\nnaturen. Det innebär en mycket betydande\r\nminskning långsiktigt för Sveriges del. Men det\r\ninnebär självfallet mycket större minskningar för\r\nde länder i vår omvärld som har dubbelt så höga\r\nutsläpp per person i dag, därför att de inte redan\r\nhar genomfört den kraftfulla minskning som vi har\r\nklarat av och som är mer än 35 %.</pre><pre>Fru talman! Till sist vill jag ta upp naturvården.\r\nDen minskning på 20 milj.kr. som redovisas i\r\npropositionen är det sparbeting som\r\nmiljödepartement fick i höstens omfattande\r\nsparpaket. Ingen är glad över det, sett isolerat. I\r\njämförelse med vad som behövde sparas på andra\r\nområden och med de resurser som den\r\nsocialdemokratiska regeringen har mobiliserat\r\ntotalt på miljöomställningen i samhället, som är\r\nmer än 10 miljarder kronor om året varje år under\r\n1990-talet om man ser till de samlade förslagen, är\r\ndetta naturligtvis fortfarande ett bevis för att vi\r\nprioriterar miljövården. Det skall också ställas i\r\nrelation till att vi i samma proposition redovisar 178\r\nmilj.kr. i friska pengar enbart till naturvården.</pre><pre>Fru talman! Miljöpolitiken kommer att innebära\r\natt vi alla ställs inför uppgiften att göra uppoffringar\r\noch ansträngningar och att samarbeta för att kunna\r\nvända utvecklingen så att vårt sätt att leva och\r\narbeta blir resurshushållande och miljövänligt.\r\nDärigenom kan vi säkra den tillväxt som är\r\nnödvändig för arbete och välfärd utan att som\r\nhittills förstöra gemensamma resurser och naturen.</pre><pre>Anf. 8 CLAES ROXBERGH (mp):</pre><pre>Fru talman! När man lyssnar till Birgitta Dahl låter\r\nallt så bra. Jag vill dock peka på ett par saker som\r\nvisar att miljöpolitiken fortfarande förefaller att\r\nkomma till efteråt. Det har i och för sig blivit bättre\r\nunder årens lopp, men fortfarande är det i\r\nväsentliga avseenden något som man lägger på\r\nefteråt när man har bedrivit den politik man vill\r\nföra i övrigt.</pre><pre>Ta t.ex. resonemanget när det gäller\r\nstrukturinvesteringar i storstäderna. Man satsar,\r\nbl.a. via storstadsförhandlarna, pengar på\r\nstrukturinvesteringar i storstäderna. En stor del av\r\ndessa pengar går till billeder, framför allt tunnlar.\r\nVarför bygger man dem? Birgitta Dahls kollega\r\nGeorg Andersson är primus motor för mycket av\r\ndetta. Orsaken är naturligtvis att vi har en\r\ntrafiktillväxt, som i storstadsregionerna, om\r\ningenting görs, kommer att öka med 20--25 % fram\r\ntill år 2000. Vart skall de bilarna ta vägen? De\r\nbehöver naturligtvis någonstans att köra. Därför\r\nbyggs tunnlar och nya trafikleder.</pre><pre>Detta leder kontinuerligt till ökade utsläpp. Även\r\nom vi hänger på katalysatorer på alla de nya\r\nbilarna, påverkas inte koldioxidutsläppen. De\r\nkommer i alla fall att öka med 20--25 %.</pre><pre>Investeringarna i billeder och tunnlar är direkt\r\nkontraproduktiva. De motverkar syftet att få en\r\nbätte miljö och föra en bättre miljöpolitik.\r\nPengarna borde i stället användas för att rusta upp\r\nkollektivtrafiken och göra det möjligt för de\r\npersoner som tar bilen att i stället åka kollektivt.\r\nFörst då skulle vi kunna komma någonvart. Då\r\nskulle vi ha integrerat miljöpolitiken.</pre><pre>Om vi skötte det här ordentligt skulle vi inte behöva\r\nha någon separat miljöproposition. Miljöpolitiken\r\nskulle drivas inom varje departement och inom\r\nvarje utskott och integreras i den vanliga politiken.</pre><pre>Sedan kommer jag till frågan om ekonomiska\r\nstyrmedel. Man kan mycket väl införa en avgift på\r\nklorerade organiska ämnen och dessutom förbjuda\r\norganiska lösningsmedel, någonting som jag tycker\r\när riktigt. Det ena utesluter inte det andra, utan vi\r\nkan vidta båda dessa åtgärder samtidigt. Varför\r\ninte, Birgitta Dahl, införa en avgift på klorerade\r\norganiska ämnen? Det gäller att föreslå dessa\r\nåtgärder i dag och inte hänvisa till vad som\r\neventuellt kommer att hända år 1995.</pre><pre>Anf. 9 ANNIKA ÅHNBERG (v):</pre><pre>Fru talman! Jag tycker att vi delvis har fått en sådan\r\ndiskussion som jag efterlyste i mitt\r\ninledningsanförande, en diskussion som ger\r\nöppningar i stället för låsningar. Men ändå har\r\ndebatten i hög grad påmint om en konventionell\r\nriksdagsdebatt, där man föredrar att lyfta fram sig\r\nsjälv och slå sig för bröstet. Jag hade hoppats på\r\nmer av denna öppnare debatt, men jag skall just nu\r\ninte hänga upp mig mer på det.</pre><pre>Jag är litet besviken över att inte någon av\r\ndebattörerna -- inte heller miljöministern -- har\r\ntagit upp någonting av det jag sade om relationen\r\nmellan makt och miljö, framför allt frågan om\r\nökade möjligheter för fackligt förtroendevalda att\r\nagera när det gäller såväl den yttre som den inre\r\nmiljön.</pre><pre>För att karaktärisera hur vi i allmänhet känner oss\r\ninför miljöproblemen i samhället skulle jag vilja\r\nsäga att det finns en känsla av kollektiv maktlöshet.\r\nVi är alla indragna i strukturer som vi som enskilda\r\nindivider har mycket svårt att påverka. Det måste\r\nvara ett mål för oss som politiker att utforma lagar\r\noch regelsystem som kan vända den kollektiva\r\nmaktlösheten till ett kollektivt ansvarstagande, som\r\nöppnar vägarna för människor att verkligen ta\r\nansvar för miljön. Jag saknar fortfarande en\r\ndiskussion om hur det skall möjliggöras.</pre><pre>I fråga om kvävedioxiderna säger nu\r\nmiljöministern -- och det innebär en annan\r\nframtoning än den som finns i propositionen -- att\r\nvi inte kommer att nå målen och att det beror på\r\ntrafiken. Det är också uppenbart att de åtgärder\r\nsom föreslås i propositionen är otillräckliga för att\r\nvi skall nå målen. Miljöministern säger att det gäller\r\npå kort sikt, men tyvärr kommer vi inte heller att\r\nnå miljömålet på lång sikt, om vi inte på ett helt\r\nannat sätt för en helhetspolitik när det gäller\r\ntrafiken och satsar ännu mer både på\r\nkollektivtrafiken och på utveckling av alternativa\r\nbränslen.</pre><pre>När det gäller livsmedelspolitiken och ansvaret för\r\nmiljön på olika sektorsområden delar jag\r\nuppfattningen att varje minister skall vara\r\nmiljöminister på sitt område. Men fortfarande är\r\ndet här för mycket av ord och för litet av handling.\r\nDen nya livsmedelspolitik som vi beslutade om\r\nförra våren var nödvändig av många skäl. Men jag\r\ntror inte att man skall ha illusionen att den politiken\r\nmed någon sorts automatik leder till så mycket\r\nbättre miljö inom jordbruket. Det krävs andra\r\nsatsningar och, som vi framhöll redan förra året, en\r\nhelt annan omfattning av den landskapsvårdande\r\nersättning som nu införs, om vi inte i stället skall få\r\nen utveckling med fortsatt hög intensitet inom en\r\ndel av jordbruket och en nedläggning av jordbruket\r\ni de delar av landet där vi helst vill bevara det.</pre><pre>I fråga om miljöavgiften redovisar miljöministern\r\natt man går en annan väg. Innan jag definitivt tar\r\nställning i denna fråga vill jag mer noggrannt läsa\r\nigenom propositionen på de punkterna, men så här\r\npreliminärt känner jag fortfarande denna\r\nbesvikelse, och jag delar Claes Roxberghs\r\nuppfattning att det går att kombinera dessa\r\nåtgärder. Framför allt är jag besviken över . . .</pre><pre>Anf. 10 FÖRSTE VICE TALMANNEN:</pre><pre>Den medgivna taletiden är tyvärr slut.</pre><pre></pre><pre>Anf. 11 KARL ERIK OLSSON (c):</pre><pre>Fru talman! Vi för ju nu en debatt om denna\r\nmiljöproposition, som i dag är tämligen välkänd\r\nefter ett stort antal presskonferenser i går. I och för\r\nsig hade det varit intressant om man haft en annan\r\nvariant. Om vi hade haft den primära debatten i\r\nkammaren, skulle det kanske ha kommit hit\r\nintresserade lyssnare utifrån. Nu för vi en debatt\r\nsom vi väl i huvudsak bara underhåller oss själva\r\nmed.</pre><pre>Birgitta Dahl inbjuder till samling kring\r\nmiljöfrågorna, och det tycker jag i grunden är\r\nvällovligt. Jag är en vänlig själ, som har svårt att bli\r\narg på mina politiska motståndare, och därför är jag\r\ninte särskilt brutal. Men jag noterade att Birgitta\r\nDahl citerade den vackra meningen i det grå stycket\r\npå s. 11, där det talas om hälsa, mångfald och\r\nhushållning. Det här låter ju så bra -- attityden är\r\nden rätta, och på den punkten är vi överens. Men\r\nsedan blir det den gamla vanliga miljöpolitiken, en\r\nbit-för-bit-politik. Det krävs att vi tar ytterligare ett\r\nrejält steg för att vi skall få ett helhetsgrepp.</pre><pre>Samtidigt har jag uppfattat Birgitta Dahl så, att om\r\nvi i riksdagen lägger fram förslag till förbättringar,\r\nså skall varken Birgitta Dahl eller de\r\nsocialdemokratiska ledamöterna sätta sig på\r\ntvären. Vi skall alltså i denna atmosfär av\r\nsamarbete, som miljöministern har antytt, kunna\r\ngöra det hela bättre.</pre><pre>Jag vill än en gång understryka att jag inte ser\r\nekonomiska styrmedel som ett universalredskap,\r\nmen jag tror att det är viktigt att vi har detta med\r\nnär det gäller att påverka attityder i samhället,\r\nkonsumtionsmönster och människors livsstil. Detta\r\när de signaler som vi har lättast att få ut i ett\r\nsamhälle som präglas av marknadsekonomin.</pre><pre>På trafikområdet är det naturligtvis motstridiga\r\nsignaler. Det är möjligt att miljöministern har den\r\nrätta ambitionen, men jag är helt på det klara med\r\natt andra i regeringen har en annan ambition.</pre><pre>Birgitta Dahl säger vidare: Låt oss få med EG! Men\r\när det säkert att man i EG går fortare fram därför\r\natt vi stannar upp och väntar? Skulle vi inte på ett\r\neffektivare sätt driva på utvecklingen inom EG om\r\nvi gick före och blev ett föredöme, som\r\nmiljöministern sade i sitt inlägg?</pre><pre>Anf. 12 SÖREN NORRBY (fp):</pre><pre>Fru talman! Debatten här tyder på att man lätt kan\r\nkarakterisera miljöpropositionen med orden\r\n''spridda skurar''. Men det förhållandet att det är de\r\nmånga små utsläppen som nu är ett allvarligt\r\nproblem får inte hindra de stora tagen i\r\nmiljöpolitiken. De stora tagen får vi tydligen ta\r\ngemensamt i samband med riksdagsbehandlingen\r\nav denna proposition. Denna behandling blir\r\noerhört komprimerad, och det underlättar kanske\r\ninte strävandena att hitta de gemensamma\r\nplattformar som jag ändå tror finns på många\r\nväsentliga punkter.</pre><pre>Birgitta Dahl sade att vi i Sverige var först med\r\nekonomiska styrmedel och att vi nu går vidare,\r\nvarefter hon säger att vi i stället för ekonomiska\r\nstyrmedel skall använda det och det och det.\r\nEkonomiska styrmedel är ett komplement till\r\nandra styrmedel, inte ett alternativ. Det går att,\r\näven på de områden som Birgitta Dahl angav,\r\nkombinera ekonomiska styrmedel med andra\r\nstyrmedel. Miljön får aldrig bli en kostnadsfri\r\navstjälpningsplats för olika typer av föroreningar.</pre><pre>Vi i folkpartiet, som redan år 1968 drog upp\r\nriktlinjer för användning av t.ex. skattesystemet\r\nsom ett miljöpolitiskt instrument, är nu glada för att\r\nandra partier successivt har anslutit sig till vår linje.\r\nVi är ledsna över att socialdemokraterna i denna\r\nproposition litet grand har tappat tempot.</pre><pre>Just när det gäller frågan om förvärv av värdefulla\r\nnaturområden förhåller det sig så, vilket Birgitta\r\nDahl bekräftade, att anslaget enligt\r\npropositionsförslaget under det första året minskas\r\nmed 20 milj.kr. Det innebär att detta\r\nbesparingsbeting kan medföra att vi måste riva upp\r\ningångna avtal om inköp av värdefulla\r\nurskogsområden och att vi kanske inte kan stoppa\r\navverkningar på vissa håll. Det är inte besparingar\r\nsom behövs på detta område, utan det behövs\r\nväsentligt mer pengar. Vi har här ett ansvar för\r\nkommande generationer som är oerhört stort.</pre><pre>Birgitta Dahl kommenterade inte frågan om buller.\r\nBuller karakteriseras som ''icke önskat ljud''. Om\r\njag skall använda den definitionen vill jag säga att\r\nett ''icke önskat ljud'' här i kammaren är Birgitta\r\nDahls ord om att regeringen nonchalerar kravet\r\nfrån riksdagen om en skyndsam aktionsplan mot\r\nbuller.</pre><pre>På det viktiga och dominerande trafikområdet\r\nkommer vi i folkpartiet liberalerna att väva ihop det\r\nsom står i miljöpropositionen och\r\ntillväxtpropositionen och komma med konstruktiva\r\nalternativ och idéer på den punkten.</pre><pre>Anf. 13 IVAR VIRGIN (m):</pre><pre>Fru talman! Birgitta Dahl talar om gemensamma\r\ninsatser. Det låter bra, men det måste ändå vara\r\nviktigt för den politiska oppositionen att få kritisera\r\nregeringen på punkter där denna sviker viktiga\r\nmiljömål. Jag vill påminna Birgitta Dahl om att hon\r\nför inte så länge sedan här i kammaren kallade\r\nkoldioxidtaket för ett ''stolligt miljömål''. I\r\npropositionen föreslår hon att vi skall överge det\r\nmålet. Det är enligt min mening inte acceptabelt att\r\nvi ökar våra utsläpp i mitten på 1990-talet. Jag\r\ntycker att detta uttrycks väl av EGs miljöminister,\r\nsom säger: ''Det vore högst olyckligt om Sverige\r\nriver upp sitt koldioxidbeslut. Om inte Sverige som\r\nett rikt land klarar det miljömålet, förlorar vi en\r\nverklig förebild.''</pre><pre>Birgitta Dahl gjorde en analys av hur mycket vi har\r\nminskat våra koldioxidutsläpp under 1980-talet.\r\nDet är riktigt att vi dragit ned våra koldioxidutsläpp\r\nganska kraftigt. Men det råkar samtidigt bli ett\r\nskryt över den svenska kärnkraften, och det kanske\r\ninte riktigt var meningen.</pre><pre>När det gäller möjligheterna att\r\ntemperaturkorrigera dessa siffror tror jag att det\r\nföreligger betydande problem. Samtidigt som vi\r\nökar förbrukningen av bränsle i våra bostäder,\r\nkanske trafiken minskar. Jag tror att det i själva\r\nverket är svårt att göra den här typen av\r\ntemperaturkorrigeringar. Riksdagens beslut\r\nhandlade inte heller om det, utan det handlade om\r\nfaktiska utsläpp.</pre><pre>I detta sammanhang talas nästan uteslutande om\r\ntrafiken. Det är ganska egendomligt när två\r\ntredjedelar av koldioxidutsläppen ändå härrör från\r\nandra källor. Det vore rimligt att arbeta med\r\növergången från fossilbränslen till biobränslen,\r\nkanske öka sopförbränningen och se till att soporna\r\nhar en karaktär som gör att de närmar sig\r\nbiobränslen.</pre><pre>Fru talman! Jag tycker att det rimliga är att vi ställer\r\nupp på Torontokonferensens krav att minska\r\nkoldioxidutsläppen mellan åren 1987 och 2005 med\r\n20 %.</pre><pre>Anf. 14 Miljöminister BIRGITTA DAHL\r\n(s):</pre><pre>Fru talman! Jag skall börja med att kommentera\r\nvad Ivar Virgin senast sade. Jag kallade det av\r\nmoderaterna formulerade miljömålet stolligt,\r\ndärför att det till sin metod helt enkelt\r\növerensstämmer med det forskarna säger eller\r\nresultaten av de internationella konferenser och\r\nförhandlingar som vi deltar i. Det är, om det inte\r\nråder alldeles unika förutsättningar, omöjligt att\r\nklara en tvärfrysning. Vad det talas om i alla\r\nsammanhang är att man så snabbt som möjligt skall\r\nböja den hittills uppåtgående kurvan nedåt.</pre><pre>Sverige har, trots en mycket stor ökning av trafiken,\r\nlyckats minska koldioxidutsläppen mycket kraftigt.\r\nVi tänker bevara en mycket hög ambitionsnivå vad\r\ngäller den samlade klimatpåverkan. Den strategi\r\nsom vi nu förelägger riksdagen och som ordagrant\r\növerensstämmer med den som vi kom överens med\r\ncentern och folkpartiet liberalerna om är ett samlat\r\nklimatmål. Det innebär för det första att vi\r\ntillsammans med EFTA och EG skall verka för ett\r\nförsta steg som går ut på att vi inom hela EG- och\r\nEFTA området skall komma tillbaka till nuvarande\r\nnivå år 2000 för att därefter gemensamt kraftigt\r\nminska utsläppen. För detta har vi alltså en\r\ngemensam strategi som vi också försöker få med så\r\nviktiga länder som USA och Japan på.</pre><pre>För det andra skall målet omfatta alla\r\nklimatpåverkande gaser. Sverige har fortfarande\r\nden snabbaste avvecklingen av CFC. Det innebär\r\natt Sverige redan under 1990-talet kraftigt kommer\r\natt kunna minska sin samlade klimatpåverkan. Vi\r\nkommer att kunna både redovisa resultat och gå\r\nföre med praktiska exempel, som andra länder kan\r\nanvända sig av. Vi kommer också att kunna verka\r\npådrivande internationellt.</pre><pre>Beträffande kväveoxidmålet erkänner jag att vi\r\ninte klarar ett med 30 % minskat utsläpp till år 1995\r\nmen väl, med de hårda insatser vi nu föreslår, till år\r\n1998. Vad vi säkert vet att vi kan klara är det\r\nlångsiktiga målet att till år 2010 komma ned till den\r\nnivå på utsläppen som hälsan och naturen kräver.\r\nDet är en mycket ambitiösare målsättning.</pre><pre>Av olika skäl är det trögt före i portgången. Men\r\ndet långsiktiga och viktiga målet kommer vi att\r\nuppnå med våra samlade insatser på trafik-, energi-\r\noch industriområdena.</pre><pre>Beträffande bullerfrågorna, Sören Norrby, kan\r\njag tala om att vi i propositionen lägger ett ansvar\r\npå varje enskild sektor att redovisa hur de skall\r\nklara att komma ned under naturvårdsverkets\r\nnormer för hälsan. Det tror jag är ett mycket\r\nomfattande och viktigt arbete. En punkt som jag\r\nhar en personlig och särskild kärlek till gäller frågan\r\nom rätten till tystnad i fjällen och i skärgården. På\r\ndet området ges ett särskilt uppdrag till\r\nnaturvårdsverket. Sören Norrby vet säkert att det\r\när mycket dyrt att åstadkomma, inte rätt till tystnad\r\ni fjällen men väl tystnad i de storstäder där vi själva\r\nbor och lever. Det är därför ett tufft uppdrag som vi\r\nlägger på trafik- och samhällsuppbyggnadssektorn,\r\nnär vi säger att de i princip skall uppnå dessa mål\r\nfram till sekelskiftet.</pre><pre>Västra Skåne-projektets förslag vad gäller\r\nvåtmarker och kvävefällor tillgodoser vi på två sätt,\r\nKarl Erik Olsson. Dels gör vi det med det förslag\r\nsom finns i propositionen om rätt för regeringen att\r\nutfärda generellt förbud mot markavvattning i vissa\r\ndelar av Sverige, framför allt i södra och sydvästra\r\nSverige, där det behövs av både naturvårds- och\r\nmiljöskyddsskäl. Dels gör vi det genom att\r\nomställningsbidraget, som Karl Erik Olsson säkert\r\nvet, kan användas för återställande av våtmarker.\r\nDet bästa exemplet på ett sådant projekt är\r\nHornborgarsjöns restaurering enligt de nya\r\nprinciperna. Den restaureringen har vi tillfört\r\nfriska pengar. På den punkten tror jag vi är överens.</pre><pre>I fråga om att ta ett helhetsgrepp vill jag säga\r\nföljande: Den väg som regeringen faktiskt redan i\r\nhöstas valde i samband med arbetet med\r\nlagstiftningskapitlet, dvs. innan kommittén var\r\nfärdig med sitt principbetänkande, om jag nu får\r\nbekänna det för kammaren, var att föra all\r\nlagstiftning till en miljöbalk. Det gäller alltså inte\r\nbara skyddslagstiftning utan också\r\nnaturvårdslagstiftning och lagstiftning om\r\nhushållning med naturens resurser. Det är särskilt\r\nviktigt att den lagstiftning som hanterar frågan om\r\nresurshushållning kommer med och blir en\r\nparaplylag, dvs. en övergripande lag. Vi är helt\r\növertygade om att detta är det enda och rätta sättet\r\natt hantera dessa frågor. I sammanhanget är det\r\nockså betydelsefullt att vi knyter kravet på\r\nmiljökonsekvensbeskrivningar till\r\nnaturresurslagen. Därmed gör vi\r\nmiljökonsekvensbeskrivningar till nödvändiga\r\ninslag i samhällsplaneringen på ett mycket stort\r\nantal områden.</pre><pre>Fru talman! Det har tydligen uppstått en viss\r\nförvirring i frågan om ekonomiska styrmedel. På\r\ntvå punkter har vi sagt nej och gått på linjen direkt\r\navveckling. Den avveckling vi föreslår skall ske i så\r\nsnabb takt att de ekonomiska styrmedlen knappast\r\nhinner göra någon verkan. Naturvårdsverket har\r\nt.ex. föreslagit miljöavgifter på organiska\r\nlösningsmedel fr.o.m. 1995. Man föreslår vidare att\r\ndet skall dröja in på 2000-talet innan de avvecklas.\r\nI propositionen föreslås att de skall vara avvecklade\r\ntill 1995. Vi går alltså på en mycket tuffare linje och\r\nvill direkt ta bort det som är farligt. Detsamma gör\r\nvi beträffande skogsindustrins kloranvändning. Det\r\ngäller att snabbt genom en systematisk omprövning\r\nav villkoren få bort sådana utsläpp som utgör en\r\nrisk för miljön och den naturliga balansen.</pre><pre>Karl Erik Olsson sade att vi hela tiden skall sträva\r\nmot att göra politiken bättre. Det är en inställning\r\nsom jag kan dela. Men får jag påminna om att vi\r\nfaktiskt måste betala för det som görs. Det kan låta\r\nlitet gnetigt, men det är den verklighet som jag och\r\nmina kamrater i regeringen har levt med när vi har\r\narbetat med denna proposition. Det var inte minst\r\nför att frigöra resurser för miljöpolitiken i vid\r\nbemärkelse -- investeringarna i ny trafikstruktur\r\noch energistruktur t.ex. -- som vi genomförde det\r\nmycket hårdhänta ekonomiska\r\nåtstramningspaketet förra året. Det ena syftet var\r\natt förhindra arbetslöshet på grund av ekonomisk\r\nkris, och det andra, inte underordnade utan\r\njämställda, syftet var att möjliggöra den\r\nnödvändiga miljöomställningen.</pre><pre>Det borgerliga lägret har en sammanlagd brist på 50\r\nmiljarder kronor. Jag vet inte hur ni skall bära er åt\r\nför att betala ens 20 milj. kr. ytterligare för\r\nnaturvården, något som också vi gärna skulle vilja\r\ngöra.</pre><pre>Fru talman! Låt mig till sist påminna om en liten\r\nruta som jag själv är skyldig till bland de många\r\npratbubblorna. I den rutan står: Till kamp mot den\r\nmentala försurningen. Jag vill skicka med de orden\r\nsom en hälsning inför diskussionen här i riksdagen\r\nunder våren. Det kommer att behövas mycken\r\nprestigefrihet, generositet och öppenhet för att\r\nkunna hantera dessa frågor på ett bättre sätt än vad\r\nsom ofta har präglat vårt umgänge när vi har\r\ndiskuterat dem under gångna år. Jag hoppas\r\nmycket på att vi skall kunna lyckas i vår\r\ngemensamma kamp mot den mentala försurningen.\r\nDå skall vi också lyckas bättre i vår kamp mot\r\nförsurningen i miljön.</pre><pre></pre><pre>\r\nAnf. 15 KARL ERIK OLSSON (c):</pre><pre>Fru talman! Något allvarlig är jag, men inte sur. Jag\r\nvågar lova att stämningsläget i jordbruksutskottet\r\nkommer att vara gott, åtminstone i början av\r\nbehandlingen av propositionen. Frågan är hur det\r\nblir här i kammaren.</pre><pre>Kväveutsläppen vid våra havskuster är en allvarlig\r\nfråga för i synnerhet södra Sverige. Den frågan har\r\nvi diskuterat ganska mycket i miljödelegationen\r\noch lagt ned stor omsorg på. I den delen av landet\r\nhjälper det inte särskilt mycket med ett generellt\r\nförbud mot avvattning, därför att landet redan är\r\nfärdigavvattnat. Om något skall göras så får man\r\nåtervattna det, och det kostar pengar. Jag tror mig\r\nveta att omställningsbidraget i det\r\nlivsmedelspolitiska beslutet är en hjälp i det\r\narbetet. Men verkligheten visar att det inte blir så\r\nmånga åtgärder för de pengarna, utan det krävs\r\nmer pengar. Precis som fallet blev för\r\nHornborgarsjöns restaurering hade det behövts\r\nfriska pengar också här för att få i gång processen.\r\nDet vore sannolikt det billigaste sättet att minska\r\nutsläppen från våra åar och vattendrag i stället för\r\natt vidta åtgärder via reningsverken. Det är synd att\r\nman inte har nappat på vårt förslag och arbetat\r\nvidare med det, men det kanske ännu inte är för\r\nsent. Jag hoppas att vi kan återkomma i frågan, om\r\nvi driver den en runda till.</pre><pre>Det är viktigt att komma ihåg att vi måste avstå från\r\nnågonting för att klara miljön. Också på den\r\npunkten delar jag miljöministerns uppfattning.\r\nMed tanke på försurningsläget i riksdagen är det\r\ninte så trevligt att påpeka att de borgerliga\r\npartierna gemensamt har 50 miljarder kronor i\r\nunderskott. Det är en socialdemokratisk produkt\r\nsom har åstadkommits genom att man har räknat\r\nihop äpplen och päron på det vis man har gjort. Det\r\nfinns olika sätt att räkna. Vi har finansierat det hela\r\npå vårt sätt, folkpartiet på sitt sätt och kanske\r\nt.o.m. moderaterna på sitt sätt. Det går inte att\r\nlägga ihop de borgerliga finansieringsförslagen; då\r\nblir det konstigt. Vi har ingen anledning att ta ett\r\nkollektivt ansvar. Om vi skulle fundera på att göra\r\ndet måste vi hitta en mindre ram där det kanske\r\nfattas någon enstaka miljard jämfört med\r\nsocialdemokraternas förslag. Men jag tror inte ens\r\natt det gör det. Själv anser jag att vi har klarat det\r\nhela bättre i vår budget än socialdemokraterna i sin.</pre><pre>Det som bekymrar mig i slutet av denna debatt är\r\natt Birgitta Dahl inte har kommenterat mina frågor\r\nom ekonomiska satsningar i det internationella\r\nmiljöarbetet. Det gäller frågorna om en\r\ninternationell luftvårdsfond, en global miljöfond\r\netc., frågor som hade varit viktiga att ha med i det\r\ninternationella arbetet.</pre><pre>Anf. 16 ANNIKA ÅHNBERG (v):</pre><pre>Fru talman! Apropå frågan om mental försurning\r\nundrar man nästan om miljöministern är på väg att\r\nansluta sig till ett visst annat parti, som fr.o.m. i dag\r\nsaknar partiledare. Det partiet har också uttalat\r\nsom sin ambition att skoja till det litet i politiken\r\noch att vara ett nöjesparti snarare än ett\r\nmissnöjesparti. Jag har också uppfattningen att det\r\nför att kunna göra ett bra politiskt arbete behövs\r\nbåde humor, värme och kärlek. Men vi får ändå\r\naldrig glömma bort att de frågor som vi nu\r\ndiskuterar, miljöfrågorna, är så oerhört allvarliga\r\natt de faktiskt är precis så hotfulla och så svåra att\r\nvi inte alltid orkar tänka på dem och är medvetna\r\nom dem. Det handlar om att kombinera glädjen\r\nmed att arbeta konstruktivt med allvaret.</pre><pre>Jag skall fortsätta att tala om miljöavgifter där jag\r\nslutade i mitt förra inlägg. Jag erkänner gärna att\r\ndet krävs en noggrannare läsning av propositionen\r\nför att kunna göra en slutgiltig bedömning av om\r\nden väg som regeringen väljer att gå är att föredra.\r\nMotiveringen i propositionen till att man inte skall\r\nanvända sig av miljöavgifter är slående. Man\r\nuttalar tydligt att de metoder som används inte får\r\nförsvåra den pågående EG-integrationen. Jag\r\ntycker det är viktigt att framhålla att vi i det\r\ninternationella arbetet inte får vara en passiv\r\nmottagare av EGs regelverk och lagar. Vi måste i\r\nstället vara oerhört aktiva aktörer. Lagstiftningen\r\noch utvecklingen i EG är en process där vår uppgift\r\när att driva på och inte passivt avvakta och anpassa\r\noss till de regler och system som redan finns där.</pre><pre>När det gäller kloravvecklingen tycker jag att det\r\nkänns angeläget att i sammanhanget påpeka att\r\nverkligheten än en gång har bekräftat att det\r\nfaktiskt gick mycket bra att gå snabbare och tuffare\r\nfram med kloravvecklingen än vad\r\npappersmassaindustrierna föreställde sig. Vi minns\r\nju alla vilken hotsituation de målade upp. Det har\r\nalltså visat sig att pappersmassaindustrien kunde\r\nminska sin kloranvändning mycket snabbare än vad\r\nde sade.</pre><pre>De bekräftar också något som jag tycker är\r\nangeläget att framhålla: Inte på något annat\r\nområde framgår det så tydligt som inom\r\nmiljöpolitiken att marknadsmekanismerna är\r\notillräckliga och måste kontrolleras och\r\nkombineras med en mycket stark styrning från\r\nsamhällets sida. Det är någonting som man aldrig\r\nhör de borgerliga partierna tala om i denna tid av\r\neufori inför marknadsmekanismerna. Jag tycker att\r\ndet är mycket viktigt att komma ihåg det. För att\r\nman skall kunna klara miljöproblemen krävs ett\r\nmycket stark samhällsengagemang.</pre><pre>Anf. 17 CLAES ROXBERGH (m):</pre><pre>Fru talman! För det första vill jag deklarera att vi\r\ni miljöpartiet kommer att stödja varje förslag som\r\nleder till en bättre miljöpolitik. Vi kommer att\r\nstödja regeringens förslag om det leder till en bättre\r\nmiljöpolitik, vi kommer att stödja förslag som\r\nkommer från vilket annat parti som helst om det\r\nbara leder till en bättre miljöpolitik. Det är\r\nmiljöpolitiken som är det primära för oss.</pre><pre>Bara en detalj när vi pratar om klorerade organiska\r\nlösningsmedel. Jag håller helt med Birgitta Dahl\r\nom att dessa ämnen skall förbjudas. Det utesluter\r\nju inte att vi använder miljöavgifter på resterande\r\nämnen.</pre><pre>Regeringen föreslår t.ex. att man skall använda\r\nmiljöavgifter på perkloretylen. Varför inte använda\r\nmiljöavgifter på övriga organiska lösningsmedel\r\neller övriga klorerade organiska ämnen? Det här är\r\nämnen som vi egentligen vill ha så litet som möjligt\r\nav i samhället. Vi har inte möjlighet att förbjuda\r\nallihop -- då skulle samhället kollapsa för oss -- men\r\nvi skulle kunna minimera användningen av dem.</pre><pre>Anf. 18 IVAR VIRGIN (m):</pre><pre>Fru talman! Birgitta Dahl har fel när hon talar om\r\nkoldioxidtaket och att det skulle vara ett olämpligt\r\nmedel att använda i miljöpolitiken. Det är precis\r\ndet mål som har valts i andra länder. I Västtyskland\r\ntalar man om att minska koldioxidutsläppen mellan\r\n1987 och 2005 med minst 25 %.</pre><pre>Man räknar ut i miljontal ton hur mycket man skall\r\nminska koldioxidutsläppen. Så gör även andra\r\nländer som har antagit detta mål. Detta gäller\r\nSchweiz, Österrike och Danmark. De har gått på\r\nrekommendationen för minskning av\r\nkoldioxidutsläppen från Torontokonferensen.</pre><pre>EFTA--EG-linjen som Birgitta Dahl talar om\r\nhandlar om att stabilisera koldioxidutsläppen. Det\r\när koldioxid som är utsedd till praktisk parabel för\r\natt man skall kunna komma till rätta med det\r\nmiljöproblemet. Sedan är det ju ingenting som\r\nhindrar att vi arbetar på andra områden också.</pre><pre>Den 5 november sade Daniel Becker, som\r\nrepresenterar Sierra-klubben, i ett Ekoinslag att\r\nSverige tycks dra sig tillbaka från rollen som ett\r\nframåtsträvande och progressivt land i fråga om\r\nväxthuseffekten. Han och många andra från\r\nmiljöorganisationerna som är här på FNs\r\nklimatkonferens är besvikna över att den svenska\r\nregeringen nu bromsar arbetet med att minska\r\nkoldioxidutsläppen -- utsläppen från bl.a. bilar,\r\noljepannor och kolkraftverk.</pre><pre>Sverige vill att ministrarna skall enas om vagare\r\nformuleringar än vad t.ex. EG-länderna vill.\r\nDaniel Becker säger att Sverige, Norge och Finland\r\nförr framstod som riktiga miljövänner men att så\r\ninte längre är fallet. Det här är ett exempel på hur\r\ndet uppmärksammas att Sverige överger ett viktigt\r\nmiljömål.</pre><pre>Sedan en liten fråga till Birgitta Dahl. Hon talade\r\nom miljöbalken. Varför stödde inte de\r\nsocialdemokratiska ledamöterna i utredningen\r\nBirgitta Dahls linje att naturresurslagen och\r\nnaturvårdslagen skulle föras in i miljöbalken? När\r\nregeringen nu föreslår det hade det ju varit rimligt\r\natt saken fått stöd av representanterna i\r\nutredningen. Det är väl inte så att det\r\nsocialdemokratiska partiet håller på att falla\r\nsönder?</pre><pre>Anf. 19 SÖREN NORRBY (fp):</pre><pre>Fru talman! Birgitta Dahl berättade vem det var\r\nsom låg bakom den lilla skylten om kampen mot\r\nden mentala försurningen. Bakom Birgitta Dahl\r\nfinns, förmodar jag, Stefan Edman, som driver en\r\nintensiv kampanj mot den mentala försurningen.</pre><pre>I den andan skall jag säga någonting om något som\r\när bra i propositionen -- inte oväntat\r\nklimatstrategin, eftersom den är resultatet av en\r\ntrepartiöverenskommelse. Självfallet är den\r\nsamlade klimatpåverkan viktigare än enbart\r\nkoldioxidpåverkan. Koldioxidutsläppen\r\nrepresenterar bara ungefär hälften av den\r\nklimatpåverkan vi åstadkommer här i landet.</pre><pre>Mot koldioxidutsläppen talar något annat som är\r\nviktigt. Förbränningen av fossila bränslen är det\r\nviktigaste tillskott av koldioxid som vi lämnar.\r\nFörbränning av fossila bränslen har ju så många\r\nandra negativa miljöeffekter. Det finns alltså skäl\r\natt motverka förbränning av fossila bränslen och att\r\ndärmed mycket aktivt verka för en sänkning av\r\nkoldioxidutsläppen.</pre><pre>Bullerbekämpning kostar. Det kostar väldigt\r\nmycket! Förmodligen är det dock dyrare att låta bli.\r\nDet gäller mycket inom miljöpolitiken om vi ser till\r\nde samhällsekonomiska kostnaderna.</pre><pre>Här inryms självklart också den sortens\r\nbullerbekämpning som varje människa kan ställa\r\nupp på. Det är kännetecknande för väldigt mycket\r\nav miljöansvaret i dag att det ligger hos enskilda\r\nmänniskor. Stjäl inte tystnaden från dina\r\nmedmänniskor, är det budskap som jag skulle vilja\r\nskicka med dem som ger sig ut i ostörda, orörda\r\nnaturområden.</pre><pre>Det här riktar uppmärksamheten på ett styrmedel\r\nsom jag tycker är styvmoderligt behandlat i\r\npropositionen: information. Information är ofta det\r\nmest kostnadseffektiva styrmedel vi har i\r\nmiljöpolitiken.</pre><pre>Låt mig ta ett enda exempel. Högerfoten hos varje\r\nbilförare är förmodligen det bästa\r\nluftvårdsinstrument vi har på kort sikt. Om varje\r\nbilförare i detta land fr.o.m. nu gick över till att\r\nköra mjukt och hålla sig under fartgränserna, skulle\r\nluftföroreningarna från trafiken i ett enda slag\r\nminska med 10--15 %. Det är ungefär vad den\r\nkatalytiska avgasreningen åstadkommer fram till\r\n1995.</pre><pre>Men dessa högerfötter styrs bara av information.\r\nMotiverade människor uppträder mycket bättre än\r\nkommenderade människor. Vi måste alltså\r\nanvända information som ett kostnadseffektivt\r\nstyrmedel i miljöpolitiken.</pre><pre>På en rad punkter har regeringen lämnat över åt\r\nriksdagen att ta initiativ. Jag har hittat en sak. Jag\r\nkan inte se någonting i propositionen om höjd\r\nskrotningspremie på bilar. Vi kommer att se till att\r\ndet blir majoritet för det i riksdagen. Det betyder\r\nförbluffande mycket, i synnerhet om vi informerar\r\nbilägarna om att det faktiskt finns en\r\nskrotningspremie.</pre><pre>Detta visar också vilket ansvar de enskilda\r\nmänniskorna har för miljöpolitiken. Jag tror\r\nmycket väl att Birgitta Dahl accepterar ett beslut\r\nom höjd skrotningspremie om riksdagen så\r\nsmåningom, vilket jag hoppas, fattar ett sådant.</pre><pre>Anf. 20 Miljöminister BIRGITTA DAHL\r\n(s):</pre><pre>Fru talman! Först skall jag säga att vi har\r\nmotiverat, Sören Norrby, varför vi inte föreslår\r\nhöjd skrotningspremie. Det beror på att kostnaden\r\nper kilo kväve som man stoppar är 400 kr. mot 5--\r\n10 kr. för de åtgärder vi föreslår. Vi tycker faktiskt\r\ninte att det är betydelselöst hur man använder\r\npengarna på miljöområdet eftersom behoven är så\r\nstora.</pre><pre>Jag tycker nog att insatserna vad gäller information\r\när betydande. Vi föreslår en revolution av\r\nundervisningen i hela skolväsendet och högskolan,\r\nvilket är en mycket stor reform.</pre><pre>Det är klart att vi vuxna också behöver informeras.\r\nDet är vi som är värstingarna på det här området\r\njämfört med våra barn och ungdomar, och det tror\r\njag att Sören Norrby och jag är överens om.</pre><pre>Vi föreslår avveckling av samtliga de lösningsmedel\r\nsom här diskuteras fram till 1993 eller 1995. Det\r\nenda eventuella undantaget skulle vara om vi\r\ntvingas att ha kvar perkloretylen som ersättning för\r\nfreoner i kemtvättsvätskor något längre tid, om\r\nman inte hittar på något att ersätta dem med. Detta\r\när skälet till att vi håller frågan om avgifter öppen.\r\nMen vi vill faktiskt förbjuda alltihop för att det är\r\nför farligt.</pre><pre>Sedan vill jag ännu en gång ta upp frågan om\r\nklimatförhandlingar. På många områden har man\r\nbörjat miljöarbetet med utsläppsrelaterade mål.\r\nDet innebär filterteknik, att förbättra teknik som\r\nfungerar dåligt och att först stabilisera och sedan\r\nminska utsläppen. Så har vi gjort med föroreningar\r\ni vatten och hav, så har vi gjort med långväga\r\ngränsöverskridande luftföroreningar och så har vi\r\nbörjat när det gäller klimatpåverkan.</pre><pre>Det lyckades för EGs och EFTAs miljöministrar att\r\nenas om ett gemensamt mål: De totala\r\nkoldioxidutsläppen i EG och EFTA-området skulle\r\nstabiliseras till år 2000. Vi lyckades få med oss de\r\nmest motvilliga länderna, däribland\r\nStorbritannien, genom att göra en bubbla över hela\r\nVästeuropa. Några länder ville att vi som var\r\nberedda att gå längre skulle följa en egen linje. Då\r\nhade ett stort antal länder, däribland Storbritannien\r\noch några sydeuropeiska länder, hoppat av\r\nåtagandet om en stabilisering till år 2000.</pre><pre>Allt tal om att vi skulle ha varit motsträviga vid\r\nförhandlingarna är falskt. Vi höll fast vid EG--\r\nEFTA-uppgörelsen i stället för att välja en annan\r\nlinje bara för att få triumfera vid sidan om de andra\r\nländerna till priset av att några av de mest\r\nmotsträviga skulle ha hoppat av den betydande\r\nförhandlingsvinst vi redan hade uppnått. Det\r\nagerandet står jag för till hundra procent, och det\r\ntänker jag fortsätta med! Jag vill inte riskera att\r\nnågra av de mest motsträviga länderna tar ett steg\r\ntillbaka i miljöarbetet igen.</pre><pre>I förhandlingarna om klimatet liksom när det gäller\r\nlångväga gränsöverskridande luftföroreningar\r\ndriver Sverige nu att vi skall gå över till\r\nmiljörelaterade mål och mål som motsvarar de\r\nkritiska belastningsgränserna -- vad hälsan och\r\nmiljön tål. Det handlar om mycket mer\r\navancerade, långtgående och också mer rättvisa\r\nkrav. Den som smutsar ned mest måste också göra\r\nmest för att bättra sig.</pre><pre>Det finns åtskilliga, också bland de rika\r\nindustriländerna, som kan halvera sina utsläpp och\r\nfortfarande ligga på högre nivåer än vad Sverige\r\ngör. Nu arbetar vi i allt förhandlingsarbete för\r\nstrategin att gå över till miljö- och hälsorelaterade\r\nmål. Den ligger också till grund för den\r\nmiljöpolitiska propositionen.</pre><pre>Det betyder minst av allt att vi är passiva acceptörer\r\nav de sämsta kraven t.ex. inom det nuvarande EG.\r\nVi verkar aktivt och pådrivande tillsammans med\r\nlikasinnade inom EG, och därför har vi kunnat föra\r\nEG framåt när det gäller bilavgaskraven. På den\r\npunkten har man där ännu inte kommit tillräckligt\r\nlångt, men vi skall påverka dem så att nästa steg tas\r\nsenast 1996 för att vi inom hela EG--EFTA-\r\nområdet skall få krav som motsvarar de federala\r\namerikanska kraven. Sedan skall vi gå vidare för att\r\ndriva ytterligare på trafiksystemet i hela Europa.</pre><pre>Det är ett centralt, strategiskt viktigt\r\nsamarbetsområde att få till stånd en europeisk\r\ntrafikpolitik. Det handlar både om fordon och om\r\ninfrastruktur men framför allt om en satsning på\r\njärnväg och om en sanering av Europas storstäder.</pre><pre>Det är oerhört bråttom att komma i gång med\r\narbetet innan hela Östeuropa investerar sig fast i\r\ndagens eller gårdagens västeuropeiska teknik. Det\r\när en av de mest inspirerande och viktiga uppgifter\r\njag ser i det intensifierade europeiska samarbetet\r\nför att förbättra miljön i hela Europa, så att vi sedan\r\nskall kunna gå före i det globala miljösamarbetet.</pre><pre>Fru talman! Den här debatten har varit\r\nstartpunkten till vad jag hoppas skall vara en\r\nkonstruktiv diskussion om miljöpolitiken i\r\nriksdagen denna vår, så att de beslut som skall fattas\r\nhär den 3 juni blir en bra grund att stå på för det\r\nfortsatta miljöarbetet i vårt land.</pre><pre>Anf. 21 CLAES ROXBERGH (mp):</pre><pre>Fru talman! Jag vill inte förlänga debatten, bara\r\nkomma med en sakupplysning.</pre><pre>Jag skiljde på organiska lösningsmedel, klorerade\r\norganiska ämnen och de tre som förbjuds i\r\npropositionen, klorerade organiska lösningsmedel.</pre><pre>Överläggningen var härmed avslutad.</pre><pre>Propositionen hänvisades till utskott enligt\r\nföljande:</pre><pre>avsnitt 5 till utrikesutskottet</pre><pre>avsnitt 15.4 samt motsvarande lagstiftning till\r\nskatteutskottet</pre><pre>avsnitten 11 och 21.1 till utbildningsutskottet</pre><pre>avsnitt 15.2 samt motsvarande lagstiftning till\r\ntrafikutskottet</pre><pre>avsnitt 14.5 till näringsutskottet</pre><pre>avsnitten 7.1.1, 7.1.3, 7.5 och 8 samt motsvarande\r\nlagstiftning</pre><pre>till bostadsutskottet</pre><pre>propositionen i övrigt till jordbruksutskottet</pre><pre>3 § Hänvisning av ärende till utskott</pre><pre>Föredrogs och hänvisades</pre><pre>Redogörelse</pre><pre>1990/91:8 till finansutskottet</pre><pre>\r\nMeddelande om dagens frågestund</pre><pre>Anf. 22 FÖRSTE VICE TALMANNEN:</pre><pre>Utrikesminister Sten Andersson har inte möjlighet\r\natt återkomma till frågestunden kl. 18.00.\r\nUtrikesministerns frågestund utgår således.</pre><pre>Vi har ännu inte lyckats få besked om statsrådet\r\nMaj-Lis Lööw har möjlighet att återkomma till\r\nfrågestunden kl. 18.00. Besked kommer att lämnas\r\npå TV-skärmarna.</pre><pre>Kammaren ajournerades.</pre><pre>\r\nAjournering</pre><pre>Kammaren beslöt kl. 16.27 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>\r\nÅterupptagna förhandlingar</pre><pre>Förhandlingarna återupptogs kl. 18.00.</pre><pre></pre><pre>4 § Svar på frågorna 1990/91:379 och 397 om\r\nrättssäkerheten i asylärenden</pre><pre>Anf. 23 Statsrådet MAJ-LIS LÖÖW (s):</pre><pre>Herr talman! Det torde råda stor enighet om att\r\nväntetiderna för asylsökande bör vara så korta som\r\nmöjligt. Att under lång tid vänta på besked om man\r\nfår stanna i Sverige eller ej för den enskilde\r\nmänniskan är oerhört påfrestande, och det är vår\r\nskyldighet att på alla sätt försöka förkorta\r\nhandläggningstiderna i asylärenden.</pre><pre>Maria Leissner och Jan-Olof Ragnarsson har frågat\r\nmig om det är förenligt med rättssäkerheten att\r\nhandläggare i arbetsmarknadsdepartementet fått\r\nextra ersättning efter hur många ärenden de klarat\r\nav.</pre><pre>Svaret på frågan är ja!</pre><pre>Våren 1990 visste vi i departementet att ett stort\r\nantal ärenden var att förvänta från\r\ninvandrarverket. I avvaktan på att nyanställningar\r\nskulle komma till stånd, erbjöds handläggare och\r\nassistenter extra övertidsersättning. Denna\r\nberäknades efter en genomsnittlig\r\nhandläggningstid av ett ärende. Personalen var helt\r\ninförstådd med att under ett antal månader avsätta\r\nmycket av sin fritid för att handläggningstiderna i\r\ndepartementet skulle kunna hållas nere.</pre><pre>Det avtal som sedermera träffades innebar inte\r\nnågot avsteg från rättssäkerheten.</pre><pre>Gången i ett ärende är i stort sett följande:</pre><pre>När handläggaren har läst in ett ärende, föredras\r\ndetta muntligen för en gruppchef och därefter för\r\nexpeditionschefen. Grupp- och expeditionschef\r\nomfattades för övrigt inte av det extra\r\növertidsavtalet. Slutligen föredras ärendet för mig.\r\nDetta garanterar en fullständig genomgång av\r\närendet från olika utgångspunkter. Sedan ärendet\r\nföredragits för mig sker en slutlig kontroll av\r\ngruppchef och expeditionschef.</pre><pre>Under den tid det särskilda\r\növertidsersättningsavtalet tillämpats har\r\nhandläggare och assistenter genomfört en stor\r\narbetsinsats vilket har medfört att asylsökande fått\r\nbesked i sina ärenden snabbare än om vi inte haft\r\navtalet.</pre><pre>Nu har nyanställningar skett på departementet, och\r\nvi avser att även i fortsättningen hålla korta\r\nhandläggningstider i asylärenden. Jag hoppas också\r\natt mina medarbetare skall få rimligare arbetstider\r\nframöver.</pre><pre>Anf. 24 MARIA LEISSNER (fp):</pre><pre>Herr talman! Jag ber att få tacka\r\ninvandrarministern för svaret på min fråga.</pre><pre>Jag tycker att det är välgörande att\r\ninvandrarministern erkänner att det har\r\nförekommit en ersättning. Däremot är det inte\r\nfråga om en övertidsersättning för handläggarna på\r\ndepartementet, utan det är fråga om ett rent\r\nackordssystem. Det var väl det som föranledde att\r\ndet blev näst intill en cirkus när avslöjandena kom\r\nfram i dagspressen. Från politiskt håll i\r\ndepartementet dementerades uppgifterna, medan\r\nett antal tjänstemän kunde bekräfta att uppgifterna\r\ni dagspressen var alldeles korrekta.</pre><pre>Frågan är om det är acceptabelt att sätta ett pris per\r\nhuvud för en asylsökande som får sin sak avgjord --\r\ni det här fallet 700 kr. Det handlar alltså inte om en\r\nenkel övertidsfråga, utan det här är ett rent\r\nackordssystem, ''Moroten'', som nödtorftigt har\r\nmaskerats som ett övertidssystem. I själva verket\r\nhar det avtal som träffats om övertid inte följts.\r\nErsättningen har betalats ut helt och hållet baserat\r\npå antalet fall som vederbörande handläggare har\r\nklarat av.</pre><pre>Nu hade detta kanske inte varit så allvarligt om det\r\nhandlat om något annat än människor, som vädjar\r\ni sista instans om saker som mycket väl kan röra\r\nderas framtid och trygghet för resten av livet.\r\nDärför vill jag än en gång fråga om Maj-Lis Lööw\r\ninte ser något som helst rättssäkerhetsproblem i att\r\nman tillämpar ett ackordssystem och inte en\r\növertidsersättning för handläggning av ärenden\r\nrörande asylsökningar? Finns det någon instans i\r\nrättstillämpningen med ett liknande\r\nackordssystem?</pre><pre>Anf. 25 JAN-OLOF RAGNARSSON (v):</pre><pre>Herr talman! Jag ber att få tacka\r\ninvandrarministern för svaret på frågan om\r\nackordslön för handläggare på\r\narbetsmarknadsdepartementet.</pre><pre>För sex sju år sedan låg bifallsprocenten hos\r\nregeringen vid överklaganden av asylärenden på\r\n50--60 %. En undersökning som nyligen gjorts av\r\nradions Eko-redaktion visar att i november 1988\r\nvar bifallsprocenten 23 %. I november 1989 20 %\r\noch i november 1990 var den 5,4 %. Detta är en\r\ndetalj i den svenska flyktingpolitiken som ger ett\r\nnegativt intryck, dvs. att man successivt går ifrån en\r\ngenerös och human flyktingpolitik.</pre><pre>Angående frågan om ackordslön anser jag att de\r\nuppgifter som har framkommit i massmedia om att\r\nhandläggare av asylärenden på\r\narbetsmarknadsdepartementet har arbetat på\r\nackord för att avgöra asylärenden är stötande. Jag\r\nanser att det strider mot rättssäkerheten och\r\nmänniskors lika värde.</pre><pre>Ackordslönen har inte stöd i löneavtalet. Det\r\nupptäckte och kritiserade regeringskansliets\r\nrevisorer. Men arbetsmarknadsdepartementet tog\r\ntydligen ingen hänsyn till revisorernas kritik utan\r\nfortsatte med den löneformen i strid mot\r\nlöneavtalet. Dessutom strider detta, vad jag förstår,\r\nmot arbetstidsbestämmelserna.</pre><pre>Anf. 26 Statsrådet MAJ-LIS LÖÖW (s):</pre><pre>Herr talman! Som jag sade i mitt svar handlar det\r\nom övertidsersättning som är grundad på en\r\ngenomsnittlig handläggningstid av ett ärende. Om\r\nman sedan vill kalla det för ett ackord får det stå för\r\nden som ger detta denna benämning.</pre><pre>Jag skulle i och för sig kunna se en fara för\r\nrättssäkerheten i ett sådant system, om det vore så\r\natt det också var handläggarna som fattar besluten.\r\nMen i själva verket är det inte så. Som jag beskriver\r\ni frågesvaret är det handläggarna som tar fram\r\nunderlaget. De har att redovisa detta i tre steg för\r\ndem som skall fatta besluten. Jag kan försäkra att\r\ndet händer att regeringen skickar tillbaka ärenden\r\nför att få kompletterande upplysningar då många\r\nfrågor har ställts. För det mesta är handläggarna\r\nmycket väl insatta i ärendena, men det händer att\r\ndet behövs kompletteringar. Det är detta som jag\r\nmenar är garantin för rättssäkerheten i ett ärende.</pre><pre>Vi skulle kunna ha en lång diskussion om frågan om\r\nbifallsprocenten, Jan-Olof Ragnarsson. Men den\r\nfrågan ingår inte i denna diskussion. Det finns\r\nmycket att förklara bakom de siffror som Jan-Olof\r\nRagnarsson beskrev när det gäller bifallsprocenten\r\nför överklaganden. Det vore alldeles sensationellt\r\nom inte invandrarverket tid efter annan tog intryck\r\nav en stor bifallsprocent vid överklaganden och\r\nrättade sig därefter. Besluten skulle annars inte\r\nfölja den praxis som regeringen vill skapa. Det skall\r\ninte vara en hög bifallsprocent på överklaganden.\r\nDå är det något fel i de ursprungliga besluten.</pre><pre>Anf. 27 MARIA LEISSNER (fp):</pre><pre>Herr talman! I en artikel i Svenska Dagbladet\r\nbeskrivs ganska detaljerat hur det gick till på\r\ndepartementet när avtalet förhandlades fram som\r\ninte innehöll något ackordssystem.</pre><pre>''Tillämpningen på departementet blev en annan.\r\nÖvertidsersättningen för handläggarna baserades i\r\nmånga fall enbart på det antal ärenden de klarat av.</pre><pre>Regeringskansliets revisionskontor fick höra\r\nrykten om ackordssystemet. Louis Larsson tog\r\nstickprover på de underlag till utbetalningar som\r\ngjorts och informerade -- -- -- chef för\r\nutlänningsenheten, om att utbetalningar inte kan\r\nkallas för övertid om det är någonting annat,\r\nexempelvis prestationslön.''</pre><pre>Är inte detta ett problem för rättssäkerheten både\r\nför departementets egna rutiner och självklart för\r\nde enskilda asylsökandena?</pre><pre>Jag har ett annat papper där det finns en\r\nbeskrivning av hur ''Moroten'' fungerar och där det\r\nklart framgår att ett visst antal ärenden ger ett visst\r\nantal pengar i slutändan. Finns det någon\r\nannanstans i rättstillämpningen ett ackordssystem,\r\nsom liknar det som tillämpas på\r\narbetsmarknadsdepartementet?</pre><pre>Anf. 28 JAN-OLOF RAGNARSSON (v):</pre><pre>Herr talman! Jag debatterade under den\r\nallmänpolitiska debatten med företrädare för alla\r\nriksdagspartierna. Jag tog då upp denna fråga men\r\nfick inte något svar. Jag gav exempel på andra\r\ninstanser, nämligen domstolarna i Sverige. Där\r\nfinns också stora problem med omfattande ärenden\r\nsom tar lång tid. Tänk om domstolarna skulle ha\r\ndenna prestationslön. Vilket liv det skulle bli om att\r\nrättssäkerheten är åsidosatt i Sverige. Jag anser att\r\ndetta är stötande. Jag hoppas att det avtal som löpte\r\nut den 31 december inte förlängs.\r\nRegeringskansliets revisorer, som Maria Leissner\r\nrefererade till, har kritiserat det. Jag hoppas\r\nverkligen att regeringen tar intryck och inte\r\nkommer med förslag på liknande avtal för de\r\nanställda.</pre><pre>Anf. 29 Statsrådet MAJ-LIS LÖÖW (s):</pre><pre>Herr talman! Jag vet inte om vi har kommit så\r\nmycket längre.</pre><pre>Maria Leissner har bett mig att kommentera\r\nrättssäkerheten, inte ersättningssystemet som\r\nsådant. Jag har försökt att i mitt frågesvar redovisa\r\nvad jag ser som garanten för rättssäkerheten i det\r\nhär systemet med den prövning som görs i tre olika\r\ninstanser baserad på den grundläggande\r\nutredningen.</pre><pre>Eftersom det ändå efterlyses ett liknande system,\r\nkan jag påpeka att även de juridiska ombuden har\r\nbetalt per ärende.</pre><pre>Anf. 30 MARIA LEISSNER (fp):</pre><pre>Herr talman! Jag tycker inte att det är särskilt\r\növertygande att de asylsökande har en\r\nrättssäkerhet i ett system, där man vet att en\r\nhandläggare kan hinna med ärenden värda 24 500\r\nkr. extra i månaden. Man måste ställa sig frågan om\r\ndet över huvud taget finns en undre gräns för hur\r\nkort tid ett övervägande får ta. Detta är ett system\r\nsom inte är ägnat att befrämja en seriös granskning\r\nav en människas sista möjlighet till prövning av en\r\nasylansökan.</pre><pre>Jag tycker att det är synd att Maj-Lis Lööw\r\nfortsätter att hävda att det är fråga om en\r\növertidsersättning. I så fall är det ändå mera\r\nanmärkningsvärt att en människa kan arbeta\r\nmotsvarande 165 timmar övertid i månaden. Jag\r\ntror att arbetstidslagen säger något om att 50\r\ntimmar är det maximala antalet övertidstimmar\r\nsom man får ta ut.</pre><pre>Det är ledsamt att höra Maj-Lis Lööw fortsätta att\r\nhävda att detta system kommer att gälla i\r\nfortsättningen.</pre><pre>Anf. 31 Statsrådet MAJ-LIS LÖÖW (s):</pre><pre>Herr talman! Jag har faktiskt inte fortsatt att hävda\r\nnågot sådant. Det får stå för Maria Leissner om hon\r\nvill kalla detta för ackordsersättning. Jag tänker\r\ninte argumentera emot det.</pre><pre>Jag försökte svara på frågan om hur jag ser på\r\nrättssäkerheten. Hela systemet byggde på en\r\nberäkning av en genomsnittlig handläggningstid på\r\n5 timmar per ärende.</pre><pre>Anf. 32 MARIA LEISSNER (fp):</pre><pre>Herr talman! För det första måste det nu vara\r\nuppenbart att en genomsnittlig handläggningstid\r\nper ärende inte har något med verkligheten att\r\ngöra. Även om jag är övertygad om att\r\nhandläggarna på arbetsmarknadsdepartementet\r\narbetar oerhört mycket, tror jag inte att de har 165\r\ntimmar i månaden i övertid. Jag tror inte att de\r\nskulle få lov till det.</pre><pre>För det andra är det märkligt om det inte skulle\r\nbehövas för att upprätthålla rättssäkerheten att\r\nhandläggarna gör en grundlig utredning av allt. Då\r\nkan man fråga vad handläggarna i så fall har för\r\nuppdrag.</pre><pre>Det skulle vara skönt att få en deklaration av Maj-\r\nLis Lööw att man åtminstone funderar på att\r\növergå till en ren övertidsersättning i framtiden och\r\ninte fortsätta med ett ackordssystem för\r\nasylsökande som vill få ett ärende prövat i absolut\r\nsista instans.</pre><pre>Anf. 33 Statsrådet MAJ-LIS LÖÖW (s):</pre><pre>Herr talman! Jag trodde att jag hade gjort klart för\r\nMaria Leissner och alla andra att vi numera har\r\nanställt fler handläggare. Det absolut viktigaste är\r\nambitionen att hålla nere och förkorta\r\nväntetiderna.</pre><pre>Anf. 34 MARIA LEISSNER (fp):</pre><pre>Herr talman! Jag tar det som ett halvt löfte.</pre><pre>Överläggningen var härmed avslutad.</pre><pre>5 § Svar på fråga  1990/91:380 om\r\nBulgarienturkarna som arbetskraftsinvandrare</pre><pre>Anf. 35 Statsrådet MAJ-LIS LÖÖW (s):</pre><pre>Herr talman! Maria Leissner påstår att ett antal\r\nBulgarienturkar i Österrike har fått stanna i landet\r\nsom immigranter. Mot den bakgrunden har Maria\r\nLeissner frågat mig om den svenska regeringen har\r\növervägt att, som det heter i frågan, ''acceptera de\r\nkvarvarande bulgarienturkarna som\r\narbetskraftsinvandrare''.</pre><pre>Svaret på frågan är nej.</pre><pre>Riksdagen har vid olika tillfällen lagt fast riktlinjer\r\nför arbetskraftsinvandringen, främst år 1968 och år\r\n1984.</pre><pre>I 1984 års riksdagsbeslut betonas att här i landet\r\nbosatta personer, oavsett medborgarskap, i första\r\nhand bör tillgodoses när arbetstillfällen\r\nuppkommer. Arbetskraftsinvandring bör därför\r\ntillåtas endast i fall när ett uppkommet behov av\r\narbetskraft inte kan tillgodoses inom landet.</pre><pre>Arbetsmarknadsprognoserna för år 1991 pekar på\r\nen minskning av sysselsättningen och på en\r\nmarkant uppgång av arbetslösheten.</pre><pre>Att göra en särlösning för asylsökande\r\nBulgarienturkar, som fått avslag på sin ansökan om\r\nasyl, skulle leda till godtycke.</pre><pre>Det är mycket viktigt att värna om asylrätten och\r\nprincipen om lika behandling av olika grupper av\r\nasylsökande. Det gör man inte om man skulle ge\r\ntillstånd åt vissa asylsökande som fått avslag att\r\nstanna.</pre><pre></pre><pre>Anf. 36 MARIA LEISSNER (fp):</pre><pre>Herr talman! Jag ber att få tacka\r\ninvandrarministern för svaret.</pre><pre>Skälet till min fråga är att man i Österrike enligt\r\nuppgifter från UNHCR har gjort en social\r\növerenskommelse mellan å ena sidan fack och\r\narbetsgivare och å andra sidan myndigheter för att\r\nskapa en sådan särlösning för Bulgarienturkarna.\r\nJag undrar om inte detta kan vara en modell även\r\nför Sverige.</pre><pre>Problemet för Bulgarienturkarna är i botten det\r\ns.k. 13-decemberbeslutet. Jag ser det i mångt och\r\nmycket som en särlösning för just\r\nBulgarienturkarna, som var den grupp som fick\r\nbägaren att rinna över i Sverige. Av olika skäl har\r\ninte regeringen, i likhet med många andra\r\nregeringar i Europa, velat ge flyktingstatus åt\r\nBulgarienturkarna. Men ändå kvarstår problemet\r\natt denna grupp människor har haft det svårt, och\r\nde har varit förföljda på grund av sin etniska särart.\r\nJust nu är det utomordentligt bekymmersamt med\r\nsvåra problem i Bulgarien. Det blir mycket svåra\r\nproblem för dem som återvänder. De får inte\r\ntilldelning av livsmedelskuponger osv.</pre><pre>Här fann Österrike en mer okonventionell och\r\nkreativ lösning efter resonemang med olika parter\r\npå arbetsmarknaden att med hjälp av ett socialt\r\nkontrakt, eller överenskommelse, acceptera denna\r\ngrupp som arbetskraftsinvandrare.</pre><pre>Jag ställde denna fråga för att jag hyste ett litet\r\nhopp om att detta kan vara en kreativ och\r\nokonventionell lösning även lämpad för Sverige\r\nmed dess samarbetsklimat mellan regering, fack\r\noch arbetsliv.</pre><pre>Anf. 37 Statsrådet MAJ-LIS LÖÖW (s):</pre><pre>Herr talman! Det har inte varit möjligt för mig på\r\ndenna korta tid sedan frågan ställdes att få någon\r\nexakt beskrivning av vad det är i Österrike som\r\nMaria Leissner refererar till. Jag har ändå fått fram\r\natt det som eventuellt skulle kunna likna denna\r\nbeskrivning gäller rumäner. Det skulle kunna vara\r\nen och annan Bulgarienturk som har omfattats av\r\nnågot som mera liknar det svenska beslutet om\r\nförenklad prövning för alla dem som kom hit före\r\nden 1 januari 1988, dvs. en allmän amnesti för\r\nasylsökande.</pre><pre>Jag vill inte ge mig in i en detaljerad beskrivning\r\neftersom jag inte har exakta uppgifter från\r\nÖsterrike. Däremot vill jag protestera när Maria\r\nLeissner säger att regeringen till skillnad från andra\r\nregeringar i Europa inte skulle ha gett\r\nBulgarienturkarna flyktingstatus. Jag känner inte\r\ntill något land som har gett Bulgarienturkarna\r\nflyktingstatus. Till yttermera visso har de kommit\r\nnästan uteslutande till Sverige -- 5 000. De som\r\nkom till övriga länder i Europa, borträknat Turkiet,\r\nvar ett försumbart antal.</pre><pre>Anf. 38 MARIA LEISSNER (fp):</pre><pre>Herr talman! Maj-Lis Lööw kanske hörde fel\r\noavsiktligt. Jag sade ''i likhet med många andra\r\nregeringar i Europa,,. Såvitt jag känner till har man\r\nnämligen inte gett någon status för Bulgarienturkar\r\nsom konventionsflyktingar. Men det är alldeles\r\nuppenbart att de har mycket svåra problem när de\r\nskall återvända hem. Och det blir mer och mer\r\nuppenbart för varje dag, eftersom jag är övertygad\r\nom att invandrarministern är djupt bekymrad över\r\ndet stora antal Bulgarienturkar som går under\r\njorden och försvinner när de skall avvisas.</pre><pre>Detta är också ett tecken på att det inte är en\r\nalldeles lätt situation för Bulgarienturkarna. De\r\nbehöver kanske finna en temporär lösning av annat\r\nslag än att bli tillbakaskickade till hemlandet. Det\r\nvar därför som jag hade hoppats på att man även i\r\ndet svenska arbetsmarknadsdepartementet kanske\r\nskulle kunna inspireras av sådana tankegångar.\r\nMen jag blir inte så förvånad över att höra Maj-Lis\r\nLööws avvisande hållning, även om det hade varit\r\ntrevligt för mig att få en mer positiv respons på\r\nfrågan.</pre><pre>Överläggningen var härmed avslutad.</pre><pre>6 § Svar på fråga  1990/91:405 om praxis i\r\nasylärenden rörande baltiska flyktingar</pre><pre>Anf. 39 Statsrådet MAJ-LIS LÖÖW (s):</pre><pre>Herr talman! Gullan Lindblad har bett mig\r\nredovisa den praxis som gäller i ärenden rörande\r\nbaltiska flyktingar, särskilt med anledning av att tre\r\nbaltiska flyktingar avvisats till Finland.</pre><pre>Regeringen har beviljat tillfälliga uppehållstillstånd\r\npå sex månader för några estniska\r\nvärnpliktsvägrare som befunnit sig i Sverige en lång\r\ntid. Regeringen har konstaterat att\r\nvärnpliktsvägran i princip inte utgör skäl för asyl,\r\nmen att det med hänsyn till det oklara läget i\r\nBaltikum inte är lämpligt att avvisa\r\nvärnpliktsvägrare för närvarande. Med beaktande\r\nav detta och den långa tid som de asylsökande hade\r\nvistats i Sverige var det rimligt att de skulle få ett\r\nbeslut.</pre><pre>Övriga baltiska asylsökande behandlas på samma\r\nsätt som asylsökande från andra länder. Varje\r\närende behandlas individuellt med hänsyn till\r\nsamtliga omständigheter i det enskilda fallet och\r\nförhållandena i hemlandet vid det tillfälle då\r\nbeslutet fattas.</pre><pre>Jag kan inte generellt uttala att en grupp\r\nasylsökande får eller inte får stanna i Sverige.</pre><pre>Inom det nordiska samarbetets ram utgår vi i\r\nprincip från att det nordiska land dit en utlänning\r\nförst kommer, behandlar hans asylansökning.\r\nUtgångspunkten i det här fallet har varit att\r\nflyktingar åtnjuter erforderligt skydd i Finland. Det\r\nfinns därför inte någon anledning att frångå den\r\nnordiska överenskommelsen.</pre><pre>Anf. 40 GULLAN LINDBLAD (m):</pre><pre>Herr talman! Jag ber att få tacka statsrådet Lööw\r\nför svaret. Jag blir emellertid ganska orolig. Vi\r\ndiskuterade frågan om de baltiska flyktingarna\r\nsenast den 15 januari här i kammaren. Då uttalade\r\ninvandrarministern att hon klart skulle verka för att\r\nbaltiska flyktingar får stanna i Sverige. Jag var nöjd\r\noch glad över det svaret.</pre><pre>Jag är nu ganska orolig och upprörd, vilket jag är\r\nsäker på gäller också många andra, över att\r\ninvandrarverket har sänt ett antal baltiska\r\nflyktingar till Finland såsom första asylland. Både\r\ninvandrarministern och jag vet att Finland är\r\nmycket restriktivt när det gäller att ta emot\r\nflyktingar över huvud taget. Det finns rader av\r\nmotioner i vårt utskott, i vilka det klart sägs att\r\nbaltiska flyktingar skall få stanna i Sverige. Det är\r\nalltså en uppfattning som går över partigränserna.\r\nOm det skall gå till på detta sätt, dvs. att man\r\nskickar de baltiska flyktingarna till Finland, är våra\r\nambitioner att verkligen ge dem en fristad här i\r\nSverige inte mycket värda. Jag skulle vilja fråga\r\ninvandrarministern om hon står kvar vid sitt\r\ntidigare uttalande om att baltiska flyktingar skall få\r\nen fristad i Sverige.</pre><pre>Anf. 41 Statsrådet MAJ-LIS LÖÖW (s):</pre><pre>Herr talman! Jag tror att vi diskuterar två olika\r\nsaker. Jag vill även påstå att denna debatt har blivit\r\nlitet förvirrad. Vi har bl.a. diskuterat hur vi skall ha\r\nen beredskap för och ställa upp om det blir en\r\nmilitär intervention, dvs. ett inbördeskrig eller en\r\ninbördeskrigsliknande situation, i Baltikum. Vi har\r\nsedan en mycket lång tid en bra beredskap i Sverige\r\nför att vi skall kunna ta emot människor. Vi har\r\nockså deklarerat att den goda grannens princip då\r\nsjälvfallet gäller.</pre><pre>I det här fallet handlar det om huruvida vi skall\r\npröva asylansökningar och huruvida vi i de\r\nnordiska länderna inom det nordiska samarbetets\r\nram också skall kunna göra lika bedömningar och\r\natt varje nordiskt land i det här fallet också skall ta\r\nsitt ansvar. Det fanns ingenting i det nu refererade\r\nfallet, med de tre baltiska värnpliktsvägrarna som\r\nhade passerat Sverige för resa till Danmark, som\r\nsade att dessa balter, när Danmark skickade\r\ntillbaka dem till Sverige, inte skulle få sin sak\r\nprövad också i Finland.</pre><pre>Jag tror att vi skall ha klart för oss att det som vi\r\nhar sagt om baltiska flyktingar inte generellt i dag\r\nbetyder fri invandring från Baltikum. Vi måste\r\nockså pröva baltiska asylsökandes skäl. Däremot\r\nvill jag återigen upprepa att vi har en god beredskap\r\nför en katastrofsituation i Baltikum, en beredskap\r\nsom vi hoppas inte behöver tas i anspråk.</pre><pre>Anf. 42 GULLAN LINDBLAD (m):</pre><pre>Herr talman! Det var faktiskt inte denna generella\r\nbedömning som vi diskuterade förra gången, utan\r\ndet var enskilda baltiska asylsökande. Då svarade\r\ninvandrarministern klart ja på min fråga om det var\r\nhennes mening att baltiska flyktingar som kommer\r\nhit skall få stanna därför att de är våra goda\r\ngrannar.</pre><pre>Det här innebär faktiskt att statsrådet Lööw inte är\r\nriktigt överens med sin statssekreterare, som i en\r\nartikel för inte så länge sedan klart uttalade att\r\nbaltiska flyktingar som kommer till Sverige skall få\r\nstanna. Statssekreteraren uttalade också att det\r\ninte ens skall behöva göras några speciella\r\nutredningar utan att de skall få stanna därför att de\r\när våra nära grannar. Jag vet mycket väl hur\r\nutlänningslagstiftningen fungerar. Men i det här\r\nfallet har vi ju gemensamt haft inställningen att det\r\när fråga om våra nära grannar som vi bör ge en\r\nfristad. Det har också från Danmark uttalats ett\r\nklart ja till att baltiska flyktingar skall få stanna i\r\nDanmark.</pre><pre>Anf. 43 Statsrådet MAJ-LIS LÖÖW (s):</pre><pre>Herr talman! Jag vet inte om man får ställa\r\nmotfrågor i en sådan här frågestund. Jag vill\r\nemellertid ställa följande fråga: Menar Gullan\r\nLindblad att vi generellt skall ta emot alla\r\nmänniskor som kommer till Sverige som\r\nasylsökande från Baltikum? Och menar Gullan\r\nLindblad att vi skall ha uppfattningen att de övriga\r\nnordiska länderna inte skall ta något ansvar i fråga\r\nom detta utan att Sverige ensamt skall göra det?</pre><pre>Anf. 44 GULLAN LINDBLAD (m):</pre><pre>Herr talman! Även jag anser att de nordiska\r\nländerna skall göra betydligt mer\r\növerensstämmande bedömningar.\r\nInvandrarministern vet lika väl som jag att Finland\r\nhar en speciell situation och att man där har varit\r\noch fortfarande är mycket restriktiv när det gäller\r\natt ta emot flyktingar. Eftersom invandrarministern\r\nhar uttalat att dessa balter skall få stanna i Sverige\r\nom de kommer hit anser jag att hon skall stå vid sitt\r\nord. Det är, som sagt, inte bara jag som har den här\r\nuppfattningen utan det gäller tre olika partier i vårt\r\nutskott.</pre><pre>Överläggningen var härmed avslutad.</pre><pre>7 § Svar på fråga  1990/91:409 om asyl för\r\nhomosexuella flyktingar</pre><pre>Anf. 45 Statsrådet MAJ-LIS LÖÖW (s):</pre><pre>Herr talman! Barbro Westerholm har frågat mig\r\nvilka åtgärder jag avser att vidta för att bevilja asyl\r\nåt flyktingar som på grund av sin sexuella läggning\r\nförföljs i hemlandet.</pre><pre>Barbro Westerholm har ställt frågan mot bakgrund\r\nav tidningsuppgifter om att ett par\r\nsovjetmedborgare inte fått asyl i Sverige trots att de\r\nenligt Barbro Westerholm riskerar ett flerårigt\r\nfängelsestraff i hemlandet på grund av sin sexuella\r\nläggning.</pre><pre>För omkring två månader sedan besvarade jag en\r\nlikartad fråga ställd av Maria Leissner. Min\r\ninställning har inte förändrats sedan dess.</pre><pre>Enbart den omständigheten att sökanden är\r\nhomosexuell utgör ej grund för asyl. Riskerar\r\nsökanden allvarlig förföljelse på grund av sin\r\nsexuella läggning, kan emellertid uppehållstillstånd\r\nbeviljas.</pre><pre>Anf. 46 BARBRO WESTERHOLM (fp):</pre><pre>Herr talman! Jag får tacka invandrarministern för\r\nsvaret, vilket inte gör mig särskilt nöjd. I\r\nhomosexutredningen från 1984 refereras till\r\nmotioner som avslagits därför att homosexuella då\r\ninte kunde anses som flyktingar. Som svar på\r\nmotionerna hade sagts att dessa människor kunde\r\nfå uppehållstillstånd av humanitära skäl om risk för\r\nförföljelse förelåg.</pre><pre>Utredningen ansåg att detta skydd var för dåligt och\r\nföreslog en ändring i 3 § utlänningslagen och ett\r\nförtydligande av den. Men denna del av\r\nutredningen avstyrktes i propositionen som\r\nbehandlades 1987 i riksdagen. Det sades att det\r\nfanns en praxis för uppehållstillstånd som dittills\r\nhade tillämpats generöst och att det därför inte\r\nfanns något skäl att införa ytterligare\r\nbestämmelser.</pre><pre>Den 11 februari i år kunde vi i Dagens Nyheter läsa\r\natt två homosexuella från Sovjetunionen, där\r\nmaximistaffet för homosexualitet är fem år, skulle\r\nutvisas. I tidningsreferatet sades det -- man får\r\nemellertid alltid reservera sig något för att det kan\r\nvara felrefererat -- precis som invandrarministern\r\nhar sagt, att homosexualitet i sig inte utgör någon\r\ngrund för asyl, även om homosexualitet är olaglig i\r\nhemlandet, utan det krävs ytterligare skäl.</pre><pre>Jag tycker att en sådan utvisning strider mot vad\r\nman sade om den generösa praxisen när\r\npropositionen behandlades 1987.</pre><pre>Handläggaren av ärendet sade i tidningsartikeln att\r\nstraffparagrafen i Sovjet sällan används och att\r\nbeviskraven är höga. Men bevisen finns redan,\r\neftersom dessa två människor har framträtt och\r\nman vet att de är homosexuella. Det torde därför\r\ninte vara något problem med bevisningen.\r\nDessutom tycker jag att det är fel att man skall\r\nbehöva undanhålla sin sexuella läggning för att\r\nundvika straff. Jag tycker alltså att detta handlande\r\när minst sagt anmärkningsvärt, och jag vill höra\r\nstatsrådets reaktion på det som jag har sagt.</pre><pre>Anf. 47 Statsrådet MAJ-LIS LÖÖW (s):</pre><pre>Herr talman! Barbro Westerholm vet att vi inte kan\r\ndiskutera enskilda ärenden från dessa pulpeter. Jag\r\nkan bara återigen understryka att jag är medveten\r\nom att manlig homosexualitet är straffbar när det\r\ngäller, som Barbro Westerholm säger, bevisat\r\nkönsumgänge. Jag har i en folkpartimotion till årets\r\nriksdag noterat att det är på det sättet på flera håll\r\ni världen. T.ex. flera delstater i USA har en\r\nlagstiftning som innebär att homosexuella\r\nförbindelser är straffbara.</pre><pre>Med anledning av rapporter från Sovjetunionen\r\nkan jag också konstatera att grupper av sexuella\r\nsom tidigare har varit förtryckta nu talar allt friare\r\noch att homosexuella i Moskva har startat en egen\r\ntidskrift. Men det betyder inte att vi får låta detta\r\nundanskymma att de homosexuellas situation i\r\nSovjetunionen är svårare än på många andra håll,\r\natt vi också följer denna utveckling nogsamt och att\r\ndet också kan betyda att dessa människor ibland\r\nhar ett mycket starkt skyddsbehov.</pre><pre>Anf. 48 BARBRO WESTERHOLM (fp):</pre><pre>Herr talman! Jag är väl medveten om att statsrådet\r\ninte får gå in i individuella ärenden, men däremot\r\nkan hon medverka till att den praxis som Sverige\r\nhade i slutet av 80-talet vidmakthålls. Visserligen\r\nsägs det från svenska ambassaden att dessa\r\nstraffparagrafer är under omarbetning i\r\nSovjetunionen men att man inte är i mål än. Man\r\nsäger också att risken är nästan obefintlig för att\r\ndessa människor skall straffas men att man inte kan\r\ngarantera detta hundraprocentigt. Och så länge\r\nman inte kan ge dessa hundraprocentiga garantier\r\ntycker jag att dessa människor skall beviljas asyl. Vi\r\ni folkpartiet liberalerna kommer att fortsätta att\r\ndriva den här frågan tills vi är i mål.</pre><pre>Överläggningen var härmed avslutad.</pre><pre>8 § Svar på fråga  1990/91:421 om tidpunkten\r\nför beslut i asylärenden rörande sovjetiska judar</pre><pre>Anf. 49 Statsrådet MAJ-LIS LÖÖW (s):</pre><pre>Herr talman! Maria Leissner har frågat om\r\ntidpunkten för beslut i asylärenden rörande\r\nsovjetiska judar. Som svar på Maria Leissners fråga\r\nkan jag upplysa om att ett tjugotal asylärenden som\r\nrör sovjetiska judar, vilka har överklagats till\r\nregeringen, nu är under slutfasen av beredningen i\r\narbetsmarknadsdepartementet. De beräknas\r\nkomma upp till avgörande snarast. Regeringen är\r\nberedd att fatta beslut så snart ärendena är\r\nfärdigberedda.</pre><pre>Anf. 50 MARIA LEISSNER (fp):</pre><pre>Herr talman! Jag ber att få tacka för svaret som jag\r\ntycker var mycket positivt. Bakgrunden till min\r\nfråga är att jag ställde den här frågan också i\r\ntorsdags men då inte fick något svar. Därför är jag\r\ndesto mer glad över att i dag få ett positivt svar.</pre><pre>Många av de sovjetiska judarna i Sverige har väntat\r\noerhört länge på besked, ibland upp till ett och ett\r\nhalvt år. Bland dem som har väntat sedan hösten\r\n1989 finns flera som inte ens har fått det första\r\nbeslutet från invandrarverket, och det ryms även\r\nflera barnfamiljer i den gruppen. Sedan oktober\r\nhar det inte kommit några besked, och\r\ninvandrarverket hade enligt mina uppgifter fått\r\norder uppifrån att lägga alla ärenden rörande\r\nsovjetiska judar på is till dess att nya signaler kom\r\nfrån regeringen.</pre><pre>Invandrarministern sade i interpellationsdebatten\r\nförra veckan att man hade försökt att göra närmare\r\nundersökningar av förhållandena för de sovjetiska\r\njudarna. Jag tolkar svaret i dag som att man nu är\r\nfärdig med den nya bedömningen av läget för de\r\nsovjetiska judarna. Jag vill bara säga att det är\r\nmärkligt att de sovjetiska judarna, som i många fall\r\nhar fått långa fängelsestraff som kulmen på en\r\nlivslång historia av antisemitisk förföljelse, skall\r\nbehöva utredas under så lång tid som ett och ett\r\nhalvt år innan man är färdig att fatta beslut i\r\nSverige.</pre><pre>Jag vill ställa en fråga. Innebär detta att\r\ninvandrarverket också skall komma i gång med sin\r\nbedömning av framför allt de ärenden som mycket\r\nlänge har väntat på att behandlas?</pre><pre></pre><pre>Anf. 51 Statsrådet MAJ-LIS LÖÖW (s):</pre><pre>Herr talman! Jag vill upplysa Maria Leissner om\r\natt ett statsråd aldrig kan ge order uppifrån till ett\r\nstatligt verk. Om invandrarverket har gjort\r\nbedömningen att avvakta med något, vilket jag inte\r\nkänner till, har invandrarverket fattat detta beslut\r\npå eget bevåg och får i så fall också svara för det när\r\nman tänker sätta i gång med sina ärenden.</pre><pre>Vi har nu berett dessa ärenden, och såvitt jag kan\r\nse har de inte väntat särskilt mycket längre än andra\r\närenden. Många av de ärenden som har legat i\r\ndepartementet är sådana som har kommit under\r\n1990. Några hör till dem som har kommit under den\r\nstora inströmningen hösten 1989.</pre><pre>Det kan väl synas märkligt att det har tagit så lång\r\ntid. Men vi diskuterade ju i den första frågan olika\r\nåtgärder för att minska väntetiderna, och jag är\r\nberedd att fortsätta att försöka minska\r\nväntetiderna. Förklaringen är naturligtvis att dessa\r\närenden har trängts med 60 000 andra ärenden.\r\nDessutom vill jag påstå att det är helt orimligt att\r\njag här i kammaren under frågestunderna skall tala\r\nom när enskilda ärenden kommer upp. Men vi skall\r\nfatta dessa beslut så fort vi kan.</pre><pre>Anf. 52 MARIA LEISSNER (fp):</pre><pre>Herr talman! Jag ställde inte någon fråga om\r\nenskilda ärenden, utan min fråga gäller en grupp\r\noch det är, såvitt jag förstår, fråga om ett\r\npraxisbeslut på grundval av att det hela tiden\r\nhänder saker och ting i Sovjetunionen. Detta var vi\r\nockså inne på i interpellationsdebatten. Men det är\r\ninte alltid så lätt att fastställa hur läget egentligen är\r\nnär det gäller de sovjetiska judarna.</pre><pre>Jag är emellertid mycket glad över att ha fått det\r\nhär beskedet. Och trots att invandrarministern\r\nnaturligtvis inte kan ge order till invandrarverket,\r\nkan det ju hända att invandrarverket väntar på\r\ndetta nya praxisbeslut. Jag hoppas att de sovjetiska\r\njudarna -- många har väntat sedan hösten 1989 utan\r\natt ha fått det första beslutet från invandrarverket --\r\nnu kan se fram emot att åtminstone gå vidare i\r\nprocessen.</pre><pre>Överläggningen var härmed avslutad.</pre><pre>9 § Svar på fråga  1990/91:387 om\r\nfolkbokföringsreformen</pre><pre>Anf. 53 Statsrådet ERIK ÅSBRINK (s):</pre><pre>Herr talman! Torgny Larsson har frågat vilka\r\nåtgärder jag ämnar vidta för att berörd personal\r\nskyndsamt kan ges besked om huruvida anställning\r\nhos de lokala skattemyndigheterna kan erhållas.</pre><pre>För två veckor sedan besvarade jag en annan fråga\r\nsom bl.a. rörde tillsättningen av tjänster hos\r\nskattemyndigheterna med anledning av\r\nfolkbokföringsreformen. Jag nämnde då att\r\norganisationskommittén vid den tidpunkten fattat\r\ntillsättningsbeslut i fråga om tjänsterna i närmare\r\nhälften av länen och att jag utgick från att\r\nresterande tjänster kunde tillsättas inom den\r\nnärmaste tiden.</pre><pre>Tjänsterna i ytterligare ett antal län har tillsatts\r\nsedan dess, och det återstår nu bara fyra län där\r\ntillsättningarna inte är klara. I dessa län är beslut\r\nom tillsättning nära förestående.</pre><pre>Mot den här bakgrunden anser jag inte att det finns\r\nnågot behov av åtgärder från min sida vad gäller\r\ntillsättningsförfarandet.</pre><pre>Anf. 54 TORGNY LARSSON (s):</pre><pre>Herr talman! Jag ber att få tacka för svaret. Att jag\r\nställde frågan beror på att jag vet att många\r\nanställda på pastorsexpeditionerna mår dåligt.\r\nEfter det att jag hade lämnat in min fråga noterade\r\njag att en liknande fråga hade ställts av en annan\r\nledamot. Men även om jag när jag lämnade in\r\nfrågan hade känt till det svar som statsrådet då hade\r\ngett, hade jag i alla fall ställt en fråga, eftersom jag\r\nblev närmast oroad då jag fick se att man i bortåt\r\nhälften av länen så sent som för några veckor sedan\r\ninte hade kunnat ge några besked.</pre><pre>Jag råkar känna till att det fördes en diskussion\r\ninom regeringen 1987 om huruvida reformen skulle\r\ngenomföras efter tre eller fyra år. Det blev fyra år.\r\nJag tycker att det är ett verkligt sjabbel att det har\r\nbehövt ta så lång tid för personalen att få besked.\r\nInte förrän nu har alla län utom fyra fått besked.</pre><pre>Nu säger statsrådet att det bara är fyra län som\r\nåterstår. Men det är ingen lösning för dem som\r\nfaktiskt berörs. Jag undrar vad som menas med att\r\ndet snart skall fattas beslut om tillsättning. Vad\r\nmenas med ''nära förestående''? Kan Erik Åsbrink\r\nge besked? Dessutom är jag väldigt angelägen om\r\natt få svar på frågan varför det har dröjt så länge\r\nmed beskeden. Skulle de inte ha kunnat ges\r\ntidigare? Dessutom undrar jag om statsrådet\r\nbeklagar att det har tagit så lång tid.</pre><pre>Anf. 55 Statsrådet ERIK ÅSBRINK (s):</pre><pre>Herr talman! En förklaring till att det har tagit så\r\nlång tid är att förhandlingarna om lönenivån inom\r\nden nya organisationen har varit besvärliga i vissa\r\navseenden. Det har i vissa fall funnits\r\nmeningsskiljaktigheter vid tillsättningen av enstaka\r\ntjänster. I det sammanhanget har det varit en\r\nsträvan, även från personalorganisationernas sida,\r\natt alla tillsättningar i ett län skall ske samtidigt.\r\nMan har alltså i vissa fall fått vänta på besked därför\r\natt det har kunnat vara tvister rörande någon\r\nenstaka tjänst.</pre><pre>Nu har ändå -- detta sedan jag besvarade den förra\r\nfrågan för 14 dagar sedan -- beslut fattats i\r\nytterligare ett antal län. Det är som sagt endast fyra\r\nlän där beslut ännu inte har fattats. I de fallen har\r\nförslag till tillsättningsbeslut skickats ut som\r\ninformation till de anställdas organisationer den 11\r\nfebruari. Tiden för att begära förhandling löper\r\nfrån den 13 februari, då förslagen kom\r\norganisationerna till handa. Beslut skulle enligt vad\r\nsom planerats ha fattats den 19 februari, men tiden\r\nför att begära förhandlingar har inte löpt ut då.\r\nDärför kommer beslut sannolikt att fattas något\r\nsenare. Men det är, som jag sade, nära förestående.\r\nJag räknar därför med att personalen i de fyra\r\nåterstående länen kan få de besked som den väntar\r\npå inom en snar framtid.</pre><pre>Anf. 56 TORGNY LARSSON (s):</pre><pre>Herr talman! Jag kan förstå att det kan vara svårt\r\nför ett statsråd att ange ett exakt datum, och jag\r\nbegärde det inte heller. Men kan jag ändå tolka det\r\nsvar som jag har fått så, att man kan räkna med att\r\nde får besked före månadsskiftet?</pre><pre>Anf. 57 Statsrådet ERIK ÅSBRINK (s):</pre><pre>Herr talman! Om jag skall vara säker på min sak\r\nkan jag inte gå i god för det. Det är fråga om beslut\r\nsom inte jag eller regeringen fattar, utan det ligger\r\npå annat håll. Men den information som jag har\r\ninhämtat visar att beslut är mycket nära\r\nförestående. Det är naturligtvis önskvärt att beslut\r\nkan fattas så snart som möjligt.</pre><pre>Anf. 58 TORGNY LARSSON (s):</pre><pre>Herr talman! Jag kan alltså inte få mer preciserade\r\nbesked i det här läget. Har då statsrådet någon\r\nmöjlighet att inom ramen för sina befogenheter\r\ntrycka på?</pre><pre>Anf. 59 Statsrådet ERIK ÅSBRINK (s):</pre><pre>Herr talman! Jag tror att mina möjligheter är\r\nbegränsade i det avseendet. Den information som\r\njag har inhämtat har jag redogjort för. Jag kan alltså\r\ninte säga exakt vilken dag det handlar om, men det\r\när uppenbart att det är en mycket nära förestående\r\ntidpunkt. Jag tycker att det är ett så\r\ntillfredsställande besked som det går att ge i dag.</pre><pre>Överläggningen var härmed avslutad.</pre><pre>10 § Svar på fråga  1990/91:414 om momsen på\r\nfärdtjänst</pre><pre>Anf. 60 Statsrådet ERIK ÅSBRINK (s):</pre><pre>Herr talman! Barbro Sandberg har frågat mig vad\r\nregeringen avser att göra för att momsplikten vad\r\ngäller färdtjänst skall vara oberoende av vilket\r\nsystem kommunerna använder för betalning.\r\nFrågan har ställts mot bakgrund av att\r\nriksskatteverket har uttalat att\r\nfärdtjänstberättigades serviceavgift skall beläggas\r\nmed mervärdeskatt om avgiften tas ut i samband\r\nmed resan, medan ingen skatt skall tas ut om\r\nkommunen fakturerar den färdtjänstberättigade i\r\nefterhand.</pre><pre>Frågan avser ett uttalande av riksskatteverket i\r\nfråga om tillämpningen av lagen om mervärdeskatt.\r\nDet ankommer inte på regeringen att ta ställning i\r\nsådana frågor. I sak kan dock följande sägas.</pre><pre>Utgångspunkten för den reformerade\r\nmervärdeskatten har varit att beskattningen i\r\nprincip skall vara generell. Från den generella\r\nskatteplikten har undantag gjorts för bl.a. social\r\nomsorg. Däremot undantas inte varor eller tjänster\r\nsom t.ex. kommunen eller annan som bedriver\r\nomsorgsverksamhet förvärvar för att kunna\r\ntillhandahålla den skattefria omsorgen.</pre><pre>Skatteplikten för den tjänst som ett taxiföretag\r\ntillhandahåller kommunen vid färdtjänstkörningar\r\när enligt riksskatteverkets uttalande oberoende av\r\nvilket betalningssystem kommunen använder.\r\nTaxiföretaget debiterar således mervärdeskatt för\r\nhela tjänsten, oavsett om det är kommunen eller\r\nfärdtjänstkunden som betalar.</pre><pre>Att utvidga undantaget från skatteplikt till att också\r\nomfatta vissa av de tjänster som taxiföretagen\r\ntillhandahåller skulle enligt min mening medföra\r\nbetydande problem. Skatteplikten skulle i sådana\r\nfall bli beroende på åt vem tjänsten tillhandahålls\r\noch i vissa fall på vem som erlägger betalningen för\r\ntjänsten, inte på vilken tjänst det är fråga om. En\r\nsådan ordning skulle medföra betydande\r\ntillämpnings- och redovisningsproblem både för de\r\nskattskyldiga och för myndigheterna. Det är för\r\növrigt inte ovanligt i momssystemet att\r\nskattebelastningen kan bli beroende av det sätt på\r\nvilket man väljer att organisera och bedriva\r\nverksamheten.</pre><pre>Jag är inte beredd att vidta några åtgärder för att\r\nutvidga skattefriheten på det sätt Barbro Sandberg\r\nefterlyser.</pre><pre>Anf. 61 BARBRO SANDBERG (fp):</pre><pre>Herr talman! Jag beklagar det sista Erik Åsbrink\r\nsade, att han inte är beredd att ändra på\r\nförfaringssättet. Jag har alltså inte begärt någon\r\nutvidgning, och jag har inte heller begärt någon\r\nmomsbefrielse. Jag är inte emot den enhetliga\r\nmomsen. Det är inte det frågan handlar om, utan\r\ndet handlar om administrationen. Då det gäller\r\nfärdtjänsten skall, enligt vad jag förstår, momsen\r\ninte behöva drabba den enskilde, eftersom\r\nkommunen får lyfta av den. Anser Erik Åsbrink att\r\nfärdtjänst är en form av social omsorg? Kommunen\r\nmåste ju ändå tillhandahålla färdtjänst enligt\r\nsocialtjänstlagen. Såvitt jag förstår gör\r\nriksförsäkringsverket inte det, eftersom man tycker\r\natt moms skall tas ut. Är det rimligt att\r\nmomsplikten skall vara beroende på vilket system\r\nkommunerna använder för betalning?</pre><pre>Det här medför för kommunerna ökade\r\nadministrativa kostnader. Egen regi gynnas. Om\r\nkommunerna driver det i egen regi, betalar man till\r\nkommunen, som sedan lyfter av egenavgiften.</pre><pre>Jag är inte någon skatteexpert, som Erik Åsbrink\r\ninser, men jag undrar om man ändå inte kan lägga\r\nom redovisningen för taxiresor -- taxiföretagen\r\nskickar ju ändå en räkning till kommunerna -- för\r\natt slippa momsen och för att slippa höja avgiften\r\nför de handikappade.</pre><pre>Anf. 62 Statsrådet ERIK ÅSBRINK (s):</pre><pre>Herr talman! Det glädjer mig att Barbro Sandberg\r\nställer sig bakom principen om den enhetliga\r\nmervärdeskatten, för det var en central punkt i den\r\nskattereform som våra resp. partier har varit\r\növerens om. Om man skulle tillmötesgå de\r\nönskemål som Barbro Sandberg framför innebär\r\ndet, såvitt jag förstår, ett brott mot denna princip.\r\nDet innebär alltså att man skulle få befrielse från\r\nmomsplikten, inte generellt för en viss typ av tjänst,\r\nutan beroende på, som sagt, vem som betalar. Det\r\nskulle inte bara vara administrativt väldigt\r\nkrångligt -- det skulle skapa kontroll- och\r\ngränsdragningsproblem -- utan också lätt ge\r\nupphov till liknande svåra situationer. Det här är ju\r\ninte unikt, utan motsvarande situationer\r\nuppkommer i en rad sammanhang inom\r\nmomssystemet. Den som utnyttjar färdtjänsten\r\nslipper betala mervärdeskatten om det är\r\nkommunen som debiterar. Jag menar att det är den\r\nordning som man bör välja i normala fall för att\r\nslippa få en extra skattebelastning på dem som\r\nutnyttjar färdtjänsten. Det är möjligt att detta\r\nmedför någon smärre administrativ olägenhet för\r\nkommunerna, men det får man lov att acceptera.\r\nJag anser att det är viktigare att man kan undgå att\r\nlägga skatt på dem som utnyttjar färdtjänsten.</pre><pre>Anf. 63 BARBRO SANDBERG (fp):</pre><pre>Herr talman! Problemet är nog inte så stort för\r\nkommunerna utan för de människor som drabbas.\r\nDet är en grupp människor som i sig är vad vi\r\nbrukar kalla för svaga. Pensionärerna vill gärna\r\nbetala avgiften när de åker, därför att de är vana vid\r\natt göra rätt för sig. Då skall de drabbas av en högre\r\nkostnad. Vissa handikappgrupper har inte förmåga\r\natt hålla reda på sina pengar. De vet inte hur\r\nmycket de har åkt för. De tror att de har åkt gratis,\r\nmen räkningen kommer i slutet av månaden. De\r\nhar svårt att planera sin ekonomi. Det vore ur deras\r\nsynpunkt lättare om man ändrade på det hela.</pre><pre>Taxiföretaget måste ju skicka en räkning till\r\nkommunen, och det är trots allt inte hela kostnaden\r\nsom egenavgiften berör. Taxiföretaget skriver en\r\nräkning på hela avgiften, specificerar momsen och\r\ndrar sedan av egenavgiften.</pre><pre>Anf. 64 Statsrådet ERIK ÅSBRINK (s):</pre><pre>Herr talman! Jag har ändå uppfattat att det\r\navgörande problemet skulle vara huruvida de som\r\nutnyttjar färdtjänsten, som är en social rättighet,\r\nskall belastas av skatt eller inte. Jag har sagt att man\r\nkan slippa det genom att kommunen får debitera\r\nkostnaden. Då har man tillgodosett det rimliga\r\nönskemålet att vi inte skall beskatta sociala\r\ntjänster. Alternativet är -- det har jag redan sagt\r\nmen jag kan gärna upprepa det -- att vi gör ingrepp\r\ni momssystemet, som skulle skapa väldigt stora\r\ngränsdragningsproblem. Det skulle alltså innebära\r\natt vissa tjänster, till skillnad från de principer om\r\nlikformighet som jag trodde att vi var överens om,\r\nblir skattefria i vissa fall och beskattas i andra fall.\r\nBörjar vi införa den typen av åtskillnad, får vi en\r\nrad andra situationer där motsvarande problem kan\r\nuppkomma. Det vore synnerligen olyckligt om vi\r\nskulle krångla till skattesystemet på detta sätt. Det\r\nnaturliga måste vara att debiteringen utförs av\r\nkommunerna. Då slipper de som utnyttjar\r\nfärdtjänsten att betala skatt.</pre><pre>Anf. 65 BARBRO SANDBERG (fp):</pre><pre>Herr talman! Jag förstår inte riktigt vad Erik\r\nÅsbrink menar när han talar om annan tjänst. Här\r\ngäller det ju en tjänst, och det är färdtjänsten. Om\r\npersonen betalar på en gång och kommunen sedan\r\nfår en räkning från taxiföretaget, har jag svårt att\r\ninse att det skulle vara fråga om något större\r\nundantag. Jag har också sett Kommunförbundets\r\nalternativ, och jag kan inte från min horisont inse\r\natt det skulle vara någon skillnad, men jag är som\r\nsagt ingen skatteexpert.</pre><pre>Det här problemet kommer vi att möta igen när\r\nregeringen presenterar propositionen om\r\nsjukresorna, som landstingen skall ta över. Det\r\nskall bli moms på egenavgiften även där.</pre><pre>Anf. 66 Statsrådet ERIK ÅSBRINK (s):</pre><pre>Herr talman! Problemet skulle alltså uppkomma\r\nom taxiföretaget, när det utför tjänsten åt\r\nkommunen, skulle ta ut skatt. Det handlar -- det\r\nskall vi ha klart för oss -- i relationen mellan\r\ntaxiföretaget och kommunen om en\r\ntransporttjänst. Men man skulle inte ta ut skatt när\r\ntjänsten så att säga betalas av den\r\nfärdtjänstberättigade. Här skulle vi ha ett fall där\r\nen tjänst behandlas olika skattemässigt beroende\r\npå åt vem tjänsten utförs. Det är den typen av\r\ngränsdragningsproblem jag är angelägen om att vi\r\nskall försöka undvika i momssystemet.</pre><pre>Anf. 67 BARBRO SANDBERG (fp):</pre><pre>Herr talman! Jag hänger faktiskt inte med Erik\r\nÅsbrink. I den egenavgift som den\r\nfärdtjänstberättigade betalar ingår givetvis en del\r\nmoms, precis som den ingår när jag åker med\r\nbussen. I kollektivtrafikavgiften ingår moms. Där\r\npåläggs inte någon särskild moms. Jag har\r\nfortfarande svårt att hänga med i Erik Åsbrinks\r\ntankegångar.</pre><pre>Anf. 68 Statsrådet ERIK ÅSBRINK (s):</pre><pre>Herr talman! När kommunen i efterhand debiterar\r\nden färdtjänstberättigade ingår inte någon moms.\r\nIngen moms tas alltså ut på den kostnaden. Det här\r\när ett fullt genomförbart sätt att utföra betalningar\r\npå och undkomma skattekonsekvenser för dem\r\nsom har den här förmånen.</pre><pre>Anf. 69 BARBRO SANDBERG (fp):</pre><pre>Herr talman! Men taxiföretaget har ju redan tagit\r\nut sin moms. Det ingår i priset till kommunen.\r\nKommunen har då betalat hela momsen, men\r\nkommunen står också för den\r\nfärdtjänstberättigades del av momsen.</pre><pre>Anf. 70 Statsrådet ERIK ÅSBRINK (s):</pre><pre>Herr talman! Kommunen tar alltså inte ut moms av\r\npassageraren i de fallen. Det är skillnaden. Därmed\r\nuppkommer inte skattebelastning för den\r\nfärdtjänstberättigade passageraren.</pre><pre>Anf. 71 BARBRO SANDBERG (fp):</pre><pre>Herr talman! Men kommunen tar inte ut momsen\r\nheller när man skickar räkningar, men\r\ntaxiföretagen har fortfarande debiterat momsen.\r\nSkickar de räkningar skall de inte ta ut moms. Taxi\r\nskall ju ha sin moms oavsett vem som betalar. Men\r\ndet blir olika för den färdtjänstberättigade\r\nberoende på hur han betalar. Det är där jag tycker\r\nskevheten ligger.</pre><pre>Överläggningen var härmed avslutad.</pre><pre>11 § Svar på fråga  1990/91:407 om\r\nfinansieringen av utlovad kompensation till\r\npensionärer</pre><pre>Anf. 72 Socialminister INGELA THALÉN\r\n(s):</pre><pre>Herr talman! Marianne Andersson i Vårgårda har\r\nfrågat mig på vilket sätt regeringen avser att\r\nfinansiera kompensationen till pensionärerna för\r\nskattereformen.</pre><pre>Som jag tidigare redovisat dels i svar på en fråga,\r\ndels i ett interpellationssvar här i kammaren,\r\nkommer regeringen inom kort att lämna en\r\nproposition till riksdagen med förslag om ett\r\nsärskilt tillägg till det kommunala bostadstillägget\r\ntill pensionärer. Jag är inte nu beredd att närmare\r\nredogöra för denna proposition.</pre><pre>Anf. 73 MARIANNE ANDERSSON i\r\nVårgårda (c):</pre><pre>Herr talman! Jag vill tacka för svaret. Till slut har\r\nregeringen ändå insett att någonting måste göras\r\nför de pensionärer som nu tvingas leva på yttersta\r\nmarginalen. Det går att säga mycket om att insikten\r\nkom så sent.</pre><pre>Vi har gång på gång hört biträdande finansminister\r\nErik Åsbrink i TV och här i kammaren tala om att\r\npensionärerna som grupp kommer att tjäna på\r\nskattereformen. Han har då glömt de stora\r\nskillnader som finns inom denna grupp. Jag har ett\r\nintryck av att man har trott att om en felaktighet\r\nupprepas tillräckligt ofta så blir den sann. Så är det\r\ninte, och det har visat sig med all tydlighet. Nu skall\r\nalltså de värsta avarterna rättas till, och det är bra.\r\nEnligt uppgifter i massmedia skall det ske via ett\r\nhöjt kommunalt bostadstillägg, och det säger också\r\nstatsrådet här. Men man säger också att staten skall\r\nstå för kostnaderna de fyra första månaderna för att\r\nundvika retroaktivitet i lagstiftningen. Sedan skall\r\nkommunerna stå för 75 %. Man vältrar alltså över\r\nsina egna misslyckanden på kommunerna. Jag vill\r\ndå fråga: Blir det en sådan fördelning? Kan\r\nsocialministern här i kammaren svara på denna\r\nfråga, då statsrådets tankar ändå är väl kända i hela\r\nlandet? Förslaget skulle presenteras för den\r\nsocialdemokratiska riksdagsgruppen i kväll. Vad\r\nblev resultatet av överläggningarna?</pre><pre>Anf. 74 Socialminister INGELA THALÉN\r\n(s):</pre><pre>Herr talman! De överläggningar som förs i den\r\nsocialdemokratiska riksdagsgruppen stannar också\r\ninom den socialdemokratiska riksdagsgruppen,\r\noavsett vilken fråga det gäller.</pre><pre>Beträffande sakfrågan här är min avsikt att komma\r\nmed en proposition inom kort. Jag är alltså inte\r\nberedd, som jag sade i mitt inledande svar, att\r\nredogöra för denna proposition förrän den är\r\nbehandlad i regeringen.</pre><pre>Anf. 75 MARIANNE ANDERSSON i\r\nVårgårda (c):</pre><pre>Herr talman! Jag förutsätter då att det kommer att\r\nbli så att kommunerna ändå får ta en del av\r\nfinansieringen. Kommunerna har faktiskt en\r\npressad situation i dag. Hälften av dem kan t.ex.\r\ninte klara av barnomsorgen. En rad andra uppgifter\r\nhar lagts ut på kommunerna, bl.a. när det gäller\r\nskolan och miljöansvaret. Det här kräver ju\r\nresurser. Att man kombinerar skattestoppet med\r\nde tilltänkta nya pålagorna riskerar att gå ut över\r\nomsorgen om de äldre. Om det nu blir en sådan\r\nordning -- mycket tyder ju ändå på det -- vittnar det\r\nom nonchalans mot det kommunala självstyret.\r\nHur tänker sig i så fall regeringen att kommunerna\r\nskall klara sina åtaganden i framtiden?</pre><pre>Överläggningen var härmed avslutad.</pre><pre></pre><pre>12 § Svar på fråga  1990/91:411 om stiftelsen\r\nNoaks ark</pre><pre>Anf. 76 Socialminister INGELA THALÉN\r\n(s):</pre><pre>Herr talman! Gullan Lindblad har frågat mig om\r\njag ämnar verka för att stiftelsen Noaks ark/Röda\r\nkorset får en uppräkning av anslaget ur regeringens\r\naids-anslag så att verksamheten kan fortsätta att\r\nbedrivas till gagn såväl för det preventiva arbetet\r\nsom förvård av redan aids-sjuka.</pre><pre>Jag delar uppfattningen att den verksamhet som\r\nstiftelsen Noaks ark/Röda korset bedriver är\r\nmycket viktig och måste få ekonomiska möjligheter\r\natt fortsätta. Verksamheten får bidrag från flera\r\nhåll, även från Stockholms läns landsting och\r\nStockholms stad. För kalenderåret 1990 har staten,\r\nlandstinget, staden och Röda korset bidragit till\r\ndriften med sammanlagt 14,3 milj. kr., varav från\r\nstaten 4 milj. kr.</pre><pre>Förslag om verksamheten för år 1991 och en på\r\ndetta förslag grundad ansökning om bidrag prövas\r\nför närvarande bl.a. socialstyrelsen, som har att\r\nbesluta om bidraget från de statliga aidsmedlen.\r\nFör innevarande år begärs totalt sett en ökning av\r\nbidraget med 2,7 milj. kr. i förhållande till\r\nföregående år.</pre><pre>Jag vill i detta sammanhang framhålla att de medel\r\nsom regeringen föreslår att riksdagen skall anvisa\r\nför budgetåret 1991/92 till insatser mot aids ger\r\nutrymme för en positiv prövning av\r\nframställningarna om bidrag såväl från stiftelsen\r\nNoaks ark/Röda korset som från andra\r\nfrivilligorganisationer, som utför ett värdefullt och\r\nangeläget arbete i kampen mot HIV/aids.</pre><pre>Anf. 77 GULLAN LINDBLAD (m):</pre><pre>Herr talman! Jag ber att få tacka för svaret, som\r\nuttrycker stor positivitet till Noaks arks\r\nverksamhet, vilket jag tycker är bra. Vi vet att\r\nHIV/aids är en på sikt livshotande sjukdom och ett\r\nav vår tids största medicinska problem. Jag tror att\r\nvi kan vara överens om att de underlåtelser som vi\r\ni dag gör när det gäller satsningar kommer vi om\r\nnågra år att få betala dyrt och mångdubbelt. Jag\r\ntänker då inte bara på de rent ekonomiska bidragen\r\nutan kanske framför allt på det mänskliga lidandet,\r\nsom inte kan mätas i pengar.</pre><pre>Vi är tydligen överens om att Noaks ark utför ett\r\nfantastiskt arbete liksom om att flerdubbla\r\noffentliga insatser inte skulle kunna ge ett så gott\r\nsocialt resultat som det som Noaks ark kan uppnå.\r\nDet beror på de rent ideella insatserna, som\r\nomräknade i pengar för närvarande motsvarar ca 4\r\nmilj. kr.</pre><pre>Tyvärr har Noaks ark ändå satts på något som man\r\ndär själv bedömer som en svältkur under senare år.\r\nAnslagen från stat, kommun och landsting har\r\nminskat med 2 milj. kr. eller med 15 % under de\r\nsenaste åren. Oron över att verksamheten kanske\r\nmåste stängas i höst är mycket stor. Det gäller bl.a.\r\ngästhemmet, där de aids-sjuka som är för svaga för\r\neget boende vistas. Jag tror att vi är överens om att\r\ndet vore djupt olyckligt.</pre><pre>Jag vill fråga om jag kan tolka socialministerns svar\r\nså, att de äskade medlen nu bör beviljas Noaks ark,\r\nantingen via socialstyrelsen eller, i den mån detta\r\ninte räcker, genom att regeringen går in med\r\nbidrag, så att man kan fullfölja de verksamheter\r\nsom man har för avsikt att försöka klara av.</pre><pre>Anf. 78 Socialminister INGELA THALÉN\r\n(s):</pre><pre>Herr talman! Jag tror att det över samtliga\r\npartigränser råder en utomordentligt stor och\r\nfaktiskt mycket värdefull gemensam uppfattning\r\nom att det frivilliga förebyggande arbetet och det\r\nfrivilliga omvårdande arbetet i dessa organisationer\r\när mycket viktigt för att de personer som är berörda\r\nskall kunna få stöd och hjälp i en mycket svår\r\nsituation.</pre><pre>Det finns kanske anledning att säga att man från\r\ndepartementet och från socialstyrelsen hela tiden\r\nsedan man bröt sig ut ur en annan organisation och\r\nbildade Noaks ark, i form av reda pengar och på\r\nannat sätt har stött denna verksamhet. Vi är mycket\r\nangelägna om att den får både personligt och\r\nekonomiskt stöd, eftersom vi tycker att den är\r\nvärdefull.</pre><pre>Jag vill inte här gå in i de bedömningar och i den\r\nberedning av ett ärende som socialstyrelsen har\r\nansvar för. Jag kan bara konstatera att det är en\r\nutomordentligt värdefull verksamhet som man\r\nbedriver. Jag har stor förståelse för den oro som\r\nman nu känner.</pre><pre>Jag skulle kanske också lägga till att en organisation\r\nav Noaks arks typ, har vuxit så oerhört fort, också\r\nhar ett behov av att få stöd för att klara sin numera\r\nganska stora organisation. Det krävs speciella\r\ninsatser för att den skall kunna klaras på sikt.</pre><pre>Anf. 79 GULLAN LINDBLAD (m):</pre><pre>Herr talman! Jag tror att vi är helt överens om det\r\nnödvändiga i att Noaks ark får fortsätta att leva och\r\nverka, men icke för ty är man inom organisationen\r\nför närvarande mycket orolig. Man ser en risk för\r\natt man skall tvingas göra väsentliga nedskärningar,\r\ni storleksordningen 1 milj. kr. i reala termer, om\r\nman inte får hela det anslag som man har äskat.</pre><pre>Jag förstår att socialministern inte kan säga exakt\r\nhur socialstyrelsen kan agera. Jag ämnar ta upp\r\ndenna fråga i socialstyrelsen, och med\r\nutgångspunkt i den positiva inställning som jag har\r\nhört uttalas här från socialministern tar jag för givet\r\natt de äskade medlen kommer att utbetalas. För\r\nden händelse att så inte sker kommer jag tillbaka\r\nmed en liten framställning härom. Det som vi satsar\r\nnu är kanske mycket litet jämfört med vad vi får\r\nbetala inom en kort tid, om vi inte gör tillräckligt.</pre><pre>Överläggningen var härmed avslutad.</pre><pre>13 § Svar på fråga  1990/91:423 om\r\nrättspsykiatriska kliniken i Lund</pre><pre>Anf. 80 Socialminister INGELA THALÉN\r\n(s):</pre><pre>Herr talman! Birthe Sörestedt har frågat mig om\r\njag anser att ett beslut att upphöra med den\r\nrättspsykiatriska undersökningsverksamheten i\r\nsödra regionen är förenligt med lagstiftningen och\r\ndess intentioner.</pre><pre>Situationen inom det rättspsykiatriska\r\nundersökningsväsendet har under en följd av år\r\nvarit problematisk. Bl.a. har ett stort antal\r\nundersökningar inte kunnat genomföras i\r\növerensstämmelse med de krav på skyndsamhet\r\nsom anges i lagstiftningen.</pre><pre>Vad gäller kliniken i Lund har socialstyrelsen inte\r\ninkommit med någon framställan till regeringen om\r\natt få aveckla denna.</pre><pre>Jag har dock för avsikt att föreslå regeringen att\r\ninom kort lägga fram en proposition om\r\norganisationen av den rättspsykiatriska\r\nverksamheten m.m. Förslagen i propositionen är\r\nägnade att dels höja kapaciteten och effektiviteten\r\ni verksamheten, bl.a. genom en effektivare ledning\r\nav den rättspsykiatriska\r\nundersökningsverksamheten, dels främja en\r\nintegrering mellan denna och den\r\nallmänpsykiatriska vården. Förslagen ger stöd åt en\r\npositiv utveckling av den rättspsykiatriska\r\nverksamheten i landet och ligger i linje med\r\nintentionerna bakom lagförslagen i prop.\r\n1990/91:58 om psykiatrisk tvångsvård m.m., som\r\nför närvarande behandlas av riksdagen.</pre><pre>Anf. 81 BIRTHE SÖRESTEDT (s):</pre><pre>Herr talman! Jag vill tacka socialministern för\r\nsvaret på min fråga. Så sent som i oktober förra året\r\ndiskuterade vi verksamheten vid den\r\nrättspsykiatriska kliniken i Lund. Jag kände då en\r\nstor oro över den situation som rådde, med redan\r\ngjorda indragningar av undersökningsplatser.\r\nDetta fick till följd försämringar i\r\nundersökningarna och långa väntetider. Ett flertal\r\nundersökningar utfördes på häkte, med\r\nmotiveringen att platsbrist förelåg. Socialministern\r\nlovade då att varken innehåll eller kvalitet i\r\nundersökningarna skulle försämras.</pre><pre>Nu säger socialministern att socialstyrelsen inte\r\ninkommit med någon framställan till regeringen om\r\navveckling av kliniken i Lund. Jag vet inte riktigt\r\nvad jag skall tro. Enligt uppgift har socialstyrelsen\r\nlämnat ett varsel för de 64 anställda till\r\nlänsarbetsnämnden. Intagningen har stoppats, och\r\nden sista mars skall kliniken vara avvecklat. Enligt\r\nen byrådirektör på socialstyrelsen skall patienterna\r\nfrån södra Sverige skickas till Stockholm.</pre><pre>Som jag uppfattar socialministerns svar skulle detta\r\nvara helt uteslutet. Men är det så att socialstyrelsen\r\ni stället avser att komma in med sin framställning\r\ntill socialministern i morgon eller inom den\r\nnärmaste tiden? Är det så, socialministern, att\r\nundersökningsverksamheten kommer att vara kvar\r\ni södra Sverige, så att patienterna där kan få sina\r\nundersökningar och sin vård på nära håll?</pre><pre>Anf. 82 Socialminister INGELA THALÉN\r\n(s):</pre><pre>Herr talman! Birthe Sörestedt har frågat mig om\r\nbeslutet att upphöra med rättspsykiatrisk\r\nundersökningsverksamhet i södra regionen är\r\nförenligt med lagstiftningen och dess intentioner.\r\nJag har inte fått någon framställning om att man\r\nskulle upphöra med någon rättspsykiatrisk\r\nverksamhet i den södra regionen. Birthe Sörestedt\r\noch jag har tidigare diskuterat detta. Efter ett antal\r\nturer, som vi kanske inte skall ta upp här, pågår nu\r\nen förhandling under ledning av en särskilt utsedd\r\nförhandlingsman. Förhandlingen förs mellan staten\r\noch ett antal sjukvårdshuvudmän med sikte på att\r\ndessa skall ta på sig ansvaret för att bedriva\r\nrättspsykiatrisk undersökningsverksamhet. Enligt\r\nmin uppfattning bör också den södra regionen ha\r\nen sådan rättspsykiatrisk\r\nundersökningsverksamhet för att tillgodose de\r\nrättsliga kraven i det här området.</pre><pre>Som jag sade i mitt svar har det inte till\r\ndepartementet eller till regeringskansliet inkommit\r\nnågon framställning om nedläggning av\r\nklinikverksamheten i Lund. Jag vill ändå hålla mig\r\ntill den principiella frågan och framhålla att jag\r\nanser att det skall finnas en sådan verksamhet i den\r\nsödra regionen. Jag kan inte ta ställning till hur det\r\nslutliga resultatet av de förhandlingar som nu pågår\r\nmellan staten och sjukvårdshuvudmännen skall\r\nkomma att se ut.</pre><pre>Anf. 83 BIRTHE SÖRESTEDT (s):</pre><pre>Herr talman! Som socialministern säger har\r\nförhandlingarna pågått under lång tid. Vi skulle\r\nhelst ha sett att vi kunnat få ett klart besked i denna\r\nfråga. Jag har inte så stor förtröstan på att det skall\r\nkomma snart, eftersom frågans behandling har\r\ndragit ut under lång tid. Det är också därför som jag\r\nkänner en stor oro för att verksamhet skall komma\r\natt läggas ned, innan man klarat av förhandlingarna\r\nsom skall ge resurser och platser.</pre><pre>Det handlar här faktiskt om människor, människor\r\nsom har rätt till rättssäkerhet och till undersökning\r\noch vård nära hemmet. Det som socialministern\r\nsäger stillar inte helt min oro. Om det görs\r\nnedskärningar innan förhandlingarna är klara,\r\nkommer det att bli brist på platser för\r\nundersökningar i södra Sverige.</pre><pre>Jag vill tacka socialministern för att socialministern\r\nsäger att vi enligt intentionerna skall ha\r\nundersökningsplatser i södra Sverige, men jag\r\nundrar om det är något glapp mellan olika instanser\r\neller om det kommer att bli en bra verksamhet, som\r\nsocialministern tidigare har lovat.</pre><pre>Anf. 84 Socialminister INGELA THALÉN\r\n(s):</pre><pre>Herr talman! Jag har full förståelse för Birthe\r\nSörestedts djupa oro med tanke på att det sedan ett\r\nantal år tillbaka har förekommit debatter och\r\nförhandlingar och sammanbrott i förhandlingar om\r\nhanteringen av verksamheten kring\r\nrättspsykiatriska undersökningar. Men det har\r\nsedan ett antal år tillbaka pågått konkreta\r\nförhandlingar med ett antal sjukvårdshuvudmän\r\noch staten, ledda av en särskild utsedd\r\nförhandlingsman, och de har nått så långt att man\r\när på väg att få fram ett antal platser.</pre><pre>Det är min uppfattning att socialstyrelsen på denna\r\npunkt har ett ansvar för att tillse att denna\r\nverksamhet fungerar. Fram till dess att jag har fått\r\nnågot annat besked förutsätter jag att denna tillsyn\r\noch detta ansvar fullföljs.</pre><pre>Anf. 85 BIRTHE SÖRESTEDT (s):</pre><pre>Herr talman! Vi får då framöver bevaka att det\r\nverkligen kommer att finnas en\r\nundersökningsverksamhet i södra Sverige med ett\r\nbra innehåll och en god kvalitet. Vi kan inte i en\r\nsådan här verksamhet skicka människor från oss till\r\nMellansverige. Jag tar det nästan som ett löfte från\r\nsocialministern i denna frågedebatt att\r\nundersökningsverksamhet skall få finnas kvar i\r\nsödra Sverige.</pre><pre>Överläggningen var härmed avslutad.</pre><pre>14 § Svar på fråga  1990/91:420 om kommunala\r\navfallsplaner</pre><pre>Anf. 86 Miljöminister BIRGITTA DAHL\r\n(s):</pre><pre>Herr talman! Lennart Brunander har frågat mig\r\nom regeringen avser att vidta åtgärder så att\r\nföreskrifter utfärdas för att säkerställa att\r\navfallsplaneringen får en hög och enhetlig\r\nstandard.</pre><pre>Regeringen presenterade i 1990 års\r\nbudgetproposition ett program för bättre\r\navfallshantering. Regeringsprogrammet innehåller\r\nbl.a. ökade krav på kommunerna. Exempelvis skall\r\nkommunerna upprätta heltäckande avfallsplaner\r\nsamt genomföra inventeringar av avfallsmängder\r\noch avfallsflöden. I programmet framhålls vidare\r\natt regeringens målsättning är att förbränning och\r\ndeponering av osorterat avfall skall ha upphört vid\r\nutgången av år 1993.</pre><pre>Statens naturvårdsverks styrelse har vid sitt senaste\r\nsammanträde fastställt föreskrifter och allmänna\r\nråd till kommunerna. Materialet som skall\r\ntillgodose bl.a. kraven på en hög och enhetlig\r\nstandard har tagits fram tillsammans med\r\nrepresentanter för Kommunförbundet,\r\nRenhållningsverks-föreningen, Industriförbundet\r\nm.fl.</pre><pre>Betydelsen av den kommunala avfallsplaneringen\r\noch avfallshanteringen understryks i den\r\nomfattande miljöproposition, En god livsmiljö\r\n(prop. 1990/91:90), som regeringen i går\r\növerlämnade till riksdagen.</pre><pre>Anf. 87 LENNART BRUNANDER (c):</pre><pre>Herr talman! Jag tackar miljöministern för svaret.\r\nSom framhålls i detta har kommunerna ett mycket\r\nstort ansvar för hanteringen av avfall och sopor ute\r\ni kommunerna i dag. Detta ansvar lades över på\r\nkommunerna den 1 januari, och det var mot den\r\nbakgrunden som jag blev litet orolig.\r\nOmhändertagandet av avfallet är en mycket viktig\r\nmen inte helt enkel fråga. Det ligger ett ansvar på\r\nkommunerna att utarbeta avfallsplaner och att göra\r\ninventeringar av de avfallsmängder som finns. De\r\nskall också se till att avfallsflödena blir sådana att\r\nsoporna inte hamnar där de inte skall vara.</pre><pre>Det handlar om stora mängder, när kommunerna\r\nhar ansvar inte bara för de sopor som kommer från\r\nhushållen utan också för dem som kommer från\r\nföretagen. Här kommer också det miljöfarliga\r\navfallet in i bilden. Det är viktigt att hanteringen\r\nblir korrekt från början, och jag har saknat\r\nföreskrifter härom från naturvårdsverket. Jag är\r\ntacksam för att jag nu får veta att man har antagit\r\nsådana. Jag vill fråga: Från vilket datum kommer\r\nde att gälla?</pre><pre>Anf. 88 Miljöminister BIRGITTA DAHL\r\n(s):</pre><pre>Herr talman! En av de stora fördelarna med det\r\nprogram som regeringen redovisade för riksdagen\r\nförra våren var att vi fick en central myndighet med\r\ntillsynsansvar, vilken kan fungera som avancerad\r\nrådgivare till kommunerna. Det har vi nämligen\r\ninte haft förut.</pre><pre>Naturvårdsverket började med detta arbete så\r\nsnart som riksdagen hade fattat sina beslut förra\r\nvåren, och det gällde då att få de olika aktörerna att\r\nbli helt överens om tagen. Det tog litet längre tid än\r\nfram till 1 januari, som var avsett. Det var\r\nnaturligtvis bättre att man blev helt överens.</pre><pre>Jag skall bekänna att jag inte har datum för\r\nikraftträdandet i huvudet. Om jag får återkomma\r\nper telefon till Lennart Brunander i morgon, kan\r\njag lova att Lennart Brunander skall få den\r\nuppgiften.</pre><pre>Anf. 89 LENNART BRUNANDER (c):</pre><pre>Herr talman! Jag tackar miljöministern för det.</pre><pre>Det är naturligtvis viktigt att de som skall syssla\r\nmed detta är överens om hur de skall göra. Vi var\r\ninte riktigt överens när vi fattade riksdagsbeslutet,\r\nmen vi är nu ense om att det är viktigt att lösa\r\nfrågorna på bästa möjliga sätt. Detta kan säkerligen\r\nske på olika vägar. Riksdagen har nu fattat beslut\r\nom att det skall ske med ett heltäckande\r\nkommunalt ansvar, men det är då viktigt att\r\nriktlinjerna är sådana att de stämmer mellan olika\r\nkommuner.</pre><pre>Överläggningen var härmed avslutad.</pre><pre>15 § Svar på frågorna 1990/91:375, 376 och 377\r\nom de svenska skyddsmaskerna</pre><pre>Anf. 90 Försvarsminister ROINE CARLSSON\r\n(s):</pre><pre>Herr talman! Pär Granstedt har frågat mig på\r\nvilket sätt regeringen avser att försäkra sig om att\r\nsvenska gasmasker ger ett fullgott skydd.</pre><pre>Göthe Knutson har frågat mig i vilka avseenden\r\nIsrael underkänner de svenska skyddsmaskerna\r\noch vad det är i den israeliska hotbilden som de\r\nsvenska skyddsmaskerna inte klarar samt varför\r\nsvenska myndigheter anser att detta inte kan hota\r\noss.</pre><pre>Hugo Bergdahl har frågat mig vilket skydd de\r\nskyddsmasker som svensk militär och\r\ncivilbefolkning utrustas med i en krissituation ger.</pre><pre>Jag besvarar frågorna i ett sammanhang.</pre><pre>Det svenska befolkningsskyddett utgår från\r\nförutsättningen att insatser av kemiska stridsmedel\r\nprimärt riktas mot mål av militär betydelse.\r\nSkyddet är därför uppbyggt för att kunna klara\r\nsidoverkningar på befolkningen av insatser mot\r\nsådana mål, t.ex. i form av ett gas- eller\r\naerosolmoln som driver in över ett tättbebyggt\r\nområde.</pre><pre>I hotbilden ingår, enligt våra exportorgan FOA och\r\nstatens räddningsverk, främst nervgaser och\r\nsenapsgas. Sannolikheten för insatser av cyanväte\r\nbedöms vara låg. Anledningen till det är att\r\ncyanväte kräver en relativ ett hög koncentration för\r\natt vara verksamt. Eftersom det mycket snabbt\r\nspäds ut till ofarlig koncentration är risken liten att\r\nnågon som befinner sig på avstånd från det primära\r\nmålet skall komma att drabbas av en skadlig dos.</pre><pre>Riksdagen har beslutad att hela den svenska\r\nbefolkningen skall ha tillgång till andningsskydd\r\nsenast år 1994. Tillverkningen påbörjades i början\r\nav 70-talet, vilket innebär att de äldsta\r\nandningsskydden i våra civilförsvarsförråd är ca 20\r\når gamla. Tillgången på skydd var vid årsskiftet\r\n1990--1991 ca 6,3 miljoner vuxenskydd, 244 000\r\nbarnskydd och 67 000 spädbarnsskydd i form av\r\nskyddsväskor. Den övervägande delen av dessa är\r\nförsedda med fast filter.</pre><pre>Sedan någon tid tillbaka tillverkas emellertid alla\r\nnya andningsskydd med utbytbart filter. Fördelen\r\nmed utbytbart filter är att skyddets användbarhet i\r\nsamband med fredstida kemikalieolyckor ökar.\r\nBåda typerna av filter innehåller aktivt kol som ger\r\nett gott skydd mot samtliga kända kemiska\r\nstridsmedel. Genom impregnering av kolet med\r\nolika metallsalter skyddar filtren också mot\r\ncyanväte. På senare tid har emellertid\r\nuppmärksammats att impregneringen kan åldras\r\nom filtren under lång tid förvaras i en miljö med\r\nhög luftfuktighet. Enligt FOAs bedömning tar det\r\nnågot tiotal år, innan skyddsförmågan mot cyanväte\r\nförsämrats kraftigt. Andningsskydden ger då\r\nfortfarande ett fullgott skydd mot de kemiska\r\nstridsmedel som ingår i den svenska hotbilden,\r\nnämligen nervgas och senapsgas.</pre><pre>Jag vill sammanfattningsvis säga att anskaffningen\r\nav andningsskydd till den svenska befolkningen\r\nhelt följer riksdagens beslut såväl i fråga om\r\nutformningen av skydden som i fråga om\r\nuppbyggnadstakten.</pre><pre>När det gäller de 25 000 andningsskydd som Sverige\r\nvia FN-organisationen UNRWA överlämnat till\r\npalestinier på ockuperade områden, vill jag erinra\r\nom att ingen kritik har riktats mot de svenska\r\nandningsskydden vare sig från mottagaren av\r\nskydden -- UNRWA självt -- eller från någon annan\r\nmyndighet eller organisation. Kritiken kommer,\r\nsåvitt jag har erfarit, från en enskild\r\nbefattningshavare inom den israeliska\r\nförsvarsmakten. Till bilden hör att den israeliska\r\nstaten i sin försvarsplanering har beaktat\r\nmöjligheten av terrorinsatser med kemiska\r\nstridsmedel riktade mot civilbefolkningen. Man har\r\ndärför tvingats anskaffa en mycket påkostad\r\nfolkskyddsmask, som också skall skydda mot\r\ncyanväte.</pre><pre>I den nu aktuella situationen där Irak är den\r\nanfallande parten är dock, enligt FOAs\r\nbedömning, risken för insatser av cyanväte liten.\r\nDet hänger samman med att det för Irak inte finns\r\nnågot effektivt sätt för att sätta in denna typ av\r\nkemiska stridsmedel på så långa avstånd som det\r\nhär är fråga om.</pre><pre>Jag vill slutligen också något beröra det skydd,\r\nskyddsmask 51, som den militära personalen och\r\ncivilförsvarets undsättningsenheter har.\r\nSkyddsmask 51 har i huvudsak samma egenskaper\r\nsom befolkningsskyddsmasken. En skillnad är dock\r\natt dess filter kan förvaras på ett sådant sätt att det\r\ninte påverkas av fukt. Det innebär att den har hög\r\nmotståndsförmåga mot cyanväte också efter många\r\nårs lagring.</pre><pre>Anf. 91 PÄR GRANSTEDT (c):</pre><pre>Herr talman! Jag ber att få tacka försvarsministern\r\nför svaret på min fråga.</pre><pre>Det här svaret är naturligtvis i många avseenden\r\nlugnande till sin karaktär. Man kan väl summera\r\noch säga att det för det första inte behövs något\r\nskydd mot cyanväte och för det andra att de allra\r\nflesta skyddsmasker faktiskt i alla fall har skydd\r\nmot cyanväte. Detta låter naturligtvis bra. Nu kan\r\nman emellertid konstatera att många inte har något\r\nskydd. Det försvaras med att det inte ingår i den\r\nsvenska hotbilden.</pre><pre>Jag tror att det kan finnas anledning att se över\r\ndenna hotbild, lämpligen inför det nya\r\nförsvarsbeslut som skall fattas om ett år. Att\r\nutesluta användning av stridsgaser mot\r\ncivilbefolkningen är väl tyvärr inte möjligt med\r\ntanke på de erfarenheter som ändå finns på det här\r\nområdet. Är skyddet bristfälligt när det gäller vissa\r\ntyper av gaser därför att de inte finns med i\r\nhotbilden, ökar kanske därmed risken för att just\r\nsådana gaser kommer till användning. Det finns ju\r\ndå inte något skydd emot dessa gaser som har mer\r\nav den avsedda effekten.</pre><pre>Jag tror alltså att det med anledning av den kritik\r\nsom riktas mot de svenska skyddsmaskerna finns\r\nskäl att se över lagringsförhållanden och skaffa sig\r\nen säkerhet för att de svenska skyddsmaskerna\r\nockså fyller dessa krav. Jag vill sluta med att fråga\r\nom försvarsministern anser att allt är väl eller om\r\nhan är beredd att dra några slutsatser beträffande\r\nen översyn av lagringsförhållandena för att täppa\r\ntill den brist, låt vara begränsad, som det här kan\r\nvara fråga om.</pre><pre>Anf. 92 HUGO BERGDAHL (fp):</pre><pre>Herr talman! Även jag vill börja med att tacka för\r\nsvaret på frågan. Jag har ställt frågan mot bakgrund\r\nav den oro och osäkerhet som många människor i\r\nvårt land kände, och delvis fortfarande känner, när\r\ndet gäller beskedet om att de svenska\r\nskyddsmaskernas brist på skyddsförmåga\r\nkritiserades av militär personal i Israel. Även om\r\nförsvarsministern konstaterar att allt är väl, det är\r\ninte fel på de skyddsmasker som vi har levererat till\r\nIsrael, tror jag att det inte är fråga om rök utan eld.</pre><pre>I radio i dag kunde jag ta del av Israels mening\r\nbeträffade skyddsmasker från Danmark. Israel har\r\nsagt nej till leverans från Danmark och detta med\r\njust den motiveringen att även de danska\r\nskyddsmaskerna brister i fråga om skyddsförmåga.</pre><pre>De som står verkligheten nära och befinner sig i\r\nkrigszonen har kanske hårdare krav än vi svenskar\r\nnär det gäller skyddsförmågan.</pre><pre>Dagarna efter Israels kritik fick jag flera\r\ntelefonsamtal från oroade medborgare. Jag är\r\nsäkert inte den enda riksdagsman som har fått ta\r\nemot sådana telefonsamtal.</pre><pre>Jag tycker ändock att jag har fått ett ganska\r\nvältäckande svar av försvarsministern. Den elogen\r\nskall man ge när man tycker att man har fått ett bra\r\nsvar. En fråga vill jag dock ställa med anledning av\r\nden redovisning som vi har fått: Anser\r\nförsvarsministern att vi har full täckning med helt\r\ngodtagbara skyddsmasker till 1994?</pre><pre>Anf. 93 Försvarsminister ROINE CARLSSON\r\n(s):</pre><pre>Herr talman! Till Pär Granstedt vill jag säga att\r\nfrågan om skyddsnivåer, skyddsinsatser och\r\nskyddsmasker vid skilda tillfällen har varit föremål\r\nför överväganden. Jag finner inte något skäl att för\r\nnärvarande ta något initiativ på detta område.</pre><pre>För Hugo Bergdahl vill jag ändå framhålla att vi\r\nkanske bör tillmäta FN-organet UNRWA, som\r\nopererar på Västbanken och i Gaza-området och\r\nsom står mitt uppe i verkligheten, stor betydelse.\r\nFN-organet har haft möjligheter att gå igenom\r\nolika skyddsmasker och funnit att den svenska\r\nskyddsmasken motsvarar de krav som ställs. Jag\r\nsätter faktiskt större tilltro till UNRWAs\r\nbedömning än till israelernas, UNRWA som\r\nbefinner sig mitt uppe i den svåra situation som\r\nråder på Västbanken och i Gaza-området. Som\r\nHugo Bergdahl vet har Israel att räkna med ett\r\nutslag i högsta domstolen, vilket går ut på att man\r\nskall dela ut skyddsmasker till den palestinska\r\ncivilbefolkningen. Men enligt de uppgifter som jag\r\nhar fått från UNRWA lär inte den israeliska staten\r\nha delat ut några skyddsmasker, eftersom det inte\r\nfanns några att dela ut. I den situationen skall man\r\nmer observera de länder som är beredda att göra\r\ninsatser på detta område än att stå som någon sorts\r\növercensor beträffande olika länders\r\nskyddsmasker.</pre><pre>Anf. 94 PÄR GRANSTEDT (c):</pre><pre>Herr talman! Jag noterar med ett visst beklagande\r\natt försvarsministern inte är beredd att ta något\r\ninitiativ. Jag hoppas ändå att försvarsministern i det\r\nutredningsarbete som ligger framför oss på\r\ncivilförsvarets område inte motsätter sig att de\r\nexperter och förhoppningsvis politiker som\r\nkommer att arbeta med saken tar upp frågan till\r\nprövning.</pre><pre>Försvarsministerns möjligen något lättsinniga\r\nhållning avspeglar sig också i det faktum att\r\nförsvarsministern tydligen anser att UNRWA är en\r\nstörre auktoritet när det gäller skyddsmasker än\r\nden israeliska militären. Det är ett förbluffande\r\nställningstagande, eftersom UNRWA är ett FN-\r\norgan med uppgift att klara försörjningen för\r\nflyktingar på Västbanken. Det rör sig alltså inte om\r\nnågon militär organisation. UNRWA har, såvitt jag\r\nvet, ingen speciell kompetens när det gäller militära\r\nfrågor. Om den israeliska militären kan man säga\r\nmycket, men man kan nog inte påstå att den är\r\nokunnig i försvarsfrågor, som det ju här rör sig om.</pre><pre></pre><pre>Anf. 95 HUGO BERGDAHL (fp):</pre><pre>Herr talman! Jag vill i alla fall framhålla för\r\nförsvarsministern att jag tror att det finns en viss\r\nmisstänksamhet från israelernas sida när det gäller\r\nde svenska skyddsmaskerna. Jag kan inte se att det\r\nkan vara en oerhört stor skillnad mellan de\r\nskyddsmasker som levereras från Danmark och de\r\nsvenska, och nu har israelerna sagt nej till leverans\r\nfrån Danmark.</pre><pre>Avslutningsvis: Jag frågade försvarsministern vad\r\nsom kan vara verkligt 1994. Har vi skyddsmasker\r\nav sådan kvalitet att vi kan känna oss skyddade i en\r\nkrissituation?</pre><pre>Anf. 96 Försvarsminister ROINE CARLSSON\r\n(s):</pre><pre>Herr talman! Jag vill informera Hugo Bergdahl om\r\natt vi följer det riksdagsbeslut som gäller\r\nbeträffande skyddsmaskanskaffningen.\r\nProgrammet är slutfört till 1994 på det sätt som\r\nriksdagen har förutsatt. Därmed är ett av världens\r\nmest ambitiösa skyddsmaskprogram genomfört.\r\nJag tror att vårt land är nästan unikt och bättre än\r\nde allra flesta länder i världen då det gäller\r\nskyddsmask.</pre><pre>Sedan till Pär Granstedt. Jag vill ändå påstå, herr\r\ntalman, att Förenta nationerna på detta område\r\ntorde har kunskaper som väl mäter sig med Israels.</pre><pre>Anf. 97 PÄR GRANSTEDT (c):</pre><pre>Herr talman! Jag sympatiserar naturligtvis med\r\nförsvarsministerns tilltro till Förenta nationerna.\r\nÄven jag har i alla avseenden mycket stor respekt\r\nför Förenta nationerna. Men att när det gäller\r\nmilitär kompetens jämföra ett av världens dess\r\nvärre mest stridsvana försvarsmakter med en helt\r\ncivil hjälporganisation som enbart har humanitära\r\nuppgifter tycker jag är anmärkningsvärt. Jag\r\nhoppas att detta inte avspeglar försvarsministerns\r\nkällor när det gäller övriga försvarspolitiska\r\nställningstaganden.</pre><pre>Anf. 98 Försvarsminister ROINE CARLSSON\r\n(s):</pre><pre>Herr talman! Jag tycker att det är\r\nuppseendeväckande att Pär Granstedt\r\nsammanblandar militärpolitik och Förenta\r\nnationerna. Förenta nationerna har faktiskt\r\nresurser att bedöma kapacitet och kvalitet på\r\nskyddsmasker för civilbefolkningen lika bra som\r\nnågot här omnämnt land. Jag tycker att en politiker\r\nsom utger sig för att vara så pass sofistikerad borde\r\ninse detta elementära faktum.</pre><pre>Anf. 99 PÄR GRANSTEDT (c):</pre><pre>Herr talman! Möjligen kommer försvarsministern\r\natt ägna sitt uttalande någon eftertanke. Det är\r\nviktigt att komma ihåg att det som\r\nförsvarsministern sade var att UNRWA hade större\r\nkompetens att bedöma frågan om skyddsmaskers\r\nkvalitet än den israeliska försvarsmakten. Ett\r\nsådant uttalande av en försvarsminister är\r\nanmärkningvärt.</pre><pre>Anf. 100 Försvarsminister ROINE\r\nCARLSSON (s):</pre><pre>Herr talman! Pär Granstedts uttalande förtjänar\r\ninget avseende.</pre><pre>Överläggningen var härmed avslutad.</pre><pre>16 § Svar på fråga  1990/91:381 om kriget vid\r\nPersiska viken och påverkan på miljön</pre><pre>Anf. 101 Försvarsminister ROINE\r\nCARLSSON (s):</pre><pre>Herr talman! Viola Claesson har frågat statsrådet\r\nBirgitta Dahl om regeringen har tillräcklig\r\ninformation om i vilken omfattning nervgaser,\r\nradioaktivitet samt oljeutflöden läckt ut i Irak och\r\nvid Persiska viken för att Sverige skall kunna bistå\r\nmed civila hjälpinsatser.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Regeringen har inte någon särskild information om\r\nde skadeverkningar som bombningen av\r\nkemvapenfabriker och kärnkraftsreaktorer i Irak\r\norsakat.</pre><pre>När det gäller det stora oljeutsläppet i Persiska\r\nviken har Förenta nationernas sjöfartsorganisation\r\nIMO (International Maritime Organisation) tagit\r\npå sig uppgiften att samordna hjälpen för\r\nbekämpningen av utsläppet. Sverige har -- sedan\r\nbl.a. Saudiarabien efterfrågat vilka hjälpinsatser\r\nsom kan göras -- i likhet med ett femtontal andra\r\nländer förklarat sig berett att lämna hjälp och har\r\ntill IMO redovisat vilka personella och materiella\r\nresurser som vi genom statens räddningsverks och\r\nkustbevakningens försorg kan ställa till förfogande.</pre><pre>Uppgifterna har av IMO lämnats vidare till bl.a.\r\nden saudiska regeringen. Sverige har ännu inte\r\nmottagit någon begäran om hjälp.</pre><pre>Denna ordning innebär att principerna i den nya\r\ninternationella konventionen om beredskap,\r\ninsatser och samarbete vid förorening genom olja,\r\nsom under år 1990 utarbetats inom ramen för IMO\r\noch som avses undertecknas av Sverige inom kort,\r\ntillämpas även om konventionen ännu inte trätt i\r\nkraft.</pre><pre>Jag vill avslutningsvis nämna att jag har erfarit att\r\nkontakter har förekommit direkt mellan berörda\r\nstater och svenska företag om medverkan i arbetet\r\nmed att begränsa verkningarna av oljeutsläppet.</pre><pre>Anf. 102 VIOLA CLAESSON (v):</pre><pre>Herr talman! Tack för svaret.</pre><pre>Redan i januari meddelade den amerikanske\r\ngeneralen Collin Powell att två kärnkraftsreaktorer\r\nvid en irakisk forskningsanläggning vid namn\r\nTuwaitha hade förstörts. Anläggningen ligger två\r\nmil utanför Bagdad och alltså nära ett område med\r\nmycket stor befolkning. De allierade meddelade\r\nockså att de tänkte fortsätta att förstöra sådana\r\nanläggningar. I varje fall återstod det ytterligare en\r\nanläggning att förstöra. Frank Barnaby, som Roine\r\nCarlsson säkert känner till, är en av dem som har\r\nreagerat. Precis som beträffande oljeutsläppen\r\nfinns det naturligtvis olika konventioner. Det finns\r\nflera FN-konventioner. Inte minst IAEA har\r\nkonventioner på detta område.</pre><pre>Det som gör mig litet bestört är att Roine Carlsson\r\nägnar bara två och en halv rad åt frågor om\r\nkemvapenfabriker och kärnkraftsanläggningar i\r\nIrak.</pre><pre>En tysk kärnfysiker som är expert på frågor om\r\nkärnvapenspridning har sagt, att om nu\r\nbombningarna av kärnkraftsreaktorerna var så\r\n''lyckade'' som general Powell själv påstod, måste\r\nradioaktiv smitta ha spritts också till Bagdad och till\r\nandra områden där en mycket stor befolkning\r\nfinns. Jag och många andra undrar, Roine\r\nCarlsson, om regeringen inte känner till detta och\r\nom regeringen inte tänker ta något initiativ för att\r\nundersöka vad som har skett och för att hjälpa\r\nbefolkningen mot radioaktiv smitta.</pre><pre>Överläggningen var härmed avslutad.</pre><pre>17 § Svar på fråga  1990/91:388 om Ing 1</pre><pre>Anf. 103 Försvarsminister ROINE\r\nCARLSSON (s):</pre><pre>Herr talman! Ylva Annerstedt har frågat mig vilka\r\nåtgärder som vidtagits när det gäller Ing 1 och vilka\r\nbeslut som kan väntas.</pre><pre>''Arméns grundorganisation måste förändras för att\r\nskapa bättre balans mellan resurser och uppgifter.''\r\nDetta är den kortaste sammanfattningen av de\r\nförslag till förändringar som regeringen i\r\nproposition förelade riksdagen i oktober 1989.\r\nDenna proposition grundade sig främst på det\r\ndelbetänkande som 1988 års försvarskommitté\r\npresenterade i juni samma år. För Ing 1:s del\r\ninnebar beslutet en omlokalisering till Strängnäs\r\nför samlokalisering där med P 10. Etablissementet i\r\nAlmnäs skulle avvecklas. Planeringen för att\r\nverkställa riksdagens beslut har sedan dess pågått.</pre><pre>Regeringens beslut den 26 oktober 1990 att frågan\r\nom Ing 1s flyttning borde omprövas är motiverat av\r\nfrämst ekonomiska skäl, men är även en följd av\r\nkrigsorganisationens minskade behov av\r\ningenjörssoldater. Enligt vad jag inhämtat har\r\nåtgärderna för flyttning av regementet till\r\nSträngnäs avstannat med anledning av regeringens\r\ntidigare ställningstagande. Regeringen kommer\r\ndärför inom kort att föreslå att beslutet om en\r\nflyttning till Stängnäs omprövas och att Ing 1 i\r\nstället läggs ned.</pre><pre>Anf. 104 YLVA ANNERSTEDT (fp):</pre><pre>Herr talman! Jag tackar försvarsministern för\r\nsvaret. Men jag undrar om det ändå inte har blivit\r\nnågot missförstånd. Det som försvarsministern har\r\nsvarat har jag redan i min fråga talat om att jag vet.\r\nVad jag ville höra var om det fanns ytterligare\r\nförväntade beslut, som går i annan riktning med\r\nanledning av den förändrade säkerhetspolitiska\r\nsituationen. Men eftersom försvarsministern tar\r\nupp de ekonomiska skälen för en nedläggning och\r\nbetonar att krigsorganisationen behöver färre\r\ningenjörssoldater, vill jag något kommentera dessa\r\nfrågor.</pre><pre>När det gäller ett minskat behov av\r\ningenjörssoldater säger många auktoritativa\r\nmilitära källor, däribland försvarsområdeschefen i\r\nStockholmsområdet, att detta område är särskilt\r\nkänsligt för angrepp med kort förvarning. Detta\r\nbetyder att Stockholm snabbt blir avskuret och att\r\nvi får klara oss med de soldater som vi har inom en\r\nradie av ungefär fem mil. Avgörande är att man inte\r\nhinner med någon mobilisering.</pre><pre>Inom området finns ett stort antal broar samt\r\nArlanda flygplats. Vilka skall då försvara detta? Jo,\r\nvi har en stridsledningsskola, ungefär halva\r\nmarinen och I 1 med högvakten men inga\r\ningenjörssoldater. Jag vill fråga: Delar\r\nförsvarsministern inte den bedömning som\r\nförsvarsområdeschefen i Stockholmsområdet har\r\ngjort när det gäller möjligheterna att försvara\r\nStockholm?</pre><pre>Anf. 105 Försvarsminister ROINE\r\nCARLSSON (s):</pre><pre>Herr talman! Det finns ingenting att tillägga. Då\r\nhade jag redovisat detta i svaret. Men på den\r\ndirekta frågan vill jag ändå svara att det har gjorts\r\nmilitära bedömningar beträffande dessa saker. Den\r\nuppfattning som jag har redovisat i proposition och\r\ni svar här delas av landets överbefälhavare. Det får\r\nnog räcka såsom en kommentar till\r\nförsvarsområdesbefälhavarens påståenden.</pre><pre>Anf. 106 YLVA ANNERSTEDT (fp):</pre><pre>Herr talman! Men man måste ju klara sig med de\r\nförband som finns inom femmilsradien. Där finns\r\ninga ingenjörsförband. Vilka skall då reparera\r\nbroarna i Stockholmsområdet och Arlanda? Vi\r\nklarar oss inte med ingenjörsförband i Sollefteå\r\neller de soldater som ligger på utbildning i Eksjö.\r\nJag måste fråga: Har inte det förändrade\r\nsäkerhetspolitiska läget när det gäller utvecklingen\r\ni Sovjetunionen och Baltikum föranlett någon\r\nomprövning av tidigare ställningstaganden när det\r\ngäller försvaret av Stockholmsregionen?</pre><pre>Anf. 107 Försvarsminister ROINE\r\nCARLSSON (s):</pre><pre>Herr talman! Det finns tillräckligt med\r\ningenjörsförband i den krigsorganisation som\r\nkommer att ha ansvaret för detta område.\r\nTillgången på ingenjörssoldater är helt till fyllest.</pre><pre>Anf. 108 YLVA ANNERSTEDT (fp):</pre><pre>Herr talman! Problemet är ju att dessa förband inte\r\nfinns inom Stockholms regionen när vi behöver\r\ndem. Alla tecken och erfarenheter visar att man\r\nmåste klara sig med de förband som finns inom fem\r\nmils radie. Stockholm kan inte försvara sig med\r\ningenjörssoldater som befinner sig i Sollefteå eller\r\nEksjö. Ing 1 behövs uppenbarligen. Fyra mil är\r\nändå ett ganska långt avstånd från Stockholm.\r\nDessutom är Ing 1 en av de mest moderna\r\nanläggningar som vi har i Sverige med 1 200\r\nutbildningsplatser, hotell, restaurang och sjukhus,\r\nallt på ett avstånd av fyra mil från Stureplan. Är det\r\nändå inte slöseri med skattebetalarnas pengar att\r\nutan vidare lägga ner en sådan anläggning?</pre><pre></pre><pre>Anf. 109 Försvarsminister ROINE\r\nCARLSSON (s):</pre><pre>Herr talman! Jag rekommenderar Ylva Annerstedt\r\natt studera skillnaden mellan krigsorganisationen\r\noch fredsorganisationen samt utbildningen av\r\ningenjörssoldater och de krigsförband som\r\ningenjörssoldaterna ingår i.</pre><pre>Anf. 110 YLVA ANNERSTEDT (fp):</pre><pre>Herr talman! Vi kommer ändå inte ifrån att man i\r\nen krigsorganisation måste klara sig med de\r\nförband som finns inom räckhåll. Det betyder att vi\r\ni Stockholmsområdet måste ha värnpliktiga\r\nrekryterade till 100 % från Stockholmsområdet.\r\nReservbefäl och yrkesbefäl måste bo i Stockholm\r\noch materielen måste finnas i Stockholm. Det\r\nduger inte om materielen är utlånad till något\r\nutbildningsregemente. Därför kvarstår frågan: På\r\nvilket sätt skall Stockholmsregionen, dvs. landets\r\nhuvudstad, försvaras för den händelse vi blir utsatta\r\nför ett överraskningsanfall?</pre><pre>Anf. 111 Försvarsminister ROINE\r\nCARLSSON (s):</pre><pre>Herr talman! Det finns en betryggande\r\norganisation för detta. I krigsorganisationen finns\r\nprecis de förband som behövs i\r\nStockholmsområdet. Ingenting av den materiel\r\nsom Ylva Annerstedt talar om är utlånad. Den\r\nfinns i mobiliseringsförråden. Vårt lands försvar\r\nbygger på mobilisering, Ylva Annerstedt.</pre><pre>Anf. 112 YLVA ANNERSTEDT (fp):</pre><pre>Herr talman! Men alla erfarenheter visar ändå att\r\nman i en modern krigssituation inte hinner\r\nmobilisera. Därför anser jag att man faktiskt\r\nbehöver tänka om när det gäller försvaret av\r\nStockholmsregionen. Därvid bör Ing 1 i Södertälje\r\nspela en mycket betydelsefull roll. Det känns inte\r\nsärskilt tryggt att behöva finna sig i att våra broar\r\noch vårt mest betydelsefulla flygfält skall repareras\r\noch skyddas av den beridna högvakten.</pre><pre>Anf. 113 Försvarsminister ROINE\r\nCARLSSON (s):</pre><pre>Herr talman! Nu börjar väl ändå argumenteringen\r\ntryta, när den beridna högvakten tas med i den\r\naktuella diskussionen. Jag bara konstaterar att\r\nYlva Annerstedt förordar någonting annat än ett\r\nmobiliseringsförsvar. Den tanken får hon väl ta upp\r\ni riksdagen i annan form.</pre><pre>Anf. 114 YLVA ANNERSTEDT (fp):</pre><pre>Herr talman! De marinförband som vi har -- det är\r\nstörsta delen av de svenska marinförbanden får\r\nman väl säga -- är inte utbildade för de uppgifter\r\nsom vi här talar om. Inga andra förband i\r\nStockholmsregionen är det heller. Vi har inga\r\ningenjörsförband om Ing 1 läggs ned. Den åsikten\r\nförsöker jag förfäkta. Vi behöver några förband\r\nsom kan klara ingenjörsförbandens uppgifter.</pre><pre>Överläggningen var härmed avslutad.</pre><pre>18 § Svar på fråga  1990/91:408 om\r\nfärjeförbindelserna mellan Sverige och Estland</pre><pre>Anf. 115 Kommunikationsminister GEORG\r\nANDERSSON (s):</pre><pre>Herr talman! Lars Leijonborg har frågat\r\nutrikesministern vilka initiativ regeringen avser\r\nvidta för att säkerställa förekomsten av\r\nfärjeförbindelser mellan Sverige och Estland.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>På privat initiativ har under senare tid färjelinjer\r\nmellan Baltikum och Sverige inrättats.</pre><pre>Som frågeställaren påpekar är det viktigt att vi i\r\nSverige främjar kontakterna mellan Sverige och\r\nBaltikum. Färjetrafiken är av stor betydelse för\r\nEstlands, Lettlands och Litauens kontakter med\r\nomvärlden. Men ansvaret för dessa färjelinjer\r\nåvilar naturligtvis de rederier som bedriver\r\ntrafiken. För dessa linjer, liksom för övrig\r\ninternationell färjetrafik, råder fri etableringsrätt.</pre><pre>Mot bakgrund av gällande regler för bidrag till\r\nrederier saknas förutsättningar för regeringen att\r\ngå in med direkt ekonomiskt stöd till verksamheten\r\ni fråga.</pre><pre>Med statsmedel till färjetrafik understöds i dag\r\nendast den koncessionsbundna trafiken mellan det\r\nsvenska fastlandet och Gotland.</pre><pre>Jag bedömer det emellertid som mycket värdefullt\r\natt resemöjligheterna mellan Baltikum och Sverige\r\nkan upprätthållas. Det är därför min förhoppning\r\natt nedgången i resandet, som orsakats av de\r\ntragiska händelserna i Baltikum i januari, trots allt\r\när av tillfällig natur. Jag hoppas att resandet och\r\nturismen åter skall öka och att en stabil ekonomisk\r\ngrund för färjeförbindelsen på detta sätt kan\r\nerhållas.</pre><pre>Anf. 116 LARS SUNDIN (fp):</pre><pre>Herr talman! Jag tackar för svaret på frågan som\r\nLars Leijonborg har ställt. Tyvärr är han själv\r\nförhindrad att ta emot svaret.</pre><pre>Bakgrunden till frågan är att färjelinjen mellan\r\nStockholm och Tallinn är något av en livlina till\r\nfriheten för balterna i allmänhet och esterna i\r\nsynnerhet. Nu har linjen blivit en dålig affär för\r\nrederiet sedan den politiska situationen i Baltikum\r\nhar dramatiserats. Många människor vågar helt\r\nenkelt inte resa dit. Det finns alltså risk för att\r\nrederiet inte orkar hålla trafiken i gång, dvs. att\r\nlivlinan till friheten kapas.</pre><pre>Av svaret framgår -- och det är negativt -- att\r\nregeringen inte är redo att göra något konkret utan\r\nbara hoppas på att resandeströmmen skall öka. I\r\nfrågan föreslås ändå regeringen uppmana olika\r\noffentliga organ att förlägga sina konferenser till\r\nEstlandsfärjan. Vore inte det en möjlighet? Skulle\r\nman inte, kommunikationsministern, kunna ge\r\nrederiet Estline AB direkt stöd ur\r\nÖsteuropaanslaget? Om det ligger någonting i\r\nregeringens Baltikumpolitik bör man också visa det\r\ni konkret handling och ta ett initiativ som räddar\r\nden så viktiga livlina till friheten som färjelinjen\r\nutgör.</pre><pre>Anf. 117 Kommunikationsminister GEORG\r\nANDERSSON (s):</pre><pre>Herr talman! Det ligger mycket i regeringens\r\npolitik när det gäller att främja förbindelserna med\r\nBaltikum. Vi lägger mycket stor vikt vid att sådana\r\nförbindelser kan upprätthållas på olika plan, och\r\ndet har vi visat på skilda sätt.</pre><pre>Frågan gäller nu om vi kan ge statligt bidrag till ett\r\nprivat rederi för just den här färjetrafiken. Jag har\r\nkonstaterat att gällande regler inte medger att\r\nregeringen hjälper till på det sättet. Det finns ett\r\nantal rederier som har bedrivit färjetrafik mellan\r\nSverige och Baltikum och även mellan Sverige och\r\nPolen. En del av dem har hamnat i svårigheter och\r\ntvingats förändra sin verksamhet. I några fall har de\r\ntvingats lägga ned den. Det är naturligtvis förenat\r\nmed mycket stora principiella komplikationer att\r\nge ett direkt statligt stöd till dem.</pre><pre>Nu pekar Lars Sundin på det egentliga problemet,\r\nnämligen att resandefrekvensen har minskat. Vad\r\nsom krävs är naturligtvis att på olika sätt stimulera\r\ntill ett ökat resande. Det är de personliga\r\nkontakterna som är viktiga. Lars Sundin och jag\r\nkan väl vara överens om att alla här på olika sätt bör\r\nmedverka till att via organisationer, fackförbund\r\nm.fl. stimulera till ett ökat resande och på det sättet\r\nlägga grunden för en fortsatt färjetrafik, i detta fall\r\nmellan Stockholm och Tallinn.</pre><pre>Anf. 118 LARS SUNDIN (fp):</pre><pre>Herr talman! Kommunikationsministern säger att\r\ndet ligger mycket i regeringens Baltikumpolitik.\r\nMin fråga är vilka konkreta åtgärder, förutom dessa\r\nförhoppningar, som regeringen är beredd att vidta i\r\ndenna exceptionella situation. Denna färjelinje är\r\nju livlinan till friheten för balterna i allmänhet och\r\nför esterna i synnerhet.</pre><pre>Jag har föreslagit två konkreta åtgärder, nämligen\r\natt regeringen skall uppmana offentliga organ att\r\nförlägga konferenser ombord på färjan och att ge\r\nrederiet bidrag ur Östeuropaanslaget. Är inte det\r\ntvå konkreta åtgärder som regeringen kan fundera\r\npå?</pre><pre>Anf. 119 Kommunikationsminister GEORG\r\nANDERSSON (s):</pre><pre>Herr talman! Jag tycker det är viktigt att inte\r\nifrågasätta motiv och vilja i detta sammanhang. Jag\r\nifrågasätter inte Lars Sundins och folkpartiet\r\nliberalernas vilja att göra insatser. Vi har alla ett\r\ngemensamt intresse av att den här färjetrafiken kan\r\nupprätthållas för att stimulera till personliga\r\nkontakter men även till andra former av kontakter.\r\nJag har själv varit med om att inviga en flyglinje till\r\nTallinn och en flyglinje mellan Köpenhamn och\r\nRiga. Det var utomordentligt stimulerande att få\r\nvara med om det. Till min glädje upprätthålls också\r\nflygtrafiken. På samma sätt hoppas jag att också\r\nfärjetrafiken skall kunna upprätthållas.</pre><pre>När emellertid Lars Sundin försöker fresta mig till\r\natt ta initiativ som står i strid med gällande regler\r\nom färjestöd och samtidigt uppmanar mig att\r\nbeordra offentliga organ att förlägga\r\nkonferensverksamhet ombord på färjorna, då går\r\nhan litet för långt. Det vore på gränsen till\r\nministerstyre att göra något sådant.</pre><pre>Anf. 120 LARS SUNDIN (fp):</pre><pre>Herr talman! Jag är tvingad att konstatera att\r\nregeringen tydligen inte har några konkreta planer\r\npå att hjälpa Estline i fortsättningen. Det är\r\nbråttom att göra det om rederiet skall kunna\r\nfortsätta med sin verksamhet på den här linjen.</pre><pre>Anf. 121 Kommunikationsminister GEORG\r\nANDERSSON (s):</pre><pre>Herr talman! Jag förstår nu att Lars Sundin är ute\r\nefter att ifrågasätta vår goda vilja. I det här fallet\r\ntycker jag det är mycket trist. Här tror jag nämligen\r\natt alla besjälas av en mycket god vilja. Vi får\r\nförsöka hjälpas åt att finna metoder som är\r\nförenliga med de beslut som riksdagen har fattat.\r\nMan skall inte fresta regeringen att införa ett\r\nrederistöd som står i strid med de regler som har\r\nfastställts av riksdagen. Vi får alltså försöka att\r\nhjälpas åt att på informella vägar stimulera den här\r\nverksamheten.</pre><pre>Lars Sundin började med att säga att den här linjen\r\när en dålig affär för rederiet. Nu har vi inte insyn i\r\nrederiernas affärshemligheter. Men jag har läst att\r\nrederiet Nordström  &amp;  Thulin AB, som äger\r\nfärjorna på denna linje, har gått bra på senare tid.\r\nHur just den här färjelinjen bär sig vet jag inte med\r\nexakthet.</pre><pre>Anf. 122 LARS SUNDIN (fp):</pre><pre>Herr talman! Jag är inte ute efter att ifrågasätta\r\nnågons vilja, utan att försöka hitta vägar för att\r\nrädda färjelinjen mellan Stockholm och Tallinn.\r\nJag konstaterar att regeringen för närvarande inte\r\ntänker vidta några konkreta åtgärder. Man hoppas\r\natt resandeströmmen skall vända uppåt. Den\r\nförhoppningen kan jag i och för sig dela, men\r\nrederiet kan behöva hjälp dessförinnan.\r\nSituationen i Baltikum har som bekant inte\r\nstabiliserats.</pre><pre></pre><pre>Anf. 123 Kommunikationsminister GEORG\r\nANDERSSON (s):</pre><pre>Herr talman! Jag är tacksam för uppslag och tips\r\nom på vilka sätt Sverige kan hjälpa till inom ramen\r\nför de regler och förordningar som riksdagen har\r\nfattat beslut om. Regeringen får inte göra sig\r\nskyldig till det som brukar kallas för ministerstyre.\r\nJag är således mottaglig för alla möjliga tips som\r\ninte strider mot reglerna och är beredd att förmedla\r\ndem till berörda organ.</pre><pre>Överläggningen var härmed avslutad.</pre><pre>19 § Svar på fråga  1990/91:412 om industrin i\r\nVästerbotten och transportstödet, m.m</pre><pre>Anf. 124 Kommunikationsminister GEORG\r\nANDERSSON (s):</pre><pre>Herr talman! Maggi Mikaelsson har frågat\r\nindustriministern om vilka åtgärder han är beredd\r\natt vidta för att garantera förutsättningarna för\r\nindustriell överlevnad och utveckling i\r\nVästerbotten.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>I budgetpropositionen år 1991 har föreslagits en\r\nförändring av transportstödet som innebär en delvis\r\nregionalisering av stödet. Förslaget innebär att\r\nstödet koncentreras till företagen i Norrlands\r\ninland för vilka det har störst betydelse. Cirka en\r\ntredjedel av medlen kommer, i stället för att\r\nfördelas centralt, att fördelas av länsstyrelserna i de\r\nfyra nordligaste länen för stöd- och\r\nutvecklingsprojekt inom transportområdet. En del\r\nav dessa frigjorda medel kan också användas för att\r\nkompensera vissa företag i bl.a. Västerbotten till\r\nföljd av de ändrade reglerna.</pre><pre>Beträffande SJs järnvägsvagnar har jag inhämtat\r\natt SJ och Ålö-Maskiner inom de närmaste\r\nveckorna skall träffas för att diskutera formerna för\r\nfortsatta järnvägstransporter.</pre><pre>\r\nJag anser det angeläget att på olika sätt främja\r\nlångväga godstransporter på järnväg, och jag vill i\r\ndet sammanhanget erinra om de mycket stora\r\nsatsningar som nu görs för en utbyggd infrastruktur\r\noch förbättrade kommunikationer. Det nyligen\r\npresenterade programmet för tillväxtfrämjande\r\nåtgärder, främst investeringar i vägar och\r\njärnvägar, kommer att gynna industrin i hela\r\nlandet.</pre><pre>Anf. 125 MAGGI MIKAELSSON (v):</pre><pre>Herr talman! Jag ber att få tacka för svaret.</pre><pre>Anledningen till att jag har ställt frågorna är\r\nsjälvklart att det råder en allvarlig situation nu i\r\nhela Sverige men framför allt i Norrland och\r\ninlandet. Jag tycker att det är oansvarigt av\r\nregeringen att komma med förslag om att förändra\r\ntransportstödet just i ett läge där arbetslösheten\r\nökar. Företaget Ålö-Maskiner ligger i det område\r\nsom kommer att drabbas av försämrat\r\ntransportstöd. Ålö-Maskiner är ett speciellt\r\nföretag. Man har satsat på att anpassa lokaler och\r\nproduktion till att företaget ligger intill järnvägen\r\nnågra mil utanför Umeå. Man arbetar mycket för\r\natt kunna exportera de produkter som tillverkas,\r\nnämligen lyftare till traktorer och andra lastfordon.</pre><pre>Problemet är att företaget har anpassat och byggt\r\nupp sin verksamhet till industrispåret. Företaget\r\nhar tillsammans med Umeå kommun självt byggt\r\noch betalat spåret. När spåret äntligen är klart säger\r\nSJ att där skall inte köras några fler tåg. SJ har inte\r\nråd med växling, växlingslok och växlingspersonal.</pre><pre>Det allvarliga med att försämra transportstödet på\r\ndetta sätt är att det ger fel signaler även till andra\r\nföretag. De blir tveksamma till att lokalisera sig till\r\ndessa områden.</pre><pre>Bristen på transportstödet gör att man överväger\r\natt använda landsvägarna och lastbilarna för\r\ntransporterna. Av statsrådets svar kan man tro att\r\nformerna för fortsatta järnvägstransporter håller på\r\natt diskuteras. De uppgifter jag har fått handlar om\r\ndiskussioner om formerna för fortsatta transporter,\r\nmen det är ingen garanti för att det blir på järnväg.\r\nDet är olyckligt om ytterligare godstransporter\r\nskall överföras till landsväg i Västerbotten. Redan\r\ni dag har flera hundra vagnslasttransporter fått\r\növerföras till transporter på landsväg.</pre><pre>Anf. 126 Kommunikationsminister GEORG\r\nANDERSSON (s):</pre><pre>Herr talman! Maggi Mikaelsson börjar först med\r\natt tala om problemen i Västerbottens inland.\r\nSedan övergår hon till att kritisera förändringarna i\r\ntransportstödet. Jag vill bara påpeka att det är för\r\natt koncentrera insatserna mot inlandet och de\r\nföretag som bäst behöver stödet som förslag om\r\nförändringar i transportstödet har lagts fram.</pre><pre>Det är inte, som ofta har sagts i debatten, fråga om\r\natt slopa eller halvera transportstödet, utan\r\nbeloppet är detsamma med undantag för att\r\nperson- och datastödet har tagits bort. Men om det\r\nhar det inte rått några delade meningar.</pre><pre>När det gäller godstransportstödet innebär\r\nförslaget en förändring i fördelningen så att en\r\nganska stor pott av det skulle lämnas till de fyra\r\nnordligaste länen att fritt hantera och dela ut på det\r\nsätt som de finner vara mest lämpat för att\r\nstimulera företagen. Jag vill betona detta då det har\r\nförekommit en debatt som har förvrängt bilden på\r\nett betänkligt sätt.</pre><pre>Vidare har vi den konkreta frågan om Ålö-\r\nMaskiner. Redan en tid före det att frågan ställdes\r\nhade jag direkt kontakt med företaget i fråga, och\r\njag har även orienterat mig om hur SJ ser på detta.\r\nJag kan bara bekräfta att parterna har för avsikt att\r\ninom de närmaste dagarna träffas för att diskutera\r\nformerna för transporterna. Självfallet är det när\r\nÅlö-Maskiner och SJ träffas fråga om hur\r\njärnvägstransporterna fortsättningsvis kan ske. Det\r\nhar naturligtvis ingenting med förändringarna i\r\ntransportstödet i sig att göra. Detta är en\r\ntransportteknisk fråga som företaget skall diskutera\r\nmed SJ. Jag hoppas verkligen att de hittar en\r\nlösning. Jag instämmer i att det naturligtvis är av\r\nstort värde i flera avseenden om\r\njärnvägstransporterna kan fortsätta.</pre><pre>Anf. 127 MAGGI MIKAELSSON (v):</pre><pre>Herr talman! Problemet för Ålö-Maskiner är att\r\ntvå saker har inträffat samtidigt. Det ena är det\r\nförändrade transportstödet. Av propositionen\r\nframgår det att länsanslaget inte kommer att kunna\r\nanvändas på samma sätt som tidigare. Det står i\r\npropositionen att transportutvecklingsbidrag skall\r\nanvändas för utvecklingsinsatser. Men såvitt jag har\r\nförstått skall man inte använda det på samma sätt\r\nsom tidigare, nämligen som ett fraktstöd.</pre><pre>Det andra som har inträffat gäller SJ och\r\ngodstransporterna. Från SJ sägs att detta inte är\r\nlönsamt, eftersom man inte har råd att hålla dessa\r\nväxlingslok. Det är ju bra om dessa diskussioner\r\nförs. Men hittills har SJ via sitt expeditionsföretag\r\nskött om transporterna. Risken är då stor att dessa\r\ntransporter kommer att överföras till lastbil. Det är\r\nen uppgift jag har fått.</pre><pre>Anf. 128 Kommunikationsminister GEORG\r\nANDERSSON (s):</pre><pre>Herr talman! Med eller utan frakstöd strävar\r\nföretagen naturligtvis efter så billiga transporter\r\nsom möjligt och väljer de alternativ som tekniskt\r\noch ekonomiskt passar bäst. Därför är det\r\nnaturligtvis viktigt att företagen i fråga diskuterar\r\nmed transportörerna hur transporterna skall\r\nutformas. Det kan ju inte vi här i kammaren\r\navgöra. Jag vill bara göra den principiella\r\ndeklarationen att jag tycker att det är angeläget att\r\nman så långt som möjligt utnyttjar\r\njärnvägstransporter för långa och tunga\r\ntransporter. Vi gör därför stora ansträngningar för\r\natt ytterligare bygga ut infrastrukturen och skapa\r\nförutsättningar för fortsatta järnvägstransporter\r\näven från övre Norrland.</pre><pre>Jag vill även säga att det inte alls är uteslutet att\r\nanvända pengar ur den föreslagna fria potten till\r\nfraktstöd. Det framgick av mitt första svar på\r\nfrågan.</pre><pre>Anf. 129 MAGGI MIKAELSSON (v):</pre><pre>Herr talman! Det sista tycker jag var positivt att\r\nhöra. Jag tror att det har skett en missuppfattning i\r\ndetta sammanhang, nämligen att man kan använda\r\nden fria potten till fraktstöd på samma sätt som\r\ntidigare. Det är ju bra om det är på det sättet.</pre><pre>Självfallet kan vi inte stå här i riksdagen och\r\nbestämma vilket transportmedel som Ålö-\r\nMaskiner skall använda. Men vad man har gjort i\r\nriksdagen, och som vi har varit mycket kritiska till,\r\när att man har överlåtit till regeringen att bestämma\r\nSJs lönsamhetskrav. Detta leder till att SJ gång på\r\ngång minskar sina godstransporter när det gäller\r\nvagnslasttransporterna. Kommunikationsministern\r\nvet också att man i Västerbotten har dragit in flera\r\nhundra vagnslaster per år under de senaste åren och\r\ni stället överfört dessa transporter till landsväg.</pre><pre>För att SJ skall kunna överleva måste man även se\r\ntill de små transporterna och de korta\r\ntransportvägarna som en del av det hela. Det blir ju\r\ninte någon älv om man inte har små biflöden. Jag\r\ntror att man måste se det på det sättet. Under de\r\nsenaste veckorna har det skett många varsel av\r\nlokförare just i Västerbotten, och man förstår då att\r\nSJs transporter måste minska.</pre><pre>Anf. 130 Kommunikationsminister GEORG\r\nANDERSSON (s):</pre><pre>Herr talman! Riksdagen har inte överlåtit åt\r\nregeringen att bestämma SJs lönsamhetskrav.\r\nRiksdagen har uttalat vilka krav som man ställer på\r\nSJ när det gäller att utveckla sin trafik utifrån en\r\nföretagsekonomisk utgångspunkt när det gäller\r\nsjälva trafiken.</pre><pre>Jag har här i kammaren och i ett otal andra\r\nsammanhang sagt att vi subventionerar\r\njärnvägssystemet med omkring 4,5 miljarder\r\nkronor per år. Det är alltså stora insatser vi gör vid\r\nsidan av det företagsekonomiskt motiverade.</pre><pre>Anf. 131 MAGGI MIKAELSSON (v):</pre><pre>Herr talman! Kommunikationsministern säger att\r\nman subventionerar järnvägssystemet. Finns det\r\nmotsvarande siffror på subventionerna till\r\nlandsvägssystemet och godstransporter på\r\nlandsväg? Det skulle vara intressant att veta.</pre><pre>Jag skulle vilja återkomma till transportstödet. Det\r\nframgår också av propositionerna att dessa\r\nförändringar görs som ett led i en harmonisering till\r\nEG. Det står att det är tveksamt om man kan\r\nanvända den typ av transportstöd som vi har i dag\r\nvid ett närmande till EG. Det inger oro för\r\nframtiden för dem som fortfarande har\r\ntransportstöd. Det skulle vara intressant att få ta\r\ndel av kommunikationsministerns syn på detta.\r\nFinns det risk för förändringar och indragningar i\r\näven det transportstöd som ges till övriga delar av\r\nNorrlands inland?</pre><pre>Anf. 132 Kommunikationsminister GEORG\r\nANDERSSON (s):</pre><pre>Herr talman! Visserligen har vi hela natten på oss,\r\nmen vi kanske ändå inte skall ta all tid i anspråk och\r\nutvidga debatten till alla möjliga frågeområden. Jag\r\nvill bara konkret svara på frågan om subventioner\r\nav landsvägstransporter. Det är faktiskt så att\r\nstaten drar in från landsvägstrafiken ca 40 miljarder\r\nkronor. Staten ger i år ca 10 miljarder till\r\ninvesteringar i drift och underhåll av det vägnät som\r\ntrafiken i fråga använder sig av. Jag bara nämner\r\ndessa siffror till viss betraktelse.</pre><pre>Anf. 133 MAGGI MIKAELSSON (v):</pre><pre>Herr talman! Det må hända att vi inte skall hålla\r\npå så länge.</pre><pre>Siffror kan man diskutera länge. Men de siffror som\r\nkommunikationsministern nämnde inkluderar inte\r\nmiljökonsekvenserna och kostnader för de\r\nmiljöskador som landsvägstrafiken orsakar. Det får\r\nvi ta upp vid annat tillfälle.</pre><pre>Avslutningsvis skulle jag vilja säga att för företagen\r\ni Västerbotten, i kustlandet och i inlandet, är oron\r\nstor inför framtiden när det gäller SJs verksamhet.\r\nDet handlar bl.a. om den tvärbana som vi har\r\ndiskuterat tidigare men som jag inte skall gå\r\nnärmare in på i dag. Likadant är det i fråga om\r\ntransportstödet, som i det här fallet gäller\r\nkustlandet och kustområdena. Många stora\r\nindustrier och företag finns vid kusten. De är i dag\r\nberoende av det stöd som de får. Det är olyckligt\r\nom man ger olika signaler till nya företag som vill\r\netablera sig i norra Sverige. Det skapar osäkerhet\r\noch en oro, som gör att de kanske tvekar och\r\netablerar sig någon annanstans.</pre><pre>Överläggningen var härmed avslutad.</pre><pre>20 § Svar på fråga  1990/91:422 om\r\nprissättningen på Gotlandsresorna</pre><pre>Anf. 134 Kommunikationsminister GEORG\r\nANDERSSON (s):</pre><pre>Herr talman! Ulla Pettersson har, mot bakgrund av\r\nkraftigt ökade priser i Gotlandstrafiken, frågat mig\r\nom jag avser att vidta några åtgärder för att\r\nmänniskor i normala inkomstlägen även i\r\nfortsättningen skall kunna resa till och från\r\nGotland.</pre><pre>I årets budgetproposition har regeringen föreslagit\r\natt 69 milj. kr. skall anslås till färjetrafikstöd till och\r\nfrån Gotland. Detta är en ökning med 29 milj. kr. i\r\nförhållande till innevarande budgetårs anslag.\r\nÖkningen beror främst på ett väntat intäktsbortfall\r\npå grund av minskat resande samt på ökade\r\nbunkerpriser och räntekostnader.</pre><pre>Enligt vad jag erfarit håller transportrådet och\r\nGotlandslinjen tillsammans på att se över\r\nrabattsystemet för sommaren 1991. Jag bedömer\r\ndet, mot bakgrund av de speciella förhållanden som\r\ngäller i fråga om Gotlandstrafiken, som angeläget\r\natt nu pröva ett rabattsystem som kan bidra till att\r\nfrämja sommarens turism på Gotland.</pre><pre>Anf. 135 ULLA PETTERSSON (s):</pre><pre>Herr talman! Jag vill tacka\r\nkommunikationsministern för ett svar som jag\r\ntycker ändå andas en viss förståelse för de problem\r\nsom vi har när det gäller Gotlandstrafiken. Jag\r\ntolkar det som så att kommunikationsministern är\r\nberedd att stödja de överenskommelser som kan\r\nkomma att träffas mellan transportrådet och\r\nGotlandslinjen.</pre><pre>Det låter mycket att kostnaderna för staten ökar\r\nmed 29 miljoner. Det innebär inte på något sätt att\r\nvi som reser får någon lättnad på priserna. Tvärtom\r\nhar vi sedan årsskiftet fått kostnadsfördyringar med\r\nnärmare 35 %. Det är inte så att gotlänningar alltid\r\nreser för nöjes skull. Vi lever på att trafiken\r\nfungerar. Turismen är en av våra huvudnäringar.\r\nNär det är så som det är i dag att en tvåbarnsfamilj\r\nsom vill hyra en stuga på Gotland får punga ut med\r\n2 200 kr. under förutsättning att de kan åka till\r\nlågpris och ta sin bil med sig, innebär det bekymmer\r\nför oss.</pre><pre>Statsrådet talar om att minskat resande är ett av\r\nskälen till att behovet av insatser i Gotlandstrafiken\r\nökar. Jag måste därför ställa frågan om det inte är\r\nen litet märklig ordning att statsbidrag ökar bl.a. av\r\ndet skälet att man får ett minskat resande -- och\r\nman kan lugnt utgå från att folk reser mindre när\r\ndet har blivit dyrare -- samtidigt som man fastställer\r\nett biljettpris som är så mycket högre. Det blir en\r\nond cirkel, som jag tycker är märklig.</pre><pre>Anf. 136 Kommunikationsminister GEORG\r\nANDERSSON (s):</pre><pre>Herr talman! Först vill jag till Ulla Pettersson säga\r\natt hennes tolkning att jag har förståelse för dessa\r\nproblem är riktig. Jag har ägnat mycken tid åt att gå\r\nigenom den situation som nu råder vad gäller priser\r\nför olika resandegrupper och olika typer av\r\nprissystem som är i kraft. Jag förstår att detta\r\nskapar vissa problem, och Gotland är ju i hög grad\r\nberoende av turismen. Mot den bakgrunden har jag\r\nhär pekat på det arbete som pågår för att inför\r\nsommaren komma fram till ett rabattsystem. Jag\r\nhar även understrukit att jag finner det angeläget\r\natt man kan komma fram till ett sådant\r\nrabattsystem och att ett sådant kan prövas.</pre><pre>Det är riktigt, som Ulla Pettersson påpekar, att det\r\nfinns en risk för att man hamnar i en ond cirkel med\r\nhögre priser och därmed lägre resande, vilket får till\r\nföljd att priser och subventioner måste öka\r\nytterligare. Därför bör det i ett rätt utformat\r\nrabattsystem finnas möjlighet till stimulanser av ett\r\nresande som helt eller delvis kompenserar det\r\nintäktsbortfall som det lägre biljettpriset leder till.</pre><pre>Det är väl i den riktningen som man i första hand\r\nbehöver söka sig när man diskuterar\r\nrabattsystemet.</pre><pre>Anf. 137 ULLA PETTERSSON (s):</pre><pre>Herr talman! Som jag sade -- och det vill jag gärna\r\nbetona -- uppfattar vi nog också att vi i dag får en\r\nförståelse på kommunikationsdepartementet för\r\ndessa frågor. Jag vill dock påstå att vi redan är inne\r\ni den onda cirkel som Georg Andersson talar om.</pre><pre>Även om vi två nu är ''sista paret ut'' skall vi väl inte\r\ndra ut på tiden med denna debatt. Jag vill ändå\r\ngärna ställa en liten fråga till, som inte bara handlar\r\nom sommartrafiken.</pre><pre>Om en sommarstugeägare i dag reser till Gotland\r\nför att se hur sommarstugan har klarat sig, kostar\r\ndet en dryg tusenlapp om han väljer att ta bilen med\r\nsig. Så mycket hade det inte kostat om han hade\r\nhaft stugan någon annanstans. Han får visserligen\r\nsova ett par timmar på köpet, men han får vara\r\nberedd att dela hytt med tre helt okända individer\r\npå båten.</pre><pre>Med risk för att bli litet tjatig -- det är inte första\r\ngången jag från denna talarstol säger att vattnet är\r\nvår landsväg -- vill jag ändå ställa följande fråga: Är\r\nkommunikationsministern beredd att långsiktigt\r\nhjälpa oss att komma fram till en lösning, som gör\r\natt det inte kostar mera att resa till Gotland än att\r\nresa till något annat ställe var som helst i landet i\r\növrigt?</pre><pre>Anf. 138 Kommunikationsminister GEORG\r\nANDERSSON (s):</pre><pre>Herr talman! Det finns som bekant ett avtal för den\r\nkoncessionstrafik som nu bedrivs. Detta avtal har\r\ntillkommit efter många diskussioner och är\r\nlångsiktigt. Det är inte lätt att se några möjligheter\r\ntill snabba förändringar i den konstruktionen. Men\r\ndet är naturligtvis viktigt att man nu noga följer\r\ndenna utveckling och prövar alla möjligheter att,\r\nsom Ulla Pettersson är inne på, långsiktigt klara\r\ntransport- och fraktproblemen i trafiken till och\r\nfrån Gotland. Även om vi inte schablonmässigt kan\r\nlikställa vattenvägarna med landsväg, måste vi\r\nändå se till att man på ett tillfredsställande sätt kan\r\ntillgodose också den enskilde resenärens behov.</pre><pre>Vad jag nu har pekat på är den situation som\r\nturismen på Gotland befinner sig i i detta akuta\r\nläge.</pre><pre>Anf. 139 ULLA PETTERSSON (s):</pre><pre>Herr talman! Jag var inte alls ute efter något snabbt\r\nsvar. Jag tyckte mig ana en god vilja i svaret. Om\r\nvi gemensamt studerar frågan skall vi nog komma\r\növerens på lång sikt. Låt mig slutligen bara skicka\r\nmed en önskan om att åtgärderna inför årets\r\nturistsituation kommer så snabbt som möjligt.\r\nGotlands turistnäring behöver ett snabbt besked.</pre><pre>Överläggningen var härmed avslutad.</pre><pre></pre><pre>21 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:84 Ändring i lagen (1976:661) om\r\nimmunititet och privilegier i vissa fall (EBRD)</pre><pre>1990/91:96 Statsbidrag till missbrukarvård och\r\nungdomsvård m.m.</pre><pre>22 § Anmälan om interpellationer</pre><pre>Anmäldes att följande interpellation framställts</pre><pre>den 19 februari</pre><pre>1990/91:152 av Rolf L Nilson (v) till\r\nindustriministern om bilindustrin:</pre><pre>Svensk bilindustri är i dag i kris. Det är troligt att\r\ndenna kris består och djupnar. Orsakerna till denna\r\nkris kan sökas i ökade strukturella och\r\nkonjunkturella problem. För svensk biltillverkning\r\nsammanfaller nu dessa problem och får som till\r\nresultat att den svenska bilindustrin är hårt\r\ndrabbad.</pre><pre>Krisen inom bilindustrin har i dag hittills inneburit\r\nnedläggningar med en minskning av\r\narbetstillfällena med 3 000--4 000. På relativt kort\r\nsikt hotas 20 000 arbeten. Bilindustrin och dess\r\nunderleverantörer finns på orter där det i dag är\r\nsvårt att snabbt få fram alternativa verksamheter.\r\nKramfors, Malmö, Kristinehamn, Karlskrona är\r\naktuella orter där svårigheter föreligger att skapa\r\nalternativ till de produkter och arbetstillfällen som\r\ndagens bilindustri kan erbjuda.</pre><pre>Japanska bilföretag planerar och genomför nu\r\nkraftiga investeringar bl.a. i Europa som kommer\r\natt öka existerande produktionskapacitet med ca 1\r\nmiljon enheter och det i ett läge när det redan finns\r\nen överkapacitet i världsproduktionen på ca 1\r\nmiljon enheter. En rimlig slutsats blir då att\r\ntraditionell svensk biltillverkning kommer att möta\r\nstörre svårigheter.</pre><pre>Problemet med utsläppen av koldioxid -- som ej\r\nstoppas av katalysatorer -- har under det senaste\r\nåret framstått som ett allvarligare hot mot det\r\nglobala klimatet än vad den internationella\r\nforskarexpertisen tidigare trott. Eftersom\r\nbiltrafiken står för en stor -- 35 % -- och ökande\r\nandel av dessa utsläpp måste åtgärder snarast vidtas\r\nför att bryta denna tendens. För att klara detta\r\nproblem måste vi kraftigt minska bruket av fossila\r\nbränslen.</pre><pre>Svensk industri behöver nya avancerade,\r\nmiljöanpassade produkter</pre><pre>De åtgärder som regeringen har genomfört har inte\r\npå något påtagligt sätt påverkat bilindustrins\r\nstruktur och produktion. I vissa fall har åtgärderna\r\nvisat sig vara helt felaktiga, t.o.m. inom en så kort\r\ntidrymd som på ett halvår, t.ex. miljardstödet till\r\nSAABs fabrik i Malmö.</pre><pre>Vänsterpartiet accepterar inte miljardstöd till\r\nmultinationella företag som inte klarar\r\nförnyelsekraven och som envist håller fast vid\r\nföråldrade processer och produkter. Detta bidrar\r\ntill att försena utvecklingen av vår industri, till men\r\nför både produktiviteten och miljön. Industrin har\r\nhuvudansvaret men samhället måste ställa krav och\r\nge industrin hjälp -- inom rimliga gränser -- med att\r\nklara initialsvårigheter i nödvändiga\r\nomstruktureringsprocesser.</pre><pre>En utredning av förutsättningarna för\r\ntillverkningar av ekologiskt bättre anpassade\r\nprodukter är därför nödvändig. Den bör\r\ngenomföras av en kommitté med företrädare för\r\npolitiska partier, internationella\r\nkommunikationsexperter, representanter från\r\nmiljöorganisationer samt personer med hög\r\nkompetens inom teknik och ekonomi. Däremot bör\r\ninte personer med intressen i bilindustrin ingå i\r\nkommittén.</pre><pre>Sverige skall som ett högteknologiskt och rikt land\r\nta sitt internationella ansvar för att utveckla\r\nalternativ till produkter som ej kan accepteras.\r\nErfarenheter visar att det behövs politiska krav om\r\nmiljöanpassade lösningar skall tas fram. Det leder\r\ntill produkter med goda framtida\r\nexportmöjligheter.</pre><pre>Det finns inom många mindre högteknologiska\r\nföretag med en hög kompetens, visioner om andra\r\ntransportsystem och därmed andra produkter. Det\r\nhandlar om en förfining av transporterna och högre\r\nanpassning till olika krav. Det handlar om andra\r\ndrivmedel, om olika fordonstyper utifrån stadens\r\nbehov och landsbygdens. Det gäller andra system\r\nför att organisera transporter. Det rör teknik där\r\ngränserna suddas ut mellan kollektiva färdmedel\r\noch enskilda. Det är utveckling av\r\ndatakommunikationer som ersätter fysiska\r\ntransporter. Återvinning, enkelhet och\r\nresurshushållning genomsyrar både produkt och\r\ntillverkning. Det är avancerade system som\r\nsamtidigt klarar miljö- och transportekonomiska\r\nkrav.</pre><pre>Dagens svenska ungdomar vill även ha arbeten som\r\när personligt utvecklande och stimulerande och där\r\narbetsmiljön inte utgör en hälsofara och där könen\r\nhar samma förutsättningar. Längre och högre\r\nutbildning som gynnar utvecklingen av mer\r\navancerade industriprocesser tillfredsställer både\r\nkraven på meningsfulla arbeten och internationellt\r\nkonkurrenskraftiga produkter.</pre><pre>Alla dessa utvecklingstendenser -- tillsammans med\r\ndet faktum att vårt jordbruk skall användas till\r\nproduktion av bl.a. miljövänliga drivmedel --\r\nsammanfaller i ett starkt krav att Sverige skall\r\nutveckla nya typer av miljövänliga transportmedel.</pre><pre>Det kan vara en liten stadsbil, energieffektiv,\r\netanoldriven, rostfri, hållbar och tillverkad så den\r\nlätt kan återvinnas. Efterfrågan på moderna,\r\nmiljöanpassade kollektiva färdmedel kommer att\r\nöka. Det kan vara automatiska spårbundna system\r\nför tätorterna, som kan kombineras med enskilda\r\nenheter. Det är olika typer av bussar med nya\r\ntekniska lösningar och drivmedelssystem. Det är\r\nutveckling av snabbtågssystemet.</pre><pre>Den produktionskapacitet som ej behövs till\r\nfordonstillverkning skall inriktas på andra\r\nverkstadstekniska områden som har positiva\r\nframtidsutsikter, t.ex. nya anläggningar för\r\nenergiframställning, marina verksamheter, rymd-\r\noch materialteknik.</pre><pre>Vänsterpartiet accepterar inte den slumpmässiga\r\nomstrukturering som nu sker av bilindustrin.\r\nDenna brist på planering drabbar dels miljön och\r\ndels människor med små valmöjligheter.</pre><pre>Mot bakgrund av ovanstående vill jag fråga\r\nindustriministern:</pre><pre>1.  Anser regeringen fortfarande att de insatser\r\nsom gjorts är tillräckliga för att stödja utvecklingen\r\nav alternativ produktion i de orter som drabbas av\r\nbilindustrins kris?</pre><pre>2.  Kan regeringen tänka sig att nu tillsätta en\r\nsnabbutredning av den svenska bilindustrin i\r\nenlighet med vad som skisseras i denna\r\ninterpellation?</pre><pre>23 § Anmälan om fråga</pre><pre>Anmäldes att följande fråga framställts</pre><pre>den 19 februari</pre><pre>1990/91:428 av Ingegerd Anderlund (s) till\r\nbostadsministern om brandsäkerheten vid\r\nalternativa boendeformer:</pre><pre>År 1988 gjorde riksdagen med anledning av ett\r\nmotionsförslag ett tillkännagivande om behovet att\r\nutreda vissa frågor angående brandsäkerheten vid\r\nalternativa boendeformer.</pre><pre>I dag är en del av dessa boendeformer klassade\r\nenligt brandskyddet som vanliga bostadshus. Det\r\ninnebär att kommunerna inte är skyldiga att ordna\r\nbrandskydd som trygghetslarm, brandvarnare och\r\nrökdetektorer. Personalen får ingen utbildning i\r\nutrymningsfrågorna osv.</pre><pre>Min fråga till bostadsminister Ulf Lönnqvist är:</pre><pre>Vad har hänt i frågan?</pre><pre>24 § Kammaren åtskildes kl. 20.20.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 16.27,</pre><pre>av andre vice talmannen därefter t.o.m. 18 §\r\nanf. 129 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}